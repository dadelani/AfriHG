text,title
"I-ANC KwaZulu-Natal ithandazela ukuthi ubohle umkhuhlane weCorona, isimo sibuyele kwesejwayelekile, ukuze iqhubeke nohlelo lwayo lokuba nezingqunguthela zayo zezifunda eziphazamisekile.Okhulumela i-ANC KwaZulu-Natal, uMnuz Ricardo Mthembu, uthi ukuhlehla kwezinhlelo zokuba nezingqungquthela kushaya namalungiselelo okhetho lohulumeni basekhaya oluzoba ngonyaka ozayo.UMthembu uxoxe kabanzi ngezinhlelo zeqembu eziphazamisekile, wathi bahlalele ethembeni lokuthi kuzolunga.Ugcizelele ngokuthi bayawuhlonipha kakhulu umyalelo kahulumeni, wanxusa nabanye abantu ukuba bawuthobele.Amaqembu amaningi KwaZulu-Natal asevele aqalile ukuxoxa ngamalungiselelo okubanga omasipala ngonyaka ozayo, uMthembu uthi bagqemeke engeqiwa ntwala njengoba bengazi nokuthi iCorona izodamuka nini.Kubheduke iCorona ngesikhathi i-ANC isiqala ukubiza imihlangano yamagatsha yokulungiselela izingqungquthela. Kwezinye izifunda kubambe ubuholi besikhashana obulungiselela izingqungquthela njengoba ubuholi buhlakaziwe.UMthembu uthi izingqungquthela kufanele zibe kulo nyaka noma ngabe liduma lishaya umbani okhasa phansi.“Sishayekile kakhulu ngendaba yeCorona kodwa bekufanele sithobele umthetho wezwe. Ukuba khona kwezingqungquthela kuzosiza ukuthi kufike ukhetho sesimi ngomumo yingakho ngithi izingqungquthela zizoba khona noma kanjani kulo nyaka,’’ kusho uMthembuUthe banethemba lokuthi uma kwedlula isikhathi somkhuhlane bazobuyela bayoxoxa ukuthi baqhubeka kanjani nohlelo lwabo lokukhetha.Phakathi kwezifunda obekufanele zikhethe kukhona iLower South Coast, iGeneral Gizenga Mpanza, yiTheku neMoses Mabhida.Esinye isifunda esisanda kuhlakazwa yiJosiah Gumede ngaphansi kwayo okukhona uMasipala i-Alfred Duma waseMnambithi ohlaselwe yizinkinga.Isinqumo sokuhlakaza ubuholi balesi sifunda, sithathwe emuva kokumiswa kweMeya yase-Alfred Duma, uMnuz Vincent Madlala.Ezifundeni ezehlukene kuvele kuqalile ukuphakanyiswa kwamagama abangase bathathe izikhundla ikakhulukazi esikasihlalo esivame ukubangwa kakhulu ngokufanayo nesikanobhala.Isolezwe ngeSonto likhulume cishe nabo bonke abacuthele esikasihlalo kulezi zifunda okumele zikhethe, bazwakalisa ukuthi nakanjani bazosingenela esikasihlalo.Inhloso enkulu yeSolezwe ngeSonto ngokubanika ithuba, bekungukuthi baqinisekise ukuthi ngempela baphakanyisiwe futhi nabo bavumelene nesiphakamiso samalungu kaKhongolose nokuyinto abayiqinisekisa.Isolezwe ngeSonto lizophinde likuveze ukuthi lakhuluma noMnuz Mthandeni Dlungwane, obephethe uMnyango wezeMfundo KwaZulu Natal, njengoba engomunye ophakanyiswe ngamalungu kaKhongolose eMsunduzi kodwa yena wagcina ngokuxolisa wathi ngeke akwazi ukuba nengxoxo naleli phephandaba.",I-ANC eKZN ithandazela ukunqotshwa kweCorona
"UTHI ngeke aphawule ngezindaba ezivele emaphephandabeni ayizolo zokuthi uxoshiwe eMabala Noise umrepha osematheni kulezi zinsuku. URikhado “Riky Rick” Makhado, Isolezwe NgeSonto elibike udaba lokuthi uxoshwe kulesi sitebele ngemuva kwenkulumo ayenza emcimbini wamaMetro Awards.Ekhuluma neSolezwe izolo, uthe akazimisele ukukhuluma lutho ngalolu daba.“Ngizokhuluma maduze kodwa manje angikakulungeli ukuphendula imibuzo yabezindaba,” kusho uRiky Rick.Umthombo ongashayi eceleni, uthe lo mrepha uphucwe nezimoto ezine abezinikwe yile nkampani.IMabala Noise iziphikile izindaba zokuxoshwa kwalo mrepha njengoba bethe bona banenkontileka naye.",Akathi vu uRiky Rick 'ngokuxoshwa'
"IHLULEKILE imizamo yeDA yokukhipha ngevoti lokungayithembi iMeya yoMkhandlu weTheku uNkk Zandile Gumede, izolo.Le mizamo yenzeke phambi kukaNgqongqoshe wokuBusa ngokuBambisana neziNdaba zoMdabu kuzwelonke uDkt Nkosazana Dlamini Zuma obehambele umhlangano.I-DA izame ukufaka isiphakamiso sokungamethembi uNkk Gumede kodwa yahluleka emva kokuchithwa uSomlomo uMnuz William Mapena.UMapena uthe iDA ayizange ilandele imigudu efanele wabe eseyichitha ngaphambi kokuba udaba lwayo ludingidwe.Kube nokuqagulisana ngamazwi phakathi kukaMapena nomholi wekhokhasi yeDA eThekwini uNksz Nicole Graham obefuna ukwazi ukuthi kungani isiphakamiso sabo singekho ohlwini lwezinto okuzokhulunywa ngazo emhlanganweni nokuthi kungani engavumi benze lesi siphakamiso besemabhentshini.Amanye amaqembu aphikisayo azamile ukweseka iDA kodwa ehluleka.UNksz Graham uthe ngokomthetho olawula umkhandlu ikhansela linesikhathi sekhefu elilodwa, wabe esefuna ukwazi ukuthi ngubani ogunyaze ikhefu lesibili likaNkk Gumede.Uthe uNkk Gumede akekho ekhefini elisemthethweni kodwa uyaqhubeka nokuhola uR115 000 ngenyanga.UMapena ube esethi aludingidwe ngevoti udaba lwekhefu lwemeya, amakhansela e-ANC avota ngokuseka ikhefu, ngesikhathi amaqembu aphikisayo wona ephikisana nalokhu.UNkk Gumede nelinye ikhansela lomkhandlu uMnuz Mondi Mthembu basekhefini kusukela ngoJuni ngemuva kokuboshwa mayelana necala lenkohlakalo nokukhwabanisa elithinta ithenda yezigidi kadoti.Ethula inkulumo yakhe uDkt Dlamini Zuma uthe ukuhlangana kwakhe namakhansela kuyinto okumele ihlale yenzeka njengoba begunyazwa umthethosisekelo.Uthe elungiselela lo mhlangano ngesonto eledlule uhlangane nebamba leMeya uNkk Fazwia Peer neMenenja yoMkhandlu uMnuz Sipho Nzuza.“Nakuba singakhuluma ngempumelelo yaleli dolobha elisezingeni eliphezulu kodwa kuyinto eyaziwayo ukuthi omasipala abaningi lapha KwaZulu-Natal nasezweni lonke babhekene nezingqinamba,” kusho uDkt Dlamini Zuma.Uthe kuwumsebenzi wakhe ukuthi avakashele bonke omasipala abakhungethwe izinkinga ukuze bathole ukuthi yini ezidalayo.""Uhambo lwethu lwanamhlanje lumayelana nokuthi siqonde kabanzi ngezinkinga ezikhona nempumelelo ekhona, senze nocwaningo mayelana nesimo sonke somkhandlu,” kusho uDkt Dlamini Zuma.Uthe oHulumeni baseKhaya bawuhlaka lukahulumeni olubalulekile ngoba basondelene kakhulu nabantu.“Okusho ukuthi omasipala kumele basekwe uhulumeni kazwelonke nowesifundazwe ukuze bakwazi ukwenza umsebenzi wabo ngendlela efanele,” kusho uDkt Dlamini Zuma.Uthe kumele baqinise impi ekuqedeni ukuvuza kwamanzi nokuxhunywa kukagesi womkokotelo.Uthe umkhandlu awukwazi ukuthi uqhubeke usule izikweletu zabantu abangazikhokheli izidingo ezifinyelela kuR4.3 billion.UDkt Dlamini Zuma uthe kumphatha kabi ukuthi uma ehamba emalokishini athole ukuthi udotiawuqoqiwe.",Ihlulekile imizamo yokukhipha imeya
"Kumele uwunakekele zisuka nje ngoba uzowudinga iminyaka eminingi yokuphila kwakho. Lawa ngamazwi entokazi esizakhele udumo nasezinkundleni zokuxhumana, enomzimva oqatha.UPearl Garavalgia owenza izifundo zeMathematics Science enyuvesi yaseGoli, uthi akazilokothi izicoficofi ngisho ngabe usemcimbini noma uzikhiphele endaweni edayisa ukudla osekuphekiwe.Uthi ukuzijwayeza ukwenza igilosa uziphekele wena ekhaya ozokudla, uhlele usuku nosuku ukuthi uzodlani, kubaluleke kakhulu uma ufuna ukunakekela umzimba wakho.“Abantu abaningi bakhumbula ukudla uma sebelambile, bagcine becosha noma yini sebephuthunyiswa yindlala. Ukuhlela ukuthi uzodlani usuku lonke, kwenza ukuthi ungadli noma yini. Noma ngabe usemsebenzini, esikoleni noma uzihlalele ekhaya,” usho kanje.Uma umbuka ungaze uzitshele ukuthi uyilaba abakhangisa bancintisane ngamamasela kodwa uthi akunjalo. Uthi kodwa ezinkundleni zokuxhumana usekwenze kwaba wumsebenzi wakhe ukufundisa abesifazane ukuthi bangayilungisa kanjani imizimba yabo, ibe yile nto abazothi uma beyibuka esibukweni, ibachaze.“Kuncane kakhulu okusuke kufanele umuntu akwenze uma efuna ukunciphisa isisindo somzimba noma ukugcina usayizi”. Kulabo abavele sebezivocavoca, uthi kumele bakwenze kube mnandi ukuzivocavoca.  “Uma uzivocavoca kumele wenze nezinye izinto ukuze kulekelelane. Yenza izinto ezizoxukuza umqondo, umzimba negazi ngesikhathi. Ukukhuluphala akuyona into efika ngesikhathi bese isheshe idlula kalula. Ungavumeli ukuzenyeza, zama ukuwuziba lo muzwa othi ngeke wabukeka ngendlela oyifisayo. Ukuzifakela ingcindezi ngeke kukusize kodwa uma udla ngendlela efanele uzivocavoca uzobe uzisiza kakhulu,” kululeka uPearl. UPearl uqale ukuzivocavoca eneminyaka ewu-15. Uthi uzama ngayo yonke indlela ukuthi anyakazise umzimba okungenani kahlanu ngesonto.Ukuzivocavoca ekhaya esebenzisa ezinye zezinto ezikhona njengezitebhisi nokunye nakho uthi kumsebenzele kakhulu futhi uyabeluleka abesifazane ukuthi bangakubukeli phansi uma befuna imizimba eqatha. * Ukuze umzimba wakho ujwayele futhi uqoqeke, zama ukwenza ama-sit up awu-80 okungenani njalo ngosuku. Ungaqala uwenze ngokuwahlukanisa.* Qinisekisa ukuthi konke ukudla ozilungiselela khona * -80% unemisoco nezakhamzimba ezifanele okubalwa nemifino nezithelo okuyizinto ezibalulekile emzimbeni. * Lala ngesikhathi esifanele uthole ubuthongo obanele ngoba ukungalali nakho kunomthelela ngesisindo somzimba nendlela umuntu adla ngayo.Ngokwakhe, kumele ulale okungenani amahora awu-6 kuya ku-8.* Uma uzikhiphile ungabizi ukudla okubhalwe phansi nokukhangiswa ngakho, cela lokhu okunemifino okwaziyo ukuthi kufanele ukudle.* Phuza amanzi, uzivocavoce, ubhukude, uqukule izinto ezizokulekelela ukulwa namafutha ezingalweni, esiswini nakwezinye izindawo ezicashile.",'Yekani ukufobela' - kuyalwa isimame
"BAKHATHAZEKILE abazali babafundi besikole saKwaDabeka esineminyaka eyisithupha sivuliwe, esesigqekezwe kaningi.IMzwamandla Khanyile Primary eyakhiwa ngoR64 million, yavulwa ngo-2014 kodwa isikole asisenazitofu, amabhodwe, i-microwave, amafirji, i-ceiling board ekhishini, i-gyser, izihlalo ehholo lesikole nengxenye yocingo olubiyele isikole. Izicabha namafasitela kufile.NgoMsombuluko, othisha nabafundi bafike kugqekeziwe kwathathwa i-microwave namakhebuli.Uthishomkhulu uMnuz Roy Ntanzi, amalungu omphakathi, nesigungu esilawula isikole bebesakhungathekile kufika Isolezwe esikoleni.Usihlalo wesigungu sesikole uNksz Slindile Matubatuba, uthe isikole sesilahlekelwe yimpahla ebalulekile eyebiwa uma kugqekeziwe.“Singesinye sezikole ezisezingeni eliphezulu kodwa namhlanje awusadingi ukungena esangweni ungena noma kuphi ngoba ucingo lwebiwa,” kuchaza uNksz Matubatuba.Uthe isikole asinaye unogada bacela amavolontiya abawakhokhela oR500 ngenyanga ngemali ekhokhwa amabandla aqasha amakilasi uma kuyiSonto.“Kusukela ngo-Ephreli abekho abasonta esikoleni, asinayo imali yokukhokhela amavolontiya. Unogada okhona walethwa uMnyango wezokuPhepha naye uthi akakaholi. Umnyango siyawubikela uthi imali yokuqasha onogada ayikho asisazi ukuthi kumele senzenjani,” kusho uNksz Matubatuba.UMnuz Sihle Mlotshwa okhulumela uMnyango wezeMfundo KwaZulu-Natal, ukugxekile ukugqekezwa kwesikole.“Ngiyezwa ukuthi isigungu sesikole sikhala ngonogada kodwa onogada akubona kuphela abangenza ukuthi isikole singagqekezwa. Umphakathi uneqhaza elikhulu okumele ulibambe njengokuthi ungayithengi impahla eyebiwe esikoleni uma idayiswa. Kunezikole ezinonogada kodwa bahlaselwa yizigebengu.”UCol Thembeka Mbele okhulumela amaphoyisa KwaZulu-Natal, uthe kuvulwe icala lokugqekeza eliphenywa namaphoyisa aKwaDabeka bekungakaboshwa muntu.",Bakhathazekile ngokugqekezwa kwesikole
"KUNINGI osekushiwo ngobubi bokukipita. Ungoti uthi iningi labakipitayo ligcina lingashadile, lixabana kubangwa nokuthi abathandanayo badidekile.Owesifazane ugcina engazazi noma uyinkosikazi endodeni akipite nayo, nowesilisa engazazi ukuthi ungumyeni noma isoka kwakipite naye.Kukubi kunjalo, ungoti wezamasiko uthi kukhona okuhlale kweqiwa uma kukhulunywa ngomkhuba abathi mubi wokukipita.Uthi izithandani ezikipita zizale izingane zize zikhule kulowo mnyama, zibanga ezinkulu izinkinga.“Nihleli ndawonye nakha umndeni nomuzi kodwa anihlangene ngokwezibongo. Nihleli nikhulisa izingane ekubeni nibiza izibongo ezihlukene.“Namadlozi enu awaqondi ukuthi niyisima kanjani,” kusho uDkt Nomagugu Ngobese ungoti kwezamasiko.Uthi iningi lezingane ezikhula emkipitweni zigcina zingenzelwanga izimfanelo zesiko ezifana nembeleko nokunye.“Yonke leyo nto igcina iphithanisa izinto. Kuba nzima kakhulu ke uma kwenzeka kuba khona odlulayo emhlabeni kulabo bazali abakipite iminyaka baze bazala inqwaba yezingane,” kusho ungoti.Uthi ilula le nto, abathandanayo uma sebebonile ukuthi bayathandana futhi bathanda ukuchitha isikhathi ndawonye, mabashade.“Inkinga wukuthi abantu kulezi zinsuku basuke bafune ukwenza zonke izinto ezingenamsebenzi ezigcina zingenamthelela esikweni nasendleleni okumele kwenziwe ngayo ngokwesintu”.Ukholwa wukuthi uma abathandanayo bangaqondana ngqo nelobolo nokushada ngokwesintu, bayeke ubukhazikhazi bemishado emhlophe nezingxenye okuthiwa ezokulobola ezingenamsebenzi esikweni, singancipha isibalo sezingane ezigcina zingazazi ukuthi ziyiliphi, ezingazi nokuthi uma zikhomba emakubo zizothi izibongo zakhona kukwabani.UDkt Ngobese ukhuze nomkhuba walabo okuthi ngoba sebeziqalile izinhlelo zokulobolana, bavele bakhethe ukukipita.Nalabo abashade umshado omhlophe kodwa bengachanguzanga ngokwesintu, uthi noma bangagqoka amaringi abiza kangakanani, kodwa nabo bafana nse nabantu abakipitile.“Uma ungakaze ukhishwe ngenyongo kubikelwe idlozi ukuthi usuyogana, kusho ukuthi awushadile. Abantu abayeke ukuholwa yinkanuko. Yinkanuko phela eyenza abantu abaningi baze bahlale ndawonye bengashadile.“Abesifazane nabo abake basukume bawuqede lo mkhuba. Uma kungaqina ngakubona, izinto zingaba ngcono.""Uthi abathandanayo abayeke ukuzicabangela bona, abacabangele izingane.Ephetha uthe abazali abangakwazanga ukwenza lolu hlobo lomshado wesintu, abasilungise lesi simo kungakonakali.",Awuhlukile nokukipita umshado omhlophe
"ISIKHULU sophiko lwezokuvakasha KwaZulu-Natal, iTourism KwaZulu-Natal, esisanda kuqokwa sizimisele ukuthuthukisa izindawo zokuvakasha ezisezindaweni ezisemakhayaUMnuz Nhlanhla Khumalo, onamasonto amabili eqokelwe ukuba yiGeneral Manager, uthe izindawo ezigudle ulwandle zidume ngokuheha izivakashi kodwa uyazi ukuthi izindawo ezinothe ngomlando namasiko amaZulu ziyaziheha izivakashi ezifisa ukubona futhi zifunde ngamasiko.“Njengamanje izindawo ezithuthukisiwe eziningi ziseduze namadolobha, ezisemakhaya zisasilele emuva ngenani lezivakashi ezihambelayo. Lokhu kwenziwa ukuthi azikathuthukiswa ngezinga elilingana nelasemadolobheni,” kusho uKhumalo.Uthe emasonto amabili eqalile esikhundleni ubesabheka izinhlelo nemigomo elawula lolu phiko.“Ngaphambi kokuthi uqale izinhlelo ezintsha kumele ubheke imithetho nemigomo elawula isikhungo ukuze ubone ukuthi amasu owacabangayo ngeke yini ashayisane nemithetho elawula lesi sikhungo. Engikutholile ukuthi imigomo nezinhlelo ezikhona ziyavuma. Okwamanje angizukuqhamuka nezinhlelo eziningi ezintsha, ngizothuthukisa izinhlelo ebezivele zikhona, ngiqedele ebese ziqaliwe,” kusho uKhumalo.UKhumalo uneminyaka eyevile eshumini esebenza eMnyangweni wezeMvelo kuzwelonke. Uthe ngokubona kwakhe umsebenzi wezokuvakasha usondelene nemvelo.UKhumalo uneMasters kwiTourism Development, uke waba ngumqondisi wohlelo oluqinisekisa ukuthi izinhlelo zezokuvakasha ziyenziwa ezifundazweni ezigudle ulwandle, kulezi zinhlelo bekukhona izinhlelo zezokuvakasha ezihlanganisa nemvelo. Kulolu hlelo usebenze iminyaka eyisishagalombili.Uqhube wathi kunamathuba amaningi okukhula emkhakheni wezokuvakasha, wezemvelo kanjalo nasemkhakheni wamasiko nomlando.",Ubhukulele ukuthuthukisa ezasemakhaya
"IMANQIKANQIKA ukuvota intsha ezobe ivota okokuqala okhethweni lukazwelonke kulo nyaka ngenxa yokunganeliseki ngokufakwa kakhulu kwasebekhulile ezinhlakeni zobuholi.Intsha okukhulunywe nayo ithe ifuna ukubona ushintsho ebuholini bezepolitiki, kufakwe abaholi abazoqonda izidingo zayo. Njengoba ngempelasonto ezayo kulindeleke kubhaliselwe ukuvota okokugcina ngaphambi kokhetho oluzoba ngoMeyi, enye intsha ayikaqinisekisi ukuthi izobhalisa.UMsawenkosi Dlamini (23), ofunda e-University of KwaZulu-Natal, uthe yayisimvumela iminyaka yokuthi avote okhethweni loHulumeni baseKhaya ngo-2016 kodwa wangavota.“Ngathola sekuzovotwa ukuthi kwakufanele ngibhalisele ukuvota eThekwini lapho sengihlala khona uma ngifunda. Nokho angizisolanga ngokungavoti ngoba akukho obekungigqugquzela. Namanje akukho okungenza ngilangazelele ukuvota ngoba akekho nosigqugquzelayo emanyuvesi,” echaza.Uthe uzoya kobhalisela ukuvota ngesonto elizayo kodwa usazibuza ukuthi yiliphi iqembu elifanelwe yivoti lakhe. Ukhala ngokuthi amaqembu akhona awagculisi futhi alikho iqiniso.“Ngibona sengathi uma ngivota ngizobe ngifaka imali ephaketheni lomuntu. Sishoda ngabaholi abakhathalele abantu ngokweqiniso. Abanye bayathembisa kodwa bangazifezi izidingo zomphakathi. Neqembu elibonakala linentsha eningi lihlushwa wukuthi abaholi balo abavuthiwe ngokomqondo,” kusho uDlamini.Ukhale nangokuthi akayiboni intsha ebuholini bamaqembu ngisho ePhalamende kugcwele kakhulu abadala okwenza intsha ibone singekho isidingo sokubavotela.UZanele Khambule (19) waKwaMashu uthe wakubhalisela ngonyaka odlule ukuvota futhi uzimisele ukuvota.“Ngibona kungifanele ukuvota ngoba ivoti lami lizoletha ushintsho. Ikusasa lezwe lincike evotini lami,” kusho uZanele.Yize ethe ngeke adalule ukuthi uzovotela liphi iqembu, uthe alikhethile ulibona likhathalele imfundo yabamnyama.UZama Khumalo (19), oyokwenza unyaka wokuqala eDurban University of Technology, uthe akanawo umfutho wokuvota futhi akakabhalisi. Uthe ubengazi nokuthi kuyabhaliswa ngesonto elizayo.Uveze ukuthi abazali bakhe abamkhuthaza ukuthi avote ngoba bamtshela ngesimo abaphuma kuso ngezikhathi zobandlululo.“Kunzima kithina esingazazi lezo zikhathi ngoba esikubona manje yinkohlakalo kuphela. Baningi abantu esibabona besahlupheka nezingane zifunda kanzima kodwa sitshelwa ukuthi sikhululekile. Ngicabanga ukuthi amaqembu ezepolitiki kusamele aqinise ekushintsheni imiqondo yethu ukuthi yiluphi ushintsho esizolubona uma sivota. Kungasiza nokubona intsha inikwa amathuba ebuholini.”Umbiko wocwaningo lwe-Institute for Security Studies, waveza ukuthi intsha isemanqika ukuvota. Ngo-2014 yayingu-33% intsha eneminyaka ewu-18 no-19 eyavota okhethweni luka­zwelonke. Egqugquzela iqembu lakhe ukuthi livote eThekwini, uMntwana wakwaPhindangene, uMangosuthu Buthelezi, ukuphawulile lokhu kungabi nkamunkamu kwentsha ekuvoteni. I-IEC imemezele ukuthi ngoMgqibelo nangeSonto elizayo kuzobhaliselwa ukuvota kuzo zonke izikhungo.",Intsha izwa imanqikanqika ukuvota
"IPHINI likaNgqongqoshe wezokuThuthukiswa koMphakathi, uNkk Hendrietta Bogopane-Zulu, lidonse ngendlebe abazali ukuthi bathumele izingane zabo kuphela ezinkulisa ezibhaliswe ngokusemthethweni.UNkk Bogopane-Zulu ubethula umkhankaso ozoqinisekisa ukuthi zonke izingane ezincane ziya ezinkulisa ngaphambi kokuya esikoleni obizwa ngeVangasali.UVangasali yigama leXiTsonga elisho ukuthi bangasali.“Siyazi ukuthi kunezinkulisa ezingabhalisiwe ngokusemthethweni eMnyangweni wezokuThuthukiswa koMphakathi. Lokhu kusho ukuthi ziyingozi ngoba kunemigomo engalandelwa. Siyacela abazali nabanikazi bezinkulisa baqinisekise ukuthi izingane zifunda ezinkulisa ezibhaliswe nathi ngokusemthethweni futhi ezinesitifiketi esishoyo ukuthi zibhaliswe njengenhlangano engayenzi inzuzo,” kusho uNkk Bogopane-Zulu.Uthe abanikazi bezinkulisa kufanele bazozibhalisa izinkulisa zabo ngoba uma uMnyango wezokuThuthukiswa koMphakathi uma betholwa ukuthi kababhalisile ngokusemthethweni, kuzoshuba.“Izinkulisa kufanele zibe nabasebenzi abavumelekile ukusebenza nezingane. Lokhu ngeke ukwazi uma ungumzali uma inkulisa ohambisa kuyo ingane yakho ingabhalisiwe ngokusemthethweni. Izinkulisa zibalulekile, yingakho sithula lo mkhankaso ohlose ukuthi zonke zibhaliswe ngokusemthethweni,” kusho uNkk Bogopane-Zulu.UMnyango wezokuThuthukiswa koMphakathi usebenzisana neNelson Mandela Foundation, Unicef nezinye izinhlangano kulo mkhankaso weVangasali.UNksz Limpho Monyamane obhekele ukusebenza kweNelson Mandela Foundation, uthe bazoqinisekisa ukuthi izinga lokufunda nokuthuthukiswa kwezingane ezinkulisa liyathuthuka.Uthe kubalulekile ukuthi zibhaliswe ngokusemthethweni ukuze zilandele umthetho wokuvikelwa kwezingane.Kuleli sonto iNingizimu Afrika igubha iSonto likaZwelonke lokuVikelwa kweNgane, ngendikimba ethi 'Sonke Masivikele Izingane'.UMnuz Andre Viviers we-Unicef, uthe zibalulekile izinkulisa ekuvikeleni izingane ngoba kulapho zihlala khona uma abazali beyosebenza noma besesikoleni.",Uyaqina umthetho olawula izinkulisa
"NGIZIZWA nginamandla amasha okulwela abantu bakithi abampofu eCape Town, ngiqinisekise ukuthi bathola impilo engcono, usho kanje uNkk Patricia De Lille emuva kokunqoba icala lokuphucwa ubulungu yiDA.NgoLwesithathu uJaji Andre Le Grange uthe ukuphucwa kukaNkk De Lille ubulungu bakhe kwiDA ngenxa yesitatimende asenza engxoxweni nomsakazi ngo-Ephreli akukho semthethweni ngoba ayilandelanga imithetho yayo yokuphucwa komuntu ubulungu.Lesi sinqumo sisho ukuthi uNkk De Lille useyilungu leDA ngokugcwele.Ekhuluma emuva kokuphuma kwesinqumo uthe uhlale esho ukuthi umuntu umsulwa kuze kube inkantolo imlahla ngencala.“Yinkantolo kuphela enelungelo lokulahla umuntu ngecala hhayi abantu abangawuqondi umthetho. Ngizoqhubeka nokuletha impilo engcono kubantu baseCape Town njengoba ngangibathembisile ngo-2016. Lesi sinqumo sizokwenza kube lula ukufeza izithembiso engazenzayo. Ngizoqhubeka nomsebenzi engangiqokelwe wona wokusebenza umphakathi,” kusho uNkk De Lille. UNksz Natasha Mazzone oyiPhini leFederal Chair kwiDA, uthe kuyaqala ngqa ukuthi kwenzeke into enjena kwiDA kodwa bazosicubungula isinqumo senkantolo ngoba akekho umuntu obaluleke ukudlula abantu baseCape Town.“Kwamanye amaqembu ngabe usubone izigameko zodlame kodwa ngiyajabula ukuthi akwenzekanga lokhu kwiDA. Asijabuli neze ukuthi izindaba zethu zinekelwe izwe ngalolu hlobo. Ngicabanga ukuthi kuyoba ngcono uma uNkk De Lille ehoxa ngoba isigungu seDA kuMasipala waseCape Town asisamdingi,” kusho uNksz Mazonne.Umhlaziyi wepolitiki uMnuz Thabani Khumalo uthe isinqumo senkantolo sikhombisa ngokusobala ukuthi iDA ehlale icula iculo lokuthi iyiqembu elilandela umthetho futhi elibafanele bonke abantu, ayikwenzi ekushoyo.“Isinqumo sikhomba ukuthi iDA ayikwazi ukulandela imithetho yayo futhi ayingcono njengoba ihlale iziveza njengenhlangano engcono kunezinye. Isinqumo sizoqinisa nombono wokuthi iDA ayinandaba namalungu ayo amnyama kodwa ikhathalele amhlophe kuphela ngoba amnyama ayashushiswa uma esho okuthile kodwa amhlophe awanakwa,” kusho uKhumalo.Uthe iDA izobhekana nobunzima ngoba akayiboni inqoba ukhetho ngamalengiso ngonyaka ozayo uma isahluleka wukukhombisa ukuthi iyiqembu lazo zonke izinhlanga.“Isinqumo sikhombisa ukuthi iDA ayikakulungeli ukuphatha izwe ngoba ayikwazi ukuphatha amalungu ayo ngendlela efanayo,” kusho uMazonne.",'Ngizizwa nginamandla amasha' - De Lille
"KULEZI zinsuku kuke kwathi ukufudumala, okungenzeka nokuthi abantu abaningi bese bewapakishe le kude amajakhethi nezingubo zokulala ezifudumalayo.Kodwa ongoti besimo sezulu bathi ungaqali uzibeke kude lezo ngubo ezifudumalayo ngoba umsinga obandayo uyabuya KwaZulu-Natal kulolu Lwesihlanu esiya kulona. Bathi lokhu kuzozwakala kakhulu ogwini oluseningizimu. NgokwabeSouth African Weather Services, lo msinga obandayo ozoqhaqhqzelisa amazinyo uzovunguza naseNtshonalanga neMpumalanga yeKapa kusukela ngoLwesithathu. Bathi uzobe ungahambi nje wodwa, uzobe uhambisana nomoya ovunguzayo, imvula ebandayo ezobe iyidliva ngempela.""Umoya onamandla ulindeleke kakhulu eWestern Cape uzungeze njalo ezindaweni ezisogwini uze uyoshaya e-Eastern Cape ngoLwesine. Umoya onamandla kulindeleke ukuthi uphazamise nokuhamba kwezimoto emgwaqeni,""kusho isitatimende sabezimo eziphuthumayo.Bathi lokhu kokhu kuphazamiseka kwezimoto emgwaqeni kuzoba mandla nakakhulu ezindaweni ezigudle ugu KwaZulu-Natal ngoLwesihlanu. Imvula yona kulindeleke ukuthi iqale ngoLwesibili ezindaweni eziningi okuhlanganisa naseWestern Cape okuzobe kuyiyo ezokwandulela amakhaza azoshubisa umnkantsha.Kulindeleke ukuthi amakhaza aze abe ngconywana ngoSonto kodwa koFree State lizobe lisakubuza ukuthi ungubo ngaki naseNorth West kuya koNothern Cape kuze kube wuMsombuluko. ",Isexwayiso ngamakhaza azoshubisa umnkantsha KwaZulu-Natal
"IZINYUNYANA zithi liphume nobomvu ngesikhathi uNgqongqoshe wezeMpilo KwaZulu-Natal, uDkt Sibongiseni Dhlomo, ememezela ukuthi ngeke esabuya esikhundleni.UNobhala osabambile weDemocratic Nursing Organisation of South Africa (Denosa) KwaZulu-Natal, uNkk Sindi Ngcobo, uthe bayajabula ukuthi uDhlomo akasabuyi ngoba ubesefike ekugcineni.“Kade sasinitshela ukuthi asisamdingi uDhlomo ngoba usefike ekugcineni. Siyathemba ozongena uzokwenza kangcono kunoDhlomo, aqinise ezokuphepha ngoba abahlengikazi bayahlaselwa ezibhedlela nasemitholampilo abanye bayabulawa beya emsebenzini. Siyathemba nohlelo lweNational Health Insurance (NHI) luzoqala ngokuthi ozongena aqashe abahlengikazi abaningi,”Uthe abahlengikazi bayashoda ezibhedlela nasemitholampilo futhi uDhlomo ubengabancomi ngomsebenzi wabo omuhle abawenza bebhekene nezimo ezinzima.“Ukushenxa kwakhe siyakwamukela, siyathemba kuzofakwa ongqongqoshe abawaziyo umsebenzi. Asisamdingi uDhlomo noDkt Aaron Motsoaledi sibona esewufezile umsebenzi wakhe.”UMnuz Halalisani Gumede, uNobhala wePublic Allied Workers’ Union of South Africa (Pawusa), KwaZulu-Natal, uthe uDhlomo uhlulekile wukulwa nenkohlakalo ayifice eMnyangweni wezeMpilo ikakhulukazi ophikweni lwamakhaza kahulumeni.“Sijabule kakhulu ukuthi useyahamba uDhlomo ngoba akezanga namasu amasha okulwa nenkohlakalo ebivele ikhona emakhazeni kahulumeni. Kunalokho isimo sibe sibi kakhulu. Ziningi izinto obekufanele azilungise esibala kuzo ukwenyusa isibalo sabasebenzi, ukuthenga impahla efanele yokusebenza nokuhlanza ngoba kumanje sisebenzisa amakhemikhali ashibhile. Izinsiza kusebenza ziyaphela ngoba uhlelo lokuthenga impahla alucacile.”Uthe ozongena kufanele alwe nenkohlakalo ngoba uma engayilwi naye uzothwala kanzima.UNobhala weNational Health, Education & Allied Workers’ Union (Nehawu), uMnuz Phakama Ndunakazi, uthe: “Siyajabula ngokuhamba kukaNgqongqoshe ongenamsebenzi walutho. Kudala sasinitshela ukuthi asisamfuni. Ukube kuya ngathi ngabe uhamba nezikhulu zomnyango ngoba nazo azinamgogodla, azikwazi ukuletha uguquko lwangempela kwezempilo,” kusho uNdunakazi.Uthe abaphikisana nokuthi uDhlomo ubengawenzi umsebenzi kufanele bafunde umbiko woMvikeli woMphakathi ngodaba lwamakhaza, bafunde umbiko ngenkinga yokwelashwa kwesifo somdlavuza bahambele nezibhedlela nemitholampilo babone usizi olubhekene nomphakathi nabasebenzi bezempilo.Ubalule ukuthi abasebenzi bayashoda futhi basetshenziswa amahora amaningi ngokweqile.UNdunakazi ugqugquzele ozongena esikhundleni ukuba akhulume nezinyunyana bese eza noguquko lwangempela.Isolezwe lihabule ngemithombo yalo ukuthi mathathu amagama aphakanyiswayo ukuthi angene esikhundleni sikaDhlomo okubalwa elomkhulumeli we-ANC KwaZulu-Natal, uNkk Nomagugu Simelane-Zulu, uMnuz Jomo Sibiya noMnuz Sboniso Duma abangamalungu eShiyamathetho KwaZulu-Natal.Omunye igama lakhe elike laphakanyiswa nguDkt Ntuthuko Mahlaba kodwa kuthiwa alicaci ikusasa lakhe ngoba usahamba inkantolo ngezinsolo zokubulala.Ethintwa uDhlomo utshele intatheli ukuthi akazazi lezo zinyunyana ezijabulayo ngokuhamba kwakhe. Etshelwa amagama azo, uthe ngeke akhulume nentatheli ngaleyo nto.",Yendele esokeni kushiya uDhlomo
"AKHALA ayazithulisa amalungu ebandla lamaNazaretha aseBuhleni, emva kokuphuma kwencwadi ewayalela ukuthi akhokhe umnikelo wokunyuka intaba eyingcwele iKhenani, yize engeke ayinyuke kulo nyaka ngenxa yemigomo yeCovid-19 engavumeli ukuhlangana kwabantu abaningi ndawonye.Amalungu ebandla  angathandanga ukudalulwa, athe lesi senzo singukuwabamba inkunzi emini, ekubeni kwawona ebhekene nenkinga yokulahlekelwa yimisebenzi nokushonelwa yizihlobo zawo ngenxa yeCovid-19.Kule ncwadi okusolakala ukuthi iphume ngemvume yomholi wakhona uNyazilwezulu (Isolezwe ngeSonto  elinekhophi yayo), amalungu ahlukaniswe ngokwezigaba zawo nemali okumele ayikhokhe.Kuthiwa awaxhumane nabashumayeli bawo emathempelini, okuyibona abazoyiqoqa le mali okuthiwa ingumnikelo.Kuyona kuvela ukuthi Inhlalisuthi ngayinye kumele ikhokhe uR50 ukuze kubhaliswe igama layo, uR15 wokubingelela intaba neshumi lenhlambuluko. Ingudlungudlu (omama benkonzo) kuthiwa abakhokhe oR20 umuntu ngamunye ukuze kubhaliswe amagama abo, kube uR15 wokubingelela intaba netshe, neshumi lenhlambuluko.Amakhosazana kuthiwa mawakhokhe ishumi ukuze kubhaliswe amagama awo, kube uR15 wokubingelela intaba neshumi lenhlambuluko.Ngasekugcineni kwale ncwadi amakholwa aphinde ayalelwe ukuthi akhokhele nezindlu zangasese ezisetshenziswa ngamakholwa uma esentabeni. Ezindlini zangasese, Inhlalisuthi ngayinye kuthiwa ayikhokhe uR50, Ingudlungudlu kube uR30 umuntu ngamunye bese kuthi Amakhosazana akhokhe ishumi umuntu ngamunye.Elinye lamalungu aseBuhleni elingathandanga ukudalulwa, likhuze ibhadi ngalesi senzo lathi ibandla lalo liqola amakholwa.“Kumanje sibhekene nenkinga yokushona kwabesifazane emathempelini abahaqwe yiCovid-19 ngesikhathi besenkonzweni yomama ebizwa ngo-14, ebingoDisemba. Akekho okhuluma lokho kodwa kufunwa imali kubantu. Njengelungu lebandla ngiyazi ukuthi kayikho into esatshalaliswayo ebandleni kungavumile umholi. Iyasikhathaza lento ngoba kumele engabe wuyena umholi wethu osiza abantu ezinkingeni ababhekene nazo ngenxa yeCovid-19 kodwa kunalokho ubona kumele sinike yena imali,” kusho leli kholwa.Elinye ikholwa nalo elingathandanga ukudalulwa, lithe iyabadida le nto eyenzekayo ngoba akuyiwa nasentabeni kulo nyaka. “ Noma kuyiwa khona kuvamise ukuthi kukhokhwe oR5 kuphela umuntu ngamunye, kunikelelwa intaba. Kulokhu sinikelela yiphi intaba njengoba singayi nje kuyona? Kwabona abashumayeli bazoyiqoqa kanjani imali kubantu njengoba kuthiwa asihlale emakhaya ngenxa yeCovid edla lubi? Ngisho nabakhokheli abanelungelo lokuqoqa iminikelo bangomama abadala, okuyibona abashona kakhulu kulezi zinsuku ebandleni ngenxa yalolu bhubhane. Emva kwenkonzo yomama ebingoDisemba sekushone inqwaba yomama abebehambele le nkonzo. Cisho emathempelini sekungcwatshwe abesifazane abangaphezu kwabahlanu ithempeli ngalinye, bebulawa yiCovid,” kusho lo mzalwane.Omunye umthombo uthe amaNazaretha aseBuhleni ashona kangaka nje kunenkolelo engekho ekhona, yokuthi abantu ababeye eNtabazwe ngo-2019 ngeke ibangene iCovid-19.“Bazikhohlise ngento engekho, yingakho singcwaba wonke amasonto manje. Abanye bebeshintshana ngezimbomu emathempelini, besho nokuthi akukho Covid yabangena bona ngoba banesimfonyo sabo esiwuNyazi. Le nto iwadukisile amaNazaretha njengoba eseshona kangaka manje. Sesixakwa nayile yokuthi kumele sinikelele intaba sibe singayi nakuyona,” kusho umthombo.Okhulumela abaseBuhleni, uMnuz Thokozani Mncwabe, uthe naye useyibonile incwadi eyalela amakholwa ukuthi akhokhe iminikelo.“Wubugebengu lobu obenzekayo engingenasiqiniseko sokuthi buvelaphi. Njengoba izwe likuthaqa baningi osomathuba abasebenzisa igama lebandla ngendlela engekho emthethweni. Uma kungukuthi kuyiqiniso ukuthi ibhalwe ngabaholi bebandla, ngicela sicabangeleni abantu. Laba abenza kanje, bafuna ukufaka inkosi enkingeni ngoba kayikaze isho njalo,”  kusho uMncwabe.Kwenzeka lokhu nje icala lombango wobuholi bebandla lamaNazaretha libuyela eNkantolo yoMthethosisekelo ngoFebhuwari 2. Kulokhu kuzobe sekuphela ngombango osenkantolo phakathi kweThembezinhle nabaseBuhleni. ",Kukhalwa ngomnikelo wentaba kwaShembe
"ABASEBENZI abayitoho ngaphansi kohlelo lwezokuphepha eMkhandlwini weTheku izolo bagasele eCity Hall bekhala ngokuthi abaholile.Iqulu labasebenzi ebelithukuthele lithi sekuze kwaphela inyanga kodwa aliholeliwe.Okhulumela laba basebenzi kodwa ocele ukuthi angadalulwa ngoba esaba ukuthi angase aphelelwe umsebenzi, uthe ngokujwayelekile bahola ngomhla ka 25 ngenyanga kodwa manje isize yaphela inyanga kodwa lutho umholo.“Enye into esiphatha kabi ukuthi umholo wethu uyehliswa ube uvele ungekho, besihola R3 500 ngenyanga manje kuthiwa sesizohola uR3 100,” kusho lo msebenzi.Uthe isizathu esenza ukuthi kwehliswe imali yabo inkohlakalo ekhona kumasipala.“Kunabantu okuthiwa babheke ukusebenza kwethu, labo bantu asibazi nokuthi babukeka kanjani ebusweni kodwa baholelwa zonke izinyanga, enye into kuthiwa bahola ukwedlula thina,” kusho lo msebenzi.Omunye umsebenzi nayeocele ukuthi angadalulwa, uthe esinye isizathu esidala ukuthi uhlelo lwabo lube nezinkinga ukuthi kunezipoki eziningi eziholelwayo.“Mina ngihola ithimba esisebenza nalo ewadini yami ngazi ukuthi siwu-18 sesiphelele kodwa ngathola kwamasipala ukuthi kuthiwa siwu-54 ewadini yethu. Bonke laba abanye abantu mina angibazi kodwa kuthiwa bakhona nemali yabo iyaphuma zonke izinyanga,” kusho lo msebenzi.Uthe umasipala ububathembisa ukuthi uzobakhokhela imali yezinyanga ezintathu obubakweleta yona ngo-Agasti kodwa kuze kube imanje abakayitholi.“Umsebenzi wethu ubalulekile njengoba sibheke ukuphepha emawadini sisebenzisana namaphoyisa kodwa umkhandlu awusihloniphi,” kusho lo msebenzi.UMnuz Mlungisi Ntombela oyisikhulu ehhovisi lemeya, uNkk Zandile Gumende, okunguye ophumile wakhuluma nalaba basebenzi, uthembise ukuthi izikhalo zabo uzozidlulisela ezikhulwini.",Bagasele koweTheku abetoho bekhala
"Mbali KhanyileUMNDENI waseMyunwini, KwaDukuza, ukhala ngobudedengu besibhedlela esiwuzilise kungakashayi isikhathi ngenxa yokufana kwemininingwane yelungu lawo momunye obeshonile.Lo mndeni othi ufuna ukucaciselwa ukuthi kungani isibhedlela, iGeneral Justice Gizenga Mpanza Regional, sibe nobudedengu? Uthi ufuna abasebenzi balesi sibhedlela balungise inkinga abayiqalile njengoba usunesitifiketi sokufa somuntu ongamazi.Inkinga yalo mndeni iqale ngoDisemba 22 ngesikhathi kungena uMnuz Ernest Vukani Khuzwayo (49) kulesi sibhedlela exinwe wukugula. Umfowabo omdala uMnuz Bongani Khuzwayo, uthe ngemva kokuthi umfowabo angene esibhedlela, batshelwa ukuthi abavunyelwe ukumvakashela ngoba kutholakale ukuthi uneCovid-19. Umndeni wakaKhuzwayo uthe ubusuhlezi uxhumana nonompilo bakulesi sibhedlela, uzama ukuthola ukuthi kuhamba kanjani ngelungu lawo.“Thina besilokhu sizitshela ukuthi sixhumana nonompilo abebelapha umfowethu obekuthiwa uneCovid-19  ngenkathi sishayela ucingo egunjini esatshelwa ukuthi ugcinwe kulo. Kuthe uma sesitshelwa ngokushona kwakhe ngoDisemba 29, saqala amalungiselelo okumngcwaba. Ngesikhathi simatasa nawo, sibe sesibona unyaka azalwa ngawo ungafani nhlobo nobubhalwe emaphepheni abequkethe imininingwane yakhe emakhazeni obekugcinwe kuwo isidumbu somlisa ebesingamazi nebesizitshela ukuthi ngumfowethu. Igama nesibongo somuntu ebesitshelwe ukuthi nguye bekufana kodwa iminyaka yehluke kakhulu. Sibe sesisukuma, sizama ukuxhumana nesibhedlela sibuzisisa ngeminyaka esingayazi ebibhalwe ngabantu bamakhaza. Isibhedlela sibe sesicela ukuthi sisinike usuku ukuze sibhekisise ukuthi alikho yini iphutha elenzekile, ngaleso sikhathi kwenzeka konke lokhu, thina sikhanyise amakhandlela ngoba sazi ukuthi sizilele umfowethu,” kuzikhalela uKhuzwayo.Eqhuba uthe ngesikhathi ziya ngokuqina izinsolo zokuthi banikwe isidumbu okungesiso, banquma ukulandelela esibhedlela ngenhloso yokuthi bacaciseleke. Uthe ngoDisemba 31 bathola ucingo olwalubazisa ukuthi umfowabo usaphila.“Sibe sesiphuthuma sonke ukuyobheka umfowethu samfica ngempela ephila egunjini ayegcinwe kulo. Saze sasuka esibhedlela ngabo-5 ntambama sesibuyela ekhaya sijabulela ukuthi sifike ephila uVukani (umufi). Kuthe nje sisahlezi, sihlangene sonke ekhaya, kwangena ucingo kumfowethu omdala olwalubika ukuthi useshonile umfowethu esimshiye ephila saka. Kwasiphoqa ukuthi siphinde sikhanyise amakhandlela ayesecishiwe,” kusho uKhuzwayo ngokukhulu ukudangala.Uthe kuyimanje babamba bayayeka, abazi ukuthi kumele baziqhube kanjani izinhlelo zomngcwabo njengoba bebematasa bezama ukulungisa iphutha elenzekile ngenxa yesidumbu okungesiso esikamfowabo abacishe basingcwatshelwa yinkampani yabangcwabi abebeyikhokhela.Okhulumela uMnyango wezeMpilo KwaZulu-Natal, uMnuz Ntokozo Maphisa, uthe umnyango ukhathazekile ngezinsolo ezibekiwe futhi uwucelile nombiko ogcwele kubaphathi besibhedlela mayelana nalolu daba.  “Siwumnyango sidlulisa ukudabuka kwethu emndenini othintekayo. Ukudlula kwanoma yimuphi umuntu emhlabeni, nganoma iyiphi indlela, kuyinto ebuhlungu. Siyazi ukuthi abaphathi sebeke bahlangana nomndeni lwadingidwa udaba. Yingakho siwunxusa umndeni ukuba uxhumane nabasesibhedlela uma kukhona olunye usizo oludingayo,” kusho uMaphisa. ",Bakhala ngobudedengu besibhedlela bezilela umuntu abangamazi
"IKHULUNYELWA phansi indaba yokukhulelwa kukaDJ wodumo waseThekwini, ingane yakhe yesithathu.Kuthiwa uSithelo “Sithelo The DJ” Shozi (27) ongabonakali emicimbini futhi kade agcina ukunandisa, usezithwele ingane yesibili yendodana yesiqumama saseThekwini, u-Andile Mpisane (20).Umthombo weSolezwe ngeSonto osondelene noDJ ukuqinisekisile ukuthi usezithwele.“Simangele sonke ukuthi kungathi esemncane kanje uFlo (igama lengane yokuqala) usengaphinda enye eduze kanje. Usengateta noma yinini ngoba usenesikhathi ekhulelwe,” kusho umthombo.Uthe uSithelo akasahlanganyeli kakhulu nabantu ezindaweni okugcwala kuzona ngoba uzimisele ukusifihla isisu njengoba enza ngesikhathi ekhulelwe ingane yabo yokuqala no-Andile.Leli phephandaba like labika ngokukhulelwa kwakhe phambilini, lapho waphika walala ngomhlane ukuthi uzithwele. Ngokuhamba kwesikhathi kwagcina kuqinisekiswa ukuthi ngempela wayezithwele ingane kaMpisane, eyazalwa ngonyaka odlule.Ethintwa uSithelo uthe usahlabe ikhefu elincane emculweni kodwa uyobazisa abalandeli bakhe uma sekukhona aphezu kwakho. Kuthe uma intatheli imhalalisela ngokukhulelwa kwakhe wavele wabhoka ngolaka, ebuza ukuthi imthintela ukuzwa ngomsebenzi wakhe noma ifuna izindaba zakhe zangasese.Ukhunjuziwe ukuthi nasekuqaleni waholela ngisho abalandeli bakhe oPhathe, ephika ephindelela ukuthi uzoba nengane no-Andile.“Ukuthi ngiqamba amanga noma ngiqinisile akundaba yamuntu. Akekho umuntu okumele ngizichaze kuyena. Impilo yami yangasese kayihlangene namuntu, futhi ngibhizi ngiyathenga sisi,” esho evala ucingo kabi.Ozibize ngoMandla Mtshali, othe uyimenenja ka-Andile Mpisane, uthe kungamampunge ukuthi u-Andile usekhulelise uSithelo ingane yesibili.",Iyaqina eyokukhulelwa kukaDJ ingane yesibili
"IZIGI zamaqembu amise kabi iBidvest Wits esicongweni zibukeka ziyithola indawo kumqeqeshi wamaClever Boys, uGavin Hunt, othe angacazelana amaphuzu nePolokwane City wakhwela wadilika kubadlali bakhe okuyinto angajwayele ukuyenza esidlangalaleni.Ukubanjwa kweWits kushubise umbango wesicoco kwazise usungena kuvuthondaba. I-Orlando Pirates isele ngamaphuzu amathathu kwiWits esidlale imidlalo engu-18 yeligi yaqoqa amaphuzu angu-34. Ngaleso sikhathi iBucs isidlale engu-17 yathatha amaphuzu angu-31.Akuyona iBucs kuphela ekhathaza uHunt kepha indlela iMamelodi Sundowns ewaqoqa ngayo amaphuzu kule midlalo esele ngayo kufanele imethuse.Emidlalweni yeligi engu-14, ezikaPitso Mosimane seziphumelele ukuqoqa amaphuzu angu-28. Lokhu kuyenza isale kwiWits ngamaphuzu ayisithupha kodwa isadlale imidlalo engu-14 uma uqhathanisa neyezikaHunt engu-18.Lo mqeqeshi, onomlando wokudla isicoco seligi iminyaka emithathu ilandelana, ukhombise izimpawu zokunengwa abadlali bakhe bebhekene nePolokwane wahluleka ukuzibamba wabahlambalaza esidlangalaleni. Kwakhala ngakho kakhulu uHunt ukuthi ufike ahlale phansi nabadlali bahlele kodwa uma sekufikwe emdlalweni bazenzele okuthandwa yibona.“Isiqala ukungikhathaza manje le nto. Kufanele kungijabulise ukuthi silwile saze sathola iphuzu kodwa ngiphoxekile ngendlela abadlali bami engibathembayo abenze ngayo. Kuyangiphoxa ukuthi womathathu amagoli ePolokwane avele kuma-free kick.“Yithina esinqoba kanjalo hhayi ukuthi kushaywe thina ngezinduku zethu. Siyikhuluma cishe nsuku zonke indaba yama-free kick kodwa nakhu kwenzekile. Kwesinye isikhathi abadlali uyabakhululekela bese bebona ukuthi kuyadlalwa. Akukho mathuba akhiwe yiPolokwane kodwa singenelwe amagoli amathathu. Uyichaza uyithini leyo nto? Kunabadlali okufanele bazinuke amakhwapha ngokwenzekile,” kusho uHunt.Ngenxa yazo belu izimpawu zokuzwa izigi, uHunt akagcinanga ngokulwa nabadlali bakhe kepha ushiye angalazi nakunondweba obephethe umdlalo emsola ngokwenzelela.“Ngaphandle kokuthi sizihlulekele ukuvimba ama-free kick ePolokwane kodwa nendlela ebesidlaliswa ngayo angiyithandanga. I-free kick okungene ngayo igoli labo lokuqala bekungafanele ibekwe ngoba akukho muntu odlaliswe kabi. Siphikelwe namagoli amabili kungafanele,” usho kanje.UHunt ukhala nje kufanele ngoba uyeke ithuba elihle lokuvula igebe esicongweni ngesikhathi iPirates neSundowns besematasa nemidlalo yeCAF Champions League.Uthembise ukuthi usazoqhubeka nokwethusa abaningi umqeqeshi wePolokwane uJozef Vukusic osephendule leli qembu laba ngelinye lasembangweni wesicoco ekubeni laziwa ngokuthi njalo lihlale ligade izembe.Komunye umdlalo wePremiership, iSuperSport United inqobe ngo 2-1 kwiBloemfontein Celtic emdlalweni ozokhunjulwa njalo ngenguzunga yeshodi eshaywe uTebogo Mokoena okuyiyona ewinise iSuperSport.Namuhla iPirates izobhekana neBaroka FC koweligi e-Orlando Stadium, bese kuthi iMamelodi Sundowns itholane neHighlands Park eMakhulong Stadium, ngo-7.30 ebusuku.",UHunt utatazeliswa yizigi zeBucs neSundowns
"AMAZWI ashiwo owayengumengameli weSafa uMolefi Oliphant ayegcizelela ekutheni abadlali ababeyibambe kwiMetropolitan Cosafa Under 20 Championship eyayiseThulamahashe Stadium, eMpumalanga ngo-2007 bayikusasa laseNingizimu Afrika aphinde afakazeleka ngesikhathi uRamahlwe “Rama” Mphahlele ekhala emuka nomklomelo iPlayers Player Of The Season.UMphahlele (27) ojoyine iKaizer Chiefs ekuqaleni kwesizini evela kwiMamelodi Sundowns abengukaputeni kuyo, uqokwe emcimbini waMakhosi obuseTheatre of the Track eKyalami, eGoli ngoLwesine.“Ukuthweswa umqhele ungahlabananga ngasicoco kuyisimo esiqubula umuzwa wenjabulo nowokudangala,” kusho uMphahlele owayeseqenjini laMajita eladlala kwiFifa Under 20 World Cup e-Egypt ngo-2009 liholwa nguSerame Letsoaka.“Vele ngeke ukwazi ukufela ngamathe ukusebenza ngokuzikhandla komdlali ngamunye. Sizibambe zaqina siyiqembu, kodwa ukusebenza ngokuzinikela komdlali ngamunye kuyinto eyenzekayo. Ngiyaziqhenya ngokuthweswa umqhele. Lokhu kuhlabana ngikholwa ukuthi kuzogqugquzela ozakwethu ukuthi balicokamise izinga ngesizini ezayo.”Lo mdlali oshoshela njengoSizwe Motaung, uqokwa nje ubeqinisekisa njalo uma eboshelwe nguSteve Komphela ukuthi uyaliphakamisa izinga nokufakazelwe wukuqokwa kathathu njengomdlali ovelele.Akugcinanga ngalokho, uphinde washaya amagoli amabili nokulandelwe wukuthi abizelwe kwiBafana Bafana enenselelo yokuthi izibekisele indawo kwi-Africa Cup of Nations eseCameroon ngo-2019.“Ngesikhathi ngifika kwiChiefs, ngangazi ukuthi okufanele ngikwenze ukunqoba,” kusho uMphahlele kwi-website yeKaizer Chiefs website.“Ngangazi ukuthi ngijoyina iqembu elikhulu elinomlando nelihlonishwayo. Ukwethweswa lo mqhele kungiphosela inselelo yokuthi kuzofanele ngibhukule ngokwedlulele ukuze ngifezekise iphupho leqembu lokunqoba izicoco ngesizini ezayo.”Ngokuhlabana ngalo mklomelo kwenze uMphahlele wabuyela ekhaya esephethe isikhiye seToyota RAV4 azohamba ngayo unyaka wonke.Uphinde waklonyeliswa ngowe-2016/17 KC Online Player and Fair Play awards ehambisana no-R25 000 no-R20 000.“Ukube bebengekho ozakwethu, lo mklomelo bengingeke ngiwuthole. Ngibonga kakhulu ngokungeseka kwisizini yami yokuqala, ngibafisela ukuphumula okuhle nokuqala isizini ezothela izithelelo ezinhle.”Omunye umdlali owayeseqenjini laMajita oseke wahlabana kwiChiefs nguMandla Masango esomshayimagoli ovelele neseMost Improved Player Of The Season. UGeorge Maluleka uqokwe njengeMTN 8 Player of the Tournament ngemuva kokusiza iChiefs inqoba iMTN 8 ngesizini ka-2014/15.",UMphahlele ufakazele amagama ka-Oliphant
"BONKE abasondelene neMaritzburg United bakuqonda kahle ukuthi iwini kwiBidvest Wits koweTelkom Knockout kusasa ngo-8.15 ebusuku eHarry Gwala Stadium, eMgungundlovu, izoba wumjovo ekutheni kujike izinto endleleni iqembu eliqale ngayo isizini ka-2018/2019.Lawa amazwi ashiwo uBokang Thlone (osayine kwiMaritzburg esuka kwiWits) awasho ngoLwesithathu beqeda ukwenza amalungiselelo okugcina okubhekana nezikaGavin Hunt kwi-quarter final yalo mqhudelwano, ozosongwa ngoDisemba eNelson Mandela Bay Stadium, ePort Elizabeth.ITeam of Choice ingelinye lamaqembu abengundabuzekwayo ngesizini edlule lapho abafana bakaFadlu Davids bebecoboshisa kwasani. Yilapho kuvele namathalente kuLebohang Maboe osephenduke isethenjwa kwiMamelodi Sundowns noSiphesihle Ndlovu osebizwa njalo kwiBafana Bafana.Ngakho ukushaya elinenkosi phakathi leli qembu laseMphithi liqede endaweni yesihlanu kwi-log. Ngesizini edlule nakwiNedbank Cup lilihambe lonke ibanga labhajwa kowamanqamu lakhala ngaphansi kwiFree State Stars.Ayizange iyiqale kahle isizini kulokhu njengoba iTeam of Choice isaphumelele ukunqoba umdlalo owodwa kweyisishiyagalombili esiyidlalile. Akumphethe kahle uThlone ukuthi iqembu lakhe lisashaye amagoli amabili kuphela kodwa langenelwa amahlanu.Lisendaweni yesithathu uma usuka emsileni ngamaphuzu ayisikhombisa, okusho ukuthi lisele ngawu-13 kwiWits (abadlala nayo) okuyiyona eqhwakele.“IWits iqale kahle impela kwiligi kodwa njengoba sibhekene nayo kwiTelkom Knockout umdlalo uzobe uhluke kakhulu ngoba sonke sifuna into efanayo. Akufani nakwiligi. Siyazilungisa kahle ngendlela ukuze umdlalo uzofika silindile. Kusemqoka ukunqoba lapha ngoba lokhu kuzoba umjovo kithina. IWits iqhwakele ngakho ukuyehlula kuzosenza siziqhenye okuzobe kusinika amandla okuthi siguqule izinto endleleni esiqale ngayo kule sizini,” kusho lo mdlali oseke wagijima nakwiFree State.Ukholwa ukuthi uma bezokwenza konke okufanele ngendlela bese besizana njengozakwabo uma kudingeka, noma kanjani bazoyiguqisa iWits.",Ubona iWits izoba umjovo wokuvuka
"KUQOPHEKE umlando kumfelandawonye wezinyunyana zabasebenzi iCosatu kuqokwa umengameli wesifazane ukuwuhola.UNksz Zingiswa Losi uphakanyiswe yedwa kwesikamengameli weCosatu engqungqutheleni eqhubekayo yalo mfelandawonye.Umengameli weCosatu uMnuz Sdumo Dlamini uyashiya kulesi sikhundla kanti uNksz Losi ubeyiphini lesibili likamengameli weCosatu.Izolo kuvele ukuthi uphakanyiswe yedwa kulesi sikhundla kanti imiphumela yabadle umhlanganiso kule ngqungquthela ekhetha ubuholi izomenyezelwa kusasa uma isisongwa le ngqungquthela eseMidrand, eGoli.Selokhu wasungulwa lo mfelandawonye eminyakeniengu-35 edlule omengameli bawo bekuba abesilisa.UNksz Losi, owayephakanyiselwe kwesePhini likaNobhala we-ANC engqungqutheleni ye-ANC eNasrec ngoDisemba, esohlwini lukaMengameli, uMnuz Cyril Ramaphosa wakhala ngaphansi kulesi sikhundla ehlulwa wuNksz Jessie Duarte.Ngokomlando wakhe ube sezinhlakeni zezinhlangano zabafundi iCosas e-Eastern Cape wajoyina nophiko lwentshalwe-ANC kanti waqala ukusebenza embuthweni wezokuvikela.Ube esesebenza enkampanini eyakha izimoto, iFord ePort Elizabeth, wamela abasebenzisa ngaphansi kwenyunyana yokusansimbi iNational Union of Metalworkers (Numsa).URamaphosa uhalalisele uNksz Losi kulesi sikhundla esisha.Ekhuluma kule ngqungquthela izolo, uNobhala weSACP uDkt Blade Nzimande, uthe bazoqhubeka bakhulume nge-ANC ngoba yikhaya labo.Uthe abathukanga bezwa ngetulo lokuthi kukhona abafuna ukugudluza uMengameli Cyril Ramaphosa emandleni okuhola i-ANC.“Kade sayisho lento, asithukanga sizwa ngokuthi kunetulo eliphekwayo lokuthi kugudluzwe abaholi be-ANC. Sizoqhubeka sikhulume ngezinto ezenzeka kuKhongolose ngoba yikhaya lethu, asinalo elinye.”Ubekhuluma ngemibiko yetulo elihlanganisa abaholi be-ANC okubalwa noNobhala uMnuz Ace Magashule nowayengumengameli uMnuz Jacob Zuma okuthiwa babehlangene eThekwinibakha itulo lokuketula uRamaphosa.Uthe labo abenza lokhu kumele bavezwe.UNzimande uthe bazokhankasela i-ANC njengoba kuyiwa okhethweni.“Asincenge zikhundla kuhulumeni. Abanye bethu baze baxoshwa ezikhundleni kodwa sisaqhubeka nokulwela abasebenzi,” kusho uNzimande.Uthe ngeke bathule uma kushintshwa ikhabhinethingo-12 ebusuku noma bevalelwa ngaphandle kweminye imihlangano.Ugxeke labo athi badukisa izitshudeni bezitshela ukuthi ayikho into yokulawulwa kombuso yidlanzana.“Abantu abasho kanje kumele bavalwe ngoba bafuna ukudala ukudideka. Ngeke sivumele abantu badukise intsha,” kusho uNzimande.UZuma, ekhuluma nezitshudeni eWalter Sisulu University wathi umbuso wakuleli awulawulwa yidlanzana.",Umlando iCosatu iqoka owesifazane njengomholi
"UMISIWE umdlalo obekumele uqale ngesonto elizayo nobophele izinkakha zabalingisi kuleli othi ISONO. Lo mdlalo ubuzoqala ngoJulayi 27 ngo-9.30 ebusuku kwiBET DStv (129) kepha umisiwe ngenxa yokusabalala kweCovid-19.Inkampani ewuqophayo iClive Morris Production, ithe ikhethe ukukumisa ukuqala komdlalo kuze kudambe igciwane, iCorona.“Sikhethe ukuthi sikumise ukuqoshwa kwawo kuze kube lesi sikhathi siyadlula. Nokuqala kwawo kanjalo ngeke kusaba ngosuku obelumenyezelwe. Nakho kuzoma. Uma sekungcono siqhubeke nokuqopha, sizomemezela usuku olusha,” ngokwesitatimende.UMonde Twala wakaViacomCBS Networks Africa, uthe iCovid-19 ize nezingqinamba ezihlukene endimeni yezobumnandi kuleli, abebengazilindele.“Yize sekuphazamisekile ukuqala kwalo mdlalo kodwa sizoqhubeka nokuletha ezinye izinhlelo ezizojatshulelwa ababukeli esiteshini seBET.Ukwanda kwabantu abatheleleka ngaleli gciwane yikhona okusenze samisa konke sicabangela ukuphepha nezimpilo zabo bonke abasebenza kulo mdlalo,” kuchaza uTwala.Kulindeleke ukuthi kubonakale abalingisi okubalwa kubo uNthati Moshesh, Bohang Moeko, Senzo Radebe, Didintle Khunou,  Anga Makubalo, Rami Chuene nabanye.UTwala uthe bajabule ngokwethula umdlalo wokuqala oyi-telenovela, ozobonakala esiteshini sabo sase-Afrika. Wathembisa ababukeli ukuthi bangasikhaleli isikhathi esincane okuzomiswa ngaso umdlalo njengoba uma usukhona bayokhohlwa nokuthi uke wabhekana nezingqinamba ezifana nalezi. ",Kuhlehliswe umdlalo ngenxa yeCovid-19
"ASEPHUMELE obala amalungu amagatsha angu-110 e-ANC eThekwini aseka isinqumo sesigungu esiphezulu sale nhlangano KwaZulu-Natal sokumkhomba indlela obeyimeya uNkk Zandile Gumede nethimba lakhe.Izolo emhlanganweni wamagatsha e-ANC eThekwini obuse-Olive Convention Centre (OCC), kucacile ukuthi ayahambisana nalesi sinqumo.Kulo mhlangano bekukhona abalandeli be-ANC, ubuholi emagatsheni, amakhansela, abefundisi nabanye abeseka ukuba uNkk Gumede akhonjwe indlela.Isitatimende esifundwe uMnuz Siya Thango sithe: “Sihlangene lapha ukuzoveza ukweseka kwethu isinqumo sobuholi be-ANC eKZN. Kuyinto esobala ukuthi kube nezinkinga eThekwini ekuletheni intuthuko emphakathini njengoba nemibiko ibikuveza lokho. Ubuholi buphendule ngokuba kuxoshwe obeyimeya nethimba lakhe.”UMnuz Bheki Ntuli noMnuz Thabani Nyawose, abasebuholini besikhashana besifunda bathe ngeke bakubekezelele ukuba kube khona abantu abathuka inhlangano ngezenzo zabo.Baqhakambise ukuthi abakhala ngesinqumo esathathwa ubuholi kumele basebenzise izindlela zenhlangano ezaziwayo zokukhala bangalwi bacule amaculo anodlame ngoba lokhu ngeke kusize muntu.Umhlangano wayizolo bathe awuhlangene nengqungquthela yobuholi baseThekwini be-ANC ezoba khona futhi abagqugquzeli ukuhlukana phakathi kodwa bafuna ubumbano enhlanganweni.Kulo mhlangano bekukhona nobeyibamba lemeya uNkk Fawzia Peer.UMnuz Zenzele Thabethe oyilungu le-ANC eThekwini uxolisile wathi umhlangano bekuhlelwe ukuba ube seDUT kodwa ngenxa yokubona ukuthi ihholo lizoba lincane wayiswa e-OCC.KuFacebook, okusolwa ukuthi okaNkk Gumede, emva kwalo mhlangano bekubhalwe ukuthi: Bahlangene phezulu kanti phansi bangamahele.",Beseka isinqumo ngobeyimeya
"UMASIPALA waseMsunduzi ulekelele abantu abebesele dengwane kulandela ukushelwa ifulethi ababehlala kulo eBombay eNorthdale, eMgungundlovu.Ayaziwa imbangela yomlilo oqubuke ngoMgqibelo kodwa kusolwa izintambo zikagesi okuthiwa azixhunyiwe ngendlela efanele kulesi sikhawo.Ngokuthola kweSolezwe bangu-37 abantu abasale bengenawo amakhaya ngenxa yomlilo.Okhulumela amaphoyisa KwaZulu-Natal uCaptain Nqobile Gwala usiqinisekisile isigameko sokusha kwefulethi wathi kusaphenywa.“NgoMgqibelo, ngabo-4 ekuseni ekhoneni lomgwaqo uLehore noBombay eNorthdale kuthiwa kuqubuke umlilo. Udaba lubikiwe esiteshini samaphoyisa eMountain Rise nabezicisha mlilo babiziwe. Akekho olimele, alikho necala elivuliwe,” kusho uCaptain Gwala.NgeSonto iMeya, uMnuz Mzimkhulu Thebolla, nethimba lakhe lihambele le ndawo.IMeya ikhale ngokuthi kukhona abantu abebesahlezi kule ndawo yize ishile ngoba bengenayo indawo yokuhlala.“Abantu abebekulesi sakhiwo sibahlelele enye okwesikhashana izinsuku ezintathu ukuba bathole indawo yokuhlala. Emuva kwalapho umnikazi wefulethi kuzomele abatholele indawo yokuhlala, uma ehluleka kuyomele singenelele siwumasipala. Kumele bathole indawo abazohlala kuyo unomphela laba bantu,” kusho uThebolla.IMeya ikhala nangesimo abantu abahlala kuso kule ndawo athe asisihle neze.“Le ndawo sizoyivala okwamanje ngoba ayifanele ukuhlala abantu. Akwamukelekile ukuba abantu bengahlala lapha njengoba kusenjena,” kusho uThebolla.Ngaphezu kwalokhu iMeya ikhale ngokuthi kukhona asebeqhuba ipolitiki ngalesi sigameko, benza sengathi abantu abanikezwanga usizo ekubeni kungenjalo.“Kukhona umuntu othize osefafaza okungelona iqiniso ukuthi abantu abasizwanga ngoba beyiqembu elithize, akumele senze ukuxakeka kwabantu kube izimpi zepolitiki. Uma sifuna ukukhankasa kumele sikhankase ngesikhathi esifanele,” kusho uThebolla.IMEYA yaseMsunduzi, uMnuz Mzimkhulu Thebolla ngesikhathi iyohlola ebashelwe yifulethi basala dengwane Isithombe: SithunyelweOmunye obehlala kuleli fulethi, ocele ukuba igama lakhe ligodlwe, uthe bebefisa ukuqhubeka bahlale kulendawo ngoba abazi bazoshonaphi.“Ngalapho sihlala ngakhona akuzange kushe kakhulu. Kungene amanzi kakhulu. UMasipala njengoba uzosinikeza indawo izinsuku ezintathu kuphela sizobe sesishonaphi? Mina bengifisa ukuqhubeka ngihlale endlini yami ngoba nomasitende ngeke asilekelele ekubeni nerenti bese siyikhokhile,” kuzikhalela omunye ohlala kule ndawo.UMasipala uthe ngeke uvumele muntu ukuba ahlale kulesi sikhawo.",Batakulwe wumasipala abashelwe
"UKUSHIYA kukaMilutin “Micho” Sredojevic isigubhukane kwi-Orlando Pirates akungabazeki ukuthi kushiye abalandeli baleli qembu bemangele ekupheleni kwesonto elidlule.USredojevic, obesehlale amasizini amabili kwiPirates, ulaxaze iqembu ngoLwesihlanu ebusuku ebalula izizathu ezithinta umndeni. Ngokusho kwakhe ulibangise eSerbia lapho edabuka khona ngoba unina uyagula. Nokho emva kwamahora ambalwa uMicho esulile kwiBucs kuvele izindaba zokuthi usezothatha izintambo kwiZamalek yase-Egypt.Ayiqali ukuvela indaba yeZamalek noMicho kodwa ngesikhathi ebuzwa ngalokhu emasontweni edlule washaya phansi ngonyawo wathi ngeke ayishiye iPirates ngoba iyiqembu azifelayo ngalo. Okushiya imibuzo ukuthi ngabe yini eyenze ukuthi uMicho athathe isinqumo sokushiya iqembu ngoba namanje usayiphika eyeZamalek yize leli qembu limemezele ukuthi selizocijwa uyena.Izinsolo zokuthi uMicho uvulelwe icala elithinta ucansi nazo zenza kubukeke sengathi lukhulu olufihlwayo ngokuhamba kwalo mqeqeshi. NgeSonto bese kusabalele imibiko yokuthi use-Egypt hhayi eSerbia njengoba ethe yena uya khona. Akukho ukungabaza ukuthi iPirates izophazamiseka emgqigqweni wayo ngoba uMicho bese elibumbe kahle iqembu. Yize iPirates ibingakawini lutho ngaphansi kwakhe kodwa kumasizini amabili edlule ibishisa umbango obonakalayo kwiMamelodi Sundonws edle isicoco seligi amasizini amabili elandelana.Mhlawumbe abalandeli bePirates bangathemba ukuthi uRulani Mokwena okunguyena osephethe izintambo bese efunde lukhulu kuMicho ngesikhathi esebenza njengephini lakhe. Nokho akukho ukungabaza ukuthi uzoqala abe nengcindezi uMokwena ngoba iBucs iyiqembu elikhulu futhi uyaqala ukuba yinhloko yabaqeqeshi.Njengamanje uhlalelwe wumsebenzi wokubuyisa ukuzethemba kubadlali njengoba iqembu selishaywe kathathu kulandelana emiqhudelwaneni ehlukene. Likhona ithemba lokuthi abadlali bazoqhubeka nabakufundiswe uMicho ngoba ababhekene nenkinga yokufunda isitayela somqeqeshi omusha njengoba kuqhubeka uMokwena.",Kuzoyiphazamisa iBucs ukushiywa wumqeqeshi wayo
"UMKHANDLU oqinisekisa izingabunjalo lemiphumela ka-matric, Umalusi, usuxwayise abafundi nothisha ngokuthi bangalinge bathinteke ezenzweni zokukopela ngoba bazobanjwa.Lo mkhandlu ubuye wazwakalisa ukukhathazeka ngokushoda kwabamakela * -matric kwezinye izifundo.UDkt Mafu Rakometsi, isikhulu esiphezulu salo mkhandlu, ukhiphe lesi sexwayiso ngokukopela.Uphinde waxwayisa nothisha wathi abangabi yingxenye yokukopela kwabafundi ngokuthi babasize uma sekubhalwa.“Sifuna ukukhipha lesi sexwayiso ngoba ukukopela kuthunaza isithunzi sika-matric. Kumele kuqeqeshwe abagadayo uma kubhalwa ukuze kungabi nezehlakalo zokukopela. Sizozibheka ngelokhozi izikhungo okuke kwaba nokukopela kuzo phambilini. Sizotshala abantu abazozinza kuzona.”URakometsi, obekhuluma esithangamini nabezindaba izolo ngamalungiselelo ezivivinyo zika-matric, uthe ezinye izikhungo abazozibheka okwalahleka kuzo amaphepha abafundi.Uqhube wathi nakuzona lezi zikhungo bazotshala abantu abazozinza kuzona ukuze kungabi khona izinkinga zokulahleka kwamaphepha.Mayelana nokushoda kwabamaki uthe bakhathazekile ngokushoda kwabo ezifundweni i-Agricultural Science nesiBhunu eNorthern Cape.EWestern Cape kushoda abephepha lesibili leHistory, e-Eastern Cape kushoda abesiNgisi, Physical Science, Life Science nabesiBhunu.Ubuye wakhala ngokungaqashwa kwabasebenza ophikweni lwezivivinyo eMinyangweni yezeMfundo eLimpopo, Northern Cape, Mpumalanga, Free State, KwaZulu-Natal, North West nase-Eastern Cape.“Izifundazwe ezithintekayo zinezinhlelo zokubhekana nalesi simo ngokuthi ziqashe abazosebenza isikhathi esengeziwe. Lokhu kwenziwa ukuze kungashodi abasebenzi.”Esifundazweni bangaphezu kuka-8 000 abazomakela * -matric.URakometsi ugunyaze ukubhalwa kwezivivinyo ezizobhalwa abafundi abangu-790 405.Umqondisi-jikelele eMnyangweni weMfundo eyisiSekelo, uMnuz Mathanzima Mweli, utshele amalungu ePhalamende izolo ukuthi kunezinhlelo abazenzile uma kwenzeka kuba nemibhikisho uma sekubhalwa.Uthe basebenzisana nezinhlaka zokuphepha ukuze kungaphazamiseki ukubhala.“Yonke iminyango inabasebenzi abanele ukuze izivivinyo zihambe ngendlela. Odabeni oluthinta abamakayo sisebenzisane nezinyunyana zothisha ukuqoka abantu abazokwenza lo msebenzi.”Uthe kuzoba nabazobe beqaphe abamakayo, kukhona ama-senior markers, deputy chief markers, chief markers nama-internal moderators.“Sibaqeqeshile abazomaka ngakho sineme ngomsebenzi abazowenza. Sivakashele nezindawo lapho kuzogcinwa khona amaphepha ka-matric.”Kwenzeka lokhu nje namhlanje uNgqongqoshe weMfundo eyisiSekelo uNkk Angie Motshekga ukulesi sifundazwe lapho abafundi baka-matric bezosayina khona isibophezelo sokuthi ngeke bakopele.",Kuxwayiswe abafunda u-matric ngokukopela
"LUNGILE MAJOKAYIZE sekungadingeka imigilingwane yezilomo zabadlali abagijima e-Europe, uLionel Messi weFC Barcelona noCristiano Ronaldo weReal Madrid, abaqhulula amagoli sengathi benza ngomlingo, ukufinyelela amagolini angu-20, kufanele ukujabulisa ukuthi kule sizini kubonakala iPremier Soccer League ingeke itheleke ngehlazo eliyehlele ngesizini edlule uma sekuklonyeliswa umdlali oshaye amagoli amaningi emidlalweni ye-Absa Premiership.Laba bagadli bajahana ngamagoli angu-32 (Messi) no-31 (Ronaldo), okuyisibalo esibekelwe umklomelo ka-R50 000 (amagoli angu-20-30) kumdlali wePSL ongafika kulesi sibalo. Nokho okuyinto engakaze eyenzeke selokhu wabekwa lo mhlomulo.Okubuyisa ithemba ngokuthi isibalo somgadli ovelele kulokhu sizoba ngcono wukuthi umgadli weMamelodi Sundowns uCuthbert Malajila noMoeketsi Sekola weFree State Stars sebezihola ngamagoli angu-10. Amaqembu abo asalelwe yimidlalo eyisishiyagalombili neyisikhombisa ngokwehlukana, okubanikeza ithuba elanele lokwandisa emigodleni yabo.Ngesizini edlule umdlali weKaizer Chiefs uBernard Parker wachonywa uphaphe wahamba nesheke lika-R10 000 ebongwa ngokuvalela amagoli angu-10. Kule sizini izinto azimhabeli kahle njengoba esavalele amagoli amathathu. Ukubheda kohlelo kubagadli beChiefs kufanele ukuthi sekumincise nabalandeli baMakhosi ukuthi bangatholi iqembu labo lidedela isicoco seligi njengoba kunzima ukuqoqa amaphuzu agcwele kusukela kuqale unyaka.Abanye abadlali abanethuba lokugcina beqede beqhwakele ohlwini lwabanamagoli amaningi, umdlali weBloemfontein Celtic, uLerato Lamola noPuleng Tloloane wePolokwane City abanamagoli ayisishiyagalolunye ngamunye. Abagadli be-Orlando Pirates, uLehlohonolo Majoro noKermit Erasmus banamagoli ayisishiyagalombili.Kugcine ngoSiyabonga Nomvete ngesizini ka-2012/2013 ukuthi kube nomdlali ofinyelela emagolini angu-20. Ngemuva kwalokho uKatlego Mashego uqede isizini ka-2013/2014 enamagoli angu-13 obekuyisona esiphansi ebesike sabekwa ngaphambi kwesikaParker.Abadlali abahamba phambili ngamagoliCuthbert Malajila 10Moeketsi Sekola 10Lerato Lamola 9Puleng Tlolane 9Lehlohonolo Majoro 8Kermit Erasmus 8Ndumiso Mabena 7Geoffrey Massa 7Khama Billiat 7Lerato Chabangu 6Imiklomelo yabashayi magoli:1 – 15: R25 00016-20: R50 00021 – 25: R75 000Ngaphezu kuka- 26: R100 000",Ithemba ngesibalo samagoli omgadli ophambili kuPSL
"UBOPHA uMbuso uMnuz Andile Mthimkhulu (40), osanda kudedelwa ejele emuva kokudonsa iminyaka eyisishiyagalolunye ngecala lokudlwengula, osekuvele ukuthi akalenzanga.UMthimkhulu waseB North oLundi, uphume ejele eliseNcome, ngeledlule emuva kokufaka isicelo sokubuyekezwa kwecalalakhe, kwavela ukuthi umsulwa.Ubelekelelwa yinhlangano emele amalungelo eziboshwa, iJustice for Prisoners and Detainees Trust ebimsiza ngaphandle kokumkhokhisa imali.Wayesolwa ngokudlwengula umuntu owuzalo lwakhe kodwa wanganda kakhulu lapho. Ubedonsa isigwebo sikadilikajele kodwa manje usekhululekile.UMthimkhulu wagwetshwa ngo-2011 eNkantolo yeMantshi KwaNongoma, base bemshova ejele eNcome.“Ngesikhathi ngiboshwa kwaba buhlungu kakhulu futhi ngangicasukile ngoba ngangazi ukuthi angiyenzanga le nto. Izinhlelo zasejele zangisiza kakhulu ukuthi ngehlise umoya ngemukele isimo ngiqhubeke ngifake isicelo ngilinde,’’ kuchaza uMthimkhulu.Uthe  wathola ummeli wokuqala owayemfakela isicelo sokubuyekeza icala kodwa wagcina esebaleka engawenzanga umsebenzi nokuyinto eyamzwiswa ubuhlungu kodwa wangaphela amandla.Ngesikhathi elahlwa yicala wayesebenza esikhumulweni sezindiza esidala saseThekwini, singakashintshi sayokwakhiwa kwenye indawo njengoba sekuyiKing Shaka International manje.UMthimkhulu uthe akazimisele ngokubuyisela okubi ngokubi kulabo abambophela amanqina enyathi, waze waboshelwa into angayazi kodwaufuna ukuqhubeka nempilo yakhe.Uthe yena nohulumeni bayoze bayochithana, ufuna akhokhe isizumbulu semali ngoba uyiphazamise kakhulu impilo yakhe.Unxuse ukuthi umndeni namalungu omphakathi amemukele ngezandla ezimhlophe angamcwasi ngoba umsulwa futhi uzimisele ngokuziphatha kahle.UMnuz Thabani Mpungose weJustice for Detainees and Prisoners Trust , uthe bayajabula ukuthi uMthimkhulu usephumile kodwa wathi kuningi okusafanele kulungiswe kwezobulungiswa kuleli.“Maningi amacala esike sawenza sitakula abantu emajele sebedonse iminyaka.“Sicela uhulumeni ayibhekisise le nto ngoba umuntu ongenanyo imali uvele aboshwe.“Sikhathazekile kakhulu ngalokho ngoba umthetho ubenzela phansi abantu ,’’ kuchaza uMpungose.UNksz Jackie Bishop wenkampani yabameli iJV Pretorius and Associates uthe sebeqalile umsebenzi wokufaka amaphepha enkantolo ukuze uMthimkhulu athole amademeshe akhe. Udaba lukaMthimkhulu luvela nje lulamana eduze nolomunye umlisa obesanda kuphuma ejele, emuva kokudonsa iminyaka engu-16 engenzanga lutho.Okhulumela uphiko lwezokushushisaKwaZulu-Natal, uNkk Natasha Ramkisson -Kara, ugcine ngokubhalela intatheli ethi uyitholile imibuzo uyayisebenza akabange esaphendula kwaze kwayoshicilelwa.",Ubopha uMbuso owaboshelwa ubala
"UGABE ngomlando awuqophe ngo-2012 kwiTelkom Knockout umqeqeshi weLamontville Golden Arrows, uClinton Lrasen, omelwe wukudlula kwiBaroka FC azobhekana nayo ngoMgqibelo ngo-3 ntambama, e-Old Peter Mokaba Stadium, ePolokwane.ULarsen, ovale imidlalo yeligi ngewini ebidingeka kwiBlack Leopards, unethemba lokuthi abadlali bakhe bazolisebenzisa leli thuba lokuphumula kancane ezinkingeni zeligi babheke ithuba lokungena emlandweni njengaye. Lo mqeqeshi unesicoco esisodwa egameni lakhe kusukela eqale ukuqeqesha ebholeni elikhokhelayo.Udle iTelkom Knockout ngo-2012 esasebenza kwiBloemfontein Celtic lapho eshaye khona iMamelodi Sundowns ngo 1-0 wegoli namanje okusakhulunywa ngalo emdlalweni owawuseMoses Mabhida Stadium, eThekwini.“Emaqenjini afana ne-Arrows isicoco seligi kuba yiphupho kodwa le eminye imiqhudelwano iyasikhuthaza ngoba kulapho sazi khona ukuthi sinethuba. Imbalwa imidlalo kwiTelkom akufani nakwiNedbank Cup lapho kusukwa khona kude. Uma siba nenhlanhla yokunqoba imidlalo yethu siqhubeke nokutomula amaqembu esingawashaya singazithola sesihambe ibanga elide kulo mqhudelwano,” kusho uLarsen.Kusukela i-Arrows iqophe umlando ngokunqoba isicoco seMTN 8 ngamagoli ayisithupha kwi-Ajax Cape Town ngo-2009, leli qembu likaMato Madlala alikaze liphinde lisondele esicocweni ngaphandle kokukhishwa kowandulela owamanqamu kwiNedbank nyakenye. “Asikho isidingo sokuzithambisa emidlalweni yemikhumulajezi. Yimina okwazi kahle lokhu ngoba ngisidlile lesi sicoco ngo-2012. Kungakuhle kabi uma ungase iziphinde umlando. Ngiyazi kufunekani ukuze udle lesi sicoco ngakho-ke ngizokwenza konke okusemandleni ukukufaka ezingqondweni zabadlali bami lokhu. Sinesikhathi esanele ukuhlelela lo mdlalo weBaroka ngakho-ke ngeke sibe khona isikhala sokucasha ngesithupha uma sihlulekile,” kusho lo mqeqeshi.Kusukela i-Arrows idle iMTN 8 ngo-2009 indlala yezinkomishi emaqenjini aseKZN ilokhu iqhubeke njalo njengoba iMaritzburg United ishaywe yiFree State Stars kwiNedbank ngesizini edlule ekubeni AmaZulu akhale ngaphansi kwiBidvest Wits emqhudelwaneni ofanayo (Nedbank) ngo-2010.",ULarsen ugabe ngomlando wakhe kwiTelkom
"ISIHLOKO: CrawlABALINGISI: KayaScodelario, Barry Pepper,Ross Anderson nabanyeUMQONDISI:Alexandre AjaABADIDIYELI: Craig J.Flores, Sam Raimino-Alexandre AjaABABHALI: MichaelRasmussen noShawnRasmussenUHLOBO: AdventureISIKHATHI: 1 Hour 27 minAMAPHUZU: 4/5UMHLAZIYI:S’mangele ZumaNGIHLALE ngizwa kuthiwa ngeke uyihlukanise ingane yentombazane noyise, indlela esuke imthanda ngayo.Ngizibonele lokhu kule filimu intombazane idela impilo yayo ukuhlenga uyise ovaleleke endlini egcwele izingwenya.Le filimu ingishiye ngizibuza ukuthi ngabe ukhona yini umuntu ongaqophisana nezingwenya ukuze ahlenge umzali wakhe?Le filimu iyasabisa kusukela ekuqaleni kuze kube sekugcineni. Ikhuluma ngowesifazane uHaley (Kaya Scodelario) ophuma umkhankaso wokuthungatha uyise uDave (Barry Pepper) ongatholakali njengoba idolobha labo lihlaselwe isivunguvungu esibi.Le ntokazi ishaya indiva umyalelo wabezimo eziphuthumayo abathi kuyingozi ukuthi iye ngasemzini kayise ngenxa yesiphepho.%%%twitter https://twitter.com/hashtag/CrawlMovie?src=hash&ref_src=twsrc%5Etfw"">#CrawlMovieis now playing. 
pic.twitter.com/qae49Y0NsE— Crawl Movie (@TheCrawlMovie)Ifika kule ndlu imcinge uyise ize imthole ekhosombeni elingaphansi kwendlu elimele.Izithola isivaleleke noyise kule ndawo egcwele amanzi nezingwenya ezifuna ukubaqeda.Basizwa ukuvinjwa ngamapayipi enza kube nzima ukuthi izingwenya zifinyelele kubo.Ubamba umoya kule filimu ize iyophela ngoba uHaley noDave baphunyuka emilonyeni yalezi zingwenya izikhawu eziningi.Uma uyigwala njengami ugcina usuthuka ubala ngendlela izingwenya ezibangqaphaza ngayo abantu kule filimu.Ngimshayela ihlombe umqondisi wale filimu ngokukwazi ukwenza ifilimu egxile kubantu ababili kusukela iqala ize iyophela.Kuyasho kodwa ukuthi yifilimu ngoba kukhona lapho obona khona ukuthi bekungamele basinde kodwa baphunyuke.Iphela sebehleli ophahleni kuqhamuka indiza ezobasiza.Ifilimu iphela ngengoma ekwehlisa amaphaphu ethi ""See you later alligator"" ekwenza ugcine usuhleka ukhumbule ukuthi ububukela ifilimu yezingxavula zezingwenya.",Iyasabisa iCRAWL kodwa wena wawungenzanjani
"UKULANDELWA ngamashwa kwesihlabani somculo kamaskandi, uMjikijelwa ‘Ichalaha LikaShafuza’ Ngubane kuphazamise ukukhishwa kweCD yakhe entsha.UMjikijelwa uthe ukushonelwa yingane eneminyaka emine nokushayiswa kwenye imoto kumphazamisile emoyeni. Echaza uthe, kuqale ngokuthi indodakazi yakhe uThembah (12) ashayiswe yimoto ephuma esikoleni saseDalton, iCool Air Secondary.“Lo mntwana wayeqa umgwaqo kanti kuzoqhamuka imoto imshayise, walimala esandleni nasemlenzeni.“Ngokusho kwabantu abangithinta wayelimele kakhulu futhi equlekile. Nami ngangizitshela ukuthi ngizofika engasekho emhlabeni ngendlela ababesho ngayo kanti uzobuye asinde,” kusho uMjikijelwa.Echaza ngengane yakhe eshonile, uMjikijelwa uthe wathola ucingo luvela kunina, emtshela ukuthi seyishonile kade igula.“Okubuhlungu abangitshelanga isagula kodwa bangitshela ngoba seyishonile. Ngaphuthuma lapho bebehlala khona ehostela laseBuyafuthi eGoli ngathola ukuthi sebehlala elokishini.“Ngathi ngibashayela ucingo baziziba izingcingo zami. Ngathumelela unina wengane umyalezo wokuthi kungani bengasatholakali, wathi angidingakali emngcwabeni.“Njengamanje angazi kwenzekani noma le ngane ishone ngempela noma badlala ngami,” kusho uMjikijelwa.Uthe uyile kokuzwa kwababonayo bamtshela ukuthi kube yini imbangela.Uthe iCD yakhe bekufanele iphume ngePhasika kodwa seyizoze iphume ngo-Ephreli 21 ngenxa yokuthi uphuzile ukuya estudiyo.“Ngiqale namhlanje (esho ngoLwesithathu) estudiyo ngenxa yokuthi ngisaphatheke kabi. Bengingafuni ukukhiphela abantu umsebenzi ongekho ezingeni ngenxa yokuthi angiphathekile kahle,” kusho uMjikjelwa ongomunye wabaculi bakamaskandi asebemnkantshubomvu futhi abayizintandokazi.Unamaqembu amathathu okunguMjikijelwa, Amangcukumane, Omenzelwa, neChalaha LikaShafuza futhi udume kakhulu ngenoni elithi Bafikelwe, 20 Years Ago nethi Lalilihle Ihhashi Lakho.Usebuya nase-Amsterdam eNetherlands neqembu lakhe Ondabuzekwayo.Imizamo yokuthola ukuphawula kukanina wengane ayiphumelelanga.",Uhlehlise ukukhishwa kwe-albhamu entsha ngenxa yokulandelwa ngamashwa
"AMAPHOYISA ase-Estcourt acela noma ngubani ongawasiza ngolwazi olungaholela ekutheni athole ufakazi akholwa wukuthi angawasiza ecaleni lokubamba inkunzi kuhlonyiwe elenzeka kule ndawo.Kusolwa ukuthi ngomhla ka-5 kwephezulu umsebenzi wasesitolo owayevala ntambamba wakhonjwa yisigebengu ngesibhamu samphoqa ukuba avule.Kulesi sigameko kwathathwa imali nezinye izinto ezazisesitolo. Umsolwa kuthiwa wabaleka ngezinyawo esuka esitolo, amaphoyisa akholwa ukuthi owesilisa osesithombeni angawasiza ngolwazi olungaholela ekutheni aphenye ngempumelelo icala lokubamba inkunzi kuhlonyiwe.Ongaba nolwazi uyacelwa ukuthi athinte uSgt Sankar ku-036 637 9517 noma ashayele inombolo yeCrime Stop ethi 08600 101111.",Kuthungathwa ufakazi ecaleni lokubanjwa kwenkunzi
"UMQEQESHI we-Orlando Pirates, uMilutin “Micho” Sredojevic, usebheke ukuqhubeka nokujabulisa abalandeli bezakhe ngokuwuqala ngenothi eliphezulu umqhudelwano iCaf Champions League.USredojevic ngemuva kokufaka ezakhe kowamanqamu eTelkom Knockout (TKO) ngokuqumba phansi izitha iKaizer Chiefs ngo 2-1 eMoses Mabhida Stadium ngoMgqibelo, utshele abezindaba ukuthi umdlalo wamanqamu akusiyona into esemqondweni wakhe okwamanje.Owamanqamu eTelkom uzogijinywa eNelson Mandela Bay Stadium ngoDisemba 8.Ngaphambi kwawo iPirates izodlala neLight Stars yaseSeychelles kowokuhlunga weChampions League ngoLwesithathu e-Orlando Stadium ngo-7.30 ebusuku.NgoMgqibelo amaBhakabhaka adlala neMaritzburg United koweligi ekhaya, bese kuba iLight Stars ekuhambeni ngoDisemba 4.“Umdlalo wamanqamu ungowesine ngokubaluleka kwezinto esicabanga ngazo okwamanje. Okuhamba phambili wumdlalo wethu neLight Stars wangoLwesithathu, iMaritzburg ngoMgqibelo, iLight Stars ekuhambeni bese kuba umdlalo wamanqamu. Kodwa sizoqala sibone kusasa (ngeSonto) ukuthi sizodlala nobani, uma sesazi sizobe sesiqala sihlelela umdlalo ngale kokubukwa amehlo abantu,” kusho uSredojevic.Amagoli iPirates edlule ngawo kwiChiefs ashaywe uThembinkosi Lorch noJustin Shonga ngokuhlukana kweziwombe. EleChiefs libekwe uLeonardo Castro obekungelokulinganisa.Bekuwumdlalo wesibili emasontweni ambalwa iPirates iguqisa iChiefs. Kulo nyaka la maqembu aseSoweto abesehlangana okwesithathu, yonke imidlalo yanqotshwa ezikaMicho.“Besibahlelele kahle ukungena ngemuva kwabadlali babo basezinhlangothini emuva njengoba kubonakele * (Vincent) Pule egudla ngemuva kuka(Godfrey) Walusimbi ngegoli elishaywe uLorch,” kusho lo mqeqeshi odabuka eSerbia.Ubonge ithimba lakhe ngokungaphumuli belungiselela umdlalo wabakhaya.“Ngibonga kakhulu nakubalandeli bethu abebelokhu bewa bevuka nathi. Ngiyabamema ukuthi beze ngobuningi bazoseseka siqale umkhakhaso wethu weCaf Champions League. Useza umdlalo wamanqamu. Kuningi okumele siziqhenye ngakho, sinqobe imidlalo emithathu yabakhaya kulandelana engicabanga ukuthi yinto ekade yagcina ukwenzeka. Siyakujabulela esikwenzile. Kufana nomjovo osikhuthazayo ekutheni senze okuhle nokungcono njengoba sinikezwe amandla okwenza abalandeli bethu bajabule futhi baziqhenye ngathi,” kusho uSredojevic.",IBucs nezinhlelo zokuqala kahle eyeCaf
"UNOZINTI weBidvest Wits, uDarren Keet, uyakuphika ukuthi kunokungaboni ngaso linye phakathi kwabadlali abathile nomqeqeshi uGavin Hunt okuyimbangela yokuthi ompetha be-Absa Premiership bahlale ezembeni kusukela isizini iqala kuze kube imanje.Izinto zimapeketwane kwiClever Boys. Leli qembu siye koshicilela lihlezi endaweni yesibili ukusuka ekugcineni kwi-log ye-Absa Premiership.IWits isiphenduke umtapo wamaphuzu okufakazelwa wukushaywa kwayo imidlalo eyisithupha ngemuva kwengu-10 yeligi.Isiqunjwe phansi yiCape Town City, Lamontville Golden Arrows, AmaZulu, Bloemfontein Celtic, Chippa United neMamelodi Sundowns. Phezu kwalokho iyona futhi esidedele amagoli amaningi emidlalweni yeligi. Isidedele angu-15. IWits ibalwa namaqembu aseshaye amagoli amancane isabhakuzise inethini ngayisithupha.Iyona evikela isicoco seligi okubukeka kuzoba ngumqansa ukuthi isibuyise kule sizini ka-2017/2018. Kuyimanje ilinyalelwe ngabadlali abamqoka okubalwa kubona ukaputeni uThulani “Tyson” Hlatshwayo.UGabadinho Mhango usadonsa isigwebo sokukhwifa ngamathe umdlali woSuthu uMichael Morton noNazeer Allie. KoweSundowns abashaywe kuwona ngo 2-0 ngoLwesibili, * -Elias Pelembe uphuke fahla ingalo. Basanda kubuya ekulimaleni uBuhle Mkhwanazi noXola Mlambo.“Ngeke ngikuvume ukuthi kukhona ukungezwani eqenjini phakathi kwabadlali nomqeqeshi. Engingakusho ukuthi kulula ukuqhamuka nala mahlebezi uma izinto zivele zingahambi kahle. Sibumbene sonke eqenjini futhi sinabadlali abaningi abanesipiliyoni sokubhekana nezimo ezinzima. Kujwayelekile ukuthi ngemuva kwesizini enhle kungahambi kahle. Ziningi izimbangela zalokhu, njengokuthi amaqembu aqinisa kakhulu uma ezodlala nompetha nokuthi-ke silinyalelwe abadlali abaningi abamqoka,” usho kanje uKeet.Ngendlela adlale kahle ngayo bekufanele kube uyena oqokwa abe ngumdlali ovelele osukwini kodwa kwagcina kuqokwe uKhama Billiat osuke ebhentshini washayela iSundowns amagoli amabili.Ephawula ngalokhu uKeet uthe: “Ngenxa yesimo esikusona, anginandaba nokuthi angikhethwanga. Ebengikuzele lapha ngamaphuzu agcwele kodwa-ke ngebhadi asiphunyuka.”",UKeet uvikela iWits ngokubheda kohlelo
"USihlalo weKwaZulu-Natal Scholar Transport Association, uMnuz Mandla Mvubu, uthe abeSibaya kufanele benze ucwaningo olunzulu ngoba lokhu abakukhombisa kwithelevishini akwenzeki komalume bangempela.“Omalume bashise itekisi lakwaNdlovu kwiSibaya ekubeni yinto esingayenzi leyo siwomalume. Akusiphethe neze kahle lokhu okwenziwa ababhali beSibaya ngoba benza omalume kube sengathi ngabantu abanodlame ekubeni banokuthula. Omalume bazama ngaso sonke isikhathi ukuthi kube nokuthula ukuze bathuthe kahle izingane zesikole. Lokhu okwenzeka kwiSibaya asazi okomalume bayiphi indawo,” kusho uMvubu.Usole ababhali beSibaya ngokubukela phansi omalume esho nokuthi ngesikhathi bebhikisha banikwa amasemishi sengathi omalume abantu abalambayo.“Omalume abanazo izimoto ezigugile njengezikhonjiswa kwiSibaya. Bathenga ama-quantum amasha, amabhasi ahlala abantu abawu-22 nezimoto eziphilayo. Ngisho esezineminyaka azizona izikorokoro kodwa zikufanele ukuhamba emgwaqweni. Siyacela ababhali besiSibaya bawuyeke umkhuba wabo.”Imizamo yokuthola ukuphawula kwaboMzansi Magic lapho kudlala khona Isibaya ayiphumelelanga nenkampani ekhiqiza Isibaya iBomb Shelter kuze kwashaya isikhathi sokushicilela ingayiphendulanga imibuzo yeSolezwe.",Omalume bacikwe okwenzeka kwiSibaya
"ULINDE iqembu elizokhuluma naye uTendai Ndoro osematheni kulezi zinsuku, kwazise uyena okusuke ngaye ingxabano phakathi kwe-Ajax Cape Town nePSL asebefakene ezinkantolo. Ngenxa yalo mdlali kunokungabaza nangokuthi isizini izoqala yini ngempelasonto ka-Agasit 4 njengoba iPSL isho.UPotshoza uthole ukuthi uGary Cassisa ophethe izindaba zalo mdlali waseZimbabwe ulinde ukuba likhulume iqembu elimfunayo hhayi le nto ekhulunyelwa ngaphansi kwetafula yokuthi uya kwiChiefs noma kwiSuperSport.Iqhawe lakho lihoshe ukuthi iChiefs ibilinde ukuqasha umqeqeshi kuqala bese kuba yima imnika ithuba lokuthi asho ukuthi uyamdinga noma cha. IChiefs igcine imqashile uGiovanni Solinas wase-Italy kodwa uCassisa uthe akukho osekushiwo yiChiefs. NakwiSuperSport kulindwe okufanayo ngomqeqeshi omusha.“Nathi sizwa ezindabeni ukuthi uya kwiChiefs kodwa asikwazi lokho thina esimelwe ukumtholela iqembu elisha. Uma into enjalo ikhona yimina engizokwazi kuqala kodwa okwamanje akukakabikho lutho. Akhona amaqembu amathathu esikhuluma nawo kodwa alikho kuwona engingathi lihamba phambili ngoba alikho eselibeke okuthile phezu kwetafula,” usho kanje uCassisa.Ngenhlanhla akujahekile ukuthi asayine lo mdlali ngoba alikho iqembu akulona ngakho-ke ukuvalwa kwewindi akumthinti uma kukhona abafuna ukumsayinisa ekugcineni. Lo mgadli waseZimbabwe usematheni kulezi zinsuku kulandela ukudlalela kwakhe amaqembu amathathu ngesizini eyodwa okuyicala elibomvu ngokwemithetho yeFifa.Uqale kwiPirates ngaphambi kokuthi aye kwi-Al-Faisaly. Akahlalanga lapho ngenxa yezinkinga (aseke wazichazela uPotshoza njengokungaholi abuye atshelwe ukuthi akenze akubonayo ngoba imali ayikho) wajoyina i-Ajax.Ngokusho kwabaphathi bezindaba zakhe akananxa ne-Ajax yize eshiye khona isigubhukane. Kuthiwa bavumelene naleli qembu ukuthi isimo asisihle ngenxa yaleli cala, yingakho bebone kungcono ukuthi bahlukanise.“Noma iliphi iqembu elizomthola ngeke lihlupheke ngoba ufithi ngokwanele. Uziqeqesha yedwa nsuku zonke futhi sonke-ke siyazi ukuthi uNdoro uyalazi ipali lapho ligxunyekwe ngakhona,” kusho umphathi wakhe.",Uvule izandla umgadli okusuke ngaye ingxabano kwi-PSL
"UNathi, ozakhele udumo ngeculo elithi Nomvula, uvele enkantolo yeMantshi yase-Alexandra eGoli ngemuva ukuboshwa ngoMsombuluko ebusuku.Ngokwephephandaba lansuku zonke lesiNgisi, iSowetan, uNathi uboshwe ngezinsolo zokugqekeza amahhovisi alowo owayeyimenenja yakhe uChina Mpololo.UNathi ugcinwe esiteshini samaphoyisa eBramley ngaphambi kokuvela enkantolo.Okhulumela lesi siteshi uCaptain Molefe Mogodi, uziqinisekisile izindaba zokuboshwa kukaMankayi nokuthi uvele enkantolo ngecala lokweba impahla yebhizinisi nabangani bakhe ababili. Kubikwa ukuthi laba bobathathu baya emahhovisi kaMpololo bathatha ama-laptop, izingcingo, ama-printer namaselula.Amaphoyisa ayithola le mpahla yabuyiselwa kumnikazi, abe eseqala uphenyo. Ngokwembiko amaphoyisa sekunesikhathi esezithendeni zikaNathi kulandela lesi sigameko.Kubikwa ukuthi izinkinga phakathi kukaNathi noMpololo ziqale ngesikhathi ekhetha ukuqeda ngobudlelwano bakhe nalo mculi. UMpololo uqale ukuba yimenenja kaNathi kulandela ukushiya kwakhe iMuthaland Entertainment, nayo ahlukana nayo esexabene nabaphathi bayo.Lo mculi uke wafika emahhovisini eSolezwe ehamba naye uMpololo, owacela ukuthi angaphonswa imibuzo ngobudlelwano bakhe nesitebele ayeqopha kuso ngoba usengaphansi kwabaphathi abasha.UNathi ngaphambi kokuthi adume ngamanoni ezothando uke waboshwa phambilini ngecala lokweba, wadedelwa isigwebo sakhe engakasiqedi ngenxa yokuziphatha kahle ejele.",UNathi Mankayi uboshelwe ukweba
"INDODAKAZI kamengameli wokuqala wentando yabantu ibihlale ilwela ukuthi abampofu bathole umhlaba.UNkk Zindziswa Mandela-Hlongwane obeyinxusa eDenmark ushone ekuseni izolo. Ngesikhathi sokushicilela bekungakadalulwa ukuthi ubephethwe yini.Uchazwe njengomuntu obelwela ukuthi ababencishwe amathuba bathole umhlaba into abazali bakhe uMnuz Nelson Mandela noNkk Winnie Madikizela-Mandela abebeyilwela.Okhulumela iMandela Museum, uMnuz Fumanekile Wisani, uthe uNkk Mandela-Hlongwane ushone ngenyanga okugujwa ngayo impilo kayise.Uthe njengoba begcina amagugu aphathelene noMandela bayakuncoma ukuzinikela kukaNkk Mandela-Hlongwane elwela ukuthi ababencishwe amathuba bathole inkululeko nokuzinikela ekusebenzeleleni uhulumeni.Akuwona umndeni wakhe kuphela olahlekelwe ngokudlula kwakhe kodwa kulahlekelwe iNingizimu Afrika yonke. Indima ayiqathile kwipolitiki iyohlale ikhunjulwa ngabantu abalwela ukuthi baphume ebuphofini,” kusho uWisani.Ukudlula kwakhe emhlabeni kuthinte osopolitiki abaningi abadlulise amazwi enduduzo. UMengameli Cyril Ramaphosa udalule ukuthi uNkk Mandela-Hlongwane ushone kulindeleke ukuthi athathe omunye umsebenzi waseLiberia odinga ubuchule.“Ngizwelana nomndeni wakwaMandela ngalesi sikhathi sokuzilela iqhawe lo mzabalazo. Okusikhalisa kakhulu wukuthi ukudlula kwakhe emhlabeni kwenzeke ngenyanga okugujujwa ngayo usuku lokuzalwa kukayise,” kusho uRamaphosa.UNgqongqoshe wezubuDlelwano namazwe angaphandle, uDkt Naledi Pandor, uthe: “UNkk Mandela-Hlongwane ubesebenzela umphakathi waseNingizimu Afrika wonke.INelson Mandela Foundation esitatimendeni esithunyelelwe abezindaba ithe impilo kaNkk Mandela-Hlongwane ibihlukile ineziwombe ezikhombisa ubuqhawe.Lokhu ikweseke ngokukhumbula iminyaka yokuvalelwa lapho uNkk Mandela-Hlongwane ayehlala nonina uNkk Winnie Madikizela-Mandela edolobheni elincane iBrandfort, eFree State.UNkk Mandela-Hlongwane nguye owafundela umphakathi owawusenkundleni yezemidlalo incwadi kayise enqaba ukukhululwa ejele ngo-1985.Ukuzimisela kwakhe ekusebenzeleni umphakathi kugcine kuholele ekutheni ayoba yinxusa eDenmark.Umengameli we-EFF, uMnuz Julius Malema, obesondelene namadodakazi kaMandela, uthe umsebenzi wokuba yinxusa eDenmark uwenze ngempulelelo ehlala ekhuluma okuyiqiniso.“I-EFF ithole ukugqugquzeleka kuye ngokweseka unina, umama uWinnie. Kuyiqiniso ukuthi ezinye izingane ziyabajikela abazali ngesikhathi sokulwela umzabalazo.”Umsunguli we-IFP, Inkosi Mangosuthu Buthelezi, uthe: “Ukudlula emhlabeni kukaNkk Mandela-Hlongwane kungishaqisile. Angikakholwa ukuthi umuntu obengumqemane futhi enomfutho njengaye akasekho emhlabeni. UNkk Mandela-Hlongwane ukhule kanzima ehlukene noyise kodwa akazange abe ngumuntu onenzondo kodwa ubenothando.”Umholi we-United Democratic Movement, uMnuz Bantu Holomisa,uthe ukushona kukaNkk Mandela-Hlongwane kumethusile ngoba ubesalindele ukuthi ambone engomunye abasebenzela ukwakha izwe.Imininingwane yokuthi uzongcwatshwa nini nokuthi uzongcwatshelwa kuphi beyingakaziwa.Okhulumela umndeni wakhe waseQunu, uMnuz Maplisa Mandela, uthe uNkk Mandela-Hlongwane ungumuntu obenomfutho. Bebengakezwa lutho mayelana nokuthi uzongcwatshwa eQunu noma cha.",‘UZindzi ubehlale elwela abampofu’
"KUSOLWA isoka likathisha wasoSuthu Primary, oLundi ngokubulawa ngesihluku kwakhe emuva kokuba etholwe emqashweni ngoLwesihlanu ntambama, enqunywe uqhoqhoqho, kade egcinwe ebuya emsebenzini ngoLwesithathu.Umndeni kaNksz Mbali Shwala (38) wasoLundi obeseneminyaka engu-13 enguthisha, akukavumi wamukele ukudlula kwakhe emhlabeni ngenxa yesihluku abulawe ngaso. Ubenamanxeba okugwazwa futhi evalelwe endlini yakhe, kukhala umsakazo.UNksz Shwala kuthiwa ubuye esikoleni ngoLwesithathu ehamba nabanye othisha, waya emqashweni wakhe ongasePrince Mangosuthu Airport, odume ngokuthi kukwaMhlongo.“Ungene endlini yakhe e-room 26 nowesilisa abethandana naye. Emuva kwalokho owesilisa waphuma wahamba ngemoto kaMbali kodwa asisolanga lutho. UMbali akazange abonakale. NgoLwesine uthishomkhulu wesikole sakhe wahlaba umkhosi exakwa ukuthi kungani engalubambi ucingo futhi yini engezile esikoleni ngoba akuyena umuntu ohlupha ngokulova.“Ufikile lapha nabomndeni bazongqongqoza kodwa akuvulanga muntu. Bathinte umnikazi wemiqasho, kwafonelwa namaphoyisa. Kuthe ngoLwesihlanu amaphoyisa afika azama ukugqekeza umnyango okuyilapho ezithele kuMbali eseshonile esembhedeni, enamanxeba okugwazwa, enqunywe noqhoqhoqho njengembuzi okuyinto evele yathusa,” kusho umthombo ocele ukungadalulwa.Okhulumela amaphoyisa KwaZulu-Natal, uCaptian Nqobile Gwala, uthe isidumbu sikaNksz Shwala sitholwe sinqunywe uqhoqhoqho endlini abehlala kuyo eseMbhoshongweni oLundi. Imoto yakhe ibithathiwe neselula yakhe.Uthe amaphoyisa aphenya icala lokubamba inkunzi nelokubulala kodwa akukaboshwa muntu.Umfowabo kaNksz Shwala, uMnuz Mandla Shwala uthe udadewabo ubenamanxeba okugwazwa enqunywe uqhoqhoqho.“Kubuhlungu esikubonile ngendlela engachazeki. Lo muntu ombulele uthathe ngisho amakhadi akhe nemoto yakhe, wahamba nakho. Nokho igcine itholakala eMelmoth ngosizo lwe-tracker namaphoyisa. Ukhiye wayo utholwe kumnikazi wejoyinti phansi lapho kusolwa ukuthi umsolwa ubephuza khona.“Ubone imoto ipake buqamama, waciphiza okhiye bakhombisa ukuthi abayo. Ube esebiza amaphoyisa ayithatha imoto okwenze kwaba lula ukuthi siyithole ngoba vele udaba beselusemaphoyiseni. Umsolwa kuthiwa ufike eMelmoth ephuzile waya kumama wengane yakhe. Naye uthukile embona ngoba sengathi ungumuntu obengasajwayele ukumvakashela. Akakaboshwa ngoba akwaziwa ukuthi ushonephi njengoba sithole ukuthi uye kuleli joyinti wafike waphuza khona maqede wahamba wakhohlwa izikhiye,” kusho uShwala.Uthe kubuhlungu okubavelele ngoba isidumbu sikadadewabo besilokhu sisendlini kusuka ngoLwesithathu ngehora lesithathu, uma kubukwa i-tracker yemoto ekhombisa ukuthi imoto ihambe nini isuka emqashweni isiya eMelmoth.Bheka umbono wephephandaba ekhasini 20",Kusolwa isoka uthisha enqunywa uqhoqhoqho
"XOLILE MPISANEUZODLALA umdlalo wakhe wokuqala weRainbow Cup SA uMakazole Mapimpi njengoba efakiwe eqenjini lamaCell C Sharks elizogijimisana namaLions e-Emirates Airlines Park kusasa ngo-4 ntambama.UMapimpi uzowuqala umdlalo ophikweni lwesinxele, ethatha indawo kaYaw Penxe, osezovala isikhala sikaS’bu Nkosi kwesokudla.Lo mdlali owazakhela ugazi kubalandeli bamaBhokobhoko emidlalweni yeNdebe yoMhlaba ngo-2019, uke wawashiya amaSharks wayodlalela iqembu laseJapan, iDocomo Red Hurricanes kodwa usebuyile.Umqeqeshi wamaSharks, uSean Everitt ulishintshe kakhulu iqembu elagcina lihlulwe ngamaStormers ngo 25-22 emasontweni amabili adlule.Abanye abangeke bawuqale umdlalo ngu-Ox Nche, Fez Mbatha, Thomas Du Toit, Reniel Hugo, Thembelani Bholi, Curwin Bosch, Lukhanyo Am no-Aphelele Fassi.Izikhala zabo zizovalwa nguNtuthuko Mchunu, Kerron van Vuuren, Wiehahn Herbst, Hyron Andrews, James Venter, Phepsi Buthelezi, Manie Libbok, Werner Kok no-Anthony Volmink.Umqeqeshi wamaLions, u-Ivan van Rooyen uzoqhubeka neqembu elagcina lihlule amaBulls. Ushintsho alwenzile lusebhentshini. UDan Kriel uzongenela uManuel Rass. AmaSharks kumele anqobe lapha ukuzibeka ethubeni lokugcina eqede phezulu. Sharks – 15 Anthony Volmink, 14 Yaw Penxe, 13 Werner Kok, 12 Marius Louw, 11 Makazole Mapimpi, 10 Manie Libbok, 9 Jaden Hendrikse, 8 Phepsi Buthelezi, 7 Henco Venter (c), 6 James Venter, 5 Hyron Andrews, 4 JJ van der Mescht, 3 Wiehahn Herbst, 2 Kerron van Vuuren, 1 Ntuthuko Mchunu.Ebhentshini: 16 Fez Mbatha, 17 Ox Nche, 18 Thomas du Toit, 19 Ruben van Heerden, 20 Thembelani Bholi, 21 Grant Williams, 22 Boeta Chamberlain, 23 Jeremy Ward.Lions – 15 EW Viljoen, 14 Rabz Maxwane, 13 Wandisile Simelane, 12 Burger Odendaal (c), 11 Courtnall Skosan, 10 Jordan Hendrikse, 9 Andre Warner, 8 Len Massyn, 7 Vincent Tshituka, 6 MJ Pelser, 5 Reinhard Nothnagel, 4 Ruben Schoeman, 3 Carlu Sadie, 2 Jaco Visagie, 1 Sti Sithole.Ebhentshini: 16 PJ Botha, 17 Ruan Dreyer, 18 Asenathi Ntlabakanye, 19 Willem Alberts, 20 Emmanuel Tshituka, 21 Morne van den Berg, 22 Fred Zeilinga, 23 Manuel Rass.",AmaSharks azoya kumaLions ehlome ngoMapimpi
"UKHALA uyazithulisa owesilisa waseYeoville eGoli osola izihlobo zakhe ngokuntshontsha amathikithi akhe eLotto awina ngawo uR79 million.UMnuz Bhekilanga Khaula (55) uthi ngemva kokubona ukuthi uwinile izihlobo zakhe ahlala nazo zantshontsha amathikithi akhe zayolanda imali emahhovisi eLotto ngaphandle kwemvume yakhe. UKhaula uthe ngo-Okthoba 2010 wawina uR478 489 kwiSportstake draw. Waphinde wadlala ilotto wawina uR75 million noR4 million weLotto Plus kanye noR409 452 weSportstake draw.""Angizange ngiyithinte yonke lemali, yawela ezandleni okungezona,"" kusho uKhaula.UKhaula uphinde wakhala ngenkampani ekhokhela abawinile imali yabo, iGidani, ngokukhokha imali yakhe ngokungekho emthethweni. ""Uyikhokha kanjani imali inombolo kamazisi ibe ingafani nale esethikithini eliwinile? Ngadlala ngoSepthemba 30 nango-Okthoba 4 (2010). Ngaya kobheka imiphumela ngathola ukuthi ngiwinile. Ngaphuthuma ekhaya ukuyolanda amathikithi ami kepha ngangawathola,"" kusho yena.UKhaula uthe isihlobo sakhe esisodwa sasimbonile ewabeka amathikithi akhe. UKhaula uthe ngo-Okthoba 30 wadlala inqwaba yamathikithi eLotto naweSportstake ngoR2 600.""Ngawina kepha wonke amathikithi ami antshontshwa ngesinye isihlobo sami,"" kusho yena.UKhaula uthe ngemuva kwezinsuku amathikithi akhe elahlekile, izihlobo zakhe zaya kokwenza igilosa engasukumi phansi. Uthe wafaka isikhalazo kwiGidani zamiswa izimali ukuze kwenziwe uphenyo. UMnuz Andre du Plessis owayeyisikhulu seGidani uthe asikho isikhalazo esake safakwa kuyena ngalolu daba. UKhaula uthe wavula icala esiteshini samaphoyisa eYeoville. Okhulumela amaphoyisa uKapteni Sifiso Mabizela uthe icala lavalwa ngenxa yokungabikho kobufakazi.  ""Uchwepheshe wakwaLotto waveza ukuthi amathikithi awina awathengwanga eGoli kepha athengwa eThekwini naseLimpopo,"" kusho uMabizela. UKhaula wadlulisela udaba ehhovisi lomvikeli womphakathi ngo-2013. Okhulumela ihhovisi lomvikeli uMnuz Oupa Sekgalwe uthe: ""Isikhalazo safakwa ngo-April 23 ngo-2019. Udaba ladluliselwa emaphoyiseni, ngakho alukho uphenyo olwenziwa umvikeli womphakathi,"" kusho uSekgalwe.",Usola izihlobo ngokweba ithikithi lakhe leLotto kaR79 million
"INTSHA yaseThekwini namaphethelo izoncela ulwazi kosaziwayo emcimbini ozoyisiza ikhule emikhakheni efuna ukungena kuyo owaziwa ngeYouth Arts Boot Camp.Umcimbi okungowesibili kulo nyaka uzodonsa izinsuku ezintathu kusukela ngoLwesine kuze kube uMgqibelo, eMoses Mabhida.Omunye wabahleli bawo, uDJ Happy Gal Ndlovu, uthe bamema yonke intsha efuna ukungena emkhakheni wobumnandi ifike ngobuningi bayo.“Umcimbi wangonyaka odlule waba yimpumelelo njengoba kukhona intsha eyasizakala. Omunye umfana wabonwa uZakes Bantwini wathi uzomsiza ekuqopheni i-albhamu yakhe,” kusho uHappy Gal.Uthe intsha ezoza izosizwa ngezinto ezehlukene ezithinta ukuba oDJ, ukuqoshwa kwama-demo, nokuthi yini engayisiza ekubeni abaculi abasezingeni.“Ngisho intsha efuna ukungena ekusakazeni izoncela ulwazi njengoba uDJ LeSoul noMario beGagasi FM noZanda Mthembu woKhozi FM bezobe bekhona. Bazotshela intsha ukuthi yini edingeka engomeni ukuze ikulungele ukudlalwa emsakazweni,” kuchaza yena.Uthe nabafuna ukuba osomahlaya bazosizakala ngoba uSimphiwe Shembe uzobachushisa ngezinto ezithinta lo mkhakha.“UNomalanga Shozi, Sandile “GQ” Ntshingila bazobe bengabaqondisi bomcimbi. Kuzobe kukhona noZakes Bantwini noThokozani MaMkhize Ndlovu,” kuchaza yena.",Kuhlelwe umcimbi ozohlomisa intsha ngolwazi eludingayo
"UYINQABILE ibheyili umshayeli wetekisi osolwa ngokugwaza abulale umfundi wakwaGrade 11 okuthiwa wanqaba ukulala naye ngemva kokumthengela utshwala.UMnuz Sanele Dube (29), uvele eNkantolo yeMantshi yaseMbumbulu izolo.Usolwa ngokugwaza abulale uSibahle Biyela (17) obengumfundi waseSphephele High eFolweni, wathatha isidumbu sakhe wasisonga ngengubo yokulala wasishutheka ngaphansi kombhede.Umndeni kamufi ubungenankinga nokuthi inkantolo imkhulule ngebheyili uDube kodwa wayenqaba.Icala libe selihlehliselwa uNovemba 23 kuyo le nkantolo ukuze uMbuso uqhubeke nophenyo lwawo.Ngaphandle enkantolo bekubhikisha amalungu omphakathi waseFolweni, awebandla i-United Congregational Church of Southern Africa, awe-ANC nawe-EFF.Bebefuna umsolwa anganikwa ibheyili, icala liqulwe lize limgojele engaphakathi bese enikwa isigwebo esiqinile.UNksz Thobeka Mabhida, oyilungu lomndeni kaSibahle, uthe uDube unqabe ibheyili ngoba ubonile ukuthi ufunwa wumphakathi.“Ubezibona engaphephile uma ephuma ngaphandle ngoba abantu bebemfuna eFolweni ngento ayenza,” kusho uNksz Mabhida.IPhini likaNobhala we-EFF eThekwini, uNkk Banele Thusi, lithe umndeni ubufuna umsolwa aphume kodwa bona beyi-EFF bamfuna abhadle ejele ngesihluku asenza.Kusolakala ukuthi ngo-Okthoba 3 ebusuku, uDube wabizela endlini yakhe uSibahle nomngani wakhe wabathengela utshwala. Kuthiwa kwaphuzwa, ngokuhamba kwesikhathi uDube obengumshayeli wamatekisi eFolweni wazunywa ubuthongo.Kuthiwa umsindo waqala ngenkathi umsolwa esephaphama ebona uSibahle nomngani wakhe sebehamba.“Kungalesi sikhathi lapho okuthiwa wagwaza khona ekhanda umngani kaSibahle waquleka. Wahubha umufi wabuya naye esemgwaza okuthiwa wathi engena naye endlini wabe esemdlwengula eseshonile,” kusho uNksz Mabhida.",Wenqabe ibheyili ‘owabulala’ umfundi
"BEKUNYAMFUKA kunzima ngisho ukubeka unyawo emcimbini obekuqala ukuthi wenziwe elokishini eMlaza, obewuhlelwe uDJ Boonu, ngokubambisana nabakwaMTN, uMlazi Picnic, obusezinkundleni zemidlalo iKing Zwelithini, ngoMgqibelo.Kulo mcimbi okugcwale kuwo ngehora lesibili ntambama, lithe liyozilahla kunina onogada babe sebethwele kanzima ngoba abantu bese bedudula isiteji befuna ukuza ngaphambili.Kulo mcimbi obekuboshelwe abaculi abahlukene bakuleli kuze kwacishe kwasa ekuseni besina bededelana esiteji.Yize abaculi abanohlonze besheshe bacula kulo mcimbi njengoba bebemenywe nakwezinye izindawo kodwa abanye bebelokhu bethelekile bashiya izihlwele zimanzi te wumjuluko ngenxa yokuzijuxuza.Abaculi okukhona kubo uDJ Tira, Professor, Big NUZ, DJ Sox, DJ Masiya, Zakwe, Oros, DJ Mngadi, Mampintsha, Danger, MC Slot, Merlon, L’vovo, Khuzani, Distruction Boyz noBabes Wodumo, Naakmusiq, Okmalumkoolkat bashiye izihlwele zifuna impinda njengoba benze into yamehlo esiteji.NTANDO DUMAUhlelo beluphethwe wuNtando Duma noFelix Hlophe abebelokhu beshintshana esiteji. Kucace bha ukuthi abantu baseMlaza bawujabulele ngoba bebelokhu betheleke njalo kanti bese kunzima nokulawula isiminyaminya emgwaqweni.UBoonu obehla enyuka ngenxa yokuba matasa ubonge bonke abaphumelele kulo mcimbi waveza ukuthi abasabheki emuva usuzoqhubeka.",Bagcwalise inkundla kuMlazi Picnic
"Ngicela ongangisiza enkingeni yami yokuthi ngilala nesilwane zonke izinsuku. Indlela okwenzeka ngayo sengize ngesabe nokuyolala ngoba lesi silwane siyangidovadova senze nami ucansi ngenkani”.Uma abantu bezwa umuntu ekhala echaza inkinga yakhe yokuthi ugqilazwa yisilwane esilala naye ebusuku bavele bahleke bathi uyabheda. Iqiniso lithi umuntu olala nesilwane udinga ukudatshukelwa ngoba usuke engasibizanga ukuthi sizolala naye kodwa siyazifikela singene embhedeni silale naye ngenkani.Kuwukungabinalo uzwelo ukwenza ihlaya ngomuntu onenkinga yokubhuquziswa yisilwane kuthiwe, unamanga wenziwa ukucabanga kakhulu.Abantu abangazi bavamise ukubuza ukuthi kungabe isilwane siyameshela yini umuntu esifuna ukulala naye? Impendulo ithi cha, isilwane asizikhathazi ngokushela umuntu kodwa sivele siqabule sifake ulimi emlonyeni kube ongaphansi nongaphezulu sekuyiwa ocansini.Uma kungathiwa akuchazwe ngolimu oluqondile singathi abantu abanenkinga yokulala nesilwane sisuke sibadlwengula ngoba kusuke kungavunyelwene. Kubo bonke abantu asebake balala nesilwane basho into eyodwa ukuthi sifika kube sengathi uphupha kunomuntu eniwotawotana naye.Kulokho kuwotawotana kuthi uma sekungenwa enkonzweni yocansi kucace ukuthi akusiyena umuntu lona okulelwe naye ngoba isilwane sijika senze imigilingwane ekhombisayo ukuthi singumuntu ongemuntu.Kungabe lumnandi noma lubi ucansi olwenziwa yisilwane uma silele nabantu ebusuku? Impendulo ithi luyinto engachazeki ucansi olwenziwa yisilwane ngoba luletha ukujabula nokuphoxeka kumuntu. Uma lwenzeka uyajabula kube ongathi usocansini oluvutha amalangabi, uma usuqeda usubona ukuthi uwotawotwa yisilwane ufikelwa ukuphoxeka uzibone usetshenzisiwe.Kungabe kuyenzeka yini ukuthi umuntu alale nezilwane ezimbili ngesikhathi esisodwa? Impendulo ithi cha, akwenzeki ngoba izilwane ziyahloniphana Uma isilwane sikubona ukuthi ulala nesinye asibe sisazihlupha ngokulala nawe ngoba sisuke sikubona ukuthi ujola nesinye.Ngamanye amazwi kusho ukuthi alikho ishende lesilwane, uma unesilwane olala naso kufanele wazi siyolala nawe uyoze uyophunyuzwe wukufa.Kuzo zonke izinto ezibuhlungu emhlabeni ayikho ebuhlungu eyedlula ukuthi uthandane nomuntu olala nesilwane ulele naye embhedeni.Uthole ukuthi nisanda kulala niyazixoxela nilungiselela ukuya ocansini, uthi uyezwa isithandwa sakho sesiyahona sesibanga imisinjwana ekhombisa ukuthi sisocansini. Uma usibuza ukuthi kwenzenjani sikutshele ukuthi besicabanga ukuthi siya ocansini kanti siyaphupha.MaSolezwe impilo inzima lapha emnyango. Kunamadoda angakutshela ukuthi kubuhlungu kanjani ukuthi ulele nomuntu wesifazane umuzwe ekhala ekhaliswa yisilwane simfaka ulimu emlonyeni.Ngokunjalo kunabantu besifazane abangakuchazela usale unkemile uma bekwazisa ngobuhlungu bokuthi ulele nendoda embhedeni kodwa igqume iqqunyiswa yisilwane sikuncela amadlebe.Ngiyazi abantu bazothi uVolos unamanga uma ethi kuyenzeka umuntu alale enganayo iLove-bite kodwa avuke ekuseni esenayo yenziwe yisilwane. Kafushane ngithi, akufanele umuntu aphike athi ukulala nesilwane kuyinto engekho ngoba ngelinye ilanga uyowuzwa uKiss wesilwane simvuse ebuthongweni ngesinqandi esiqeda ubuthongo.",Ayikho into ebuhlungu njengokulala nesilwane
"UMHOLI wenhlangano yabafundi ye-EFF, i-EFF Student Command KwaZulu-Natal, uMnuz Gazuzu Nduli, uthi kabangabazi ukuthi bazokwenza kahle okhethweni lwangonyaka ozayo ngemuva kwemiphumela yakamuva okhethweni lwabafundi ezikhungweni zemfundo ephakeme.I-EFF Student Command isanda kunqoba ukhetho eDUT yathatha zonke izihlalo eziyisishiyagalombili ebezibangwa.Ukunqoba kweStudent Command eDUT, kulandele ukunqoba kwale nhlangano esikhungweni iTUT eMalahleni, eMpumalanga, nakwamanye amanyuvesi ezweni lonke.Engxoxweni neSolezwe izolo, uNduli uthe imiphumela abayithole eDUT naseTUT ikhombisa ukuthi bazoba yingozi okhethweni lwangonyaka ozayo.“Ne-ANC ukuze ikwazi ukungena kubantu emphakathini yaqala yangenisa kubafundi ezikhungweni zemfundo ephakeme, njengoba nathi senza, iDUT eThekwini inabafundi abangaphezu kuka-30 000, njengoba laba bafundi besithembe ngevoti labo lapha esikhungweni bangaphinda futhi bavotela iqembu lethu noma sesisokhethweni ngonyaka ozayo,” kusho uNduli.Uthe basazoziphatha zonke izikhungo zaseKZN njengoba naseMangosuthu bebona sengathi bazonqoba.“Abafundi bakhathele inhlangano yabafundi iSasco ehambisana ne-ANC, manje sebencamela ukunika thina ivoti labo ngoba sebebonile ukuthi yithina esilwela izimfuno zabo ngaphandle kokwesaba. Uma ubheka abafundi ababoshwa kakhulu ezikhungweni zemfundo ephakame abeStudent Command, ngikhuluma nawe nje namhlanje kade ngisecaleni njengoba ngiboshelwe icala lokuhola isiteleka eDUT ngesigamu sonyaka esedlule. Omunye uzakwethu uBonginkosi Khanyile naye udonse izinyanga ejele waze watholwa enecala lokulwela abafundi. Uma sekuvotwa abafundi bayazikhumbula zonke lezo zinto yingakho bevotela thina,” kusho uNduli.Umkhulumeli we-EFF kuzwelonke, uDkt Mbuyiseni Ndlozi,, uthe ukunqoba kwabo ezikhungweni zemfundo ephakeme kukhombisa ukuthi i-EFF isazophatha eNingizimu Afrika.“Laba bafundi abasezikhungweni zemfundo ephakame yibona abazophinde basivotele noma sekunokhetho ezweni,” kusho uNdlozi.",Abe-EFF nethemba lokuwina ukhetho
"SIMPHIWE NGUBANEKULINDELEKE sikhule isibalo sababoshwayo ecaleni lenkohlakalo, ukukhwabanisa, nokushintshana ngemali ngokungemthetho elithinta ithenda kaR47 million yezindawo okwakuhlaliswe khona amaphoyisa KwaZulu-Natal ngesikhathi seNdebe yoMhlaba ka-2010.Uphiko lwabaphenyi i-Investigative Directorate (ID) leNational Prosecuting Authority (NPA) lithi lizobopha abanye abahlanu phezu kwabantu abane eselibabophile ngaleli cala.Kwababoshiwe kukhona owayengukhomishana wamaphoyisa KwaZulu-Natal, uNkk Mmamonnye Ngobeni, ababengamaphoyisa uColonel Navin Madhoe noCaptain Aswin Narainpersad nosomabhizinisi uMnuz Thoshan Panday.Kusolwa amaphoyisa ngokuhlangana noPanday ukuze athole ithenda. UNkk Ngobeni unukwa ngenkohlakalo ngoxhaso alunikwa uPanday ngomcimbi wosuku lokuzalwa komyeni wakhe. Kuthiwa akakudalulanga lokhu okuyinto elindelekile emaphoyiseni futhi usolwa ngokuphazamisa ukusebenza kwengalo yomthetho.Icala lalaba basolwa abane beliseNkantolo eNkulu eThekwini ngoMsombuluko lahlehliselwa uMeyi 27 okuwusuku abayovela ngalo nabasolwa abahlanu okulindeleke baboshwe.Laba basolwa abane bebengekho siqusabo enkantolo kodwa bebemelwe ngabameli babo.Okhulumela i-ID, uNksz Sindiswe Twala, uthe abasolwa abahlanu bazoboshwa noma kunini, bese bevela okokuqala enkantolo yesiFunda eThekwini ngoMeyi 7.UNksz Twala uthe bobayisishiyagalolunye abasolwa bazobe sebevela  ndawonye enkantolo enkulu ngoMeyi 27. Uthe abazoboshwa babesebenzisana noPanday.“Icala lithinta izinsolo zenkohlakalo ethinta ukuqashwa kwendawo okwakuhlaliswe kuyo amaphoyisa aKwaZulu-Natal ngesikhathi seNdebe yoMhlaba ka-2010,” kusho uNksz Twala.UPanday usolwa nangokuhlangana noMadhoe, bazama ukufumbathisa uR2 million owayeyinhloko yoKlebe KwaZulu-Natal, uGeneral Johan Booysen, ukuze anyathele ngezinyawo uphenyo ngabo.UPanday ungaphandle ngebheyili kaR100 000, uNkk Ngobeni wakhululwa ngekaR20 000, uMadhoe noNarainpersad banikwa ekaR10 000 umuntu emunye. Bonke bazinikela emaphoyiseni ngo-Okthoba nyakenye. I-ID ithi seyanikwa nesitifiketi sokuba yengeze icala lokushintshana ngemali ngokungemthetho yinhloko yeNPA, u-Advocate Shamila Batohi, njengoba ikholelwa ukuthi kwahlalwa phansi kwahlelwa ukuqhutshwa kwalo mshikashika.Kulindeleke kubizwe ofakazi ababalelwa ku-184 kuleli cala. ",Kuzoboshwa abanye ngecala lethenda yezigidi
"UMNDENI wobengumengameli wezwe, uMnuz Jacob Zuma nalabo abamesekayo, bathi isibami emphinjeni indaba yabantu abakhuluma ukuthanda kwabo ngokugula kwakhe, bemsola nangokuzenzisa.Indaba isuswe wukuthi uZuma bekufanele avele phambi kwekhomishini ephenya ngokulawulwa koMbuso yidlanzana kodwa kwathiwa akaphilile kahle, angase angaveli.Usihlalo weKhomishini, iJaji uRaymond Zondo, uzamukele izethulo zabameli bakaZuma abebebika ukuthi uzoke ayoxilongwa kabanzi ngenyanga ezayo.Indodana kaZuma, u-Edward ithe kuyabacasula ukuthi kunabantu abathi uyise uyazigulisa ngoba egwema ukuvela kwikhomishini.“Indaba yokugula ixoxwa nekhomishini ngendlela yakhona, manje asazi ukuthi abantu bakuthathaphi lokhu abakushoyo? Asinaso isikhathi sokulokhu siphendula umbhedo wabantu,’’ kusho u-Edward.NgoJulayi wonyaka odlule uZuma uke wavela kwikhomishini kodwa wabuye wadikila, ekhala ngokuthi akeneme ngendlela ayejijimezwa ngayo ngemibuzo. Emuva kwalokho waphutha izikhawu ezimbili kufanela avele, kwabekwa izizathu ezahlukene.Ummeli kaZuma, u-Advocate Thabani Masuku, uthe asikho isidingo sokuthi ikhasimende lakhe lithunyelelwe incwadi elibizela kwikhomishini ngoba bazimisele ngokuxoxisana noZondo esithe ukuze bamlandise ngesimo sempilo kaZuma.Okhulumela uMkhonto WeSizwe Veterans Association, uMnuz Carl Niehaus, ehambisana noMnuz Nkosentsha Shezi weRadical Economic Transformation Champions, bathe ayingakhulunywa budedengu indaba yokugula kukaZuma.“Siyazi thina ukuthi kunomkhankaso wokuthi uZuma aphonswe ejele ekubeni lo muntu uchithe impilo yakhe yonke esebenzela isizwe.“Ikhomishini ibunjelwe ukuthi inekele umhlaba ukuthi uZuma aziwe njengomuntu ongcolile, hhayi ngoba befuna ukuthola iqiniso,’’ kusho uShezi. ",Bacikwa abathi uZuma uyazigulisa
"ZAKHELE XABAUZITHWESE ijoka lokuwubhala kabusha umlando nge-Afrika umshayisibhakela othwelwe ngeqoma ukunqoba umqhudelwano weNashua Cruiserweight Super Eight, Last Man Standing osukuvuthondaba.UZack Mwekassa 
(osesithombeni) odabuka eDemocratic Republic of Congo (DRC) utshele 
Isolezwe ukuthi abantu abambona njengozodla umhlanganiso kulo mqhudelwano ohlelwe yiGolden Gloves Promotions abadukile ngoba uzowusebenzisa ukuziphendlela indlela ebheke ekubekeni izwekazi i-Afrika ebalazweni lomhlaba.Lo mshayisibhakela oqeqeshwa nguCollin Nathan nosezinze kuleli, uzotholana phezulu noDanie Venter kowandulela owamanqamu e-Emperors Palace ngoSepthemba 22. Emzuliswaneni wokuqala wehlule uDaniel Bruwer ngoJuni 16. Isikhulu seGGP uRodney Berman siveze ukuthi ngaphandle kokuthi umshayisibhakela ozonqoba uzohlabana ngo-R250 000 kodwa uzophinde amele i-Afrika kuWBC Cruiserweight World Cup ezoba ngonyaka ozayo. Lo mqhudelwano uzovulela ozodla umhlanganiso ithuba lokulwela izicoco zeWBC ne-IBO.“E-Afrika sinakho konke okudingekayo ukuphumelela esibhakeleni somhlaba kodwa siyehluleka ngenxa yokuzithwala. Abashayisibhakela base-Afrika bayazikhukhumeza uma benqobe isicoco emazweni abo noma esase-Afrika,” kusho uMwekassa.UMwekassa useke wayizwa impumelelo esibhakeleni kwazise ngo-2007 wanqoba isicoco seWBF Inter-continental Cruiserweight kodwa samphunyuka engasivikelanga. Wazama ukubuya ngeseWBF Cruiserweight ngo-2008 kodwa wehlulwa ngu-Jozsef “Hangman” Nagy waseHungary.“Emuva kokunqoba iWBF ngazithwala, ngazibona sengimkhulu kunawo wonke umuntu. Ngayeka ukujima ngaxabana nomqeqeshi wami. Sagcina sihambile isicoco sami ngalokho futhi ngiyazisola,” kusho uMwekassa obelokhu ebonga uMdali ngokuthola ithuba lesibili lokubuyela esicongweni.Nokho lo mshayisibhakela osekuvele ukuthi amaphanta aphendukezela amaphakethe ebhejela yena uyazi ukuthi indlela yakhe iqala kuVenter owaziwa ngodalimede bezibhakela ezixegisa idolo.“Ngebhadi ngimlindile, ngeke alibone elidlalayo. Ngimlinde ngayo yonke indlela. Emuva kwempi uzohlala phansi ecabange ngekusasa lakhe kwezamankomane ngoba uzobe eshayekile,” kusho yena.Kwenye impi uThabiso “The Rock” Mchunu uzobhekana noFlo “The Demolition Man” Simba. Ngalo lolu suku uHekkie “Hexecutioner” Budler uzovikela isicoco sakhe se-IBO minimumweight kuFlorante “Genius” Condes wasePhillines. USipho “Tsunami” Taliwe uzovikela ibhande leWBC International kuMzonke “The Rose Of Khayelitsha” Fana.",UMwekassa ufuna isicoco
"OWAYENGUMENGAMELI wezwe, uMnuz Jacob Zuma usazolinda uphenyo lweKhomishana kaJaji Raymond Zondo ngezinsongo zokubulawa abhekene nazo ngaphambi kokuba afake isicelo sokuba kwengezwe ezokuPhepha kuye.Lokhu kuvezwe umkhulumeli wakhe, uMnuz Vukile Mathabela emuva kokuba kube nezinhlangano eziphazamise ukuba kuqiniswe ezokuphepha kuZuma, ummeli wakhe u-Advocate Muzi Sikhakhane nomndeni wakhe uZuma.“UJaji uZondo ukucacisile kwikhomishini yakhe ukuthi lolu daba lwezinsongo zokubulawa ezibhekiswe kuZuma zizophenywa abaphenyi bekhomishini ukuze bathole ukuthi ziqhamukaphi.“Kuyothi uma sebesithulele umbiko bese uMengameli Zuma ethatha isinyathelo. Okwamanje lukhona uhlelo lwamaphoyisa ngokuphepha kukaZuma njengoba amaphoyisa ehlale emqaphile,” kuchaza uMathabela obexoxa neSolezwe. NgeSonto eledlule, inhlangano elwisana nezimpi zamatekisi KwaZulu-Natal okuwuBumbano lokuThula Forum, iphakamise ukuthi kuqiniswe ezokuphepha kuZuma. Ikusho lokhu esitatimendeni sayo emuva kokuba uZuma edalule kwiKhomishini kaZondo ukuthi kukhona abasongela ngokumbulala nomndeni wakhe.Usihlalo woBumbano lokuThula, uMnuz Andile Hlatshwayo, uthe babona kuyisikhathi sokuba uZuma avikelwe ngoba sekuyacaca ukuthi impilo yakhe isengozini.“Ngemuva kwezinkulumo ezethulwe uZuma kuKhomishini yokuLawulwa kombuso yiDlanzana ngoLwesibili, kusicacele thina njengoBumbano ukuthi uyakudinga ukuthola ezokuphepha ezengeziwe kulezi anazo. Yingakho sicela kuMengameli wezwe uMnuz Cyril Ramaphosa ukuba alubukisise lolu daba ngoba angeke sibe nokuthula uma kubakhona okwehlela uZuma,” kusho uHlatshwayo.Kule khomishini uZuma uveze ukuthi kuye kwafona umuntu ongaziwa kumsizi wakhe obhekene nezindaba zakhe ku-ANC esabisa ngokuthi bazobulala uZuma nomndeni wakhe kanye nommeli wakhe okungu-Advocate Muzi Sikhakhane.Lezi zinsolo uZuma abeziveza bezilandela nezinye azidalule ngoMsombuluko zokuthi kwakunetulo elaphekwa izinhlaka ezithile lokuba asocongwe emcimbini kaKhuzani owawungoMashi eMoses Mabhida Stadium.Inhlangano eyeseka uZuma, okuyi-Radical Economic Transformation (RET) nayo inanele ikhwelo loBumbano yathi ifuna uZuma avikelwe kuphinde kuqiniswe ezokuphepha kwakhe ngoba ayisathembi lutho.UMnuz Nkosentsha Shezi we-RET, uthe bashaqekile ngezinsongo ezidalulwe uZuma kwiKhomishini kaZondo.“Okwamanje asikalibhaleli ihhovisi likaMengameli nelikaNgqongqoshe wamaPhoyisa ukuze bahlinzeke uZuma ngezokuphepha ezengeziwe kodwa sifuna avikelwe manje nomndeni wakhe ngoba basengozini. Empeleni sekuyacaca ukuthi kade uZuma abasengozini kodwa inkinga ukuthi abafisa ukumsoconga bayehluleka ukuthola ithuba elikahle,” kusho uShezi. Uthe uZuma ungubaba we-Radical Economic Transformation abafisa avikelwe ngakho konke ukuze aphephe.Le nhlangano yiyo eqashe amabhasi abethwele abantu abebesuka KwaZulu-Natal beyokweseka uMnuz Jacob Zuma ngesikhathi evela okokuqala ngoMsombuluko kwiKhomishini kaZondo. Okhulumela uMengameli, uNkk Khusela Diko, ucele ukuba athunyelelwe umyalezo ngalolu daba kodwa ugcine engaphendulanga kwaze kwashaya isikhathi sokushicilela.",UZondo uzocubungula ekaZuma
"UYASHUBA umbango womhlaba okunepulazi lamoba kuwo kulandela ukushiswa kwemenenja yaleli pulazi eliseMthwalume, ngase-Ifafa Beach eSouth Coast. Imenenja, ecele ukungadalulwa ngoba isabela impilo yayo, inqabile ukukhuluma ngokuyihlele ngoLwesihlanu ekuseni kuleli pulazi ihlaselwa amalungu omphakathi angaziwa. Leli pulazi lama-hactre awu-7500 futhi elibiza ngaphezulu kukaR300 million lingaphansi kweMathulini Communal Property Association neNdelo Community Trust. Inkosi Bhekizizwe Luthuli, ekhulumela iMathulini Community Property Association, ithe abantu abangaziwa bashise ingxenye yepulazi base bephosa imenenja yalo emlilweni. ULuthuli, oyilungu lePhalamende, uthe lawa malungu omphakathi asezame kaningi ukuthola lo mhlaba athi ungowawo kodwa angaphumelela. “Imenenja yalaliswa esibhedlela ngemuva kokusha. Amapulazi ayingxenye omhlaba owabuyiselwa kubantu ngokusemthethweni. Lokhu kuhlaselwa kwakamuva kuyimizamo engekho emthethweni yokuthatha abahluleka ukukuthola ngendlela esemthethweni.” ULuthuli uthe lawa mapulazi aqashe abasebenzi abawu-1200. Uthe sebebhalele ungqongqoshe omusha wezoLimo, uNksz Thoko Didiza ukucela ukuthi angenelele ngokushesha kulolu daba. Okhulumela lo ungqongqoshe uPhuti Mabelebele uthe uzokwazi ukuphawula ngalolu daba namhlanje. ULuthuli uthe ithimba lamaphoyisa elijutshwe kule ndawo alenzi lutho ukunqanda udlame. USihlalo weNdelu Community Trust uthe bayazi ngamalungu omphakathi afuna ukubuyiselwa umhlaba kodwa awanabo ubufakazi obukhomba ukuthi wawungowawo. Okhulumela amaphoyisa KwaZulu-Natal uCaptain Nqobile Gwala uthe kuvulwe icala lokuhlaselwa komuntu ngenhloso yokumlimaza.",Iphonswe emlilweni imenenja yepulazi kubangwa umhlaba
"Nokubongwa PhenyaneINTOKAZI yaKwaMakhutha kodwa ezalelwe kwa-B KwaMashu eThekwini, uJerodine Madlala (28), osehlelweni ama-Idols SA, isiveze ukuthi ilindele ukuzuza imiklomelo emibili kulo nyaka.UJerodine utshele Isolezwe ukuthi uzithwele yize isisu sakhe singakabonakali.Uthe njengoba ekulolu hlelo ulindele ingane nokuhlabana ngesicoco salo nyaka.Le ntokazi ikulabo abamele isifundazwe iKwaZulu-Natal kulolu hlelo.NgeSonto amajaji kulindeleke ukuthi amemezele abangu-10 kubona okuzophuma ozothatha isicoco sesizini ka-16, eqale ngo-Agasti kuMzansi Magic.“Nami kungithusile ukuthola ukuthi ngizithwele kodwa-ke ekhaya ikakhulukazi umama ungikhuthaze ukuthi akukho okwenzeka ngephutha konke kuwuhlelo lukaNkulunkulu, okuyikho okungenze ngathola umfutho ohlelweni. Akuwona umndeni wami kuphela kodwa nabo bonke esesisebenza nabo kulolu hlelo bangixhase ngendlela eyisimanga njengoba ukukhulelwa kungeyona into elula kodwa njalo ngivuka nginomdlandla wokwenza konke okumele ngikwenze ngalolo suku,” kusho uJerodine.Uveze ukuthi yingane yakhe yesibili lena, eyokuqala wayithola esasebenza emidlalweni yeshashalazi ehlukene.“Akukhona okokuqala ngizama inhlanhla kuma-Idols, ngake ngafika kodwa kwangangihambela kahle zisuka nje. Kulo nyaka bengiseMiami, e-USA ngesikhathi ngithola izindaba zokuthi kunenhlolokhono kulolu hlelo ngangenela, ngempela bangibiza. Ngijabule kakhulu ngebanga esengilihambile ngiyathemba ukuthi abantu baKwaZulu-Natal bazongixhasa, bangivotele ngifike lapho ngifisa ukufika khona,” kuchaza uJerodine.Kulolu hlelo uthe akufundile kuze kube manje ngukubekezela, ukulalela athemba ukuthi yikhona okumbeke lapho ekhona manje.“Ukukhulelwa ngeke kuze kungivimbe ekutheni ngizethembe ngiphinde ngizimisele, njalo ekuseni ngivuka ngzilolonge ngenxa yokuthi ngifuna ukuhlala nginomdlandla. Ngiyacela abantu baseKZN bangivotele,” kuchaza le ntokazi.Kuvela izindaba zokukhulelwa kukaJerodine nje, intokazi yaseThekwini uNdoni nayo ibelethe ngenyanga edlule.UNdoni ezokwenza inhlolokhono kwakucaca ukuthi uzithwele.",Ulindele ingane nokuhlabana okuma-Idols
"BUYAPHELA ubumpohlo njengoba zizowushaya kumasikanda odume ngokubhikla ingoma kuzamazame isiteji. USgwebo Sentambo (35) uzogcagcelwa ngo-Ephreli 1 yisinqandamathe sakhe seminyaka engu-8 uNksz Bongiwe Sibisi (25) odabuka eNondweni, eNquthu.Lo mculi odume ngengoma ethi NjengoGcabashe, uthe konke kuhamba kahle ngamalungiselelo odwendwe lwakhe oluzoba kubo kwesakwaBiyela, eMpangeni. Uthe empeleni zintathu izingoduso zakhe kodwa uqala ngoMaSibisi okwamanje kodwa ufisa ukubathatha bonke.“UMaSibisi umuntu wami wakudala sinezingane ezimbili naye. Ngiyajabula uma sigcina sesishada. Bakhona nalaba abanye uyazi ngabo, sekuzophoqa ukuthi ngibathathe nabo ngoba ngeke ngibayise ndawo abami nabo,"" kusho uSgwebo. Uthe akanawo amahloni ngesithembu sakhe, waze wabala amagama ezingoduso okungoNksz Snethemba Zulu noNksz Noxolo Selepe, nathe uyabathanda ngokulinganayo bonke.Uthe lo mshado wakhe uzobe uzimaziswe amagoso engoma angabangani bakhe abakhulu oMasiniya noCelembanembazo Ngubane athe bazimisele ngokumxhasa. Leli ciko lake lakhipha ingoma ethi Ihawu eyayikhuluma ngodaba lukaNgizwe Mchumu woKhozi FM owayemangalela umsebenzi wasesikhumulweni sezindiza ngendaba yehawu.Ucele nezinsizwa ukuba ziphelele ziziphathe zonke izinduku zazo zizobukela ngoba ungumuntu othanda into yesintu enhle.Ethintwa umakoti uNksz Sibisi ngalolu daba uthe, ujabule uyafa usejahe kabi ukugcagcela kubo kwale nsizwa asebedonse nayo isikhathi eside.“Ngiyakhumbula sihlangana eGoli engitshela ukuthi uyangithanda, ngiyajabula ukuthi useyazifeza isethembiso sakhe. Ekhaya bajabule kakhulu ukuthi sengiyogana,ngizoqala ukucimela maduze nje. Nginethemba lokuthi konke kuzoba yimpumelelo othandweni lwethu,"" kusho uNksz Sibisi ngesizotha.",Ziyawushaya kumaskanda wodumo
"KUPHENYWA amacala amabili okubulala emuva kokubulawa kowesifazane nowesilisa ngoMgqibelo eMhlanga, okusolwa ukuthi bebeyizithandani.Lesi sigameko senzeke ngezithuba zabo 1 emini ngaseSomerset Park, eMhlanga. Kuthiwa abasolwa bavulele ngenhlamvu emotweni obekukhona kuyo owesifazane oshonele endaweni yesigameko kwathi owesilisa washonela esibhedlela.UMnuz Shawn Herbst, okhulumela abezimo eziphuthumayo kwaNetcare 911, uthe owesifazane obesesihlalweni esingaphambili utholwe eseshonile.“Owesilisa ubenenxeba lokudutshulwa ekhanda, esesimeni esingagculisi, waphuthunyiswa esibhedlela.” kusho yena.Okhulumela amaphoyisa KwaZulu-Natal, uBrigadier Jay Naicker, uthe kubonakale izimoto ezimbili zigijima ngokweqile ngaseMhlanga. Uthe obesemotweni yabasolwa uvulele ngenhlamvu kwenye imoto abebelandelana nayo.UNaicker uthe owesifazane oneminyaka elinganiselwa ku-30, ushonele endaweni yesigameko kwathi owesilisa washona efika esibhedlela.“Kuvulwe amacala amabili okubulala aphenywa esiteshini samaphoyisa eDurban North,” kusho uNaicker.Kwesinye isigameko esicishe sifane, kudutshulwe owesilisa oneminyaka engu-30 eWestville ngoLwesihlanu ntambama.UMnuz Russel Meiring okhulumela abakwa-ER24, uthe bafice imoto encane iphakathi komgwaqo, imbobombobo yizinhlamvu. Uthe owesilisa obesemotweni ubenamanxeba amaningi okudutshulwa, waphuthunyiswa esibhedlela.",Kuphenywa ngabathelwe ngezinhlamvu babulawa
"UMQEQESHI weMamelodi Sundowns uPitso Mosimane ubongele umdlali wakhe wasesiswini u-Andile Jali ngokushaya into ecokeme ngenkathi iqembu lakhe libhuquzisa i-Otoho d’ Oyo ngo 4-0 emdlalweni weCAF Champions League eLucas Masterpieces Moripe Stadium ngomgqibelo ebusuku.  Ukuthola ikhadi elibomvu kukaHlompo Kekana emdlalweni womlenze wokuqala lapho iDowns ihlulwa ekuhambeni ngo 1-0 kuvulele uJali ithuba lokuthi azibonakalise kuPitso kanye nakubalandeli beqembu. UMosimane ubophele uJali kanye noRivaldo Coetzee enkabeni yesisu, kwazise uCoetzee udlala ngokuzimisela selokhu waguqulwa njengomdlali wasemuva wenziwa injini yasesiswini. UMosimane ukhuthaze uJali ukuba asebenze ngokuzikhandla ukuze ezothola umgqigqo aphinde aqaphele umbango wejezi eqenjini. “UJali ukwazile ukugcina ibhola. Ubephasa kahle kanti ube nomdlalo omuhle. Ukukhombisile ukuthi usezingeni elifanele. Kumele imkhuthaze indlela adlale ngayo. Akumele ajahe ngoba umbango wejezi ushube kakhulu, abadlali engibadlalisa esiswini basadlala kahle. Sibeke uMabunda ebhentshini, akusikho ukuthi akadlali kahle. Bengifuna ukunikeza uJali ithuba lokuzibonakalisa aphinde athole nomgqigqo,"" kusho uMosimane. Umbango wejezi ushubile kwiDowns njengoba iningi labadlali basesiswini okubalwa kubo uSammy Seabi, Oupa Manyisa, Lucky Mohomi kanye noTiyani Mabunda bebanga indawo yokudlala eqenjini. Ukugqunywa kwabadlali sekudalele uPitso amazinyo abushelelezi kubalandeli bebhola abaningi, njengoba uManyisa kanye noMohomi bevamise ukuhlala nezihlwele emdlalweni yeDowns kanti uMabunda ushikisha ibhetshi selokhu kuqale isizini. USeabi odlale umdlalo weDowns ibambana neChippa United, uthengwe kwiPolokwane City ekuqaleni kwesizini njengoba uPitso egcizelele ukuthi uzomsebenzisa emdlalweni yeCAF Champions League ngenxa yobude bakhe. IDowns engakahlulwa selokhe kuqale isizini, izobhekana neBloemfontein Celtic emdlalweni we-ABSA Premiership eDr Molemela Stadium ngoLwesithathu ebusuku. ",UPitso uhlabeke umxhwele ngoJali
"Uthando aluve luyinkinga ngoba luyaluthana futhi lukwenza ungaboni noma sekudlalwa ngawe.Kunabantu abacabanga ukuthi basothandweni kanti bayasetshenziswa nje kuphela. Kunabantu abashelwayo baze baqome bezitshela ukuthi bayathandwa kanti cha umjita uzifunela ukukulala nje maqede kuphele kanjalo ngawe, akhohlwe nawukuthi konje kukhona umuntu okuthiwa uwena, ngisho uthi umshayela ucingo akuzibe sengathi akakwazi.Yebo, kubuhlungu ukusetshenziswa ocansini maqede ushiwe kanjalo ngoba kukwenza uzibone ungelutho futhi kuqeda nokuzithemba.Namhlanje ngifuna ukuxwayisa abantu besifazane ngalolu hlobo lwamadoda azifunela ucansi nje kuphela nokuthi uyibona kanjani indoda enenhloso yokudovadova umzimba wakho maqede ikushiye kanjalo.Kuyiqiniso ukuthi akulula neze ukubona uhlobo lwale ndoda yingakho kumele ube ngowesifazane ohlakaniphile ukuze ukwazi ukuhlukanisa umuntu okuthandayo nomuntu ozokulala nje kuphela.Namhlanje ngizonika abesifazane amasu okuthi yiziphi izimpawu okumele baziqaphele endodeni ezodlala ngemizwa yabo.1. Indoda efuna ukukulala ikushiye uyizwa iqala nje ukuvula umlomo ukuthi ayinanhloso yothando. Ibelesela indaba yokuvakashelwa hhayi ukuthi ikukhiphe.2. Uma uyinike inombolo yakho ayifoni kodwa ithumela imiyalezo kuWhatsApp.3. Uma kwenzekile yafona ifona ebusuku kuphela nakhona ikubuza imibuzo engasile njengokuthi ugqokeni, ulele nobani?4. Ayinqeni ukukucela izithombe zakho unqunu ngisho ningakavumelani ngokuthandana.5. Uma sekwenzekile wayiqoma ngoba uzitshela ukuthi iyakuthanda, ayikho enye into esile eyixoxa nawe ngaphandle kokuthi uyivakashele.6. Uma usuyivakashelile ayibi naso isikhathi sakho, ihlezi ithi imatasa ngisho uyifonela ithi izobuyela kuwe.7. Uma kade uyivakashele anixoxi ngezinto eziya phambili kodwa nje kuba yindaba yomkhuba phambili.8. Ayikubuzi nokuthi uhambe kanjani kodwa ize iphinde ikhulume nawe ngoba isifuna uyivakashele futhi.9. Uma kumakhaza noma lina ubona ngayo ikubingelela, isho nokuthi ayisakwazi ucashephi?10. Emuva kokuthi isikulalile ayinqeni ukuthi icela uhambe ngoba unina wengane yayo usethe uyeza.Uma ungumuntu wesifazane qaphela indoda ezokuqambela amanga eqonde ukuzophula umoya wakho.",Mbone umlisa oze ngothando nokuhalelayo
"SIZOPHUMA ngoLwesihlanu isinqumo sokuthi umfundisi webandla i-Enlightened Christian Gathering (ECG), uShepherd Bushiri nonkosikazi wakhe uMary, bayanikezwa noma cha ibheyili.Izolo laba abasolwa ngokukhwabanisa imali engaphezu kukaR106 million bavele nabanye abasolwa nabo, uMnuz Willah Mudolo, Nkk Zethu Mudolo noNksz Landiwe Sindani.Laba bavele enkantolo yeMantshi ePitoli izolo befaka isicelo sebheyili.Icala libe selihlehliselwa uLwesihlanu ukuze kuphume isinqumo ngesicelo sabo sebheyili.Laba baboshwa ngeledlule.Abazalwane abaseka laba bebengaphandle kwenkantolo becula, bephethe nezingqwembe ezibhalwe ukuthi bayabaseka noma beboshiwe.Kwelinye icala elihlukile usomabhizinisi owayeyisikhulu esiphezulu enkampanini iBosasa, uMnuz Angelo Agrizzi, naye ufakelwe ngabameli bakhe, abaholwa nguMnuz Daniel Witz, isicelo sokudlulisa isinqumo sokumnwebela ibheyili enkantolo yaseGoli izolo.Icala lihlehliselwe uLwesihlanu, nokulindeleke ukuba inkantolo ikhiphe isinqumo ngesicelo sakhe.U-Agrizzi naye ungene esitokisini ngeledlule ngemva kokunqatshelwa ibheyili ngamacala enkohlakalo nokukhwabanisa.Kuyimanje ulaliswe esibhedlela esizimele ngenxa yokugula emva kokungena ejele.Ithimba labameli bakhe likhala ngokuthi ukumgcina esitokisini kungenza isimo sakhe sempilo sibe sibi kakhulu njengoba evele enezifo ezingamahlalakhona.",Isinqumo ngebheyili kaBushiri ngoLwesihlanu
"IZINKAKHA zikanobhutshuzwayo zincoma isenzo seMamelodi Sundowns sokusayinisa injini u-Andile “Gattuso” Jali, okuthe ngoLwesihlanu ntambama yamemezela ukuthi lomdlali obekuthiwa ucuthelwe yiKaizer Chiefs ne-Orlando Pirates usengene emabhukwini aseChloorkop.U-Ian Palmer noJohnny “Black Sunday” Masegela, bobabili abadlala kwiPirates nasebegxile ekuqeqesheni bayavumela ngokuthi kube yisinqumo esephusile esithathwe yiSundowns ukusayinisa uJali.Bexoxa neSolezwe ngeSontobathi lomdlali nakuba ezowenza umehluko kodwa uhlalelwe umsebenzi omkhulu wokusebenza ngokuzikhandla ukuze akwazi ukungena khaxa eqenjini labadlali abasuke bezoqala umdlalo.Enaba uPalmer uthe: “Angingabazi ukuthi uPitso (Mosimane umqeqeshi weSundowns) umsayinise ngoba esecabange kahle ukuthi uzomsebenzisa kanjani. Bamsayinise kahle ngoba usengumdlali onolwazi futhi osenamava kunokuba ayesadlala kwiPirates.Nomakunjalo kodwa isitatimende asenzile ngokumsayinisa kwakhe lapho ethi khona akusho ukuthi uzovele azingenele eqenjini elidlalayo kukhomba khona ukuthi lomdlali uhlalelwe umsebenzi onzima kakhulu.""Endaweni adlala kuyona kukhona uHlompho (Kekana), Tiyani Mabunda, Oupa Manyisa noLucky Mohomi okufanele abange nabo indawo, okufakazela khona ukuthi ngeke kube lula ukuthola ijezi uma ezozithela ngabandayo,”UJali (28), usayineiminyaka emihlanukwiSundowns bekubhekekeaye kwiChiefs nokutheekugcineni wabona kungcono ukuyodlalela iSundowns esithanda ukuyenza ikhaya layo imidlalo yeCAF Champions League nokungenzeka ukuthi yikhona okube nefuziyela esinqumeni sakhe sokudlalela iqembu lenjinga uPatrice Motsepe.Enanela uMasegela uthe: “Kuyakhombisa ukuthi abaqeqeshi beSundown abasayinisi umdlali ngoba nakhu sekwiyisikhathi sokusayinwa kwabo, kodwa kuhlalwa phansi kuchithwe ubuchopho.“ISundowns isiyiqembu eselinesikompilo yalo ngokusayinwa kwabadlali.“Angingabazi ukuthi noJali akuvelanga kwavuka ekuseni kwathathwa isinqumo sokuthi uzosayiniswa.“Nginesiqiniseko sokuthi bahlale phansi balucubungula udaba lwakhe ngaphambi kokuthi kufinyelelwe esinqumeni sokumsayinisa.“Engikwaziyo ngoPitso wukuthi ngisho sisakhula naye edlalela iRockville Hungry Lions mina ngidlala kwiRockville Santos, saphinde safunda naye eSekano-Ntoane High School, eSenaoane, wayevele engumuntu owukhonzile umdlalo webhola ngenhliziyo yakhe yonke. Yonke into ethinta lomdlalo wayefuna yenzisiswe.”UMasegela ugcizelele wathi: “UJali okufanele akulindele ukuthi ngeke kubelula ukuthatha ijezi kwiSundowns efika ngoba isiyiqembu elinendlela yalo yokudlala okungelula ukuthi umdlali ofikayo avele ayibambe kalula, ngaphandle kokuthi asebenze ngokuzikhandla. Bheka ukuthi uManyisa ufike ephuma kwiPirates kwaziwa ukuthi uyinkunzi kodwa kuze kube yimanje akakasibambi kahle.”Sisekuzona ezaseChloorkop umengameli waleli qembu usekuphindile lokho lokutetemukisa ithimba labaqeqeshi ukuya eRussia ukuyobuka iNdebe yoMhlaba.“Ivangeli elihlale lishunyayelwa umengameli weqembu elokunqoba yonke i-Afrika.“Njalo uhlale efuna abaqeqeshi bakhe bahlome ngezindlela ezintsha zokudlala ezingasiza iqembu lakhe ekutheni libengcono. Ngaleyondlela yingakhoehambisa abaqeqeshi beqembu ukuyobuka iNdebe yoMhlaba ukuze babone kahle ukuthi abanye abaqeqeshi badlalisa kanjani,” kusho uThulani Thuswa obhekene nezokuxhumana eChloorkop.",Izinkakha zincoma ukusayiniswa kukaJali kwiDowns
"U-TBO Touch ufuna ukuthatha isikhala sesiteshi sezindaba esizovuleka ngokuvuselelwa kwentontileka ye-ANN7 ephethwe abakwaGupta yiMultichoice ngo-Agasti.UTouch owaduma ngokuba ngumsakazi kwiMetro FM nongumsunguli weTouch HD udalule lezi zindaba ezinkundleni zokuxhumana.Ubhale kuTwitter ukuthi: “Sishintsha ukwenza manje. Sengithumele isicelo nemizamo yokuthola igunya lokusakaza izindaba nsukuzonke kwaDStv, Multichoice. Lesi siteshi sezindaba sizokhiqizwa yiMillenial Black Perspective. Asizibuki izindaba ngoba azisifundisi kodwa ziyasilulaza. Ngilinde isikhulu esiphezulu singifonele sinazo zombili izinamba zami.”Yize ebhale kanje uTouch kodwa imithombo yeSolezwe ngeSonto iveze ukuthi ayikho le nto ayishoyo.“UTouch udlala ngabantu ngale nkulumo yakhe ngoba kwaMultichoice abakamemezeli emphakathini ngabakufunayo kumuntu omnyama ozongena kulesi sikhathi,” kusho umthombo.IGeneral Manager for Corporate Affairs kwaMultichoice uMnuz Jackie Rakitla, ithe okwamanje abakasikhiphi isimemezelo sokulethwa kwezicelo.Ethintwa uTbo Touch uthe uzimisele ukujika ukwenza kwezezindaba uma enikwa ithuba.“Ngizimisele ukwenza okuningi okuhle nokungajika indlela abantu ababuka ngayo izindaba, uma nginganikwa ithuba. Okwamanje ngisalindile ukuzwa ukuthi bathini ngesicelo sami,” kusho uTouch.UTouch uqhube wathi ulinde impendulo kwiziphathimandla zakhona kwiDStv ephethwe yiMultichoice njengoba ziveze ukuthi zidinga isiteshi esengamelwe ngumuntu omnyama.Lezi zindaba zidale inhlokomo kubantu abaningi bebodwa abebemjabulela behalalisa kodwa abanye bengakholwa bethi ufuna ukubukwa.Isikhala esifiswa nguTbo Touch sivuleke ngenxa yokugqabuka yokumekezela kwabakwaMultichoice ukuthi ngeke basivuselele isivumelwano sokuqhubeka nokusakaza i-ANN7 kuDStv kusukela ngo-Agasti.I-ANN7 isiphethwe nguMzwanele Manyi emuva kokudayiswa umndeni wakwaGupta.UTbo Touch useke wasebenzela umskazo ohamba phambili eNew York iHot 97. Ngaphandle kokugxila kwezomsakazo unebhizinisi eligxile emawayinini. Nyakenye uke waphusha umkhankaso omhlulile wokwehlisa idata, nokuyinto anenkolelo yokuthi ingandisa isibalo sabalaleli bemisakazo etholakala online.",UTouch ucuthele isikhala se-ANN7
"USTEVE “Mphathi” Komphela, oqeqesha iLamontville Golden Arrows, uthi abadlali bakuleli abaqoqi amava ngokwanele ngokufika behlale isikhashana emaqenjini aphesheya bese bebuyela ekhaya.UKomphela uthe isenzo salaba badlali asiwasizi neze amaqembu esizwe, kunalokho siyawalimaza ngokuthi abe nabadlali abangenawo amava okudlala emaligini asezingeni eliphezulu emhlabeni.UKomphela ukhulume kanje ngemuva kokugila izimanga kweqembu lesizwe lika-Under 20, Amajita, azibekisele indawo ngempumelelo kwiNdebe yoMhlaba ezokuba sePoland nonyaka.Iqembu, eliphekwa nguThabo Senong, lithole indondo yethusi kwi-Under 20 Africa Cup of Nations, ebidlalelwa eNiger yagoqwa ngempelasonto.Amajita ashaye iNigeria ngo 5-3 sekukhahlewa amaphenathi ngemuva kokuthi umdlalo uphele ngo 0-0.UKomphela umbongelile uSenong ngakwenzele ibhola laseNingizimu Afrika kodwa wadlulisa umyalezo kubadlali abangamavaka ababalekela inselelo yaphesheya kwezilwandle.“Asimbongele uThabo Senong neqembu lakhe. Ngiyawuthanda umkhuba wamaqembu esizwe amancane osekujwayeleka ukuthi aweqiwa Ndebe yoMhlaba.“Kuhle ukuthi abadlali bethu bahambele amazwe aphesheya beyodlala kuwona kodwa isifiso sami wukuthi sibe nenqwaba yabadlali abadlalela amaqembu amakhulu nahlonishwayo phesheya kwezilwandle. Lokho kuyowasiza kakhulu amaqembu esizwe ngamava okudlala esigabeni esiphezulu,” kusho uKomphela owanqoba isicoco seCosafa Under 20 neqembu lesizwe eminyakeni edlule.Phakathi kwabadlali balapha abahluleke bancama phesheya kwezilwandle singabala * -Andile “Gattuso” Jali ongumdlali weMamelodi Sundowns ezingamhambelanga kahle izinto eBelgium noLebogang Manyama ogijimela iKaizer Chiefs ohluleke waphetha eTurkey.",Akusizi ukuthi xinti phesheya: Komphela
"INKOSIKAZI yesishoshovu se-ANC esadutshulwa sabulawa ngo-2017, uMnuz Sindiso Magaga, ithi ijabule ngokuboshwa kwabasolwa ngokubulala umyeni wakhe.NgoMgqibelo ebusuku kuboshwe iMeya yaseHarry Gwala nezikhulu ezimbili zomkhandlu, amaphoisa amabili ayengamaphoyisa ophiko lweTechnical Response Team (TRT) nomunye usomabhizisini. Bonke basolwa ngokuthinteka ekubulaweni kukaMagaqa.UNkk Gugu Magaqa ukhulume nephephandaba elinguzakwabo weSolezwe, iSunday Tribune, ngeSonto lapho aveze khona ukuthi kumvusele amanxeba ukuzwa ngokuboshwa kwalaba.“Noma lokhu kungivusele amanxeba, sijabule ukuthi kunenqubekela phambili kuleli cala. Siwumndeni sijabule ukuthi kukhona okwenziwayo. Kuyohlale kunzima njalo ukudlula kwakhe emhlabeni. Ubenakekela imindeni eminingi eMzimkhulu,” kusho uNkk Magaqa.UMagaqa, owayeyikhansela kumasipala waseMzimkhulu walalelwa unyendle wadutshulwa kule ndawo ngoJulayi 2017 kodwa waze washona ngoSepthemba.Kusolwa ukuthi wayephenya ngendaba yenkohlakalo ethinta ukulungiswa kwehholo iMemorial kulo masipala. Njengoba udaba lokubulawa kosopolitiki luphenywa ngokuhlanganyela yiminyango ehlukene okubalwa owamaphoyisa, owezobulungiswa neminye, okhulumela amaphoyisa uBrigadier Vishnu Naidoo uthe ngeke aphawule ngalolu daba ngoba bavikela uphenyo.Okhulumela uNgqongqoshe wamaPhoyisa, uNksz Reneilwe Serero, ukuqinisekisile ukuboshwa kwesikhulu sikamasipala waseHarry Gwala kodwa wathi ngeke ande kakhulu.“Okwamanje angikwazi ukudalula igama laso size sivele enkantolo emahoreni angu-48 azayo,” kusho uNksz Serero.Okhulumela i-ANC KwaZulu-Natal, uNkk Nomagugu Simelane-Zulu, ukuqinisekisile ukuthi imeya ithathiwe yayophonswa imibuzo ngokufa kukaMagaqa.Abasolwa kulindeleke ukuthi bavele enkantolo yemantshi eMzimkhulu  ngoLwesibili.",Inkosikazi kaMagaqa ijabule ngokuboshwa kwabasolwa ngokumbulala
"ISILO samabandla uGoodwill Zwelithini sinxuse omasipala ukuthi baqhamuke namasu okumelana nenkinga yokunqamuka kukagesi eNingizimu Afrika.Sikhuluma emcimbini esigodlweni sasoSuthu kwaNongoma lapho kade sihlangene khona neziphathimandla zikaMasipala weTheku naseKing Cetshwayo izolo, Isilo sithe kumele omasipala abakhulu bazame noma yisiphehli esisodwa KwaZulu-Natal esizosiza ukuthi kukhanye uma kuphela ugesi.Izikhulu zomkhandlu weTheku nezaseKing Cetshwayo beziyokotha Isilo ngokuzithula kusona.“Ngiyacela ukuthi inkinga kagesi niyibeke phambili, kungabi wukuthi nijabulela ukuthi niyasebenza nidla inyuku.”Sithe sike saya e-Wales lapho kusetshenziswa khona kakhulu ugesi osuselwa elangeni.“EWales kuyabanda, ilanga liyivela kancane kodwa banogesi osuselwa elangeni. Ungasebenza kahle kakhulu lapha eNingizimu Afrika ngoba kuyashisa.”Isilo sidonse osopolitiki ngendlebe sathi abayeke ipolitiki yobuqembuqembu ngoba ayibayisi ndawo abantu.“Ipolitiki eniyidlalayo ayibondli abantu kodwa yondla nina enisezikhundleni. Ngiyanixwayisa ukuthi akumele kuze kufike esigabeni lapho abantu begcina sebenizonda ngoba bethi anibenzeli lutho.”Sikhuze umkhuba wabantu wokucekela phansi impahla uma kukhona izinto abanganeme ngazo.Kusiphatha kabi ukubona abantu beshisa amafemu bentshontsha nezintambo kolayini bezitimela.Sithe zonke lezi zinto zibalekisa abatshalizimali ngoba ziveza isithombe esimbi ngezwe.Sinxuse omasipala ukuthi bafunde abantu ngokwamakhono ukuze kuliwe nendlala nokuntuleka kwamathuba omsebenzi.IMeya yoMkhandlu weTheku, uMnuz Mxolisi Kaunda, ebihola ithimba laseThekwini ithe:“Ukusebenzisana kwethu neNdlunkulu kusuka kude kufakazelwa yidlinza leNdlovukazi eThekwini.”Ithe bekubalulekile ukuthi bazozithula eSilweni ngoba basebenza emhlabeni waso.IMeya yaseKing Cetshwayo, uNksz Nonhle Mkhulisi, ithe isifunda sabo sizibophezele ekufukuleni umnotho kwezokuvakasha besebenzisa umlando weSilo uCetshwayo.",Yizani namaqhinga azoqeda ukunqamuka kukagesi: iSilo
"UMSHADO wabaculi bowokholo, uTakie Ndou nomkakhe uTakalani Chairo Ndou ulengela eweni. Lezi zindaba zidalulwe okokuqala uMfu Solomon Izang Ashoms ekhasini lakhe likaFacebook. ""UTakie noTakalani Ndou ngabaculi abangungqaphambili kuleli. Okubuhlungu umshado wabo weminyaka emine usengcupheni. Kazi yiziphi izingqinamba ezibhekene nabaculi bowokholo emshadweni? Ngabe izilingo nemizabalazo yabo ihlukile kweyethu,"" kubuza uSolomon osehamba ethuka izinya kulezi zinsuku ngenxa yokwembula abefundisi izinqa. Lezi zithandani zizakhele udumo ngokuhlabelela ndawonye ingoma esihloko sithi Jesus We Love You. Ngokuthola kweSolezwe NgoMgqibelo, lezi zithandani sezineminyaka zihlala ngokwehlukana. Ethintwa uTakie uvumile ukuthi kuke kwaba nedimoni elihlasele umshado wabo kangangoba bake bahlala ngokwehlukana.""Njengamanje sekuyindaba endala ngoba sesibuyelene. Abantu bakhuluma ngento endala kabi. Ngebhadi asikwazi ukubalawula ukuthi bathini ngathi.  Sesihlala ndawonye,"" kusho uTakie obuye wazakhela udumo ngesikhathi ecula neSpirit of Praise 7 engomeni ethi Una Ndavha Nane.Indaba yonakale uma esecelwa ukuba axhumanise intatheli nomkakhe njengoba abezishaya isifuba ngokuthi usebuyelene naye. Uvele wankwankwaza, wangena ezintangeni futhi wadla amazambane ashisayo kwacaca ukuthi kukhona okushaya amanzi. Yize kungacacile ngembangela yokuvaveka komshado wabo kodwa eminyakeni eyedlule kuke kwanamahlebezi okuthi uTakie uyaphinga. Imizamo yokuthola uTakalani ukuze aphawule igcine ingaphumelelanga. *UTakie Ndou uzobe eyisimenywa kwiVIP Invite kuMzansi Magic kusasa ngo-7 ebusuku.",Ulengela eweni umshado wabokholo
"UMMELI kaNgizwe Mchunu okhonjwe indlela kuKhozi FM ngeledlule uthi namuhla bafake amaphepha eNkantolo eNkulu yaseThekwini okuphikisa isinqumo seSABC.“Siyalusebenza udaba lukaNgizwe. Silungisa amaphepha asenkantolo, azolunga kusasa (namhlanje),” kusho ummeli uMnuz Vusi Tembe.“Siphikisa indlela okwenzeke ngayo nezizathu abazibekile ngokumxosha. Inkantolo yiyo ezonquma,” kusho uTembe.Uthe kuyabajabulisa ukubona indlela abantu abakhombisa ukweseka ngayo uNgizwe. Ezinkundleni zokuxhumana abanye bathi kumele umsakazo umbuyise.Umholi weDA KwaZulu-Natal, uZwakele Mncwango, uthe bafuna ukwazi izizathu zokuxoshwa kukaNgizwe.Okhulumela iSABC, uNeo Momodu, uthe ngeke bazidalule izindaba zabo emphakathini. Uthe bahlonipha izinkontileka eziyimfihlo abazisayina nabasebenzi babo nezinkampani abasebenzisana nazo.“Angisho ukuthi angaxoshwa uma esephutheni. Ukhozi luyisiteshi somphakathi. Kuwumsangano ukuthi ngeke badalule ukuthi uxoshweleni. Umphakathi yiwo abanikazi besiteshi,” kushouMncwango.Uthe angakuqonda uma kuthiwa iSABC inqaba ukuphawula ngoba usaphenywa, yesaba ukuthi kuzophazamiseka uphenyo.“Ngikhuluma njengomlaleli lapha, ayihlangene neqembu. Kumele sazi singumphakathi ukuthi kwenzenjani bese siyahlulela thina. Kusishiya nemibuzo ukuthula kwabo. Isolezwe uma lingakuxosha aliphoqelekile ukuthi lisichazele ngoba yinkampani ezimele kodwa Ukhozi yisiteshi somphakathi. NoZuma (Jacob) ngesikhathi exosha ongqongqoshe safuna incazelo ngoba uhulumeni.”Uthe usazoya kofuna incazelo kubaphathi bomsakazo uma esethola ithuba.“Angivikeli uNgizwe lapha kodwa noma ngabe ubani izizathu besizozidinga. Abantu abalalela Ukhozi abafani futhi abacabangi ngendlela efanayo. Bangaze bamashe ngoba abanayo incazelo. Ukuchaza kweSABC kuyobe kungesikho ukumhlambalazayo. Yini efihlwayo?” kusho uZwakele.",Luya enkantolo enkulu olokuxoshwa kukaNgizwe
"UNDUNANKULU wase-Western Cape, uNkk Helen Zille, uthi isimo sesomiso kulesi sifundazwe sesiphenduke inhlekelele. UZille umemezele lokhu namhlanje njengendlela yokuthi kuphuthunyiswe izindlela zokugwema ukuphela nya kwamanzi. Lesi simemezelo sizodluliselwa kwikhabhinethe yesifundazwe kuleli sonto lapho sizodingidwa khona. Ngo-2016 iKaroo neWest Coast yizindawo ezamenyezelwa njengeziyinhlekelele kulesi sifundazwe ngenxa yesomiso. Emnyakeni edlule kuleli izifundazwe ezihlukahlukene kuleli zibhekane nesimo esinzima sokushoda kwamanzi ngenxa yesomiso. Phakathi kwezifundazwe ezihlaselwe yisomiso kubalwa iFree State, iKwaZulu-Natal, North West, Limpopo, Northern Cape, Eastern Cape neWestern Cape. ",Isimenyezelwe njengendawo yenhlekelele iWestern Cape
"LUNGASE lubuyele enkantolo udaba lwababhekelele ukutakulwa kweSouth African Airways (SAA) nezinyunyana.Izolo iNational Union of Metalworkers of South Africa (Numsa) neSouth African Cabin Crew Association (Sacca) ziveze ukuthi zibhalele ababhekelele ukutakulwa kweSAA becela ukuthi bazise amalungu abo ngokwenzekayo ngaphambi kokushicilela umbiko wabo olindelwe ngoMashi 6.UNkk Phakamile Hlubi-Majola okhulumela iNumsa, uthe bavumelene neSacca ukuthi ababhekelele ukutakulwa kweSAA kufanele bazise abasebenzi konke okwenzekayo.“Amalungu ethu yiwona athintekayo kokwenzeka kwaSAA. Ababhekelele ukutakula inkampani abawatsheli lutho. Sifuna abasebenzi batshelwe okwenzekayo nezinhlelo zokuhlenga inkampani ukuze bakwazi ukuza neziphakamiso zabo,” kusho uNkk Hlubi-Majola.Uthe kumanje abasebenzi abazothinteka njengoba kuvalwe imizila yamabhanoyi ewu-11 banikwe izincwadi.“Amalungu ethu anikwe izincwadi eziwaphoqayo ukuthi avume ukusebenza amahora ancishisiwe. Azobe esebenza izinsuku ezintathu kuya kwezine ngesonto. Siwacelile ukuthi angazisayini lezi zincwadi ngoba kazihambisani nemithetho yezabasebenzi. Silungiselela ukuya enkantolo ukuze kuphoqwe laba ababhekelele ukutakula iSAA ukuthi balandele umthetho.”Uthe uma ababhekelele ukutakula iSAA bengaphenduli bazophoqeleka ukuthi baye enkantolo ukuze ikumise ukushicilelwa kombiko kwazise beyizinyunyana abazi ukuthi ubabekaphi abasebenzi.",Lungase lubuyele enkantolo olwabasebenzi baseSAA
"sase-University of Cape Town (UCT) esabulawa uyaziqhelelanisa nemikhankaso efuna imali egameni lendodakazi yawo.Umndeni ka-Uyinene Mrwetyana esitatimendeni osithumelele abezindaba uveze ukuthi bacela umphakathi ukuthi ungaqali imikhankaso yokuqoqa imali noma ufake imali ezinhlelweni ezingagunyaziwe kusetshenziswa ngendlela okungeyiyo igama lendodakazi yawo nokuphatheka kabi komndeni.Esitatimendeni kuvela ukuthi kukhona izinhlelo ezaziwayo okusetshenziswa igama lika-Uyinene ukuze kuqoqwe imali, kusungulwe izinhlangano ezilwa nokuhlukunyezwa kwabesifazane, ukubhalwa kwencwadi namanye amakhasi ezinkundleni zokuxhumana.Lo mndeni uveza ukuthi ukuqoqwa kwale mali kuzokwenza ukuthi abantu bacabange ukuthi iqoqwa ukuze ilekelele umndeni.“Umndeni ufisa ukucacisa ukuthi yize eminye imikhankaso inezinhloso ezinhle kodwa awuhambisani noma awuhlangani nokuqoqwa kwemali kusetshenziswa igama lika-Uyinene.”Umndeni ucele ukuzila ngokuthula ikakhulukazi njengoba umshophi owehlela * -Uyinene usemusha futhi kwakukhulunywa ngawo kwabezindaba, ezinkundleni zokuxhumana nasemphakathini.“Ukusebenzisa igama lika-Uyinene nokungahloniphi ukuzila komndeni kukhombisa ukungabi nozwelo nokungabi neqiniso noma ngabe inhloso yinhle,” kuqhuba isitatimende somndeni.Lesi sitatimende siveza ukuthi njengoba kawakumenyezelwe emngcwabeni, umndeni usezinhlelweni zokuqala inhlangano egameni lika-Uyinene.Umndeni uveze ukuthi uyazi futhi uyabonga ngezinhlelo ze-UCT, Kingswood College neRhodes University.",Bachitha imikhankaso efuna imali ngo-Uyinene
"Sabelo NseleUMNDENI kamakadebona we-ANC uMnuz Petros Dlomo, uthi ukuzabalaza kwale ngwevu akuzange kuwuvulele amathuba okuphila impilo engcono.Lo mndeni ukhala ngokuthi impilo iselukhuni kuwona nakuba uDlomo anikela ngempilo yakhe elwa nohulumeni wobandlululo. Lokhu kushiwo ngesikhathi kunomngcwabo kaDlomo izolo eMpumalanga, eHammarsdale.UDlomo obengusihlalo we-ANC Veterans League KwaZulu-Natal, washona ngesonto eledlule ngemva kokugula. Ubeyikhansela kuMasipala waseThekwini.Indodana kaDlomo, uMnuz Sizwe Dlomo, ithe abazange bahlomule ngokuzabalaza kukayise. USizwe ukhale ngokushaywa indiva kwamalungu alo mndeni uma kukhishwa izindlu zomxhaso.""Kuhlale kubhaliswa izindlu kodwa akekho noyedwa oseke wawuthola umxhaso. Sibane ezinganeni zikababa futhi sihlala emqashweni. Akekho noyedwa oseke wayithola indlu phezu kokuzabalaza kukababa,"" kukhala uSizwe.Uthe kuzoba nzima njengoba engasekho uyise, ngoba akekho osebenza kahle emdenini.""Siyapatanisa ukuthola leyo misebenzi. Imisebenzi iyavela. Sigijimile kuleli zwe, sijulukile, siklwebhekile kodwa uma izinto ziqhamuka, zihamba ngale. Uzwa sekuthiwa obani sebeqashiwe. Uma uthi uyabuza, akekho okunika impendulo eqondile. Kunzima.""UNdunankulu waKwaZulu-Natal uSihle Zikalala, nakuba bengenzanga okwanele ukuhlonipha igalelo likaDlomo, uthe kukhona abakwazile ukukwenza.Uthe bakwazile ukufaka igama likaDlomo ohlwini lwamakhansela e-ANC yize igama lakhe lalingaphakanyiswanga amagatsha e-ANC. ",Umndeni kamakadebona ukhala ngokunganakwa yi-ANC
"INGWEVU edlale kwiKaizer Chiefs nakwiBafana Bafana, uDoctor “16v” Khumalo, incoma umqeqeshi weMamelodi Sundowns uPitso “Jingles” Mosimane ngempumelelo kaPercy Tau eBelgium.UTau ugile izimanga kwisizini yakhe yokuqala eqenjini alidlalelayo laseBelgium, iRoyal Saint-Gilloise.Lesi sikhwishikhwishi esidlalele iSundowns eminyakeni edlule, sinqobe umklomelo womdlali ovelele iProximus League Player of the Season, eBelgium.Ugila lezi zimanga nje uTau, isizini yakhe yokuqala edlala phesheya kwezilwandle. Ushaye amagoli awu-13, wakha awu-13 emidlalweni ewu-33.Ngokusho kukaKhumalo, kufanele isizwe sibonge uMosimane ngezimanga ezenziwa uTau.“Wenze kahle kakhulu uTau ngoba phela bekuyisizini yakhe yokuqala edlala phesheya kwezilwandle. Iningi labadlali abalingana naye, aliqali ngendlela aqale ngayo, ngakho lokho kufanele sikushayele ihlombe. Kufanele simncome uPitso neSundowns ngoba ukudlala kukaTau kwiCAF Champions League kumsizile kakhulu, kwamenza umdlali ongcono. Empeleni ngokwami uTau usengomunye wabagadli abahamba phambili emhlabeni,” kusho uKhumalo.Le ngwevu ibihambele iNedbank Ke Yona Team Search, eHarry Gwala Stadium, eMgungundlovu ngeledlule.“Ngifuna ukumncoma naye uTau ngokuzithoba nokubekezela ngoba lezi yizikhali ezibalulekile ebholeni. Ngijabule kakhulu ngokunqoba kwakhe umklomelo womdlali ovelele eBelgium. Kodwa ngisaphinda ngithi ukube akadlalanga kwiChampions League neSundowns ngabe akanaso lesi sibindi esingaka esisibona kuyena e-Europe. Useyabonakala noma edlala kwiBafana ukuthi ukhulile kakhulu ngokomqondo,” kuqhuba uKhumalo.Nakuba encoma uKhumalo kukuhle kodwa uthe ngokwakhe sekuyisikhathi sokuthi uTau adlale kumaligi ahlonishwayo emhlabeni.“Ngifisa ukuthi aqhubeke nokuzihlonipha, nokuthanda umsebenzi wakhe. Ngokwami sengifuna ukuthi adlale kwi-English Premier League (EPL) noma kwiLa Liga ngoba phela udlale kahle kakhulu akufanele simdlele umona. Usenza ukuthi sonke siziqhenye ngokuba ngabakuleli,” kubeka uKhumalo.",U-16V uncoma uPitso ngempumelelo kaTau
"USHAQEKILE umndeni womfundi (16) wasesikoleni samabangaaphakeme iVuyiswa Mtolo High, KwaMashu okuthiwa ugwazwe wabulawa ngomunye umfundi ekilasini emuva kokugconana.Kuthiwa uSithembiso Mungwe ugwazwe ngomunye umfundi ekilasini ngoLwesihlanu emuva kokuthi begconene bangazwana. USthembiso ugwazwe inxeba elilodwa esifubeni maqondana nenhliziyo.Uyise, uMnuz Musa Mlaba, uthe sibashiye benezinhliziyo ezibuhlungu isigameko sokubulawa kwendodana yakhe. Uthe ngokuthola kwabo indodana yakhe beyikade igconana nomunye umfundi kwase kuba nokungezwani phakathi kwabo.Lo mfundi okuthiwa uhlala ehostela KwaMashu ube eseyolanda abangani bakhe abahlala khona bezomhlasela. Lo mfundi kuthiwa ubuye esephethe ummese wase egwaza uSthembiso esifubeni eduze kwenhliziyo. Uphuthunyiswe emtholampilo, iKwaMashu Community Health Centre (eyaziwa ngePoly Clinic) kodwa waphetha ngokushona.Umkhulu wakhe, uMnuz Zakhele Mlaba, uthe ugqemeke engeqiwa ntwala ngokushona komzukulu wakhe. Usole inkinga okuthiwa iphakathi kwabafundi abahlala ehostela nabahlala elokishini.“Kunenkinga ekhona phakathi kwabafundi abahlala ehostela nalabo abangahlali khona. Laba abahlala ehostela banakho ukuthi babasukela laba abahlala ngaphandle. Bavame nokuthi babahlanganyele. Siyafisa ukuthi iphume lento yaziwe ngoba namuhla umzukulu wami kodwa kusasa kungaba omunye umfundi,” kusho uMlaba.Uthe batholile ukuthi lo mfundi uboshiwe. UMlaba uthe ubesesikoleni eze ngolunye udaba wase ezithela phezu kwalesi sigameko.Okhulumela amaphoyisa, uCol Thembeka Mbhele ukuqinisekisile ukuthi kukhona umfundi oboshiwe ngalesi sigameko. Uthe kulindeleke ukuthi lo mfundi avele enkantolo namuhla.Okhulumela uMnyango wezeMfundo kulesi sifundazwe uMnuz Sihle Mlotshwa, uthe baphatheke kabi ngokushona kwalo mfundi. Uthe ukushona kwakhe ngale ndlela kukhombisa ukudlanga kodlame emphakathini.“Kudingeka ukuthi sisebenzisane sonke ukulwa nodlame. Ukushonakwalo mfundi ngalolu hlobo kukhombisa khona ukudlanga kodlame emiphakathini esivela kuyona. UMnyango wezeMfundo ngeke wenze ngamlingo ukuthi kuxazululwe inkinga yodlame kodwa udinga ukuthi umphakathi usebenzisane nawo,” kusho uMlotshwa.Uqhube wathi abazali kufanele basebenzisane nabo ngokuthi babheke izikhwama zezingane zabo ukuthi azinazo yini izikhali uma ziya esikoleni.",Kuphume isidumbu kucobana abafundi
"AMQINISA idolo amazwi abalandeli umdlali wasesiswini weKaizer Chiefs, uSiphelele “Stash” Ntshangase, ongakayikhombisi imilingo aziwa ngayo kusukela efike eNaturena ngoJanuwari.UNtshangase usayine kwiChiefs emuva kweminyaka engakufihli ukuthi ufuna ukudlalela leli qembu.Ukufika kwakhe kujabulise abalandeli abaningi abebegxeka abaphathi ngokugodola nemali, bengasayinisi abadlali abasezingeni eliphezulu.Emdlalweni wokuqala kaNtshangase wemukelwe njengenkosi ngabalandeli beChiefs eFNB Stadium. Nokho emuva kwalokho kuncane okungashiwo ngaye kwazise ungena uyaphuma esikimini somqeqeshi, uSteve “Mphathi” Komphela. Eminye imidlalo yeChiefs uyibuka nezihlwele. UNtshangase ubengekho ngisho ebhentshini ngesikhathi Amakhosi exetshulwa kabuhlungu ngo 3-0 yiChippa United emdlalweni we-Absa Premiership eFNB Stadium emasontweni amabili adlule.UNtshangase uthe akutshelwa ngabalandeli kumenza aqine.“Abalandeli bangitshela ukuthi ngizolithola ithuba. Nokho ukuthi bengivele ngifuna ukuba lapha, akufanele kungenze ngithathe izinto kancane. Okubalulekile wukuthi ngisebenze kanzima noma yinini uma nginikwe ithuba. Angijabule ngengisakwenzile kusukela ngifikile ngoba angidlali,” kusho uNtshangase.Amakhosi asenalo ithuba lokubuyisa ukumamatheka kubalandeli bawo ngaphambi kokusongwa kwesizini ka-2017/2018. Azokwamukela iFree State Stars emdlalweni owandulela owamanqamu weNedbank Cup, eMoses Mabhida Stadium, eThekwini, ngoMgqibelo ngo-8.15 ebusuku. Emdlalweni wokugcina la maqembu ehlangana kowomkhumulajezi, iChiefs ikhale ngaphansi kwiStars koweTelkom Knockout ngo-2016.UNtshangase uthe nakuba ubebukela engaphandle iqembu lidonsa kanzima kodwa iqembu alincikile kuyena. Ubona kufanele balwele ukuwina koweStars eMabhida. “Kuze kuba umqeqeshi unginika ithuba lokudlala ngingakhuluma ngokudonsa kanzima kweqembu ngibukela ngingaphandle.""Njengoba isikhathi esiningi ngihlala ebhentshini, bengibona ukuthi iqembu lidonsa kanzima kodwa khumbula ukuthi iqembu alikho mayelana nami.""Sikhulumile nomqeqeshi ngezinto okufanele ngizilungise endleleni engidlala ngayo futhi ngiyazama ukuzilungisa.""Umdlali ophelele yilowo okwazi ukuhlasela nokumaka. Ngicabanga ukuthi emdlalweni wami kushoda ukuthi ngikwazi ukumaka.""Okubalulekile wukuwina koweStars, iqembu limayelana nebheji hhayi ngoNtshangase. Ngingajabula ukuwina indebe ngoba kumasizini amathathu iqembu alikaze liwine lutho.""Uma ngilithola ithuba ngizolisebenzisa.”Ngempelasonto edlule, ebuzwa ngoNtshangase, uKomphela uthe kunzima ukuzinza kwiChiefs, akangayiphatha eyezindawo okufanele azilungise endleleni adlala ngayo.",Ukhuthazwa amazwi abalandeli
"IHHOVISI likaNgqongqoshe wezeMisebenzi kaHulumeni uNkk Lynne Brown lithi licubungula amaphepha afakwe uMnuz Brian Molefe eNkantolo yabaSebenzi mayelana nokukhishwa kwakhe esikhundleni sokuba isikhulu esiphezulu kwa-Eskom.""Siwatholile amaphepha avela kuMolefe sisawacubungula,"" kusho okhulumela uNkk Brown, uMnuz Colin Cruywagen.UMolefe uye enkantolo ngemuva kokuthi uNkk Brown ngeledlule eyalele ibhodi lakwa-Eskom ukuthi liguqule isinqumo salo sokubuyisa uMolefe.  Okhulumela ibhodi lakwa-Eskom uMnuz Khulekani Qoma uthe uMolefe ufake amaphepha akhe kungqongqoshe nebhodi. Uthe amaphepha afike ngoLwesihlanu.""Amaphepha ethu okuphendula asikawafaki yingakho ngingazi ukuthi ibhodi lizophendula lithini,"" usho kanje.Khonamanjalo, iDA ithi izophikisana nemizamo kaMolefe yokubuyela kwa-Eskom.USihlalo wesigungu esiphezulu kwiDA uMnuz James Selfe uthe bazongenelela kulolu daba enkantolo yabaSebenzi. ",Lizoxazululwa yinkantolo elokuxoshwa kukaMolefe
"Lo msakazi owethula ngokuhlanganyela uhlelo lwantambama noMasechaba Ndlovu oluthi The Drive, ukhipha le mifundaze ngokubambisana nesikhungo semfundo ephakeme iBoston Media House. Ekhuluma neSolezwe, uMo Flava uthe umkhankaso wakhe wokunikezela ngemifundaze uzoqala ophikweni lalesi sikhungo oluseThekwini ngoMgqibelo.Echaza ngokusungula lo mfundaze, lo msakazi uthe ukhuthazwe ukukhula kanzima.“Nami ngafunda khona eBoston, kungekho lula ngenxa yokuthi imali beyingekho. Okwacishe ngangiphoqa ukuthi ngishiye phansi. Nangesikhathi sengisebenza bengihlangabezana nentsha engibuza ngokuthi ingenza njani ukuze yenze lo msebenzi engiwenzayo. Bengithi uma ngiyitshela ukuthi kufanele iyofunda, ikhale ngokweswela imali. Yingakho-ke ngathi angisungule lo mfundaze ukuze ngiyisize ifeze amaphupho ayo.”Uthe abantu abahlinzeka ngalo mfundaze yilabo abathole imiphumela emihle nyakenye noma ngo 2017 futhi abaphuma emindenini engamile kahle ngasemnothweni.“Umuntu ofuna lo mfundaze ungithumelela imiphumela yakhe ka-matric kuWhatsApp (0812687518). Ngibe sengimfonela ngimbuza ukuthi uphuma emndenini onjani futhi sengimazisa nokuthi sizohlangana kuphi naye.”UMo Flava uthe uzoqala eDurban Campus ngoJanuwari 19, adlulele eSandton Campus ngoJanuwari 26 bese egcina ePretoria Campus ngoFebhuwari 2.Ucele abafundi ukuba baqale bazi ukuthi bafuna ukwenza muphi umsebenzi uma sebephothule izifundo zabo.“Akuve kungiphatha kabuhlungu ukuzwa umfundi esethi uyahluleka ukwenza izifundo azikhethile, manje usefuna ukuzishintsha. Abanye bafunde baqede kodwa bahlulwe yimisebenzi abayikhethile. Umuntu ngaphambi kokufaka isicelo somfundaze akenze isiqiniseko sokuthi useyazi ukuthi ufuna ukufundela muphi umsebenzi,” kusho uMo Flava.Uthe kudingeka abafundi abazimisele ngokwenza izifundo eziphathele nomsakazo, ukukhiqizwa komculo, ukudijeya, Animation neGraphic Design.Sekungunyaka wesishiyagalolunye uMo Flava efundisa intsha mahhala.",Umsakazi nethuba lemifundaze
"NONTUTHUKO NGUBANELIHLEHLELE isonto elizayo icala elibhekene nengoduso esolwa ngokubulala umyeni wayo, owatholwa elahlwe eweni ngasoZwathini.UNksz Nompumelelo “Mpume” Goncalves (27), ngoMsombuluko uvele enkantolo yasePinetown, icala lahlehliselwa uDisemba 28. Usagcinwe esitokisini. Ingoduso ibhekene necala lokubulala umyeni abebethembisene naye umshado uMnuz Nkosi Timmy Langa (33).Icala lihlehlisiwe ukuze umsolwa acele ibheyili ngokusemthethweni. Umsolwa uboshwe ngoLwesihlanu ebhace eManguzi eboshwa wuphiko lwamaphoyisa lwe-K9 lusebenzisana nabaphenyi basePinetown.ULanga, owatholwa efile oZwathini, wayekade eduke emzini wakhe ngoSepthemba.Ngeledlule Isolezwe libhale ngokugwetshwa kwenkabi, ezivumele ngokwayo ukuthi yabulala umufi. Igwetshwe iminyaka engu-20 ibhadla ejele.UJames Mashudu “Ramaphosa” Mthimkhulu (35), evuma ukubulala uMnuz Langa, eNkantolo eNkulu yaseMgungundlovu, wathi owazibiza ngonkosikazi kamufi ovezwe njengoMpume, wamthembisa uR15 000 ngokubulala umyeni wakhe kodwa wagcina ekhokhelwe uR800.",Uzobuyela enkantolo ngesonto elizayo osolwa ngokubulala umyeni
"UKHONJWA kwiBaroka FC umgadli woThongathi FC, othuse abaningi evalela amagoli inqwaba ngasekuqaleni kwesizini ka-2018/2019 kwiNational First Division (NFD).USiyabonga Vilane osehlohle amagoli ayisithupha kwiCane Cutters kule sizini, kuthiwa sekuvimbe izinto ezimbalwa ukuthi ajoyine ompetha beTelkom Knockout, iBaroka FC.Nakuba leli phephandaba lingakuqinisekisa ukuthi izolo uVilane uziqeqeshile noThongathi kodwa kuvela ukuthi sekusele izinto ezimbalwa kuqedelwe izingxoxo zokuba alifulathele elikaMthaniya abhekise amabombo emhlabeni obomvu, eLimpopo.Leli phephandaba lixhumane nomqeqeshi woThongathi uJohnny Ferreira, limbuza ngemibiko yokushiya kukaVilane kwezakhe.“Yebo ngiyizwile into efana naleyo ngaphakathi eqenjini ukuthi uVilane uyasishiya. Ngokuzwa kwami akukapheleli konke kahle kodwa ngingathi sekungu-90% osekuqondile, sekusele izinto ezimbalwa. Noma kubuhlungu ukuthi angase asishiye kodwa ngijabule ngendlela abezimisele ngayo, nangendlela abezinikela ngakhona eqenjini. Ngenhliziyo yami emhlophe ngifisa ukusho ukuthi ngimfisela inhlanhla uVilane sengathi konke kungamhambela kahle,” usho kanje uFerreira izolo.UVilane uke wadlala kuMaZulu FC eminyakeni edlule. Amanye amaqembu awadlalelile eminyakeni edlule, iMilford FC egijima kwi-ABC Motsepe League neRatchaburi Mitr Phol yaseThailand.Omunye umdlali woThongathi ongase ahambe ngaleli windi, uCelimpilo “Zizou” Ngemba odlala esiswini okhonjwa kwiChippa United.Umdlalo olandelayo woThongathi izowudlala noBuntu Cape Town, e-Athlone Stadium ngoLwesihlanu.UFerreira utshele Isolezwe ukuthi ukhathazekile ngokulinyalelwa abadlali abawumgogodla ngaphambi kwalo mdlalo.“Silinyalelwe uTsepo Liphoko noPule Mmodi abadlala ophikweni bobabili. Ngibona emancane amathuba okuthi bazobe sebeluleme bobabili ngoLwesihlanu, kungakho kukhona esikuzamayo uma sijima,"" kuphetha uFerreira.",Ukhonjwa kwiBaroka owoThongathi FC
"MLUNGISI GUMEDEKUMISWE izikhulu ezimbili zenyunyana yamaphoyisa nojele iPolice and Prisons Civil Rights Union (Popcru) ejele laseWestville mayelana necala lokusabisa abasebenzi nokubavimba ukuba bangene emsebenzi ngoMgqibelo.Lezi zikhulu ezingojele kuthiwa bezingafuni ukuthi abasebenzi baseMedium A bangene emsebenzini ngoba zifuna kuxoshwe umphathi wakhona uMnuz Bheki Mlambo ezimsola ngokuba ngundlovukayiphikiswa.UMlambo kuthiwa abasebenzi uvele abafake amacala yize benze amaphutha amancane.NgoMgqibelo kuthiwa kuphinde kwasuka isixakaxaka, abasebenzi abazwelana nabaholi ababili abamisiwe befuna kudedelwe umbiko ngophenyo obelwenziwa yithimba elizimele ebeliholwa ngukhomishana wamajele e-Eastern Cape mayelana nezinsolo ezibhekiswe kuMlambo.Ingxenye yabasebenzi eMedium A kuthiwa ifuna uMlambo asuswe ehhovisi ngoba imsola ngokuthi uyahluleka ukuphatha.Esithangamini nabezindaba izolo, uKhomishana wamajele KwaZulu-Natal uMnuz Mnikelwa Nxele uthe bathathe isinqumo sokuthi babamise emsebenzini laba baholi benyunyana ngenxa yokungaziphathi kahle.“Laba holi benyunyana basolwa ngokusabisa ozakwabo nokubavimba ukuba bangene emsebenzini,” kusho uNxele.UNxele uxwayise abasebenzi abadala uthuthuva eMedium A ngokuthi bazoyikhotha imbenge yomile baphinde baphelelwe wumsebenzi.“Ilula nje le nto abasebenzi kumele balandele imigomo yokuziphatha kwabo noma babeke imisebenzi yabo engcupheni. Kumnandi ukucula niyiqulu kodwa uma usuxoshiwe ungasakwazi ukuziphilisa nomndeni wakho, kusa ngokunye,” usho kanje.UNxele uthe ngeke bavume ukuthi isigejana sabasebenzi sidicilele phansi isithunzi sejele.“Isikhungo esikhuluma ngaso sibaluleke kakhulu ngoba sigcina iziboshwa zesilisa ezitokile, ukuphazamiseka kokusebenza ejele akushayi umnyango kuphela kodwa kuphazamisa nokusebenza kwezinkantolo ngoba iziboshwa azikwazi ukuya khona,” usho kanje.UNxele uthe ngeke bezwe ngePopcru ukuthi ngubani okumele aphathe eMedium A.“Lo msindo okhona udalwa abantu abangafuni ukulawulwa. Sibikelwe ukuthi abasebenzi abaningi kulesi sikhungo abaziphethe kahle, bafika sekudlule isikhathi emsebenzini, abanye bayanyamalala ngesikhathi somsebenzi. Akekho umphathi ongamela leyo nto,” usho kanje.UNobhala wePoprcu KwaZulu-Natal uMnuz Kwenza Nxele uthe ngokwazi kwabo abaholi ababili benyunyana yabo kabamisiwe kodwa batshalwe kwezinye izindawo.“Mina ngazi ukuthi laba baholi bethu banikwa izincwadi obekumele basho kuzona izizathu ebezingenza ukuthi bangamiswa emsebenzini njengoba kukhona izinto abasolwa ngazo,” usho kanje.Uthe iziphathimandla kumele ziyeke ukusabisa amalungu abo ngokuxoshwa uma ekhala.",Kumiswe izikhulu zejele
"UMSUNGULI womqhudelwano womculo wokholo iCrown Gospel Music Awards, uZanele LaMbokazi Nkambule, uthi ushaqekile ngokudlula emhlabeni kwenkakha yokholo, uMalibongwe Gcwabe.Lesi sihlabani sishonele esibhedlela sase-Eastern Cape, iCecelia Makiwane, ngoLwesithathu ekuseni emuva kokungeniswa khona ekhala ngezinhlungu esifubeni.  ULaMbokazi Nkambule uchaze ukuhamba emhlabeni kukaGcwabe njengesigameko esizume wonke umuntu. ""Sithanda ukudlulisa amazwi enduduzo emndenini, amalungu omndeni, ebandleni lakhe iRemnant Ministries nakubalandeli bakhe ngokulahlekelwa yilesi sikhondlakhondla somculi ebeselapha izinhliziyo zabaningi ngomculo waso."" Eqhuba uLaMbokazi Nkambule uthe uGcwabe ubambe elikhulu iqhaza ekufukuleni abaculi abasebasha ngenkampani yakhe yokuqopha futhi abanye sebengosomabhizinisi abaphumelele kule ndima. Uthe uGcwabe uqokwe amahlandla amaningi kumaCrown Gospel Music Awards njengengxenye yokumbungaza ngemisebenzi yakhe endimeni yomculo. Le ngwazi yaqala ukuveza ikhono layo lokucula eqenjini lase-Eastern Cape iYouth With Mission ngaphambi kokuzimela. UGcwabe wabe esejoyina inkampani kaSipho Makhabane, Amanxusa Records futhi wagcina esesebenza nezinye izihlabani okubalwa kuzo uRebecca Malope noLundi Tyamara. Ushone esanda kuqopha umucwi ngokuhlanganyela nozakwabo futhi ongumkhaya wakhe uKhanyisa Sabuka eqwashisa ngesifo seCorona. Esephetha uLambokazi Nkambule unxuse abaculi ukuba bahlangane bese begubha umsebenzi omuhle kaGcwabe futhi kukhunjulwe konke okuhle. Kuze kwashaya isikhathi sokushicilela kungakaziwa ngezinhlelo zokufihlwa kukaGcwabe.",Umsunguli wamaCrown kumshaqisile ukushona kowokholo
"UMQEQESHI weKaizer Chiefs uGavin Hunt, akaboni kuzoyiphazamisa i-Orlando Pirates ukungabibikho komqeqeshi wayo uJosef Zinnbauer ebhentshini uma la maqembu esetholana  emlenzeni wesibili kowandulela amanqamu kwiMTN 8 ngeSonto.Umdlalo useFNB Stadium ngo-3 ntambama. Ziya kulo mdlalo eZimnyama zihamba phambili ngo 3-0 enkundleni efanayo emlenzeni wokuqala. Umehluko ukuthi ngeledlule, uZinnbauer wayekhona ebhentshini kodwa ukulimala   kwendodana yakhe engozini yemoto, kuphoqe ukuthi abambe indiza ngemuva komdlalo abuyele eGermany.UFadlu Davids oyiphini likaZinnbauer ubambe amatomu kwiBucs asenqobe nayo umdlalo wokuqala ebambile eshaya iBloemfontein Celtic ngo 1-0 ngoLwesithathu.“Angiqale ngokuzwelana noZinnbauer nomndeni wakhe. Kodwa cha, kangiboni ukuthi kuzoyiphazamisa iPirates ukungabi bikho kwalo mqeqeshi. Banabadlali abasezingeni eliphezulu ababathenge eqenjini thizeni ngesizini edlule (esho iBidvest Wits), ngakho angibaboni bezophazamiseka,” kusho uHunt.Amakhosi kumele ashaye amagoli amane, iPirates ingashayi nelilodwa, ukuze adlulele kowamanqamu. Nokho lokhu kubukeka kuwumqansa. IChiefs ikhombisa ubuthuntu phambi kwamapali. Selokhu kuqale isizini isathole amagoli amathathu kuphela. Ishaye amabili idlala neMaritzburg United kwiMTN 8 (womabili ashaywe isitobha uYagan Sasman). Elinye igoli kube wumkhonto ogwaze ekhaya bedlala neChippa United (lashaywa uGregory Damons) benqoba ngo 1-0.Ngaphandle kwalokho, ilotsholwe ngo 3-0 amahlandla amabili, ishaywa yizimbangi  ezinkulu iMamelodi Sundowns (kwiDStv Premiership) ne-Orlando Pirates (kwiMTN 8). Nebhola elidlalwa ngezikaHunt kaligculisi neze, nokufakazelwa ukubanjwa omakoti iTS Galaxy emdlalweni weligi ngoLwesithathu ophele ngo 0-0.“Kumele sisebenze ngabadlali esinabo. Ukukhala ngesigwebo seFIFA akusizi ngalutho. Kumele sisebenze ngesinakho. Njengamanje kumele sithole imiphumela, akukho ukujikela eceleni noma ukubeka izaba,” kulandisa uHunt exoxa nezintatheli izolo.Ngokusho kukaHunt izethenjwa zaleli qembu uReeve Frosler, Eric Mathoho, Kgotso Moleko, Willard Katsande noLeonardo Castro abajimile ngokwenele ukuthi usengabadlalisa umdlalo wonke. Uthe usazolokhu ebajwayeza, ebashintsha ngenhloso yokuthi bebuyele kahle kwabaziwa ngakho.",Umqansa ohlalele uHunt kwabazowudlala neBucs
"OKLEBE bathi bayazi ngezinsolo zokuphulwa kwemibandela yebheyili yiMeya yoMkhandlu weTheku uNkk Zandile Gumede emisiwe emsebenzini emva kokuboshwa mayelana namacala enkohlakalo nokukhwabanisa athinta ithenda yezigidi yokuqoqwa kukadoti eThekwini.Okhulumela oKlebe, uBrigadier Hangwani Mulaudzi izolo uthe zikhona izikhalo abazitholile mayelana nokuthi uNkk Gumede uphule eminye yemibandela yakhe yebheyili.“Siyazi ngezikhalo zokuthi iMeya yaseThekwini iphule eminye imibandela yebheyili, ithimba labaphenyi noPhiko lwezokuShushisa kumele baxhumane babikele iMantshi ngalezi zinsolo bese kuba iyona enqumayo ukuthi kuzokwenzekani,” kusho uMaluadzi.Omunye wemibandela yebheyili kaNkk Gumede owawubukeka umnqinda amandla, ilowo owawuthi kumele ame ukuqhuba izinhlelo zikamasipala.UNkk Gumede unikwe ikhefu lezinsuku ezingu-30 yi-ANC ngemuva kokuboshwa mayelana nethenda yokuqoqwa kukadoti.Izolo uNkk Gumede bekulindeleke ukuthi abuyele emsebenzini njengoba ikhefu anikwe lona lenyanga seliphelile.I-ANC izolo bekulindeleke ukuthi yenze isimemezelo mayelana nekusasa lakhe kodwa lize lashona ilanga singekho isimemezelo esenziwayo.Ethintwe uMkhulumeli we-ANC KwaZulu-Natal uNkk Nomagugu Simelane-Zulu ophinde abe nguNgqongqoshe wezeMpilo esifundazweni, akazange atholakale, ucingo lwakhe lubanjwe ngumkhulumeli wakhe uNkk Thando Nkosi othe bazokwaziswa abezindaba uma sekukhona isinqumo esithathiwe.I-ANC kulindeleke ukuthi imemezele ngekusasa likaNkk Gumede namhlanje.Izolo i-ANC ibibambe umhlangano lapho kade ibhunga khona ngalolu daba. Ngakolunye uhlangothi, abalandeli bakaNkk Gumede bahlela ukuthi namhlanje babambe umlindelo bese kuthi kusasa ngoLwesine bayamthatha bamyisa eCity Hall.Okhulumela uMkhandlu weTheku, uMnuz Msawakhe Mayisela, uthe ngeke bakwazi ukuphawula mayelana nodaba lweMeya wacela ukuthi kuthintwe i-ANC esifundazweni.“Siyabanxusa abezindaba ukuthi banikeze ubuholi be-ANC esifundazweni isikhathi sokuthi busebenze lolu daba kodwa mina engingakusho ngasohlangothini lukamasipala, umsebenzi uyaqhubeka siholwa yimenenja yomkhandlu uMnuz Sipho Nzuza nePhini leMeya uNkk Fawzia Peer okuyilo eliyiNhloko yezepolitiki okwamanje,” kusho uMayisela.Uthe bona babheke kakhulu ekutheni umsebenzi wokuhanjiswa kwezidingo kubantu uyaqhubeka, abanendaba kakhulu nokuthi kuqhubekani kwezepolitiki.“Umsebenzi wethu siyawazi futhi akukho okuzosivimba ukuthi siqhubeke nawo,” kusho uMayisela.",OKlebe bayazi ngezikhalo ngeMeya yeTheku
"UZOFIHLWA ngoMgqibelo eNanda Glebe uNatasha Conabeer (23) okusaphenywa ngokushona kwakhe.Inkonzo yomngcwabo wakhe izoba sesontweni i-UCCSA Inanda Mission ngo-8 ekuseni.UConabeer wagcina ukubonwa emgwaqweni uFlorida eThekwini ngo-Agasti 19, wagcina ukuxhumana nabantu ngocingo ngo-Agasti 22. Ngemuva kwamasonto amathathu elahlekile, watholwa elele phambi komnyango wakubo esesimweni esicubayi nokwasolakala ngokuthi ushiywe khona ngabebemthathile. Waphuthunyiswa esibhedlela lapho ashonele khona ngoMsombuluko.Namhlanje umndeni kaConabeer unxuse abantu ukuba bagqoke umbala omnyama bamashe nawo besuka esiteshini samaphoyisa saseNanda beya e-UCCSA Inanda Mission nokuyilapho ebekuzobanjwa khona inkonzo yakhe yesikhumbuzo ngo-10 ekuseni.Okhulumela amaphoyisa uLieutenant-Colonel Thulani Zwane uthe, amaphoyisa aseDurban North asaphenya ngokufa kwakhe kanti kuzokwenziwa uhlolo lwesidumbu oluzoveza ukuthi ubulawe yini.Ngasekuqaleni kwesonto, uninalume wakhe uNosipho Goba uveze ukuthi kunokwenzeka ukuthi uConabeer uphuziswe ushevu ngesikhathi enyamalele. UGoba uthe umshana wakhe ubenezibazi ezibonakalayo emadolweni nasengalweni kuphela.""Ube nenkinga yama-organs nokwenze udokotela wakhe asole ukuthi udliswe ushevu. Ukuhlolwa kwegazi lakhe kuveze ukuthi ubene paracetamol eningi emzimbeni wakhe nebrake fluid,"" kusho uGoba.Uthe, uConabeer ubeshiywe ngaphandle komnyango ekhaya lakhe nomndeni wakhe eliseNanda phakathi kwamabili ngeSonto.",Kuzoba nemashi ngaphambi komngcwabo kaNatasha Conabeer
"MINENHLE MKHIZEAMAPROTEAS aqede ishobolo leminyaka engu-14 ehlulwa wukuwina umdlalo weTest eSri Lanka ngesikhathi enenebula leli lizwe ngama-run angu-153 kweyokuqala ebiseGalle International Cricket Stadium izolo ekuseni.AmaProteas ashaye ama-run angu-455 ku-innings yawo yokuqala ase ekhetha ukufaka iSri Lanka ebaleni sekuphume ama-batsman ayisishiyagalolunye. UDean Elgar, Faf du Plesis, JP Duminy noQuinton de Kock yibona abaphendlele elakuleli indlela ebheke empumelelweni.U-Elgar ushaye ama-runs angu-103, uDu Plessis wabeka angu-80, uDe Kock waqobela angu-51 kwathi uDuminy wavalela ebhodini angu-100 engazange akhishwe. ISri Lanka ikhishwe yonke seyenze ama-run angu-292 ku-innings yawo yokuqala.Elakuleli liphinde labuyela ensimini ku-innings yesibili. Lishaye ama-run angu-206 lase likhetha ukuthi lidedele iSri Lanka ijahe ama-run angu-370 ukuze ikwazi ukunqoba. ISri Lanka ivale usuku lwesine idinga ama-runs angu-260 osukwini lokugcina.Ithemba belikhona ukuthi isengakwazi ukuqopha umlando ngokufica ama-runs angu-370 kwazise bekusekhona inkakha uKumar Sangakarra kanti bekusazongena uMahela Jayawardene odlala imidlalo ewuchungechunge yokugcina yamaTest.Nokho uDale Steyn noMorne Morkel yibona abaqinisekisile ukuthi amaProteas ayaliqeda ishobolo leminyaka engu-14 ehlulwa wukuwina imidlalo yamaTest eSri Lanka. USteyn noMorkel bathathe amawikhethi amane ngokwehlukana kwathi uDuminy wathola amabili, iSri Lanka yaphuma yonke isenze ama-run angu-216. AmaProteas ayegcine ukunqoba umdlalo eSri Lanka ngo-Agasti 2, 2000 eKandy ngama-run ayisithupha.AmaProteas abesezame amahlandla ayisishiyagalombili ukunqoba eSri Lanka kodwa ehluleka. UHansie Cronje noGraeme Smith bobabili abebengokaputeni bamaProteas ngesikhathi evakashela eSri Lanka bebebuya belambatha kuleliya lizwe.U-Amla ulandele ezinyathelweni zikaShaun Pollock noKepler Wessels okuyibona kuphela okaputeni bamaProteas asebeke bawina umdlalo eSri Lanka. Lona bekungumdlalo wakhe wokuqala selokhu ethathe ezintambo kuSmith othathe umhlalaphansi ekuqaleni konyaka. USteyn uthathe amawikhethi ayisishiyagalolunye kuma-innings amabili.Umdlalo wokugcina uqala ngoLwesine eSinhalese Sports Clube Ground, eColombo, eSri Lanka. Kulo mdlalo elakuleli lizobe libheke ukuthi linqobe noma lidlale ngokulingana ukuze lizowina okokuqala eSri Lanka ngemuva kweminyaka engu-21 lagcina ukuwina imidlalo yama-Test.",Ezika-Amla zigila izimanga eSri Lanka
"IQEMBU elidlala kwi-Absa Premiership, iPolokwane City, izolo ebusuku liqinisekise izindaba ezibuhlungu ngokufa komdlali waleli qembu uMogau Tshehla engozini yemoto. IPolokwane City idalule izindaba ezibuhlungu ngokudlula kwalo mdlali oneminyaka engu-26 ekhasini layo lezokuxhumana kutwitter izolo. ""Kuyasidabukisa kakhulu ukunazisa ngokudlula emhlabeni komdlali wethu wasemuva uMogau Tshehla engozini yemoto. Imicabango yethu inomndeni wakhe, ozakwabo abedlala nabo kanye nabangani bakhe,"" kusho isitatimende esikhishwe yiRise and Shine. It is with our deepest sorrows that we inform you of the death of our Defender Mogau Tshehla on a car accident. Our thoughts are with the family;teammates and friendsPsalm 37:39 But the salvation of the righteous is of the LORD: he is their strength in the time of trouble 
pic.twitter.com/Mtp89Rch5z— #RiseAndShine (@polokwane_city) 
February 12, 2018Imininingwano ngengozi yemoto adlule kuyo ibingakadalulwa.Lo mdlali ugcine ukubonakala edlala ngesikhathi ezakhe ziguqiswa yi-Ubuntu FC emdlalweni weNedbank Cup ngempelasonto.    Ezinkundleni zokuxhumana ingene ilekanyana imiyalezo yendunduzo ebivela kubadlali nasemanqenjini ePSL. To Tshehla family and Polokwane CityKaizer Chiefs have received with sadness the news of the passing of Polokwane City defender Mogau Tshehla.We offer our sincere condolences and deepest sympathy to your loss.May Mogau’s soul rest in the eternal peace! 
pic.twitter.com/sh3QntIXs8— Kaizer Chiefs (@KaizerChiefs) 
February 13, 2018Cape Town City would like to offer its sincere condolences to Polokwane City FC, as well as the friends, family and teammates of defender Mogau Tshehla after his tragic passing...
#RIPMogauTshehla
pic.twitter.com/ggv0keEj6X— Cape Town City FC (@CapeTownCityFC) 
February 13, 2018The TeamofChoice would like to entend our heartfelt condolences to 
@polokwane_city and the family of Mogau Tshehla following his tragic passing . May the Almighty provide strength to all affected during this difficult period . 
#RIPMogau— Maritzburg United FC (@MaritzburgUtd) 
February 13, 2018Condolences to the friends and family of Mogau Tshehla the 
@polokwane_city defender.May his soul rest in peace 
pic.twitter.com/GxtQZ6kgAR— Bidvest Wits (@BidvestWits) 
February 13, 2018",Sekuphinde kwadlula omunye umdlali wePSL engozini yemoto
"FANELESIBONGE BENGUU KWANDA kwezingozi zomgwaqo sekuholele ekutheni abagqugquzeli beMsinga DriftKhana bathathe isinqumo sokufundisa izethameli zomdlalo wabo izindlela zokuzivikela.IMsinga DriftKhana, 
Isolezwe elingabanye babaxhasi bayo, izoba seMphelankani, eMsinga, kusasa kusukela ngo-10 ekuseni.UBruce Jalubani, okhulumela lo mdlalo, uthe yize kwaziwa ukuthi kulo mcimbi wabo inhloso enkulu wukujabulisa umphakathi waseMsinga nezihambeli kodwa kubalulekile ukuthi abanye bahambe kukhona abakufundile.“Kunomuntu ohlale ekhala ngokuthi imoto yakhe iyawudla uphethroli noma amabhuleki ayashesha ukuphela kanti empeleni yindlela yena ashayela ngayo,” kusho uBruce.Uthe ngaphandle kwalokhu bazoqeqesha nabantu ngezindlela zokuzivikela ezimweni ezithile.“Siyazi ukuthi ngalesi sikhathi sonyaka imvula ijwayele lokhu okwenza ukuthi imigwaqo ishelele. Amabhuleki lapho ngeke uwabambe ngendlela ojwayele ukuwabamba ngawo uma umgwaqo umanzi. Lezi yizinto ongafundiswa zona uma uthola ilayisensi yokushayela,” kusho uBruce.Uthe kungalesi sizathu bememe ongoti bakwaJaguar, eMhlanga ukuba kube yibo abazoqeqesha abantu ngezindlela zokuzivikela ezimweni ezinzima.U-Andrew Matthewson ongomunye wabaphathi bakwaJaguar, eMhlanga, uthe bajabule kakhulu ngokuba yingxenye yeMsinga DriftKhana.Uthe bazofundisa abantu ngezinto eziningi ezahlukene njenge-advanced driving ne-defensive driving futhi abafuna ukwazi kabanzi bangavakashela i-website ethi 
www.jaguarexperience.co.za ukuze bazi kabanzi ngezinto abazifundisayo.KwiDriftKhana kuzobe kudlalwa izimoto zishaya izidudla nokunye kanti kuzoncintisana abashayeli abadumile kuleli okubalwa kubo uMagesh, Rasta, Bull, Marsel, Ground nabanye. Abashayeli bazobe bebanga imali engu-R80 000 isiyonke.Kulindeleke ukuthi kube khona osaziwayo okubalwa kubo u-Andile Mxakaza (Fezile) noBheki Mkhwane (Samson Ndlovu) abalingisa kwi
Sibaya.Akuzogcina ngokudlala izimoto kuphela njengoba ebusuku kuzoba nomcimbi wobumnandi lapho kuzonandisa khona abaculi noDJ okubalwa kubo uDuncan we
Tsiki Tsiki, DJ Kotin, Merlon noMondli Ngcobo abanengoma eshisa izikhotha ethi 
Koze Kuse, DJ Happy Gal, Junior De Rocka nabanye.Amathikithi atholakala esangweni ngemali ephakathi kuka-R50 noR400.UBruce uthe nezindawo zokulala zizobe zikhona ngemali ephansi.“Kuzoba namatende okukhempa okuzoba nemibhede, izingubo, amanzi ashisayo nogesi. Kuzogadwa ubusuku nemini. Abantu ababekise izikhala ku-033 493 0918,” kusho uBruce",IMsinga Driftkhana nokuhlukile
"UMCULI kamaskandi uMbuzeni Mkhize, kuthiwa uziqhathe nengoduso yakhe ebonakala ezithombeni egone Uglama kaMaskandi.Isolezwe ngeSonto lithole ngomthombo walo ukuthi ingoduso kaMbuzeni isifuna nokumshiya ngoba icasulwa wukuthi ubonakala ezinkundleni zokuxhumana egonene nalo mculi onguzakwabo.Ethintwa uMbuzeni uthe abantu bayathanda ukukhuluma njengoba kuyibona abakhuluma leyo nto ezinkundleni zokuxhumana.“Mina kanginankinga nengoduso yami futhi konke kusahamba kahle phakathi kwami nayo. Akwenzeki lutho futhi phakathi kwami noGlama kaMaskandi. Sasijabule emva kokuqopha ingoma yakhe entsha angipike kuyona ethi: Bayesaba saze sahagana,” kusho uMbuzeni.Unqabile ukuthi kukhulunywe nengoduso yakhe, wangafuna nokukhipha izinamba zayo. Uthe akafuni ifakwe ezindabeni zakhe zomculo.Kuthintwa uGlama kaMaskandi, uthe akukho lutho olwenzekayo phakathi kwakhe noMbuzeni kodwa isithombe basishutha bese-studio beqeda ukuqopha.“Sasijabulela ukuqeda ingoma engimpike kuyona futhi akakaze asho lutho kimina ngaphandle kokukhuluma ngomculo. Uma kungukuthi kukhona inkulumo ekhona seningabuza yena uMbuzeni ngoma mina ngazi ukuthi sihlanganiswe wumculo kuphela,” kusho uGlama kaMaskandi.Leli phephandaba lifune ukucaciseleka ngohambo lukaMbuzeni lokuya eMelika. Uke waba sematheni kule minyaka edlule ngokuthi uzoya koqopha ingoma noRihanna.Uthe akakayi namanje ngenxa yokuphazanyiswa yiCovid-19.“Inkampani yami ibisazama ukuthi iphinde ihlele uhambo lokuya eMelika ukuze ngiqopha leli culo noRihanna. Okwamanje bekusahlelwa ukuthi ngiye khona ngo-Agasti kulo nyaka kodwa ayikakabi khona into ebambekayo ngokuthi ngizogcina ngiyile,” kusho uMbuzeni.Uveze ukuthi uRihanna wayefune ukucula naye ngenxa yokuthi wayetolike ingoma yalo mculi ethi: Shine Bright Like a Diamond,  wayenza umaskandi. ",UMbuzeni 'uziqhathe' nengoduso ngesithombe egone uGlama kaMaskandi
"USUNGENE kwelinye igiya umbango werenti ophakathi kwesiteshi somsakazo womphakathi iVibe FM nesikhungo sobuciko iKCap njengoba kungase kudliwe impahla yesiteshi.Kuthiwa iVibe FM isinqunyelwe ugwayi katiki ukuthi ibuye nobufakazi bezitatimende zasebhange kusasa ukuze kungadliwa impahla yesiteshi.Lokhu kulandela ukufekela kwezingxoxo ebeziphakathi kwesiteshi neKCap ngoLwesine.Emhlanganweni wangoLwesine kuthiwa iVibe FM iveze izitatimende ethe ezemali yerenti ebikhokhelwa iKCap kodwa engaveli kwi-akhawunti yalesi sikhungo.Umthombo wephephandaba ongashayi eceleni uveze ukuthi lo mhlangano uvele wafana nento engekho phakathi kwesiteshi neKCap.“Akubanga khona sivumelwano phakathi kwabesikhungo nomsakazo ngaphandle kokuthi kumele abomsakazo balethe ubufakazi basebhange obucacile. Ezitatimendeni abazivezile emhlanganweni abathe ezemali yerenti ebikhokhelwa iKCap akukho okukhombisa ukuthi ibingena kwi-akhawunti yasebhange yesikhungo.“Kugcine kucelwa umphathi wesiteshi uLucky Dlamini ukuthi aye ebhange ayocela lezi zitatimende ezicacisayo ngemali bese eyaziletha. Uma ehluleka ukwenza kanjalo kuzothathwa igxathu elilandelayo lokuthi isiteshi sifakwe enkantolo ukuze kutholakale incwadi yokudla impahla yesiteshi eyinani lemali esiyikweletayo eKCap,” kusho umthombo.Okhulumela iKCap, uToki Mohoto uthe akukho abazokwenza ngaphandle kokudla impahla uma kungukuthi aziveli izitatimende ezicacile zasebhange.“Sekulindwe uMsombuluko (kusasa) ukuthi uDlamini alethe lezi zitatimende. Kungenjalo kuyiwa enkantolo ukuze kudliwe impahla yesiteshi. Akusekho ukwenza ngokunye manje side isikhathi kukhulunywa noDlamini. Izitatimende azivezile bezikhomba ukuthi kunemali ebikhokhwa kodwa ibingangeni kwi-akhawunti yaseKCap,” kusho uToki.Ummeli weVibe FM, uMnuz Siza Khumalo uthe umhlangano ube khona kodwa yena ubengeyona ingxenye yawo.Kuvele ukuthi imali yerenti ekweletwa yiVibe FM isingaphezulu kukaR100 000.",I-KCap ingase idle impahla yeVibe FM
"ABANTU abaphila negciwane lengculazi abekho engcupheni yokubulawa wumkhuhlane obhubhissayo icoronavirus, inqobo nje uma beyidla kahle imishanguzo yabo yokuthiba leli gciwane.Lokhu kuvezwe wungoti ekwelashweni kwaleli gciwane, uDkt Kairoonisha Mohamed ongaphansi kwezikhungo zezempilo zakwaNetcare.Ubephawula ngemuva kwezinkulumo zokuthi abantu abanegciwane lengculazi basengcupheni ukwedlula abanye ekuhlaselweni mawala yiCovid-19.  Uthe abantu abanegciwane lengculazi abasebenzisa imishanguzo yokuyithiba futhi abangenayo inkinga yamazinga aphezulu aleli gciwane egazini (viral load), abekho engcupheni yokuguliswa kakhulu yiCovid-19 uma ibangenile njengoba bekushiwo.UDkt Mahomed, oseqeqeshe onesi nodokotela welapha inqwaba yabaphila naleli gciwane iminyaka engaphezu kweyishumi, uthe abanaleli gciwane kumele baqinisekise ukuthi bayisebenzisa ngendlela imishanguzo ngalesi sikhathi seCovid-19.Uthe kukhona abantu abanaleli gciwane asebeke bangayisebenzisa imishanguzo yabo yaleli gciwane, okwenze ukuthi bangenwe nayisifo sofuba kwaholela nasekutheni balaliswe ezibhedlela.Uthe lokhu kukhombisa ngokusobala ukuthi izifo ezingosomathuba njengeTB neCovid-19 zingaba yingozi kakhulu uma umuntu eyeka ukusebenzisa imishanguzo yokuthiba igciwane lengculazi.Isishoshovu esilwela amalungelo abanegciwane lengculazi kuleli ngaphansi kweTreatment Action Campaign, u- Anele Yawa, naye usenxuse abantu bakuleli abaphila negciwane lengculazi ukuthi baqikelele ukuthi bayayisebenzisa imishanguzo ngalesi sikhathi.“Asikakwazi ukweyemanisa iCovid-19, HIV neTB, kodwa esikwaziyo wukuthi uma amasosha akho omzimba entekenteke, kuba nzima ukusinda kwicoronavirus"". “Siyazi ukuthi eNingizimu Afrika bangaphezu kuka 7 million abantu abaphila negciwane lengculazi. Singasho nokuthi bako5 million abasebenzisa imishanguzo yokuthiba leli gciwane, kuthi u2 million wona kube abangakawasebenzisi ngezizathu ezahlukene"".Omunye wesilisa osephile naleli gciwane lengculazi, uthe le mibiko eyemanisa igciwane lengculazi neCovid-19 ibanga okukhulu ukwesaba yize ewumuntu osebenzisa imishanguzo yokuthiba leli gciwane ngendlela yakhona.“Akekho umuntu ofuna ukufa, ikakhulukazi uma uzama konke okusemandleni ukusebenzisa imishanguzo nokuzinakekela ukuze uphile kahle,""usho kanje.Omunye futhi ophila naleli gciwane uthe: ""Inkinga ngabantu abangayisebenzisi imishanguzo wukuthi yibona futhi abangazihluphi nangokufunda nokubuka izindaba. Yibona kanye futhi abagcina bejahwa abasebenzi bezempilo,ukuze basebenzise imishanguzo yabo ngendlela efanele, baze bazofunwa nasemakhaya abo,""usho kanje.",Abanengiwane lengculazi abekho engcupheni yokubulawa yiCorona
"SISHUBILE isimo phakathi kwabaculi bakamaskandi, uMzovukile ‘Jaiva Zimnike’ Khanyeza waseMsamu eNquthu nozakwabo uKhawulani ‘Njoko’ Mkhwane waseMshisandlu eNkandla ngenxa yombango wentombazane engumlandeli kaNjoko, uNobuhle Hlongwane waseMangwaneni eBergville.Ukungahoshelani kukaJaiva noNjoko kucace bha ngesikhathi uJaiva exhawula bonke abantu emcimbini wokwethulwa kwaMantshontsho kaMaskandi, eBusy Corner, eTembisa ngoMsombuluko kodwa waziba uNjoko.UNjoko uvumile ukuthi uJaiva akamxhawulanga kuMantshontsho kodwa uxhawule uzakwabo uDumakahle kuphela ekubeni bebehlezi ndawonye.“Bengivele ngikulindele ukuthi ngeke angixhawule mina ngemuva kwemiyalezo ebese ngike ngayibona lapho engibiza khona ngenja kodwa bengithi mhlawumbe phakathi kwabantu ngeke akuveze lokho, uzozenzisa.” Ebuzwa uNjoko ukuthi babangani noJaiva uthe babanga uNobuhle. “UNobuhle intombi yami kodwa siqale ukuxabana kade ngikwiNdlabeyiphika Festival (eyayenziwe yiGcokama Elisha e-Ellis Park Arena eGoli) ngoba ngimsole kaningi ukuthi uthandana noJaiva kodwa uthi ubhuti wakhe. Ngixakwe nayindlela abavela ngayo ezithombeni, bebambene futhi bepholishana. Mina ngazi ukuthi umuntu ngeke apholishe usisi wakhe. Lo mfo ungenza isilima, bayathandana.”JAIVA ZimnikeUNobuhle uvumile ukuthi ungumlandeli nentombi kaNjoko kodwa waphika ukuthi uyathandana noJaiva. “UJaiva ungubhuti kimi. Inkinga yaqala esithombeni esasishutha noJaiva kuNdlabeyiphika. UNjoko wabuza ngaso, ngasho ngathi besishutha nje khona ngoba kuwubhuti wami. Wathi simenza isilima, siyathandana. Kusukela kudala nje uJaiva wubhuti wami, naye wazi ukuthi ngiwusisi wakhe ngoba singabakwaNgwane sonke kodwa kuNjoko lokho akukholakali.”Ethintwa uJaiva uvele wabhoka ngolaka wathi ucela ukungafakwa odabeni oluthinta uNjoko ngoba uzama udumo ngaye. Uthe ngeke aphinde ashuthe nezihlobo zakhe ngoba sekuyamkhulumisa.",Sishubile isimo komaskanda ngenxa yombango wentombi
"SITHEMBISO MKHIZEINKAKHA yeBanyana Banyana, uPortia Modise, ithi kufana nokuphenduleka kwemithandazo yeminyaka ukuthola uxhaso kwebhola labesifazane. Izolo inhlangano eyengamele ibhola kuleli, iSouth African Football Association (Safa), yethule iHollywoodbets njengabaxhasi beligi kazwelonke yabesifazane esizokwaziwa ngeHollywoodbets Super League.Empeleni lezi zindaba zizwakale ngempelasonto edlule kodwa iSafa yanquma ukuzethulela abezindaba izolo. Umengameli wale nhlangano, uDanny Jordaan, umemezele ukuthi iHollywoodbets ixhase le ligi ngo-R17 million esivumelwaneni sesizini eyodwa.Iqembu elizoba ngompetha lizoklonyeliswa u-R2 million, isibili sithole isigidi samarandi.Kuvele nokuthi wonke amaqembu ayingxenye yale ligi azothola u-R150 000.Ezinye izindaba ezijabulisile ngezithi umdlali ozoqokwa njengovelele ekupheleleni kwesizini uzokhala emuke no-R50 000.UModise, owaqokwa ngo-2006 njengomdlali ovelele kwiWomen's African Football Championship, uthe wethemba ukuthi ukungena kweHollywoodbets kuzoheha nabanye abaxhasi. Le nsephe, eyayingalibheki ipali, kade yayikusho ukuthi ibhola labesifazane kuleli lizokhula kuphela uma izinkampani zifaka imali.""Sekuphele isikhathi eside sizama ukuthi elakuleli libe neligi kazwelonke yabesifazane, yezinga eliphezulu. Ukuqala kokungena kwabaxhasi kusho ukuthuthuka kwebhola labesifazane. Ngesikhathi iqalwa le ligi ngesizini edlule, bekunzima kakhulu kubanikazi bamaqembu ngenxa yokuswela imali yokuhambela imidlalo. Bazoke baphumule abanikazi bamaqembu.""Okwenza ngicele nezinye izinkampani ukuthi zixhase ukuthi ekugcineni lezi zingane kumele zondle imindeni yazo ngokudlala ibhola. Kakungafani nezikhathi zethu lapho esasiphuma kwesinye isikhathi singaphethe lutho,"" kubeka uModise owaba ngowokuqala kuleli zwekazi ukushaya amagoli awu-100 eqenjini lesizwe.Uveze nokuthi unethemba lokuthi iHollywoodbets akhona amalungelo ezowathenga okusakazwa kwale ligi eziteshini ezinkulu zikamabonakude kuleli.""Ngithanda ukubonga iSABC ngokusakaza ibhola labesifazane ngezimpelasonto. Nokho kakwanele, ngesikhathi iba miningi imidlalo esakazwayo, bazosondela nabanye abaxhasi. Lokhu kuzophinde kudayise abadlali bethu emaqenjini ase-Europe. Ngicela nokuthi iHollywoodbets neSafa babambisane ekumaketheni le ligi ezinkundleni zokuxhumana,“ kusho uModise.U-Jordaan uthe lolu xhaso luzolekelela abanikazi bamaqembu ekuthuthukiseni ibhola labesifazane kuleli.“Sijabule kakhulu ngalolu xhaso, luzoshintsha okuningi. Lokhu kusho ukuthi iSafa iyaqhubeka nokubeka ibhola labesifazane ezingeni lomhlaba. Ngikhuluma nje sinabadlali abawu-32 abenza kahle kumaligi ase-Europe,"" kusho uJordaan.Umqeqeshi weBanyana, uDesiree Ellis, uthe lolu xhaso luzokwenza ube lula umsebenzi wokuqoka abadlali bamaqembu esizwe.",Injabulo iligi yabesifazane ithola abaxhasi
"NKOSIKHONA CELEBAKHATHAZEKILE abazali bezingane ezifunda esikoleni esiseMgungundlovu, okuthiwa sinothisha ababili  kuphela INsika Secondary eseSweetwaters, kuthiwa abazali bezingane bathi abasazi ukuthi kumele benzenjani ngoba sebezama kaningi ukuxhumana noMnyango wezeMfundo kodwa kunhlanga zimuka nomoya. Bathi lesi sikole yisona esiseduze ngoba ezinye zikude futhi sinabafundi abenza u-matric.UMnuz Sibusiso Ntuli, ongusihlalo wesigungu esilawula isikole, uthi selokhu azalwa akakaze asibone isikole esinothisha ababili. Uthe labo thisha bafundisa iLife Orientation neMaths Literacy kuphela. Ezinye izifundo kazifundwa kulesi sikole.Kuthiwa abanye othisha bashiya baya kwezinye izikole ngemva kokukhononda kwabo ngokuthi kazikho izinsiza zokusebenza, kuvela ukuthi bashiya ngonyaka odlule. ""Sibhalele umhloli omkhulu incwadi sikhala ngalesi simo. Samcela ukuthi kube khona akwenzayo ngokuphazima kweso kodwa lutho kuze kube yimanje, akukho abakwenzile. Asisazi ukuthi sizoshonaphi uma kunje,"" kuchaza uNtuli.Uthishanhloko wesikole, uNksz Ntombifuthi Khuzwayo, uthe akasazi ukuthi kumele enze njani kwayena ngesimo sesikole. Uthi kade ayewubikela uMnyango wezeMfundo kulesi sifundazwe kodwa kuze kube manje akukho okwenzekayo. Uthe abafundi basuka emakhaya nsuku zonke bezofunda lezi zifundo nje kuphela maqede bagoduke. Naye ucule iculo elifanayo, lokuthi usezame konke okusemandleni ukulungisa isimo kodwa kufana nokuthi uthela amanzi emhlane wedada nje.""Kuyiqiniso ziyabheda izinto lapha esikoleni. Angisazi ukuthi ngithatheni ngihlanganise nani. Impela konakele,"" usho kanje uNksz Khuzwayo. Uthe ngonyaka odlule bakhona abafundi ababhala u-matric, kodwa kwaphansa ingcosana. UMhloli wesiFunda saseMgungundlovu uNksz Nomusa Shabalala, uthe ucela ukungaphawuli ngalolu daba. Okhulumela uMnyango wezeMfundo KwaZulu-Natal, uMnuz Kwazi Mthethwa, uthe akakaze acabange ukuthi kungaba nesikole esingaba nothisha ababili nje kuphela. Uthembisa ukuthi bazozama ukusondela eduze, bathole ukuthi kwenzekani kulesi sikole.NgoLwesibili kuthiwa abafundi bavuke umbhejazane bavalela ilungu lezemfundo ebelijutshwe wumnyango ukuthi lizokwazisa ngezinhlelo zekusasa lesikole. Umthombo weSolezwe NgoMgqibelo  uthi leli lungu lesifazane livalelwe egunjini labafundi kwaze kwaphela cishe amahora amabili abafundi befuna izimpendulo ezisheshayo. Kuze kwashaya isikhathi sokushicilela ungakatholakali umbiko wakamuva ngokwenzeka kulesi sikole.",Isimanga sesikole esinothisha ababili
"WETHWESE iziqu kwezobuchwepheshe usomahlaya obengomunye wabafundi abangu-7832 ebebethweswa iziqu zabo zemfundo emikhakheni eyahlukeni eDurban University of Technology (DUT) . Lo mcimbi obubanjwe ngobuchwepheshe besimanje (DUT) izinkundla zokuxhumana kanjalo nasemsakazweni ubungohluke kakhulu kubafundi ebebethweswa iziqu, okubalwa noThabiso ""Moemish"" Msomi waseHammersdale ongusomahlaya. UMoemish othweswe iziqu zeBTech kwi-Information Technology (IT) wangena kule nyuvesi ezitshela ukuthi uzothatha umkhakha wezempilo kodwa wagcina kwezobuchwepheshe. ""Ngangifuna ukwenza nanoma ngabe yini ephathelene nomkhakha wezempilo njenge Biomedical Technology nokunye. Kodwa umndeni nabangani bami bangibonisa ukuthi ngenze i-IT. Ngagcina ngenza yona noma ngaqale ngangaqonda kahle,""kusho uMoemish.  Ezinye zezizathu ezamenza washeshe wabona ukuthi lo mkhakha ubalulekile, ukuthola ulwazi lokuthi ngeminye yemikhakha emine esenamathuba emsebenzi amaningi. Eqhuba uthe usenalo uthando lomkhakha wezempilo kodwa ufisa ukuthola indlela yokuyihlanganisa yomibili le mikhakha. Yize esethole lezi ziqu futhi engasakwazanga ukuhambela umcimbi ojwayelekile ngenxa yeCovid, kodwa usazimisele ngokuqhubeka nokufunda enze iMasters kulo mkhakha wezobuchwepheshe. Noma bekungelula ukuphasa kodwa uMoemish uthe ubesebenza ngokukhulu ukuzikhandla kwazise ubenganayo nemali eyanele ukubhekana nezindleko zesikole. ""Bekunzima kungikhathaza emoyeni kungikhandla nasezifundweni kwaze kwamele kube khona engikwenzayo. Ngaqala ngakhanda amalaptop nomunye umngani wami sisazama imali,""kusho uMoemish. Amahlaya nawo obengawayekile ngoba umuntu wamancoko futhi ukukhonzile nokuhlala ehlekisa abantu. Ubeba yingxenye yeminye yemicimbi efaka nezinkondlo njalo ngoLwesihlanu nobekuyiyona ndawo ebethola khona ithuba lokuqhulula amahlaya akhe. Ngamahlaya useke wajikeleza izifundazwe zakuleli eziningi wayonandisa naseSwazini. Uke wahlomula nangendondo yeWooden Mic kuma-Idols, wavela nakwezinye izinhlelo zethelevishini. ",Wethweswe iziqu zobuchwepheshe usomahlaya waseDUT
"PHEZU kokukhala ngezinkinga zemali inhlangano yakuleli yezokusaza iSABC isithathe igxathu lokusakaza imidlalo yebhola lezinyawo ye-English Premiership.Le nhlangano ike yaba sematheni ithatha isinqumo sokungayisakazi imidlalo ye-Absa Premiership eziteshini zayo zemisakazo ngesikhathi kuqala isizini. Kuvele ukuthi inkinga kube wukungaboni ngaso linye ngasemalini nePremier Soccer League.Kuthe kusenjalo kwaqhamuka nenhlangano ephethe ibhola kuleli iSafa, ikhala ngokuthi iSABC iyikweleta izigidi nokuzodala ukuthi igcine ingakwazi ukusakaza imidlalo yamaqembu esizwe iBafana Bafana neBanyana Banyana.Kodwa izolo iSABC ishiye uPotshoza emangele isikhipha isitatimende iveza ukuthi izokwethula bukhoma imidlalo yase-England. Izovezwa kwiSABC 3 ngo-4 ntambama kusukela ngawo uMgqibelo ngomdlalo ophakathi kwe-Arsenal neWest Ham United. Kuzoba nezinhlelo zokubuyekeza imidlalo kanjalo nezizobe zinekela ababukeli ngokusazokwenza.",ISABC nemidalo ye-English Premiership
"UKHALELWE ngamasongo kaSigonyela owesilisa oneminyaka engu-23 osolwa ngokuthinteka ekubalaweni kowesifazane ona-22 isidumbu sakhe esinqunu esitholwe ngeSonto ekuseni oThongathi.Isidumbu sikaNksz Komell Pillay sitholwe esakhiweni esidala sinqunu. Okhulumela amaphoyisa KwaZulu-Natali uCaptain Nqobile Gwala ukuqinisekisile ukuboshwa komsolwa.""Umsolwa wesilisa uboshwe izolo oThongathi ngecala lokubulala. Uzovela eNkantolo yeMantshi eVerulam maduze,"" kusho uGwala.Umndeni uveze ukuthi uKomell, obaziwa ngelikaDelicia, akabuyanga ekhaya ngemva kokuya endaweni yokuzijabulisa nomunye wesifazane ongumngani wakhe ngoMgqibelo ebusuku.Udadewabo uDesray uthe bazama ukumthinta ngocingo ngeSonto, kodwa ucingo akekho owaphundula ucingo lwakhe.Umndeni wabe usuthola ucingo oluvela emaphoyiseni ebazisa ukuthi isidumbu sikaPillay sitholakale esakhiweni esidala eBrake Village.Okhulumela umndeni uthe izinsolo zokuthi uPillay udlwenguliwe wase eyaklinywa azikaqinisekiswa ngoba uhlolo lwesidumbu alukaphothulwa.",Kuboshwe owesilisa ona-23 ngesidumbu esitholwe oThongathi
"BAFUNA ukuqashelwa onogada abahlomile abazali bezingane ezifunda eWiggins Secondary eMayville njengoba sekunezikhawu ezimbili siphihlizwa amawindi sicekelwa phansi nangomlilo.NgoLwesibili,  kube nomhlangano ophuthumayo wesigungu sabazali ebesibhunga ngesehlakalo sokushiswa kwamagumbi okufundela amathathu, imoto ibipake emagcekeni esikole, amadeski nezihlalo okwenzeke ngoMsombuluko ezintatha.Kushiswe nezinye izincwadi ebezisemahhovisi ahlala othisha, kwaphihlizwa namawindi ehhovisi lekhansela eliseduzane nalesi sikole. Akugcinanga ngalokhu kodwa kuphinde kwaphihlizwa namawindi esikole samabanga aphansi esakhele iWiggins. Kusolwa abantu abafuna ukwakha emhlabeni wesikole ngokuhlaselwa izikhawu kwalesi sikole.USihlalo wesigungu esilawula lesi sikole, uNkk Siziwe Chili, uthe babize lo mhlangano ukuze baqhamuke nomkhombandlela kulolu daba.Uthe bakhathazekile ngezokuphepha kwabafundi nothisha yingakho bebize isigubhukane lo mhlangano.Kushiswe ngisho ama-deskhi abafundi eWiggins Secondary School eCato Manor. Isithombe: SITHUNYELWE“Sesifuna kube nonogada abahlomile abazogada isikole. Kudala sibhalela umnyango izincwadi, lesi simo singakashubi kanje siwucela ukuthi sifuna ungenelele,” kusho uNkk Chili.Uthe namanje basafuna umnyango ungenelele ngoba babhekene nengwadla.“Siyisikole esingakhokhisi imali yokufunda ngakho umnyango kumele usisize ngonogada abahlomile, nathi sibalwa nezinye izikole ezidinga ngokushesha ukuthi zigadwe ngoba siyahlaselwa,” kusho uNkk Chili.FUNDA:
 
Babhale begadiwe abesikole esishisiweUthe zimbalwa izikole eMayville ngakho kudingeka sivikelwe.“Kumele sivikelwe ngoba senza kahle kakhulu. Uma kushiswa lesi sikole asikho esinye esikhona izikole ziyashoda kule ndawo yingakho kumele sivikelwe ngakho konke,” kusho uNkk Chili.Uthe abafundi abangakaqedi ukubhala abakwaGrade 10 no-11.“Bampintshana kwamanye amakilasi ukuze babhale ngenxa yalesi simo. Sizoqhubeka sisebenzisane namaphoyisa kulesi simo ngoba sisenkingeni.”Amaphoyisa aphenya icala lokucekela phansi impahla.",Abazali bafuna onogada esikoleni
"UKUDLALA ngaphandle kwabalandeli kuzokwenza umsebenzi ube lukhuni ngokuphindiwe kwiKaizer Chiefs uma isidlala neChippa United eMoses Mabhida Stadium ngempelasonto.Lo mdlalo we-Absa Premiership ongoMgqibelo ngo-6 ntambama uzobe ungowokugcina wesigwebo semidlalo emibili esanikwa iChiefs ngemuva kokuthi abalandeli bayo bengene enkundleni balimaza impahla ngesizini edlule.Emdlalweni wokuqala wesigwebo, iChiefs yashaya into ephansi ihlulwa yiPolokwane City, eyayivutha bhe, ngo 1-0.Umqeqeshi weChiefs, uGiovanni Solians, uthe “uyabonga” ukuthi umdlalo neChippa sekungowokugcina ngaphandle kwabalandeli.Ubekhuluma nabezindaba ngemuva kokukhipha iSuperSport United kwiTelkom Knockout eMoses Mabhida Stadium ebigcwele abalandeli baMakhosi.Bekuvungama inkundla uma iChiefs iphethe ibhola abalandeli bekhuthaza iqembu labo. Kanjalo naye uSolinas bebengamnikile ithuba befuna enze ushintsho.“Ukudlala kunabalandeli kuwenzile umehluko. Abalandeli yibona abaphushe iKaizer Chiefs ukuthi inqobe kwiSuperSport. Kunzima ukudlala ngaphandle kwabalandeli ngoba lokho kusiza izimbangi. NgoMgqibelo sizodlala singenabalandeli neChippa futhi kuzoba nzima, ngoba iyiqembu elidlala ibhola elihle ngoba ngiyibukile idlala neSundowns nePirates ibingafanelwe ukwehlulwa.“Kuzoba lukhuni ngoba kuzobe kungekho balandeli. Kodwa ke siyiKaizer Chiefs kumele sidlalele ukunqoba ngoba ngaphezu kwakho konke siyawadinga amaphuzu kodwa ngenhlanhla lona umdlalo wokugcina ngaphandle kwabalandeli,” kusho uSolinas.IChiefs yalengiselwa umdlalo owodwa izinyanga eziwu-24 ingatholakali inecala elifanayo.Ngaphambi kokuthi iChiefs iyofuna amaphuzu kwiChippa kumele iqale iwalwele kwiBlack Leopards namuhla eFNB Stadium no-7.30 ebusuku.URamahlwe Mphahlele oshaye igoli lokunqoba kwi-United, ucashunwe kwi-website yaMakhosi ethi kuzomele bangayithathi kancane iLidoda Duvha.“Bayiqembu elikuthandayo ukudlala ibhola, abahlali emuva. Kuzomele silwe njengoba senzile sibhekene neSuperSport,” kusho uMphahlele.IChiefs ihleli endaweni yesikhombisa kwi-log ngamaphuzu awu-14 emidlalweni ewu-11. ILeopards yona isanamaphuzu ayisishiyagalolunye okuyibeka endaweni ka-12.Imidlalo ye-Absa Premiership:Namuhla ngo-7.30 ebusuku: Mamelodi Sundowns v Free State Stars (Loftus Stadium); Kaizer Chiefs v Black Leopards (FNB Stadium)NgoLwesihlanu: Marizburg United v Highlands Park (Harry Gwala Stadium, 8pm)NgoMgqibelo: Mamelodi Sundownsv Orlando Pirates (Loftus Stadium, 330pm); Lamontville Golden Arrows v Baroka FC (Princess Magogo Stadium, 3.30pm); Kaizer Chiefs v Chippa United (Moses Mabhida Stadium, 6pm); Bidvest Wits v Bloemfontein Celtic (Bidvest Stadium, 8.15pm); Free State Stars v SuperSport United (Goble Park Stadium, 8.15pm);NgeSonto ngo-3.30 ntambama: Cape Town City v Black Leopards (Cape Town Stadium); AmaZulu FC v Polokwane City (King Zwelithini Stadium)",'Kunzima ukudlala kungenabalandeli kusiza izimbangi'
"IZOTHWALA kanzima i-Orlando Pirates ebuya ngenqwaba yemidlalo enzima ye-Absa Premiership ngenyanga ezayo.NgoFebhuwari 3, eZimnyama zizodudulana neBidvest Wits e-Ellis Park ngo-8 ebusuku bese kuthi ngoFebhuwari 8 zishukane nePlatinum Stars eRoyal Bafokeng Stadium, eNorth West.Ngemuva kwalo mdlalo iBucs izobhuquzisana neMamelodi Sundowns eLoftus Versfeld Stadium, ePitoli. Kuzothi kusenjalo ngoFebhuwari 15 itholane neWits e-Orlando Stadium, eSoweto, eGoli. NgoFebhuwari 18, izobhekana nomqeqeshi wayo omdala * -Eric Tinkler osecija iCape Town City eCape Town Stadium. UTinkler ubeshayela umkhumbi weZimnyama ngesizini edlule.Usezakhele igama ngokuthela othulini abaqeqeshi abahlonishwayo eNingizimu Afrika. Uqumbe phansi uPitso “Jingles” Mosimane weSundowns, Steve “Mphathi” Komphela weKaizer Chiefs, Stuart Baxter weSuperSport United noGavin Hunt weWits.Ngemuva komdlalo weCity amaBhakabhaka azodlala nePolokwane City e-Orlando ngoFebhuwari 25. Lo mdlalo uzolandelwa ngabazowudlala neChiefs ngoMashi 4 eFNB Stadium.Lokhu kuchaza ukuthi eZimnyama zizodlala imidlalo eyisithupha ngoFebhuwari ezinsukwini ezingu-20. Leli qembu alizange lenze kahle emzuliswaneni wokuqala. Livale lihlezi endaweni ka-10 ku-log ngamaphuzu angu-18 emidlalweni engu-13.Lihlukaniswe amaphuzu ayisikhombisa neSuperSport eqhwakele ngamaphuzu angu-25. IPirates kulindeleke ukuthi imemezele uGiovani Solanis njengomqeqeshi wayo omusha. Lo mqeqeshi usanda kusula isigubhukane kuFree State Stars abeyilolonga.U-Augusto “Njenje” Palacios usabambe izintambo. IPirates ishiywe nguMuhsin Ertugral phakathi nesizini. Lo mqeqeshi odabuka eTurkey walotsholwa yiSuperSport United ngo 6-1 ngemuva kwalokho wakhonjwa indlela.Isiyonke imidlalo yokuqala ye-Absa Premiership imi kanje:NgoFebhuwari 3:Bidvest Wits v Orlando Pirates (Ellis Park, 8pm)NgoFebhuwari 7:Kaizer Chiefs v Free State Stars (FNB Stadium, 7.30pm); Bidvest Wits v Ajax Cape Town (Bidvest Stadium, 7.30pm); Cape Town City v Highlands Park (Cape Town Stadium, 7.30pm); Chippa United v Baroka (Nelson Mandela Bay Stadium, 7.30pm)NgoFebhuwari 8:SuperSport United v Golden Arrows (Lucas Moripe Stadium, 7.30pm); Ajax Cape Town v Cape Town City (Cape Town Stadium, 7.30pm); Polokwane City v Maritzburg United (Old Peter Mokaba Stadium, 7.30pm)",Umqansa ohlalele i-Orlando Pirates
"IZIPHATHIMANDLA zeziteshi zeDStv ezehlukene zimemezele izinhlelo ezintsha esezizokhonjiswa kuzo okuzobakhona eziningi kuzo ezivela phesheya kwezilwandle.Phakathi kwazo iThe Bachelor South Africa, Cheaters ezokwaziwa ngokuthi Uyajola Na?Akuqali ngalezi zinhlelo ukuthi zithathelwe kwezaphesheya.Zikhona nezinye okubalwa kuzo iMasterChef SA, eyakhonjiswa isizini eyodwa yaphela, iMy Kitchen Rules SA, The Voice SA, Dancing With the Stars, So You Thing you Can Dance, Survivor SA nezinye.Kumanje kuMzansi Magic kukhonjiswa olwemfashini iProject Runway eyaqalwa eMelika.Akuzona zonke izinhlelo ezibaliwe ezaba yimpumelelo okufakazelwa wukuthi ezinye zazo zakhonjiswa amasizini amancane zayekwa.Obekwenza ukuthi zingabi yimpumelelo wukuthi bekuhamba kuhambe kuvele ukuthi azibi nabalandeli abaningi njengezinye. Lokhu bekwenza ukuthi zingangenisi inzuzo ezinkampanini ezizenzayo.Lulodwa kuphela uhlelo olwathathelwa kwezaphesheya lwakhombisa impumelelo - ama-Idols SA okumanje kukhonjiswa isizini yawo ka-14.Ngisho umsunguli wawo ama-Idols SA, uGavin Wratten, onguphrojusa walo wakubeka kwacaca ngelinye ilanga enkulunweni neSolezwe wathi emhlabeni wonke lolu hlelo lwakuleli ilona oluhamba phambili ngababukeli kunezinye ezikhonjiswa kwamanye amazwe.Kumele sibashayele ihlombe ophrojusa baseNingizimu Afrika bezinkampani ezehlukene abathathe izinto zakwamanye amazwe baziletha lapha ukuze nathi sibe nezinhlelo ezifuze ezaphesheya kodwa ezinziwa kwelengabadi, into engelula edinga isibindi ngoba besuke bengazi ukuthi zizokwamukelwa kanjani.Ngijabulise okwengane encane ngibona ukuthi sekuzokhonjiswa iCheaters Uyajola Na neBachelor SA.Lezi zinhlelo zimnandi kakhulu futhi zibukwa kakhulu emazweni aphesheya ngisho sezikhonjiswa eNingizimu Afrika abantu bazithakasela ngendlela efanayo.Ngiyathemba ukuthi nalapha kuzoba njalo.Ngiwumlandeli omkhulu walezi zinhlelo zontathu ezisuka e-USA.Uma uzibuka uye ufise ukuzibona ukuthi ezweni okulo zingenzenjani.Kungenze ngabashayela ihlombe ophrojusa bazo ngokuthatha into engelula njengokuhlanganisa izinhlelo ezinjengalezi zenzeke eNingizimu Afrika.Kodwa injabulo yami iphinde yashabalala kolulodwa engibone ngathi luzoba nomthelela omubi. Lolo kube yiCheaters Uyajola Na?.Ukuzwa imibono eyehlukene yabantu ngalo kuyathusa ikakhulukazi njengoba sinenkinga yokubulawa kwabesifazane ngabayeni babo noma abathandana nabo ezweni lethu.Kungenzeka ukuthi abasunguli balo abazange bacabange ngomthelela olungahle lube nawe esizweni uma selukhonjiswa.Kodwa umbono wami ngalezi zinhlelo zonke wukuthi kuyajabulisa ukuthe sezize zafika eNingizimu Afrika. Lokhu nje kukodwa kukhombisa ukuthi ithelevishini iyakhula kwelakithi.",Ziyanda izinhlelo zaphesheya eziza kuleli
"UMASIPALA weTheku kuvele ukuthi ukhokhe izizumbulu zemali ukhokhela umsebenzi owawungakaqalwa, wephula imigomo elandelwayo yokukhokha.Lokhu kuvele embikweni wuphiko lwangaphakathi oluphenya izenzo zenkohlakalo iCity Integrity and Investigation Unit(CCIU).Lo mbiko leli phephandaba eliwubonile udalula ukuthi umasipala wakhokha imali enguR36 126 257.24, ezinkampanini ezine, phezu kokuba zangakawuqali wokwakha izindlu zangasese ezikoleni nasemakhaya.Umbiko uveza ukuthi inkampani iTemblos SA Pty (Ltd) uR28. 363884.22 okuyiyona eyagoduka nemibengo enonile, ezinye ezintathu okuyiSoundrite Construction and Plant Hire (PTY) Ltd, iMagubane Plant and Constructors CC ne-Uhlanga Trading Enterprise CC zathola imibengo ka-R2.587458.00Ngesikhathi becelwa ukuthi baphawule ngokwehlukana, banqume ukuhlangana bese beza emahhovisi eSolezwe ukuze baziphawulele.Bathe baqala nokuyizwa indaba yokuthi bathinteka ezinsolweni zenkohlakalo.""Siyawuzwa umbiko okukhulunywa ngawo kodwa besingazi ngawo.“Zonke lezi zinsolo zingamampunge, kumanje umsebenzi uyaqhubeka simema noma ngubani ofisa ukufika lapho sisebenza khona, azozibonela. Thina saqokwa ngendlela esemthethweni ukuthi senze umsebenzi, asikaze senze mkhonyovu,’’ kusho omunye wabo.Ngokombiko kuvela ukuthi kwakufanele kwakhiwe izindluzangasese ezingu-2,200, kuvela nokuthi kwaba nokukhuphula amanani njengoba umasipala wagcina ukhokha uR18 300 ngendlu yangasese eyodwa esikhundleni sikaR9 300.Abasebenzi bamakamasipala abathintekayo kulokhu ngoMnuz Sibusiso Vilane oyiPhini lenhloko emnyangweni wezamanzi nokuthuthwa kwendle noMnuz Vusimuzi Mkhwanazi oyimenenja ephezulu ezinhlelweni eziyipesheli emnyangweni kwezamanzi nokuthuthwa kwendle.Kuvela ukuthi lo mbiko uthunyelelwe uMnuz Sipho Nzuza oyiMenenja yoMkhandlu, uMnuz Ednick Mswele oyinhloko yomnyango wezamanzi, uMnuz Sandile Mnguni oyinhloko yokusetshenziswa kwezimali, ikhansela uMnuz Thabani Luthuli ongusihlalo wekomiti elibhekele izimali zomphakathi, uNksz Londiwe Mthembu owusihlalo wekomiti lezokucutshungulwa kwamabhuku noNksz Kim Makhathini okwandabazabantu.Umbiko weluleka umasipala ukuthi umise emsebenzini ngokushesha izikhulu ezithintekayo kulo mkhonyovu,ubike nodaba emaphoyiseni ukuze kuphenywe ukukhwabaniswa kwemali.Lo mbiko uphinde uphakamise ukuthi lezi zinkampani ezithintekayo zifakwe ohlwini lwezinkampani ezidingisiwe ekusebenzeni nohulumeni ngenxa yomsanka wenkohlakalo.Umthombo othembekile uthe iMenenja kaMasipala uMnuz Sipho Nzuzayabizela emhlanganweni izikhulu zikamasipala ezithintekayo ngenhloso yokuzazisa ngohlelo lokuzimisa emsebenzini kodwa kwafika isigijimi esivela komunyewabaholi bezepolitiki, evimba ukuthi kumiswe laba abasolwayo.Kuthiwa lezi zikhulu ziyaqhubeka nomsebenzi wazo sengathi akwenzeke lutho njengoba zigcine zingamiswanga.Okhulumela umasipala uNksz Tozi Mthethwa uthe imenenja kamasipala uNzuza isawucubungula umbiko uzothatha izinyathelo, eziphakanyiswe abaphenyi embikweni.",Kusolwa ukuthi umasipala ukhokhe izigidi ngomsebenzi ongekho
"OWAYENGUKHOMISHANA wakwaSars, uMnuz Tom Moyane, uzothola ithuba lokuphonsa ngemibuzo uNgqongqoshe wezamaBhizinisi kaHulumeni, uMnuz Pravin Gordhan, kwiKhomishini ephenya ngokuLawulwa koMbuso yiDlanzana, ngodaba lokwethweswa amacala ngo-2016 ngokusungula uphiko labaphenyi olungekho emthethweni kwaSARS.Sibe yimpumelelo isicelo sikaMoyane sokuphonsa imibuzo uGordhan, njengoba kumemezele izolo uSihlalo wale Khomishini, iJaji uRaymond Zondo.Ummeli kaMoyane, uMnuz Eric Mabuza, uthe umuntu ammele uyajabula ukuthi uzoke athole ubulungiswa.“Ingalo yomthetho ihambe ihambe ithole noma ubani. Sikubheke ngabomvu ukuba uGordhan akwazi ukubhekana nemibuzo. Sizoyalela ummeli omkhulu ukuba aqale alungiselele ukumphonsa ngemibuzo. Ngiyathemba ikhomishini izosheshe ilungise usuku lapho sizokwazi khona ukumphonsa imibuzo. Sekuphele unyaka manje uGordhan afakaza. Ukuhlehliswa kokuba uthole ubulungiswa kufana nokuthi uyancishwa ithuba lokuba uthole ubulungiswa,” kusho uMabuza kwisitatimende.Uqhube wathi: “Ngokwethu ukuvula icala kukaMoyane, kwakungenziwa yinoma imuphi umuntu ongukhomishana yakwaSars, uma ebhekene nezinsolo zokusungula uphiko lwabaphenyi abangekho emthethweni.”UGordhan wethula ubufakazi kwikhomishini ngonyaka odlule nokuyilapho asola khona uMoyane ngokuthi isenzo sakhe sokuba amvulele icala lobugebengu ngokusungula uphiko lwabaphenyi abangekho emthethweni kwaSars, kwakumayelana nokuba avumele ukuba kube khona abathize abavumela ukulawulwa kombuso yindlazana.Ikhomishini iyaqhubeka nokulalela ubufakazi.",UMoyane ujabulele ithuba lokupheka uGordhan
"OWAYENGUSIHLALO we-ANC eWestern Cape, uMnuz Marius Fransman, ungeniswe esibhedlela emva kokutholakala ukuthi unegciwane iCorona.UFransman uhlole ngeledlule ngemuva kokungazizwa kahle emuva kokuvakasha kwakhe phesheya.Umholi we-ANC uveze udaba lwakhe ekhasini lakhe le-Facebook ngoLwesibili ebusuku.“Emuva kokubuya phesheya emasontweni amabili edlule, bengingazizwa kahle ngabe sengithatha isinqumo sokuthi ngiyohlola kwatholakala ukuthi nginegciwane i-Corona. Kumanje ngisesibhedlela, nginxusa bonke abantu engike ngahlangana nabo ngenyanga edlule ukuba bazihlole,” kusho uFransman.Unxuse wonke umuntu ukuthi azihlole ukuze kuliwe negciwane.UNdunankulu waseWestern Cape, uMnuz Alan Winde, ngoLwesibili ubike ukuthi sebewu-348 abantu okutholakale ukuthi banegciwane esifundazweni sakhe.UWinde uthe abawu-13 bayahlolwa esibhedlela, abathathu basesimeni esibucayi.Uthe isifundazwe sakhe sineme ngendlela esilapha ngayo abantu abaneCovid-19.UWinde uthe kwabangenwe yigciwane, abawu-50 kubona sebeluleme emuva kokuthola usizo.UMengameli Cyril Ramaphosa umemezele ukuthi bayalivala izwe okwesikhashana izinsuku eziwu-21 ukuze baqinise umkhankaso wokunqanda ukubhebhetheka kwegciwane.Esithangamini nabezindaba eThekwini ngoLwesibili uNgqongqoshe wezeMpilo, uDkt Zweli Mkhize, uthe ukhona umehluko okhona ekulweni nokubhebhetheka kwegciwane kusukela kuthathwe isinqumo sokuvala izwe.UMkhize uthe ososayensi bebeqagela ukuthi kuzothi kufika lesi sikhathi samanje bebe sebengaphezu kuka-4000 abantu abangenwe yigciwane.“Kodwa namanje isibalo sisephansi asikeqi ngisho ku-2000, okusho ukuthi ukuvalwa kwezwe kunomthelelo omuhle.”",UFransman esibhedlela etholwe negciwane
"UNIKELELWE ngendlu umfundi wasoLundi onomdlavuza wezinso obesekuphele iminyaka emithathu ehleli esibhedlela ngoba umuzi wakubo wodaka awuvumelani nesimo sakhe sempilo.UNokwethemba Dlamini (16), wasoThini, eNkonjeni ofakelwe izinso ngemuva kokuthi ezakhe zihlaselwe umdlavuza, ubesehlale iminyaka emithathu esibhedlela Inkosi Albert Luthuli, odokotela bethi akuphephile ukuthi ayohlala endlini yodaka eyodwa abehlala kuyo namalungu omndeni wakhe angu-20.UNokwethemba isimo somuzi wakubo siholele ekutheni abuye esegula kakhulu kungakapheli nesonto enikezwe ithuba lokuthi abavakashele ekhaya, ngemuva kwalokhu odokotela bathatha isinqumo sokuthi ahlale esibhedlela aze alulame ngokuphelele.UNksz Kholiswa Nonkwelo weSisekelo Foundation okuyinhlangano esiza izingane ezinezifo ezibucayi, eziphoqeleka ukuthi zihlale ezibhedlela ngenxa yesimo senhlalo emakhaya, ngokuhlanganyela noMnyango wezokuHlaliswa kwaBantu KwaZulu-Natal, uMasipala wasoLundi nosomabhizinisi bendawo bakhele le ntombazane indlu enamakamelo amane anikezwe wona ngokusemthethweni ngempelasonto.Kule ndlu uNokwethemba uzohlala nezingane zakubo nonina kuphela.UMnuz Mbulelo Baloyi womnyango uthe ungqongqoshe uMnuz Ravi Pillay uthinteke kakhulu ngesimo sale ntombazane eyahlaselwa umdlavuza ineminyaka eyisishayagalolunye.UNQQONGQOSHE wezokuHlaliswa kwaBantu KwaZulu-Natal, uMnuz Ravi Pillay, uNokwethemba Dlamini noNksz Kholiswa Nonkwelo ngesikhathi kuvulwa ngokusemthethweni indlu ayakhelwe umnyangoUmnyango wakhe indlu, inkampani yendawo iMathamsanqamahle Trading and Projects yafaka ugesi, umasipala wathenga imibhede negilosa.UNokwethemba uthe ujabule kakhulu ukuthi usezohlala nomndeni wakhe ebese kunesikhathi eside ehlukene nawo.Uthe akufisayo manje ukuthi abuyele esikoleni , wagcina esikoleni kwaGrade7 eSivannda Higher Primary eminyakeni emithathu eyedlule.",Umfundi onomdlavuza wezinso unikelelwe ngendlu enogesi
"SIVULWE kabusha isitolo sakwaCambridge Food esiku-117 Warwick Avenue okudume ngokuthi isemakethe eThekwini.Lesi sitolo savulwa ngoJulayi 23.Ngo-1996 uCambridge Food wavulwa okokuqala emakethe unemishini emihlanu, abasebenzi abawu-30 nezinsiza kusebenza ezazithathwe kwezinye izitolo.Manje usuyikhaya lemititilizo elisiza abathengi ukuthi bonge, mukhulu unobuchwephshe besimanje, unemishini ewu-48, abasebenzi abawu-169 abasiza abathengi bemamatheka.Kudayiswa igilosa ehlukene, kunebhusha likanokusho, indawo edayisa ukudla okuphekiwe okwehla esiphundu, i-baker edayisa isinkwa esimnandi futhi amanani okudla awambi eqolo.",Sivulwe kabusha isitolo uCambridge emakethe
"ABATHANDI be-cricket bazobhema bakholwe njengoba inhlangano yezokusakaza kuleli iSABC izoyisakaza imidlalo yeNdebe yoMhlaba.Le nhlangano imemezele ngoMsombuluko ukuthi sebevumelene neSuperSport okuyiyona enegunya lokwethula lemidlalo, ngokuthi ikwazi ukuletha le midlalo kwiningi labantu baseNingizimu Afrika.Yize lungakaphumi uhla lwemidlalo ezosakwazwa kwa-SABC kodwa kunethemba lokuthi abathandi balo mdlalo bazokwazi ukuyibona bukhoma yonke eyamaProteas.Kuthiwe isivumelwano sithi eminye imidlalo izovezwa bukhoma, ezovezwa isiqoshiwe kanjalo namazwibela yaleyo ezobe isidlalile.JOINT MEDIA STATEMENT | 
pic.twitter.com/ZZDlonwzv5— SABCPortal (@SABCPortal) 
May 27, 2019",I-Sabc nesivumelwano semidlalo yeNdebe yoMhlaba ye-cricket
"SINGASE sivalwe thaqa isibhedlela esizimele esiKwaZulu-Natal, iSt Augustine, ngemuva kokuba kutholakale ukuthi abahlengikazi abawu-11 sebengenwe yiCoronavirus.Izolo abasebenzi bakulesi sibhedlela bebechwaza beshayela nabezindaba izingcingo bebika lolu daba, bethi besaba nokuthi lesi sibhedlela sizongakubiki lokhu naseMnyangweni wezeMpilo wesifundazwe.“ Yinqwaba yamanesi okubuye imiphumela kwavela ukuthi baneCovid 19...manje kuvalwe isibhedlela kuthiwa akungaphumi muntu. Kuyachwaza njengamanje lapha esibhedlela abanye bayakhala ngoba abazi noma nabo sebenaso yini lesi sifo. Mina ngisaba ngisho ukubuyela ekhaya ezinganeni zami ngoba ngingase ngizithelele ngoba angizazi noma nginayo yini,” kusho omunye umsebenzi obekhuluma nephephandaba izolo.Ekhuluma esithangamini nabezindaba izolo uNgqongqoshe wezeMpilo KwaZulu-Natal, uNkk Nomagugu Simelane- Zulu, ukuqinisekisile ukuthi kunabahlengikazi asebehaqwe yigciwane kulesi sibhedlela.Uthe bahlela nokuthi lesi sibhedlela basivale thaqa ukuze kunqandwe ukubhebhetheka kwaso, nabanye bathole ukuhlolwa.Uveze nokuthi namahlanje abasebenzi bezempilo bazogasela eMlaza ukuze kuhlolwe inqwaba yabantu ukuthi abangeniwe yini yilo mkhuhlane.UNgqongqoshe wezeMpilo kuzwelonke uDkt Zwelini Mkhize izolo uthe bawu-1 505 abantu osekuqinisekisiwe ukuthi baneCorona kuleli.Abawu-43 kubona baqinisekiswe izolo okubalwa nababili baKwaZulu-Natal abadlule emhlabeni ngenxa yalesi sifo.Kubona kubalwa izaguga ezimbili esinye sino-80 kuthi esinye sibe no-81. Omunye ushone ngo-Ephreli 2, omunye washona ngo-Ephreli 1. Kumanje bayisikhombisa osekuqinisekisiwe ukuthi sebeshonile ezweni lonke.",Singase sivalwe thaqa isibhedlela esizimele saseThekwini ngeCorona
"ANGAWAGAXA noma yinini amakhokho emgibeni uTsepo Masilela, ozakhele igama emuva ohlangothini lwesokunxele kwiKazer Chiefs.Lezi zindaba zitshelwe Isolezwe yimenenja kaMasilela, uMike Makaab okuqinisekisile ukuthi sebeke bayibhunga izikhathi ezimbalwa eyokuthatha umhlalaphansi kwalesi sitobha esineminyaka ewu-34.UMakaab uveze ukuthi ngaphambi kokuthatha lesi sinqumo bazoqale babheke ukuthi kukhona yini okuhlanganayo.Uqhubeke wathi okwamanje kalikho iqembu eseliphumele obala ngokufuna lesi sitobha noma elibeka into ephathekayo etafuleni.“Impela eyokubeka amakhokho emgibeni yinto acabanga ukuyenza uMasilela. Nakuba kunjalo sizoqale silinde sibheke ukuthi kawukho yini umsebenzi oqhamukayo.Ngabe ngiqamba amanga, okwamanje kusazithulelele. UMasilela wumdlali wezinga eliphezulu futhi kukhona asengakwenza ebholeni lakuleli.Sizothula, silinde okuzoqhamuka. Nginethemba lokuthi maduze kukhona okuzohlangana,” kubeka uMakaab.Le menenja iveze nokuthi uMasilela owake wadlala kwiGatafe egijima kwiLa Liga, eSpain, akanayo nencane inkinga ngenkece njengoba ibhizinisi lakhe lenza kahle ngendlela eyisimanga.Ithe lo mdlali ongakaze athole qembu selokhu achithwa yiChiefs ekupheleni kwesizini ka-2017/18, usegxile kakhulu ebhizinisini lezindlu.“Lenza kahle kakhulu ibhizinisi lakhe. Akanalo noluncane uvalo ngemali. Okuhle ngaye wukuthi uyakwazi ukuzihlela izinto zakhe futhi ukhulile emqondweni. Ngesikhathi izinto zisamhambela kahle ebholeni ukwazile ukulondoloza imali,” kuqhuba le menenja.UMasilela uneziqu zeBusiness Management. Kuvela nokuthi ebhizinisini lezindlu ubambisene nonkosikazi wakhe.Ngemuva kokuba lo mdlali, ongumfowabo ka-Innocent Maela we-Orlando Pirates, echithwe yiChiefs kuvele ukuthi ufunwa yiChippa United neMaritzburg United kodwa wagcina engawajoyinanga la maqembu.Ekuqaleni kwalo nyaka bekubhekwe nokuthi ajoyine iPalmeros FC yaseNorth West kodwa kwagcina kungacaci.Kuleli qembu kukhona uMthokozisi Yende, owake wadlala kuyona iChiefs noMfundo Shumana owake wayibamba kwi-Ajax Cape Town eminyakeni edlule. Ethimbeni labaqeqeshi kukhona noBennet Mnguni owayedlala kwiMamelodi Sundowns noRobert Modiadie owayengunozinti kwi-Orlando Pirates nakwiBlack Leopards.Lo mdlali waseWitbank, eMpumalanga, ungomunye wababe nenhlanhla yokudlala kwiFifa Confederations Cup nakwiNdebe yoMhlaba ka-2010. KwiBafana Bafana udlale imidlalo ewu-51. Uwine neMaccabi isicoco seligi ngesizini ka-2008/09 nakweka-2010/11. Ngaphansi kwaleli qembu udlale nakwi-Uefa Champions League.",Angase awagaxe emgibeni ozakhele igama kwiChiefs
"SIBI isimo kowesifazane onguthisha olaliswe esibhedlela ngenxa yengcindezi ngemuva kokushiywa yindoda yakhe engumzalwane, enyamalale noMam’ mfundisi obizwa ngoMphrofethikazi okuthiwa ubevamise ukuthumela lo mzalwane izithombe zakhe enqunu.Sekuphele amasonto amathathu owesilisa okuthiwa ngowaseLamontville ongumzalwane ocula umculo wokholo enyamalele nenkosikazi yomfundisi webandla iThe Potters Church, eThekwini.Kuthiwa banyamalale bethi bavakashela phesheya eLondon nengxenye yebandla nomfundisi ongumyeni kamphrofethikazi, kanti uqamba amanga, bazihambela nalo mzalwane bobabili.Njengamanje lo wesifazane (49) onezingane ezimbili esingeke salidalula igama lakhe ngenhloso yokuvikela izingane, ulaliswe esibhedlela eNtabeni ngenxa yokugula emoyeni.Uthe umyeni wakhe kufana nokuthi umgqeme ingozi engeqiwa ntwala njengoba emshiye ekhubazekile ngokomqondo ngesenzo asenzile.“Ngibuye ngilahlekelwe umqondo ngento angenze yona. Emva kweminyaka engu-28 sashada engakaze angigile ngalolu hlobo,” kusho lona wesifazane.Nezingane zakhe uthi zihlukumezekile ngenzo sikayise. Uthe nezinsuku akasazikhumbuli kahle ngenxa yokuhlukumezeka ahlangabezane nakho.Uthe lo mphrofethikazi okuthiwa udume ngokukhuleka, ukwelapha, ukweluleka abantu abazoshada nabasenkingeni yokuhaqwa yizidakamizwa, wamazi ngaye umyeni wakhe ngoba ethi uyaye abameme ukuthi bazocula esontweni lakhe.“Ngelinye ilanga wafika ezocela ukuba ngimgadele izingane zakhe ngoba besesiqala ukujwayelana,” echaza. Uthe indaba yonakala emva kokuba esethola izithombe zakhe kwiselula yomyeni wakhe. Ekuqaleni uthi wayethumela izithombe evule imilenze kuvele nedilozi aligqokile. Ngokuhamba kwesikhathi uthi umphrofethikazi ugcine esethumela izithombe zakhe enqunu.“Ngamxwayisa umyeni wami ngalokhu ngathi ngicela azisuse lezo zithombe ocingweni lwakhe kodwa kwanhlanga zimuka nomoya.”Ngosuku okuthiwa bahamba ngalo ukuya “phesheya”, umyeni wakhe wayeqale ngokuthi uzogibela indiza eKing Shaka International Airport eThekwini, okwathi uma ethi uzomhambisa, washintsha wathi usezogibela ibhasi indiza ayibambe eGoli.Umfundisi okuthiwa inkosikazi yakhe yahamba nalo mzalwane, uthe naye usakhathala wuyena, yingakho eseze waphonsa ithawula.Ethintwa umphrofethikazi, uzishilo igama lakhe eqala ukubamba ucingo. Ubuze ukuthi ukhuluma nobani wakuphi.Eseyitholile impendulo, uvele wathi ngeke akwazi ukuphawula ngalokho, wavala ucingo. Umzalwane yena ucingo lwakhe belwamukela imilayezo kuphela. Kuze kwashaya isikhathi sokushicilela engayibuyisanga impendulo.",Uvele wagula edlelwa indoda yincekukazi
"KUMTHATHE iminyaka emithathu ukugcwalisa isaka elilodwa likadoti uthisha wesikole esigcine sidla umhlanganiso emncintiswaneni wokuqoqa imfucuza ohlelwa iCoca Cola Beverages South Africa(CCBSA).UNksz Mathombi Khwela ofundisa uGrade 3 Eqinisweni Primary, eMatikwe, eNanda, uthe wacishe wawushiya phansi umncintiswano ayekade ezingenele yena kuwo ngoba ezwe ukuthi kutholaka imihlomulo esiza ekuthuthukiseni isikole.Uthe wawuthanda umncintiswano emuva kokuba ezwe omunye wothisha owumngani wakhe encoma esho nezinto asebezenzile ngokusizwa ngabakwaCCBSA.“Umngani wami wayehalalisa uma exoxa nangezindawo abazihambayo behlelelwe yiwo iCCBSA. Ngangizwa sengathi kulula kanti angibuzanga elangeni. Kwalethwa amasaka amane, kwathiwa asiwagcwalise. Ngithe uma ngilivula elokuqala ngabona ngamanye amehlo ukuthi kanti likhulu kangaka.“Ngangikhuluma nabafundi kodwa kube yidlanzana elifika nezigubhu zeplastiki, inqwaba ingayingeni indaba yami. Imoto ezothatha udoti yayifika elethu isaka lingewona nohhafu. Umqoqi wayejabha esefikile uma ebona ukuthi kanti uzothatha into encane kangaka. Kwaze kwafinyelela lapho engitshela khona ukuthi kumosheka uphethroli uma efika udoti ungenele. Nakhona kwaCCBSA bangitshela ukuthi bazophoqeleka ukuthi bangikhiphe. Inhliziyo yami yayibuhlungu ngoba uma ngibiziwe ngizobuka ezinye izikole sezithola imiklomelo yazo, othisha engangikhuluma nabo babethi kulula. Bangicobelela ngamasu kodwa akangisizanga.”Uthe kwaqala ukuthi kube nomehluko ngo-2016 esethola ukuthi kanti angafaka namaphepha. Ngelinye ilanga wahamba nothishomkhulu wesikole beye emcimbini wabawinile sebeyothola izindondo.“ Uthishomkhulu wabona umsebenzi wezinye izikole wabuya efunzelekile. Wafunga wathi ngeke sehlulwe ngezinye izikole ngokucosha udoti, kuzomele sibambisane. Sasebenzisa imoto yakhe sihambe ngayo siyocosha udoti emizini ebenemicimbi ngezimpelasonto, othisha nabo benza okufanayo. Kwaba nomunye uthisha ongilekelelelayo.”Ukwanda kwezigubhu, amathini namaphepha esikoleni kwamphosela enye inselelo yokuthi kumele akubheke ungasaphazeki egcekeni lesikole. Abafundi uthi bese benokusika izigubhu baphakele kuzo uma bengawaphethe amapleti.“Izigubhu ezisikiwe bekwenzeka uzibone seziphephuka egcekeni, lapho sengizobizwa wozakwethu bathi udoti wakho ususaphazekile. Emzini wami nakhona udoti ugcwele ngoba omakhelwane bawuletha khona. Ngelinye ilanga nginomcimbi ngaze ngawufaka ebhuthini ngibalekela ukuthi ubonwe yizivakashi. Izingane zami kwesinye isikhathi zivele zikhale ngenxa yokwanda kwawo ekhaya. Lokho akungikhathazi ngoba ngifuna ukukhombisa esikoleni ukuthi udoti uyimali.”Uthe umncintiswano ukwenza ukuthi uhlale ucabanga amasu amasha okuqoqa nokukhuthaza abafundi.“ Ezinkundleni zezokuxhumana kuhlale kushiwo ukuthi yisiphi isikole esihamba phambili. Uma usephansi uqhamuka namasu amasha ngoba ufuna ukwehlula lowo obona sengathi uhamba yedwa phambili.”Ngo-2017 baqoqe amathani awu-12 bathola uR12 000 athe kuzofakwa ngawo ophephela emakilasini. Nyakenye bathole uR54 000 athe bahlele ukuthi kwakhiwe ngawo umpheme.",Uqongelela udoti ukusiza isikole sakhe
"KULIMALE abafundi abangu-18 ngesikhathi itekisi abebeya ngayo esikoleni itholana phezulu nenye imoto eWaterloo, eVerulam.Laba bafundi basesikoleni samabanga aphansi iMdloti Primary eConiston, eVerulam kuthiwa bebehamba ngeNyathi ngesikhathi beshayisana neVW Polo emgwaqweni uM25 ngaphandle kwaseWaterloo izolo ekuseni.Okhulumela abezimo eziphuthumayo iReaction Unit South Africa, uMnuz Prem Balram, uthe abezimo eziphuthumayo bathintwe abashayeli abebedlula eduze kwalapho kwenzeke khona ingozi becelela abalimele usizo.“Ngesikhathi abezimo eziphuthumayo befika basize izingane ezineminyaka ephakathi kweyisithupha kuya kwengu-10 ebezinemihuzukwana ngaphambi kokuthi bazidlulisele esibhedlela Osindisweni,” kusho uBalram.Uthe kusolakala ukuthi Inyathi ebihambisa izingane izithathe eWaterloo iya esikoleni ngesikhathi ishayisana neVW Polo ebiphuma eWaterloo.Kuthiwa abashayeli balezi zimoto zombili abazange balimale.",Kulimale 18 wabafundi engozini
"USALE ukhungathekile umphakathi nomakhelwane baseMsamu, eMuden, ngaphandle kwaseGreytown, emuva kokuba kubulawe owesifazane oneminyaka engu-51 phambi kwezingane zakhe.UNkk Luzile “MaZakwe” Dladla, udutshulwe esemzini wakhe ngoLwesine ebusuku.Ngokuthola kweSolezwe, uthole ucingo kwathiwa akaphumele ngaphandle kwendlu okuyilapho edutshulwe khona.Lo wesifazane kuthiwa ubehlezi nezingane zakhe ezintathu adutshulwe phambi kwazo.Izingane kuthiwa zitholwe phansi kombhede sezicashile.Isidumbu sakhe naso besiseduze kwawo umbhede ebekucashe kuwo izingane.Ikhansela lakule ndawo elingumakhelwane kamufi uMnuz Zibeke Zakwe, lithe basale bekhungathekile ngokudutshulwa kukaNkk Dladla.“Kubi ukudutshulwa komuntu wesifazane, kusishaqile futhi sikhungathekile singomakhelwane bakhe. Umphakathi ushaqekile ngalokhu okwenzekile ngoba yinto engaziwa kule ndawo. Nalowo mbulali uhamba eqhosha nje ngokubulala umuntu wesifazane. Ngezwa kuqhuma isibhamu ngisekhaya ngoba ngangingakalali ngabe sengigijima ngiya khona ngafica izingane zicashe phansi kombhede naye elele ngakhona embhedeni ngoba wadutshulwa ngaphandle wabe esezama ukubalekela endlini,” kuchaza uZakwe.Elandisa leli phephandaba uthe noma bengayazi imbangela yokubulawa kwakhe kodwa bathole ukuthi wakhishwa ucingo endlini.“Esikuzwayo wukuthi wakhishwa ngefoni endlini, kuthe eyobamba ucingo wabe esedutshulwa. Esedubulekile wabaleka esebuyela endlini ezama ukuyocasha phansi kombhede. Esikufunayo ukuba amaphoyisa aphenyisise abophe abasolwa,” kusho uZakwe.Uthe ziyanda izigameko zokuhlaselwa kwabesifazane ngokudutshulwa eMuden njengoba kwesinye isigodi eNkomba kusanda kudutshulwa abesifazane ababili.Okhulumela amaphoyisa KwaZulu-Natal uCaptain Nqobile Gwala, uthe amaphoyisa aseMuden avule icala lokubulala.“Kusaphenywa akekho osaboshiwe,” kusho uCaptain Gwala.",Udutshulwe phambi kwezingane
"INKANTOLO yeMantshi eNtuzuma ixegise imibandela yebheyili ebibekelwe owesifazane osolwa ngokulahla usana lwakhe esitamkokweni eNewlands East.Lo wesifazane oneminyaka engu-32 uvele kule nkantolo ngoMsombuluko ekuseni. Ummeli wakhe, uMnuz Jacques Botha ufake isicelo sokuthi lo wesifazane avunyelwe ukuthi abone ezinye izingane zakhe njengoba sekusondele amaholidi ePhasika. NgoFebhruwari iMantshi uRavi Pillay inikeze lo wesifazane ibheyili ka-R5000 ngombandela wokuthi ngeke axhumane nezingane zakhe futhi uzothutha ayohlala kwenye indawo, asuke eNewlands East.NgoMsombuluko uPillay uphasise isicelo sikaBotha sokuthi lo wesifazane akwazi ukubona izingane zakhe ezimbili, okuyisicelo abashushisi abangasiphikisanga.Inkantolo iphinde yaziswa ukuthi imiphumela yolibofuzo ayikathunyelwa abaphenyi becala.Ngesikhathi evela ngoFebhruwari lo wesifazane, uBotha waveza ukuthi kungenzeka ukuthi uphethwe ukhwantalala oluhlasela abantu abasanda kuzala.Lo wesifazane kulindeleke ukuthi abuyele enkantolo ngoJulayi.",Kuthanjiswe imibandela yebheyili yowesifazane ‘owalahla’ usana esitamkokweni
"I-ANC iyakuchitha ukuthi ibengomvakwezinye ngokugxeka ngemuva kwe-EFF inkulumo eyenziwa owayengumengameli wokugcina kahulumeni wengcindezelo uMnuz FW de Klerk lapho ephike khona ukuthi ubandlululo lwabe luwubugebengu obubhekiswe ebantwini.I-EFF isuse umsindo ngosuku lwenkulumo ebhekiswe esizweni ebiyenziwa wuMengameli Cyril Ramaphosa ngoLwesine olwedlule lapho iphakamise ukuthi uDe Klerk aphume ePhalamende ngoba akazisoli ngobandlululo, yaphinde yamsola ngokuthi izandla zakhe zigcwele igazi.UDe Klerk ugxekiwe ngale nkulumo yakhe.Okhulumela i-ANC KwaZulu-Natal uMnuz Ricardo Mthembu uthe akusilo iqiniso ukuthi balinde i-EFF ukuba iphawule kuqala ngaphambi kokuthi bakhulume.“I-EFF iyinhlangano nayo, iphawulile ngesikhathi sayo nathi siphawulile ngesikhathi sethu,” uMthembu.Izolo i-ANC ithumele isitatimende lapho ikhwele yadikila kuDe Klerk ngesitatimende sakhe.Okhulumela i-ANC kuzwelonke uMnuz Pule Mabe uthe i-ANC iyasigxeke isitatimende esenziwe iDe Klerk Foundation lapho iphika khona ukuthi ubandlululo lwaluwubugebengu obubhekiswe ebantwini.“Le nkulumo ibuyisela emuva umkhankaso wethu wokudala ukubuyisana,” kusho uMabe.Unxuse uDe Klerk neFoundation yakhe ukuba bangabukile phansi imizamo yokudala ukubuyisana.Okhulumela i-IFP kuzwelonke uMnuz Mkhuleko Hlengwa uthe bayakholwa wukuthi ubandlululo lwabe luwubugebengu obubhekiswe ebantwini.I-Foundation kaDe Klerk yaqhuba yathi iKhomishana yamaQiniso nokuBuyisana ayizange ithole ubufakazi obuthi uDe Klerk wayenesandla odlameni. I-EFF, ANC neFoundation kaTutu nomkhandlu wamabandla sebephumele obala bayigxeka le nkulumo.NgoMsombuluko i-Foundation kaDe Klerk isihoxisile lesi sitatimende kulandela ukugxekwa ezinkundleni zokuxhumana, kangangokuba i-EFF ize yaqale umkhankaso wokuthi uDe Klerk aphucwe indondo yeNobel Peace ayithola kulandela ukuphela kombuso wobandlululo kuleli. ""Ngiyavumelana neDesmond and Leah Tutu Foundation ekutheni lesi akusona isikhathi sokulwa ngobubi bezikhathi zobandlululo. Besingekho isidingo salokhu. Siyasihoxisa isitatimende esisenze ngoFebruwari 14, siyaxolisa kakhulu ngaso,"" kusho uDe Klerk esitatimendeni. ",Uyaqhubeka umsindo ngodaba lukaDe Klerk
"IZIHLABANI zomculo kamaskandi, Abafana BakaMgqumeni, zithole ingqayizivele yethuba lokuyomela iNingizimu Afrika neKwaZulu-Natal kwindumezulu yomcimbi wamasiko amazwe ngamazwe i2018 Festival Kreole-Laserenade International de Victoria eSeychelles eqala ngo-Okthoba 23.Umcimbi ozothatha izinsuku eziyisithuba uzokuba seziqhingini ezintathu okuyiMahe, Preslin neLa Dique.Umholi waBafana BakaMgqumeni, uNelisani “Undlemnyama” Mseleku uthe bazofulathela iNingizimu Afrika ngo-Okthoba 25 sebelibangise eSeychelles.“Sizonandisa emicimbini emibili ngo-Okthoba 26 nangomhla ka-27 bese sibuya ngomhla ka-28,” kusho uNdlemnyama.Umcimbi ozophela ngo-Okthoba 29, wasungulwa ngo-1982 kodwa wagcinwa usubizwa ngeFestival Kreole ngo-1985.Umgubho unezithameli nezihlabani zamazwe ngamazwe okukhona nezisuke ziliqhamukisa eFrance, Brazil nase-USA.Abafana BakaMgqumeni yiqembu elasungulwa yizinsizwa ezazisebenza nengwazi kamaskandi engasekho uMgqumeni “Ibhova LikaDikadika” Khumalo, owasishiya emhlabeni ngoDisemba 19, 2009.Iqembu selizuze okuningi emculweni kusuka ngonyaka owedlule.Liqale ngokuzuza iGold Disc ngokudayisa amakhophi angaphezu kuka-16 000 nendondo yeBest Maskandi Gospel kumaSABC Crown Gospel Awards nyakenye, kwathi kulo nyaka lahlabana ngeyeBest Maskandi Album kumaSama neyeBest Maskandi neyeBest Male Group kumaSatma Awards kulo nyaka.Abafana BakaMgqumeni bazobe bengaqali ukumela elakuleli njengoba phakathi nonyaka bekade benandisa emicimbini yeSoccer World Cup ebiseRussia.",Bazomela izwe AbakaMgqumeni
"SEKUZOMELE bagawule babheke ababhala noma yini ezinkundleni zokuxhumana njengoba sekukhishwe umyalelo wokuthi kubhekwe yonke into ebhalwa abasuke befuna umsebenzi kuhulumeni. Noma ukhishwe nonyaka lo myalelo, phambilini bakhona asebe baxoshwa ngezinto abazibhale ezinkundleni zokuxhumana. Owayekhulumela amaphoyisa, uMnuz McIntosh Polela ngomunye wabantu abadumile owakhonjwa indlela emuva kwezinto azibhala ku-Twitter.UPolela wabhala izinto ezehlukene ezithinta ukugwetshwa komculiuMolemo “Jub Jub”Maarohanye, osaphuma ejele noThemba Tshabalala okwashona abafundi ngesikhathi beqophisana ngezimoto eSoweto ngo-2010.Ezinye zezinto azisho ngukuthi uyethemba ukuthi abeseka uJub Jub bamnike uvaseline ukuze aye nawo ejele.Yize axolisa kodwa wakhonjwa indlela.Akuyena kuphela uPolela owangena enkingeni ngento ayibhala enkundleni yokuxhumana kodwa noNksz Penny Sparrow, owafanisa abantu abamnyama nezinkawu, wahlawuliswa uR5 000 noma abhadle ejele izinyanga ezingu-12.Umbutho wezokuvikela waxosha ilungu lawo nyakenye ngokubhala kwiFacebook ukuthi sekuyisikhathi sokuthi kubulawe abantu abamhlophe ukuziphindiselela ngobandlululo.UMnuz Mageti Vincent Mohlala, wayesebenzela esikhungweni samasosha eWonderboom, ePitoli.Wayesesebenze iminyaka engu-13 emasosheni ngesikhathi exoshwa.Esibhedlela iPrince Mshiyeni eMlaza, kwakhonjwa indlela owayesafundela umsebenzi owabhala kwiFacebook esabisa ngokudlwengula ingane yakamakhelwane eneminyaka engu-10 ukuze ayiqede ukuphapha.Nyakenye eMediclinic eGoli kuxoshwe umhlengikazi owabhala egxeka uNksz Cherly Zondi, othi wadlwengulwa nguMfundisi Timothy Omotoso, ethi uzenza umuntu ogiliwe ekubeni wayedayisa ngomzimbaukuze athole imali, manje usefuna ukudatshukelwa kuthiwa udlwenguliwe.",Kubaholele ogibeni abakubhale ezinkundleni zokuxhumana
"I-ANC eGauteng ithi izolusukumela ngokushesha uduba lukaNgqongqoshe wezeMidlallo, uNkk Faith Mazibuko, okhwele wadilika kubasebenzi bezinye izinhlanga ebacwasa enkulumweni eqoshiwe.Le nhlangano ithe izomthathela izinyathelo uMazibuko ozwakale ebhoka ngolaka kubasebenzi bomnyango, ebatshela ukuthi kumele baphuthumise izidingo zabantu emphakathini njengoba kusondele ukhetho.“Ngiyazifuna lezi zinkundla zemidlalo. Ngisho ngabe kuthiwa nizakha ngezandla zenu...uma udinga ukuthi undiza wenze umlingo, nakho lokho kuyokusiza ukuthi ukwenze...ngifuna lezi zinkundla zikhankasele u-ANC” usho kanje.Lo ngqongqoshe ube esesabisa abasebenzi ngokubatshela kwezikabhoqo ukuthi bazolahlekelwa umsebenzi uma bengalandeli umyalelo wakhe.“Imuphi omunye umnyango onesikhulu sezimali (CFO) esiyiNdiya? Umuphi umnyago oneNhloko ewumlungu? Ngakho kumele ningibonge ngokunipha umsebenzi.“Yingakho eminye iminyango ingafuni nokubabona abesifazane abamhlophe noma abangamaNdiya...akukhona ukucwasa, nithanda ukugcina isiNgisi,” kuqhuba yena.UNobhala-Jikelele we-ANC eGauteng uMnuz Jacob Khawe uthe iqembu liphoxekile ngenkulumo kaMazibuko.Khonamanjalo, iPhini likaSihlalo we-ANC eGauteng, uMnuz Panyaza Lesufi, lithe uNdunankulu wakulesi sifundazwe, uMnuz David Makhura, uzohlangana noMazibuko namhlanje.",Uzifake obishini uNgqongqoshe ekhaca abasebenzi bezinye izinhlanga
"UMPHAKO awunikwa yimenenja yakhe (Mike Makaab wePro Sport International) yokuba qotho emsebenzini wokudlala ibhola yiwo inkakha kanobhutshuzwayo uSiyabonga “Bhele” Nomvethe awubeka eqhulwini lwezinto ezimenza abalwe nezingwazi ezidlale isikhathi eside ngempumelelo ebholeni elikhokhelayo.UNomvethe obekhuluma esithangamini nabezindaba eMoses Mabhida Stadium, eThekwini ngoLwesihlanu lapho ememezele khona ukuthi uzowagaxa emgibeni amakhokho ekupheleni kwesizini ye-Absa Premiership“Yisizini yami yokugcina le. Ngisuka kude kakhulu. Okokuqala ngithanda ukubonga umndeni wami, AmaZulu, iProSport International nabadlali baMaZulu. Yisizini yami yokugcina manje. Ngilujabulele kakhulu uhambo lwami. Angikaze ngicabange ukuthi ngizodlala iminyaka engu-24 yonke empileni yami yokudlala ibhola,” kusho le ngwazi, abalwa nezilomo ezinjengoGianluigi Buffon, John “Shoes” Moshoeu, Roger Milla nabanye abadlale abafinyelele eminyakeni engu-40 besadlala.“Imenenja yami (uMike Makaab) yangifundisa okuningi njengokonga imali nokuthatha ibhola njengebhizinisi. Selokhu kwathi nhlo, ibhola ngilithatha njengebhizinisi. Abadlali abasebancane kufanele bazi ukuthi ukhiye ebholeni wuthando.”“Ngeke ngilukhohlwe usuku lwanamuhla (lwayizolo). Ngiphatheke kahle eqenjini. Ngisazoqhubeka nokuba yingxenye yeqembu (AmaZulu) ngisho sengiyekile ukudlala. Ngifisa ukuba yisibonelo kubadlali abasebancane,” kusho uNomvethe.Le nsephe iyahluleka ukuqoka njengento enkulu ukuzedlula zonke izinto ehlabane ngazo.“Ngidlale kwiWorld Cup, ama-Olympics. Ngashaya negoli kwiWorld Cup. Ngike ngaba ngumshayimagoli ovelele, ngaba ngumdlali wonyaka. Ngiyahluleka ngempela ukuqoka okukodwa okuhamba phambili. Kuningi kakhulu,” kusho uNomvethe, onemidlalo engaphezu kuka-80 kwiBafana Bafana.UNomvethe ubalwa kubagadli abahlanu kuphela abanamagoli angaphezu kuka1-100 kwiPremier Soccer League.Esithangamini sayizolo uNomvethe ubesekwe yizikhulu zaMaZulu okubalwa kuzo imenenja jikelele uLunga Sokhela nemenenja yeqembu uQedi Dlamini nabaqeqeshi okubalwa kubo uCavin Johnson kanjalo nemenenja yakhe uMakaab weProSport International eyilokhu yangamela izidaba zalo mdlali.USokhela uthe basazoxoxa nomasipala ngezinhlelo zokuhlonipha uNomvethe.“Emehlweni ami uBhele yiyona nkakha yokugcina esinayo. Miningi imicimbi esisazoyihlela ukuhlonipha uBhele. Sisazohlaba nomkhosi kuhulumeni. UMasipala weTheku sizowucela ukuthi uphonse esivivaneni. Ngikholwa wukuthi bazolijabulela ithuba lokubandakanywa ekuhlonipheni leli qhawe. Idolobha ulisebenzele nalo sekuyisikhathi sokuthi limbonge,” kusho uSokhela.Enanela uJohnson uthe: “Angu-16 amaqembu kwi-Absa Premiership kodwa ngicabanga ukuthi namuhla ngingumqeqeshi oweneme ukubedlula bonke abaqeqeshi ngokuba sezicathulweni zokwamukela isinqumo sikaBhele Nomvethe sokuwagaxa emgibeni. Ngikhuthaza abadlali bami ukuthi batshontshe kuBhele. Kumele batshontshe kuBhele.”Uzobe ebhekiwe emdlalweni woSuthu neSundowns eKing Zwelithini Stadium, eMlaza kusasa ngo-3 ntambama.",UBhele uqophe umlando ongagqwali
"“ABANTU abayiyeke le nto yezibizo noma imembeso, namafenisha abizayo angenamsebenzi walutho. Lokhu kuzosiza ekutheni abesilisa bakwazi ukukhokha ilobolo.""Usho kanje ungoti wezamasiko uDkt Nomagugu Ngobese, othi into eyenza kugcine kukipitiwe kungashadwa, yilezi zibizo ezibiza ngaphezu kwelobolo uqobo.Uthi sekuze kwaba sengathi uma ungaletheliwe izibizo awulotsholiwe.Uchaza lesi sigaba esesenziwa njengento engabalwa nhlobo ekutheni umuntu uselotsholiwe.“Kuqala izibizo lezi kwakuba yizipho nje indoda ebonga ngazo abazali, ikakhulu unina wentombi ngokuyikhulisela unkosikazi.“Kwakungeyona futhi impoqo. Into eyayibalulekile wukuthi kuphelele izinkomo okulotsholwa ngazo umlobokazi,” kusho lo ngoti.Uthi kumele imindeni iyithathe ngenye indlela indaba yelobolo njengoba isimo somnotho sibheda kangaka.Uphakamisa ukuthi kuhlangane imindeni, izwe kowesilisa ukuthi yena angakwazi ukukhokha into engakanani, angavele agejulwe nje kube sengathi kuyaliwa.UNGOTI wezamasiko uDkt Nomagugu Ngobese, othi into eyenza kugcine kukipitiwe kungashadwa, yilezi zibizo ezibiza ngaphezu kwelobolo uqobo. Isithombe: KHAYA NGWENYA“Nakuqala kwakwenziwa njalo. Kwakuboniswana, yingakho kwakuba namadoda abizwa ngabakhongi okuyiwona ayexoxisana ngesisoka nomndeni wentombi ukuze kuvunyelwane ngayo yonke into, nendoda ingasali ibhobokile ephaketheni.""Uthi izinkomo zamalobolo nezibalwa ngamagama manje, yinto eyafika nomuntu othile owayezibhalele incwadi. Kwathi ngoba abantu bayathatheka base bekwenza isitayela lokhu.Eqhuba uDkt Ngobese uthe nabesilisa nabo banemithetho eminingi abayephulayo kwezothando nokwenza nabantu besifazane balahle ithemba kubo.“Endulo izinsizwa zazivele ziqonywa kodwa kwakungasho ukuthi umuntu uzolobola wonke umuntu omqomile.“Bekungezona zonke izithandani ebeziqomana zigcine zilobolana. Kodwa umehluko ukuthi insizwa ibingayoni intombi uma ingazoyilobola.“Bekuhlukwana kungazange kuyiwe ocansini ukuze nozoyilobola ayifice isaphelele. Kodwa esikhathini samanje abesilisa bayabona abesifazane ngenhloso yokudlala ngabo. Kanti ngokwesiko umuntu izibusiso uzithola nangokwenza kahle alandele umthetho kuze kube uyachanguzelwa,” kusho uDkt Ngobese.",Ayiyekwe indaba yezibizo nemembeso - Nomagugu
"IBOSHWE enkantolo ngesikhathi ivele ngelinye icala layo lokubulala, indoda esolwa ngokusoconga induna eCopesville, eMgungundlovu.Umsolwa oneminyaka engu-24 uboshwe ngoLwesibili enkantolo yeMantshi eMgungundlovu.Okhulumela amaphoyisa KwaZulu-Natal uColonel Thembeka Mbele, uthe abaseshi baseNsuze balunywe indlebe ngomsolwa obefunwa okuthiwe uvela enkantolo ngelinye icala lokubulala.“Amaphoyisa ambophe ephakathi enkantolo umsolwa, wayiswa esiteshini eNsuze wabekwa icala lokubulala. Uvelile enkantolo yeMantshi yaseNsuze izolo (esho ngoLwesithathu), icala lakhe lahlehliselwa uJulayi 18, 2020,” kusho uColonel Mbele.Uthe umsolwa uzogqunywa esitokisini kuze kushaye usuku lwakhe lokuvela enkantolo.Kusolwa ukuthi ngoJuni 10, 2020 ngo-8 ekuseni, induna uMnuz Mandlenkosi Ntuli (62) wathelekelwa amadoda amabili ayehlome ngezibhamu kwakhe KwaNewspaper.UColonel Mbele uthe kusolwa ukuthi umufi wadutshulwa kaningi, wadalulwa njengophangalale endaweni yesehlo. Kwavulwa icala lokubulala esiteshini samaphoyisa eNsuze.Ilungu lomndeni kaNtuli, elicele ukungadalulwa ngenxa yokwesaba, lithe bajabule ngokuboshwa komsolwa.Lithe ekugcineni bazothola izimpendulo zokuthi wabulawelani uNtuli.“Esifuna kwenzeke manje ukuba kuqulwe icala libalahle banikwe isigwebo esiqinile, esibafanele. Asazi babemdubulelani ngoba akuthathangwa lutho endlini,” kusho ilungu lomndeniLithe kwakugcwele amagobolondo ezinhlamvu zesibhamu asesebenzile endlini kamufi.“Uyabona ukube kwakukhona omunye umuntu kulo muzi, wayeyobulawa naye ngendlela okwakuyiyona,” kusho ilungu lomndeni.UColonel Mbele uthe umsolwa uboshwe enkantolo eyovela ngecala lokubulala elavulwa esiteshini iMountain Rise.Kusolwa ukuthi ngoJuni 16, 2020 ngo-2.42 ntambama, kwadutshulwa kwafa uMnuz Bongani Majola (56), Ezinketheni eCopesville.UColonel Mbele uthe uMajola wadutshulwa ekhanda nasesifubeni.“Umsolwa waboshwa nenye indoda eneminyaka engu-28 esezitokisini. Luyaqhubeka uphenyo lwamaphoyisa ngenhloso yokuthola ukuthi abasolwa ababoshiwe abathinteki yini kwamanye amacala okubulala esifundazweni,” kusho uColonel Mbele.",Uboshwe evele ngelinye icala lokubulala
"UMQEQESHI weBlack Leopards, uDylan Kerr, ufisele inhlanhla sakuwabhuqa amaqembu asembangweni wesicoco njengoba iqembu lakhe lizokuba nesandla esikhulu ekutheni iya kuphi indebe ye-Absa Premiership ekupheleni kwesizini ka-2018/2019.ILidoda Duvha isendaweni ka-12 kwi-log ngamaphuzu angu-25 kodwa isalelwe imidlalo eyisishiyagalombili kule sizini ekubeni abanye besalelwe eyisithupha. UKerr obemenywe ohlelweni lwebhola kwithelevishini ngoMsombuluko, uthe weneme kakhulu ngokuthi uyazi ukuthi ngeke iqembu lakhe lidliwe yizembe yingakho le midlalo esele ezimisele ukuphazamisa abathile.“Sinemidlalo eminingana kunabanye kanti nebengiqashelwe khona sesiphumelele ukukwenza. Ngeke lisagenca kithina izembe ekupheleni kwesizini. Lokhu kuzosinika ithuba elikahle lokudlala ngokukhululeka. Ngibophele abadlali abanzima ngendlela emangalisyao kodwa bona abakuboni lokhu. Iyona impi engibhekene nayo leyo ukubakhumbuza ngaso sonke isikhathi ukuthi bangafinyelela kuliphi izinga,” kusho uKerr.Phakathi kwemidlalo esalele uKerr singabala ohlehlisiwe obekumele ube ngoMashi 29 ne-Orlando Pirates. Kungena elePirates nje, cishe yonke imidlalo esalele iLeopards isemqoka kakhulu kodwa hhayi kangako kuyona (iLidoda Duvha) kodwa emaqenjini asembangweni wesicoco.Kusukela iLeopards ijikele iChippa United njengotshwala esisiwini (kowokugcina ngaphambi kwekhefu leFifa), isisalelwe imidlalo yeligi eyisishiyagalombili futhi yonke ithinta ababanga isicoco.ILeopards isizoqala nePolokwane City ekuhambeni. Ngemuva kwalowo mdlalo izobe isibhekana neKaizer Chiefs bese kulandela oweMamelodi Sundowns.Yomibili le midlalo (oweChiefs noweSundowns) isekhaya. Ngemuva kwayo, uKerr uzobe esedlala neBidvest Wits ekuhambeni aphinde adlale naMaZulu neMaritzburg United ekuhambeni nasekhaya ngokwahlukana. Uzobe esevala isizini ngomdlalo wasekhaya neCape Town City.Phakathi kwale midlalo kukhona nowePirates ohlehliswe ngoba kunikwa iSundowns ithuba lokulungiselela kahle owe-semi final yeCAF Champions League ne-Al Ahly yase-Egypt.“Kuhle ukuthi iligi yethu kuze kube imanje akucaci ukuthi iya ngakuphi. Lokhu kuyizinkomba zokuqina kwayo. Engingakusho ukuthi wonke amaqembu esisazodlala nawo azi ukuthi asazodlula empini. Ngibafisela inhlanhla bonke ababanga isicoco kodwa futhi kuhle bafiselwa yimina inhlanhla, mina lo osazodlala nabo,” usho kanje uKerr sakubhuqa noma sakuxwayisa.",OweLeopards usongela abanga isicoco sePSL
"USEMANZINI umphakathi waseMpukunyoni, eMtubatuba, kulandela ukukhothama kwenkosi uMzokhulayo Mkhwanazi (52), ngemuva kokudunguzela isikhathi eside.Inkosi uMkhwanazi ubeselaliswe amasonto amahlanu esibhedlela esiseSandton, eGoli, yagcina ngokukhothama kuso ngoLwesibili ekuseni.UNdunankulu wesizwe uMnuz Ntuthuko Mkhwanazi, uthe bayalila ngesehlo esibavelele beyisizwe sokukhothama kwenkosi yabo.“Sibuhlungu ngokuhanjelwa inkosi yethu, sicela ukuthi ngalesi sikhathi sokuzila ukuba sibambisane nesizwe konke kuhambe ngohlelo. Inkosi uMkhwanazi ibisidunguzele isikhathi eside, ingena iphuma ezibhedlela. Kulokhu kumenele emuva kokulaliswa amasonto amahlanu esibhedlela. Ushiye uNdlunkulu uMaMchunu nabantwana abangu-19. Omunye undlunkulu wakhe uMaNgema naye usadlula emhlabeni,” kusho uNdunankulu wesizwe.Uthe balungise ukuba itshalwe ngoJuni 14, ngoLwesihlanu, inkonzo izoba ekhaya KwaNomathiya ekuseni.UNgqongqoshe wezokuBusa ngokuBambisana nezoMdabu KwaZulu-Natal, uMnuz Sipho Hlomuka udlulise amazwi enduduzo emndenini, esizweni nakubantu baseKZN.“Inkosi uMkhwanazi ibe neqhaza elikhulu ngokuba umholi wendabuko KwaZulu-Natal. Silahlekelwe kakhulu ngokukhothama kwakhe. Ubenolwazi olunzulu abelunikeza amakhosi asemancane,” kusho uHlomuka.Uthe inkosi ibithuthukisa umphakathi futhi isebenzisana nezinhlaka ezahlukene neminyango kahulumeni ehlukene ukuqinisekisa ukuthi intuthuko iyafinyelela emphakathini obuholwa yiyo.Inkosi igcotshwe ngokusemthethweni ngo-Okthoba 2011. Uyisemkhulu nguMtubatuba, okuqanjwe ngaye idolobha laseMtubatuba.Phambilini kuke kwaba nezinxushunxushu ngodaba oluthinta inkosi okumele iphathe, umndeni wabe usuhlangana waqoka inkosi ekhotheme ukuba ihole ngenxa yokubona ubuqotho bayo.UHlomuka uthe bajube ithimba labasebenzi bomnyango wakhe ukuba lilekelele umndeni ngalesi sikhathi esinzima.",Isililo kukhothama inkosi yesizwe eMtubatuba
"UNOBHALA Jikelele we-ANC, uMnuz Ace Magashule, uzichithile izinsolo zokuthi uthenga amavoti emuva kokuthi eshiye imali komunye umndeni omkhombise ukuthi awunakho ukudla.UMagashule utshele izintatheli ukuthi akusibo ubuntu ukushiya abantu belambile ekubeni unawo amandla okusiza.“Akukhona ukuthi ngithenga amavoti kodwa ngenza ubuntu, angikwazi ukushiya abantu belambile ekubeni nginawo amandla okubasiza. Uma unoR20 noma uR50 akufanele ushiye abantu belambile,” kusho uMagashule.Ngempelasonto uMagashule ubekhankasa ePhillippi, eWestern Cape.UMnuz Mike Moriarty, weDA, uthe bazobika uMagashule kwi-IEC ngoba uphule umthetho wokhetho ngesikhathi enika owesifazane uR400 ezama ukugaya ivoti le-ANC.“UMagashule uphule umthetho wokhetho ngokupha abantu imali ukuze bavotele i-ANC. Kukhombisa ngokusobala ukuthi bawafuna ngenkani amavoti abantu, baze bawathenge ngemali. Baphinde bahlohle abantu ukuthi babhikishe kubo bonke omasipala bethu njengoba bengasabi ukuthenga amavoti,” kusho uMoriarty.Uthe ngeke bathule babuke i-ANC isebenzisa amaqhinga ukuwina ukhetho ngoba ifuna ukhetho lube ngolukhululekile olungenakho ukwenzelela.Usole i-ANC ngokudala izinkinga ezibhekene nabantu baseNingizimu Afrika ikakhulukazi inkinga yokungasebenzi kwabantu.I-IEC ithe azophenywa wonke amacala abikwa kuyona.",Uchitha eyokuthenga amavoti
"BEKUKHANDENE osaziwayo emshadweni womlingisi weSibaya, uNhlanhla Mdlalose, noPercy Mdladla eDongala Hotel, eMnambithi, ngoMgqibelo.UNhlanhla ulingisa indawo kaBongani emdlalweni okhonjiswa ngo-8.30 ebusuku phakathi nesonto.Izithandani kazilufihli uthando lwazo kangangokuthi uNhlanhla akanqeni ukufaka isithandwa sakhe ekhasini lakhe lika-Instagram.Phakathi kosaziwayo abebekhona kubalwa ozakwabo beSibaya uNomzamo “Thandeka” Mbatha, Ayanda “Phumelele” Borotho, Lerato “Samkelo” Mvelase, Muzi “Duma” Mthabela, Asavela “Ntwenhle” Mngqithi, Mdu “Ntandane” Gumede nabanye. Bekukhona nonontandakubukwa weTheku uThah Simelane, Ayanda Ncwane, umculi uMpumi, umhleli woMsinga DriftKhana uSmanga Mabaso, Jabulani “Cashflow” Ngcobo, Siyabonga Nkosi, Reggie Nkabinde, Linda “Mr Magic” Sibiya nabanye.U-AYANDA Borotho olingisa emdlalweni Isibaya nengoduso kaMnuz Jacob Zuma, uNonkayiso Chonco nabo abebesemshadweniBekuthiwe umshado uzoqala ngo-10 ekuseni kodwa uze waqala ntambama.Izimenywa bese zifikile zilokhu ziqhabula ama-cocktails.Esangweni bekumi onogada abebebheka igama ngaphambi kokuthi umuntu angene. Bathe amagama abantu abaningi abengekho kodwa umyeni ubede eshaya ucingo ethi abangeniswe.Kuthe ngabo-3 ntambama kwaqhamuka ujenga lwezimoto zikanokusho okubalwa kuzo amaBMW i8, Bentley, obekuyiyo ebithwele umyeni, Range Rover, BMW M4, Maserati nezinye.Umkhwenyana ungene lapho bekushadelwa khona otshanini phandle, ngo-3.22. Kube sekulindwa umakoti oze wangena ngo-4.06 ntambama kwasuka ubulilili omama bekikiza. Ungene eshaya umcathu kaBhovungana ephelezelwa yinkondlo ebihaywa yimbongi uSbo Da Poet, owumlingisi weSibaya. Umfundisi ushaye ngezinqamulelayo ngaphambi kokuthi izithandani zingene emotweni zihambe izimenywa kwathiwa azisale zibambe okuya ngezansi kwempumulo.USimphiwe Majola ubelokhu ephithizela kwazise nguye obengumhleli. Kube sekungenwa etendeni kwaqhubeka umgcagco.",Osaziwayo emshadweni woweSibaya
"IMINDENI ephethwe yintsha yiyona ezobhekelelwa kakhulu uma kuvuleka amathuba omsebenzi ngaphansi kukaMasipala wasoLundi.Lokhu kushiwo yiMeya yalo mkhandlu ngesikhathi yethula isabelomali salo nyaka ngoLwesine ezinkundleni zemidlalo eNhlazatshe.IMeya yasoLundi, uMnuz Wilson Ntshangase, iveze ukuthi emalini abanayo engu-R4.4 million bazobhekelela kakhulu ukudala amathuba omsebenzi entsheni kumasipala abawakhele.“Yize singenawo amafemu endaweni esiyakhele kodwa amathuba omsebenzi avelayo yiwona esihlele ukuthi sifake intsha ikakhulu le ebheke imindeni engenabo abazali. Lokho nje esiyobe sikwenza siyazi ukuthi sobe senza umehluko omkhulu kuleyo mindeni. Kuyasithokozisa ukuba nemali efana nalena esithemba ukuthi izokwenza omkhulu umehluko emindenini eminingi,“ kuchaza uNtshangase.Uveze ukuthi ngeke bagcine ngalokho njengoba behlele ukwakha izakhiwo ezehlukene.“Sizokwakha amahholo angu-12 kulo nyaka omusha wezimali nezinkundla zezemidlalo nokuyinto ezohlomulisa kakhulu umphakathi. Imali encane esiyitholayo okusijabulisayo ukuthi ayiphumi iyosiza eminye imiphakathi ngaphandle kodwa izosiza abantu basoLundi,” kuchaza yena.Kulo mcimbi uNtshangase uphinde wethula yonke imisebenzi abayenzile eminyakeni emihlanu bangena nathe bayaziqhenya kakhulu ngayo.Uthe akujabulela kakhulu ukuthi bazophinde babheke ukufakelwa kukagesi ezindaweni ezihlukene zasemakhaya abangakafiki kuzo kodwa wakugcizelela ukuthi intsha iyona abayibheke kakhulu kulo nyaka.“Okusikhathaza kakhulu ukuthi izibalo zabantu abatheleleka ngegciwane, iCovid19, ziyanda ngakho indawo yasoLundi ingenye abantu abaningi abaziphilisa ngokudayisa ezihambelini eziqhamuka emazweni angaphandle kodwa lokhu okwenzekayo kwenza isimo sibe nzima ngakho kumele singenelele,“ kuphetha yena.Uthe imali ezosebenza ukufeza yonke imisebenzi yomkhandlu onyakeni ka-2021/2022 ingu-R442 736 806.Uphiko lwezokuphepha ohlanganisa ukusebenza kwamaphoyisa kamasipala nezinhlekelele ubekelwe isabelo mali sikaR13 million.Isabelo sokulungiswa kwemigwaqo eyoniwa yizimvula singuR5 million.Ukufakelwa kukagesi nokulungiswa kwemigwaqo yetiyela kubekwe uR117 millionUkufakwa kukagesi ezindaweni zamakhosi kona kubekelwe uR5 million.Uphiko olubhekelele imisebenzi yomphakathi wona unesabelo sika R19million.",Uzobhekelela intsha kakhulu uMasipala wasoLundi
"Kaizer Chiefs (0) 2IKAIZER Chiefs yenzele i-Orlando Pirates umsebenzi ihlula iBidvest Wits emdlalweni we-Absa Premiership eBidvest Stadium izolo ebusuku.Amagoli eChiefs ashaywe nguLeonardo Castro noHendrick Ekstein esiwombeni sesibili.IWits, ehlezi esicongweni se-log, ingene enkundleni inengcindezi yokubuyisela igebe libe ngamaphuzu amahlanu emuva kokuthi iPirates ilinciphisele kwamabili ihlula iChippa United ngoLwesibili.IChiefs kade kulindeleke ukuthi icoshe amaphuzu azokwenza inyuke kwi-log yePremiership. Ngokuwina izolo iChiefs inyukele endaweni yesihlanu.Umqeqeshi weChiefs, u-Ernst Middendorp, wenze izinguquko ezimbili esikimini esiqale umdlalo ngesikhathi Amakhosi ehlulwa yiMamelodi Sundowns ngempelasonto edlule. Ubuyisele uKgotso Moleko emuva kwesokudla,waqalisa uTeenage Hadebe maphakathi emuva. Ngaphezu kwalokho uMiddendorp ubuyisele unozinti uVirgil Vries obenuka iqaqa kubalandeli beChiefs ngenxa yephutha alenze bebhekene neSundowns eliholele ekutheni ihlulwe umdlalo usuyophela. Nokho lo nozinti udlale kahle izolo.IWits icishe yathola igoli ngokushesha ngesikhathi uSifiso Hlanti edonsa ishodi ekude kodwa laphuma phezu kwepali ngomzuzu wesine. IChiefs izamile ukuhlanganisa amaphasi kodwa iWits ikuhlakaza kalula lokho. IZitshudeni kade zingayivumeli iChiefs iliqale emuva nokuyindlela yokudlala ethandwa nguMiddendorp. IChiefs iphoqile ukudlala ngendlela eyifunayo kodwa yahluleka ukwakha amathuba acacile okushaya amagoli. Sekusele umzuzu kuyiwe ekhefini, uVries ubambe ishodi likaTerrence Dzvukamanja alidonse engaphandle kwebhokisi.  Ziye ekhefini unozinti weWits, uDarren Keet, engavimbanga nelilodwa ibhola ebeliqhamuka kubadlali beChiefs.Esiwombeni sesibili, iWits ibuye isishintshe kakhulu isingena ngawo wonke amazibuko kodwa ihluleka ukusebenzisa amathuba. Umqeqeshi uGavin Hunt ubuye ekhefini noLehlohonolo Majoro amfake endaweni kaMxolisi Macuphu.Nokho kube yiChiefs ethole igoli kuqala ngesikhathi uCastro evalela phakathi ibhola ebelikade ligotshwe nguSiphosethu Ntiyantiya kwesokunxele ngomzuzu ka-58. Emuva kwemizuzu emibili Amakhosi acishe athola elinye igoli ngesikhathi uHendrick Ekstein egobela ibhola ebhokisini kodwa lamehlula uLebo Manyama. Ngomzuzu ka-78 u-Ekstein uvalele phakathi ibhola elakhiwe yiChiefs isuka nalo emuva. Sekusele amanenjana umdlalo uphele uRobyn Johannes weWits uthole ikhadi elibomvu emuva kokuphendulana nonompempe uVictor Gomes ekade embhalela ukudlala kabi.Komunye umdlalo wePremiership izolo iMaritzburg United ishaywe yiFree State Stars ngo 2-1 eHarry Gwala Stadium, eMgungundlovu.",IChiefs isize iPirates ishaya iWits
"NONTUTHUKO NGUBANEI SIBABULI somdlali weBanyana Banyana uPortia “Bashin” Modise ufuna ukuvala umlomo labo abagxeka ukubuyela kwakhe eqenjini lesizwe ngenxa yeminyaka yakhe.UModise (30) ogila izimanga eqenjini lakhe iPalace Super Falcons koweSasol League National Championship eKing Zwelithini Stadium eMlazi uthe ukudlala ibhola elisezingeni yikona athulisa ngako abamgxekayo.Lo mdlali amava akhe ayaziwa ebholeni labesifazane njengoba ehamba phambili ngokushaya amagoli kwiBanyana naseqenjini lakhe. Cishe wonke amagoli abawine ngawo beshaya iCity Lads ngo 5-0 abekhandwe nguye uModise.“Ngifuna ukukhombisa labo ababengigxeka bethi sengimdala kakhulu kwelesizwe ukuthi akunjalo. Bakhulume kakhulu abantu ngami nebhola engilidlalayo. Omunye wangitshela emehlweni wathi kumele ngibeke amakhokho ami manje ngoba ayisekho indaba la kimi,” kusho uModise ezihlekela.Lo mdlali ongalibheki ipali ukucacisile ukuthi kuningi okusamele akwenze ebholeni ngaphambi kokuthatha umhlalaphansi ukuze abe yisibonelo kwabanye abesifazane ebholeni.“Ngisasalelwe iminyaka emine noma emihlanu ngidlala. Kubalulekile kimi ukuba ngikhombise izwe ukuthi abantu besifazane uma beneminyaka yami kusuke kungaphelile ngabo ebholeni. Kunalokho badlala kakhulu kunakuqala,” kusho yena. Selokhu ebuyele eqenjini lesizwe uModise iBanyana ayikaze ihlulwe nendlala yamagoli umqeqeshi wabo uJoseph “Skheshekheshe” Mkhonza abekhala ngayo ibukeka isiyindaba endala.IFalcons isenze kahle kakhulu kulo mqhudelwano weSasol kanti uModise wethemba ukuthi yibo abazodla umhlanganiso bakhale bemuke nesamba sika-R50 000 abasibekelwe etafuleni okokuqala kulo mqhudelwano obekungatholwa mali kuwo ngaphambilini.“Sizothatha indebe yethu sibuyele nayo eGoli. Sidlala kahle neqembu lami futhi sihlangene, ngichazekile impela ngendlela abadlali beqembu lethu abazimisele ngayo,” kusho uModise emuva komdlalo.Abantu baseMlazi bakhombise ukukuthokozela kakhulu ukubona uModise elihlikihla nabasambiza ngokaputeni weBanyana ngisho noma kungaseyena.Amaqembu amabili azoqeda phezulu eqoqweni ngalinye azodlulela phambili esigabesi esilandelayo (Semi-finals).Kusasa amaqembu amane azoba esebhekana wodwa, amabili azodlula azoya kowamanqamu ngeSonto. Lo mdlalo uzosakazwa bukhoma kuSABC 1 ngo-3 ntambama.Imiphumela yayizolo:Palace Falcons 2-1 Cape Town RosesKanatla Ladies 2-1 City LadsMsiphuya ladies 13–0 RC MillsDurban Ladies 6–0 Bloemfontein Celtics",Sizokwemuka nayo eyeSasol: Modise
"SIKHULULWE ngesexwayiso yinkantolo ngoLwesibili isitshudeni sase-UKZN ebesiboshelwe icala lokususa udlame emphakathini nokulwa nephoyisa.UNhlakanipho Mali owenza unyaka wesine weziqu zobuthisha kule nyuvesi esikhungweni i-Edgewood, udedelwe yiNkantolo yeMantshi yasePinetown ngoLwesibili.Inkantolo ibe isilihlehlisela uMashi 27 nonyaka icala ukuze kuqhutshekwe nophenyo.Amakhulu ezitshudeni abagcwele esangweni elingenela enkantolo efuna kukhululwe uMali besola amaphoyisa nenkampani yonogada i-Mi7 ngokumbophela ubala.Abekhuza iziqubulo ecula amaculo omzabalazo ebuza ukuthi wenzeni uMali, ethi uma kuyicala aboshelwe khona kumele baboshwe bonke beyizitshudeni.Amaphoyisa abemi eceleni kwalezi zitshudeni ebezingagayelwe mphako eqaphe isimo.IPhini likaNobhala we-ANC Youth League egatsheni lase-Edgewood uNksz Sindisiwe Hadebe lithe bakhishelwe amaphoyisa ahlome ngezibhamu ekubeni bona bengahlomile. Abadubula ngesisi esikhalisa unyembezi.Isitshudeni, uMalusi Zuma, senhlangano yezitshudeni iSasco, sithe bebezimele ngaphandle kwesango lesikhungo sabo ngoMsombuluko emini kwafika amaphoyisa abadubula. Uthe isitshudeni esiboshiwe besizama ukuphulukundlela emaphoyiseni abesibambe ngesidlozane.“E-UKZN sibhekene nenkinga yezitshudeni ezikweleta imali yokufunda ezingakwazi ukubhalisa. Abaphathi abasiphenduli kwesikhala ngakho uma sithi ababhaliswe abakweletayo kunalokho basibizela amaphoyisa azosihlukumeza. UNgqongqoshe (uGeneral Bheki Cele) akakhuze amaphoyisa akhe angasihlukumezi,” kusho uZuma.Esitatimendeni esithunyelwe abe-UKZN bathe kuqhubeke ngendlela eyejwayelekile ukufunda nokufundisa ngoLwesibili ngaphandle kwesigameko sokudunga amakilasi okungatheni okwenziwe yizitshudeni esikhungweni sabo esiseMgungundlovu.“Ziyaqhubeka izingxoxo eziphakathi kwabaphathi benyuvesi nomkhandlu omele izitshudeni. Ukubhalisa kuqhubekile kuzona zonke izikhungo ngoLwesibili,” kusho i-UKZN.",Isitshudeni sase-UKZN sinikwe isexwayiso
"KUBIKWA ukuthi usemisiwe emsebenzini uthishanhloko waseLututu Junior Secondary School, e-Ugie, esifundeni saseJoe Qgabi e-Eastern Cape, ophoqe umfundi oneminyaka ewu-11 ukuthi angene emgodini wethoyilethe amlandele iselula abeyiwisile. Ngaphandle kokumiswa emsebenzini kubikwa ukuthi lo thishanhloko (49) uboshiwe izolo ngecala lokuzama ukubulala kanti kulindeleke ukuthi avele enkantolo yemantshi eNqanqarha ngoLwesibili (namhlanje). Esitatimendeni okhulumela amaphoyisa kuleli sifundazwe uCaptain Khaya Tonjeni uthe: “ Kubikwa ukuthi umsolwa wenze ingane eneminyaka engu-11 ikhumule futhi ingene ethoyilethi ebeligcwele indle yabantu. Ingane kuthiwa iboshwe ngentambo ngenhla kokhalo yehliselwa emgodini wethoyilethe ngabanye abafundi izama ukulanda iselula eyawela phakathi,”Kuleli sonto kusabalale ivideo ezinkundleni zokuxhumana owesilisa oyilungu lomphakathi elilwela amalungelo abafundi echaza ngalesi sigameko esinyanyise abaningi okuthiwa senzeke ngasekuqaleni kukaMashi . Uveze ukuthi lo thishanhloko ucele umfundi ukuthi amlandele iselula ethoyilethe ebeligcwele indle wamthembisa uR200, nawo agcine ewuzwe ngendaba. Uthe waze waphoqwa abazali ababesho ukumqeda ngenduku ukuthi akhokhele lo mfundi kodwa nakhona wakhipha ipheshana likaR50. Okhulumela uMnyango wezeMfundo e-Eastern Cape uMnuz Vuyiseka Mboxela uthe le selula yawela emgodini wethoyilethe ngesikhathi uthishanhloko eqeda ukuzikhulula. UMboxela uthe uNgqongqoshe wezeMfundo uMnuz Fundile Gade usithathele phezulu lesi sigameko futhi zikhona izinyathelo azothathelwa zona lo thishanhloko. Uthe kunezinye izinhlangano ezizofuna ukuba yingxenye yokuqondiswa kobugwegwe balo thisha njengeSouth African Council of Educators. UGade kulindeleke ukuthi avakashele lesi sikole ngoLwesine. ",Uboshiwe uthishanhloko ophoqe umfundi (11) ukuthi amlandele iselula emgodini wethoyilethe
"Nontuthuko Ngubane USOLA umbango embonini yamatekisi umndeni kasomatekisi odutshulwe wafa engena emzini wakhe eTrustfeed, ngoLwesihlanu ebusuku.UMnuz Thulani “Skhindi” Gabela (43), obenguNobhala KwaSwayimane/Wartburg Taxi Association, kuthiwa udutshulwe ehamba nomngani wakhe okuthiwa uyinyanga, besendleleni ebheke emzini wakhe oseTrustfeed.Kusolwa ukuthi umngani ubeyokwelapha emnzini kasomatekisi ngesikhathi behlaselwa, kodwa umndeni ukuchithile lokho.Umufi kuthiwa uthelwe ngoyaba lwezinhlamvu, kwatholakala inqwaba yamagobolondo.Bashonele endaweni yesigameko nomngani umthombo weSolezwe oqinisekisile ukuthi uyinyanga.UNksz Nomvula Shezi oyingoduso kaGabela ethintwa yiSolezwe, uthe nakuba besadidekile ngokubulawa kukamufi kodwa beluvele lukhona udungunyane embonini yamatekisi abeke ambikele ngalo.“Kungenzeka kube ukungaboni ngaso linye yikhona okuholele ekudutshulweni kwakhe. Ubeqeda kungishiya ekhaya siphuma kothengela ingane ikhekhe njengoba ibizalwa ngoLwesihlanu, engumuntu obuyayo kanti usezokwehlelwa yilesi sehlo,” kusho uNksz Shezi.Kunamahlebezi athi uGabela ubengomunye wabasekhaleni emizameni yokuqeda izimoto ezithutha abantu ukubayisa emsebenzini kodwa zingekho ngaphansi kukasoseshini.Umthombo ohlebele leli phephandaba, uthe sekunesikhathi eside abemboni yamatekisi bezama ukunqanda lezi zimoto.Omunye womndeni ocele ukungadalulwa, uthe umfowabo ubevele esedwetshelwe umugqa obovu ngokuthi kuzoshaya * -Agasti 1, sebembulele.“Bambulale ngoLwesihlanu kuyoshaya * -8 ebesuku. Ubehamba ngeQuantum lakhe elisha. Belinamasonto amabili lithengiwe. Ubephuma eWartburg ukuyolanda umngani wakhe wakwaDladla, waseMuden. Asinaso isiqinisekiso sokuthi ubeyinyanga yini, sizwe kuthiwa uyinyanga. Kudala umfowethu esatshiswa embonini. Eminyakeni eyisishiyagalombili edlule amatekisi akhe ake ahlaselwa. Bekunombango embonini, kunamatekisi angena ngokungemthetho, yena elwa nalokho.“Kusuka kuqala isonto ubethola izinsongo. NgoLwesibili nangoLwesithathu kukhona owamshayela ucingo.“Kwatshelwa nengane yakhe ukuthi ayiwashayele iwagcine la matekisi ngoba kuzophela. Bekunezinkulumo ezithi koshaya umhla ka-1 Agasti engasekho. Kanti kuzokwenzeka ngempela,” kusho owomndeni ongeke adalulwe.Umufi kuvele ukuthi ubenamatekisi amathathu.“Ubefundile eneziqu zeManagement. Ubengumuntu ohlakaniphile kakhulu. Wangena ematekisini cishe eminyakeni engu-19 edlule,” kusho owomndeni.Umufi unezingane ezinhlanu.Okhulumela amaphoyisa KwaZulu-Natal uCaptain Nqobile Gwala, uthe amaphoyisa aseNew Hanover aphenya amacala amabili okubulala.“Izidumbu ezimbili zamadoda aneminyaka ephakathi kuka-40 no-44 zitholwe zisetekisini zinamanxeba okudutshulwa esigcemeni saseMamnani eTrustfeed,” kusho uCaptain Gwala.Khonamanjalo, kuphinde kwadutshulwa itekisi inabagibeli kuM25 eMzinyathi, eThekwini, ngoMgqibelo.UCaptain Gwala uthe kulesi sehlo kushone umshayeli wetekisi nomgibeli kwathi abanye abagibeli abathathu baphuthunyiswa esibhedlela benamanxeba okudutshulwa.Imenenja ehhovisi leSantaco esifundazweni, UMnuz Sfiso Shangase, ithe bezwa ubuhlungu ngesigameko sokubulawa kosomatekisi.“Abantu abangenazo izimvume zokusebenza asikho isidingo sokuba bahlaselwe ngabantu abasebenza embonini. Sizolandelela kulolu daba lokubulawa kosomatekisi ukuze sizolekelelana namaphoyisa ngokuboshwa kwabasolwa. Abanye abanolwazi abeze nalo ukuze kuzotholwa ababulali. Siyalukhuza nje udlame kule mboni, alwamukelekile,” kusho uShangase.",Ubesongelwa usomatekisi obulewe
"OWAYEYIMENYA yaseThekwini, uNkk Zandile Gumede ufuna amacala abekwe wona enkohlakalo nokukhwabanisa asukela ngo-2017, asulwe ohlwini lwamacala asenkantolo.Usho lokhu ekhuluma nabalandeli bakhe ngaphandle kweNkantolo yamaCala ezeziMali eThekwini emva kokuthi icala lakhe lihlehliselwe uSepthemba 10.UNkk Gumede usolwa ngomacala okukhwabanisa nenkohlakalo amayelana nethenda lika R430 million lokuthuthwa kukadoti eThekwini.Ubevele nabanye asolwa nabo abangu-17. UNkk Gumede uphinde wasola inkantolo ngokungavumeli abezindaba ukuthi bangene ngaphakathi enkantolo ukuzocoshela leli cala, wabuza ukuthi yini esishintshile njengoba phambilini bebevunyelwa.Kuzokhumbuleka ukuthi uNkk Gumede uvela kule nkantolo nje, wayegcine ukuvela kuyona ngoMeyi 21.Mayelana nokuhlehliselwa uSepthemba kwecala likaNkk Gumede, inkantolo ithe isadinga ukwenza olunye uphenyo olunzulu ngokusoleka kwakhe kulawa macala.Esinye isizathu esibekwe yinkantolo, kube wukuthi abaphenyi abaningi baleli cala bahlala ngaphandle kwesifundazwe iKwaZulu-Natal, ngakho ngenxa yeCovid-19 abakwazanga ukunikezela le  nkantolo ngeminye imininingwane, nokuthi babe yingxenye yaleli cala.Okhulumela abalandeli bakaNkk Gumede, uMnuz Mzomuhle Dube, uthe bazomeseka kuze kube sekugcineni uNkk Gumede ngoba kuze kube yimanje inkantolo ayikaphumeli obala isho ukuthi imaphi amacala embeka wona, ngaziphi izizathu.“Sekuphele unyaka engekho amacala okuthiwa abekwe uMama uGumede. Lokhu kusho ukuthi asikho isidingo sokuthi inkantolo iqhubeke naleli cala,” kusho uDube.Ubonge abalandeli bakaNkk Gumede ngokuzomeseka ekubeni kuyisikhathi esinzima seCovid-19.“Njengosopolitiki leli cala liyambambezela ngoba unemisebenzi eminingi okumele ngabe uyayenza,” kubalisa uDube.Njengoba uNkk Gumede wayekade engusihlalo we-ANC esifundeni iTheku ngaphambi kokuthi amiswe ekubeni yimeya nosihlalo wale nhlangano kulesi sifunda, uDube uthe lawa magatsha asameseka ngokugcwele uNkk Gumede ngoba ngokwawo, “umsulwa”.UNkk Gumede ungaphandle ngebheyili kaR50 000, kanti asolwa nabo bona banikezwa ibheyili kaR5 000 umuntu emunye.Ngonyaka odlule ngo-Okthoba, oKlebe ne-Asset Forfeiture Unit bagasela emzini kaNkk Gumede kwathathwa impahla emzini wakhe oseNanda .Ngaleso sikhathi uNkk Bathabile Dlamini ongumengameli we-ANC Women’s League, wathi bayameseka uNkk Gumede.Wakhala ngokuthi uNkk Gumede uyahlukunyezwa ngoba nakhu engumuntu wesifazane.",OwayeyiMeya yeTheku ufuna amacala asolwa ngawo asulwe yinkantolo
"SELUNGENELELWE uNgqongqoshe wezeMidlalo nokuNgcebeleka kuzwelonke uTokozile Xasa udaba olusematheni lokuduba uhlelo lwethelevishini bukhoma kowayengumdlali wamaBhokobhoko, u-Ashwin Willemse ngoba ecikwa ukubhuqwa uNaas Botha noNick Mallet.UXasa ukhiphe isitatimende izolo emini emuva kwalesi senzo esenzeke ngoMgqibelo ebusuku uWillemse, Botha noMallet bebesohlelweni olushayelwa uMotshidisi Mohono, kuhlaziywa imidlalo yeVodacom Super Rugby.UWillemse utshele uBotha noMallet (abebedlala ngezikhathi zobandlululo) ukuthi ngeke akumele ukusebenza nabantu abambukela phansi ngokwebala lakhe. Uthe ngeke akwazi ukuqhubeka nokusebenza nabantu belokhu bembhuqa ekubeni babedlala ngezikhathi zobandlululo.“Kusukela ngaqala ukuzikhulisa ekuziqeqesheni njalo ningibuka njengomdlali owafakwa ngenxa yebala lakhe,” kusho uWillemse ngaphambi kokubalula injabulo yakhe ngokuthi konke lokhu okwenzekayo umhlaba uyabuka kwazise bekubukhoma.Ungqongqoshe uthe: “Le ndlela yokuziphatha kwabathile bebala elimhlophe ngokuzitshela ukuthi ubumhlophe babo busho ukuthi bangcono, kufanele iphele. Ukube akubona ubulwane obabuhambisana nenzondo enkulu yabamnyama ngabe asibanga khona isidingo sokuthi kuze kulwelwe ukuthi isibalo sabamnyama silingane nesabamhlophe,” kusho uXasa.Ukhumbuza izwe lonke ukuthi uWillemse udelelwa nje, akayena umdlali wamaBhokobhoko ojwayelekile kodwa ngo-2003 waqokwa waba iSA Rugby Player of the Year, Young Player of the Year nePlayer’s Player of the Year. Abadlali abafana noWillemse, Bryan Habana noSiyamthanda Kolisi bayisibonelo sokuthi abebala elimnyama abafakwa embhoxweni ngoba kwandiswa isibalo kodwa ithalente libuzwa kubona.UXasa utshele iSuperSport ukuthi iphuthume nophenyo kodwa akulindele ukuthi bakhishwe emoyeni uBotha noMallet.“Uma inkakha yethu ibizwa ngokuthi ingumdlali wokwandisa isibalo sabamnyama lokhu kwenziwa abantu esebenza nabo kwithelevishini, kufanele senze njani? Ukuqhubeka nokubonakala kobuso bukaBotha nobukaMallet kwithelevishini kuzobe kuchaza ukuthi iSuperSport iyavumelana nalobu buzimuzimu ababukhomise kuWillemse,” kusho uXasa.Isikhulu esiphezulu kwiSuperSport, uClinton Van der Berg, sithe: “Sizoqinisekisa ukuthi senza uphenyo olunqala ngalokhu okwenzekile. Siphoxeke kakhulu futhi sizokwenza konke okusemandleni ukuthi sithatha izinyathelo ezifanele uma sesiqedile ngophenyo lwethu.""Ngesikhathi kuqeda ukwenzeka lokhu, uThando Manana owaziwayo ngokulwela amalungelo abamnyama ezintweni ezithinta umbhoxo ubhale kwiTwitter ehlanganisa naye uWillemse emtshela ukuthi: “Kade ngangikutshela ngalaba ababili (uBotha noMallet) ubavikela. Ngiyajabula ukuthi usuze wazibonela. kufakwe negama likaRobert Marawa kule-Twitter.",Ungqongqoshe ufuna baxoshwe kwiTV
"ZIJIKILE izinto enkantolo yeMantshi yaseThekwini ngesikhathi uMnuz Thalente Mbongwa, obhekene namacala okudlwengula owesifazane (51) nomzukulu wakhe (7), eveza ukuthi usehlela ukuwaphika amacala phezu kokuba wayethe uyawavuma ekuqaleni.Ummeli kaMbongwa, uMnuz P Daniso, utshele inkantolo ukuthi emacaleni amathathu abhekene nawo okukhona elokugqekeza ngenhloso yokudlwengula namabili okudlwengula uhlela ukuwaphika.“Ummangalelwa wangqongqoza emzini okukhulunywa ngawo wavulelwa ngakho icala lokugqekeza uzoliphika. Icala lokudlwengula owesifazane (51) uhlela ukuliphika, sinokukhathazeka nangecala lesithathu,” kusho uDaniso.Umshushisi uNkk Shayna Naidoo uthe ucela icala lihlehliselwe uSepthemba 7 ukuze akwazi ukuthola imiphumela yolibofuzo emacaleni okudlwengula.UDaniso uthe uma lihlehla icala kufanele lihlehlele ukuthi umshushisi athole imiphumela yolibofuzo, ukukhuluma nabamangalelwa athole izitatimende nosizo lukadokotela wezengqondo uma edingeka.Umshushisi uthe ngeke akwazi ukuthembisa konke lokhu ngoba idokodo kufanele libuyele emaphoyiseni kutholakale imiphumela yolibofuzo.UMbongwa ucishe washiywa wummeli wakhe njengoba uDaniso ekhale ngokuthi akafuni ukumvulela isifuba.UMbongwa ubegqoke ijakhethi emhlophe nebhulukwe elimnyama ufike enkantolo engaxhugi ephethe nephepha ummeli wakhe athe yincwadi yokucela uxolo emphakathini nasemndenini awuhlukumezile.UDaniso uqale watshela inkantolo ukuthi ngeke akwazi ukummela ngoba akafuni ukumvulela isifuba ngamacala abekwe wona.“Nginezingqinamba nommangalelwa (Mbongwa) ngoba akafuni ukungivulela isifuba. Ufike angitshele ukuthi wangqongqoza kulo muzi wabamangali wavulelwa emuva kwalokho akazi ukuthi kwenzekani. Angikwazi ukumela umuntu engizothi uma sengisho izinto ezisesitatimendeni sakhe ajike athi akazazi. Yileso sizathu esenza ngifune ukuhoxa ukummela,” kusho uDaniso.Umshushisi uNkk Naidoo ucele imantshi ukuthi ilimise kancane icala ukuze uMbongwa akwazi ukuxoxa nommeli wakhe, aqonde nangokusebenza kwenkantolo.IMantshi uNkk M de Jager itshele uMbongwa ukuthi kubalulekile ukuthi achazele ummeli wakhe konke okwenzekile ngoba noma angangachaza kummeli kodwa inkantolo iyafuna ukwazi ukuthi kwenzekani, akakwazi ukuvika ngokuthi akasakhumbuli.Emuva kwalezi zingqinamba uMbongwa uvumile ukuqhubeka nommeli wakhe wathi uhlela ukuwaphika amacala.Imantshi ibe isilihlehlisela uSepthemba 7 icala.Amalungu e-ANC Women’s League abefike ngobuningi bawo ehambisana nomndeni wabagilwa namalungu omphakathi.Usoseshini waseChesterville uhambise umphakathi ngamatekisi kanti nabesilisa abayingxenye yomkhankaso kaJuluka Tsotsi abekhona.",Useyawaphika amacala osolwa ngokudlwengula
"SIYABONGA DHLADHLAE SIKHATHINI esedlule bekujwalekile ukuthi kube ngabamhlophe abazimbandakanya nemidlalo yezithuthuthu kodwa muva nje sekujwayelekile ukubona abamnyama, beshwibeka nabo ngezimbembeshwane zabo, emigwaqeni engothelawayeka kuleli. Emasontweni azolandela lengosi izofakana imilomo nezinsizwa kanye nezintokazi eziyizingwazi kulo mkhakha, ukuze ukwazi ukuqonda kangcono ngezithuthuthu esezinedumela nakwabamnyama.Namuhla sikwethulela ingxoxo esiyibambe no
Julile Radebe (35), ongomunye wabesifazaneabayidlanzana, abahamba ngezithuthuthu abazifelayo ngokuzitshuzela ngesivinini esiphezuluSiyabonga Dhladhla:
Lwaqala kanjani uthando lwesithuthuthu?Julile Radebe: Lwaqala eminyakeni emine eyedlule, ngangingakaze ngisicabange, kodwa umngani wami engangihlala naye ngalesosikhathi, watshala imbewu yalomdlalo kumina, angibange ngisabheka emuva kusuka lapho.Siyabonga Dhladhla:
Uqale nini ukusigibela?Julile Radebe: Ngaqala ngo-2008 ngesithuthuthu esincane esinenjini engu-125cc futhi angiboni ukuthi ngizoke ngiyeke ngoba kuyangikhulula ukuba sesithuthuthwini.Siyabonga Dhladhla:
Zingaki onazo izithuthuthu?Julile Radebe: Zimbili nje kuphela, yi-Yamaha 650cc V Twin Drag Star Cruiser ne Honda 125cc Dirt bike, zombili zinginika injabulo engafani.Siyabonga Dhladhla: I
ngabe yisiphi ofisa ukusithenga ngokulandelayo?’Julile Radebe: Ngiyazifela nge -ucati 999R Supersport, ngoba isifiso sami wukungena kwi Kyayalami track eGoli ngelinye ilanga.Siyabonga Dhladhla:
Ugijima kangakanani ngaso?Julile Radebe: Akuve ngicophelela emgwaqeni kodwa ke umuntu ubuye alingeke ngesinye isikhathi, ngike ngayizwa amandla ku200 km/h iCruiser yami.Siyabonga Dhladhla:
Uyayenza imigilingwane yamadela kufa ngesithuthuthu sakho?Julile Radebe: Cha angikaze ngizame, ngoba siyasinda kakhulu lesi engihamba ngasoSiyabonga Dhladhla:
Lunjani uvalo awukusabi ukulimala?Julile Radebe: Lutho, uvalo lwenza ukuthi ungakwazi ukujabula nokukhululeka ngokuphelele emgwaqeni ngenhanhla angikaze ngilimale.Siyabonga Dhladhla:
Ingabe uyingxenye yeClub?Julile Radebe: Yebo ngiyingxenye yeSwazi Boyz, okuyikilabhu ezinze eSwazini.Siyabonga Dhladhla:
Kungani wayijoyina iclub, futhi yini umsebenzi wayo?Julile Radebe: Kuba mnandi ukuhamba niyiqembu, nokulimala kuyancipha. I-club iyasiza ukuthi wazane nabantu abahlukene kodwa abanothando lwento eyodwa futhi yilapho uthola khona nolwazi olumqoka ngezithuthuthu.Siyabonga Dhladhla:
Ungabagqugquzela uthini abesifazane abafisa ukuhamba ngezithuthuthu njengawe?Julile Radebe: Uvalo alusizi, isithuthuthu siyakuhlonipha uma nawe usihlonipha, ngiyabanxenxa abesimame ukuba nabo bahlanganyele nathi ngoba kusagcwele abasilisa kulomdlalo okwamanje.Siyabonga Dhladhla:
Uzalelwe kuphi nendawo ntokazi?Julile Radebe: Ngidabuka eNewcastle kodwa ngihlala kwaNongoma lapho ngisebenza khona njenge-Project Manager kumasipala wakwaNongomaSiyabonga Dhladhla:
Ufunde wagogoda kumuphi umkhakha?Julile Radebe: Ngine-National Diploma kwi-Civil Engineering, njengamanje ngiqhuba izifundo zami kwi-Structural Engineering.",owesifazane oyingwazi yesithuthuthu
"ISILOMO soZalo, uCebo “Mr Vibe” Mthembu, singomunye wabasakazi abaqhathwe kwiMbokodo 96.8 FM Glorious Awards aseLa Vita Hotel, eThekwini ngoDisemba 14 kusukela ngo-5 ntambama.UMr Vibe, odlala indawo kaCaptain Nyawo, uqokwe emunxeni weBest Male Presenter ngenxa yohlelo alusakaza ngempelasonto kulo msakazo oluthi, Asidlali Saturday phakathi kuka-3 no-6 ntambama.Lesi silomo, esibuye sibe yilungu leClermont Community Choir, sincintisana nozakwabo kwiMbokodo, uSipho Matyeba, Sambulo Nkwanyana, Siya Mafuleka, Dr TP Hlengwa, Sizwe Manqele, Bhelebane Ntuli, Senzo Myeni noPs Mbanjwa.Njengoba ukuvota kugcina ngeSonto, uMr Vibe unxuse abalandeli bakhe ukuthi bamvotele ngobuningi babo.Omunye umsakazi ozethembayo nguMabuyi Nzama oqokwe eminxeni emibili, okungoweBest Weekend Show ngohlelo lwakhe olungeSonto phakathi kuka-3 no-6 ekuseni oluthi Inkazimulo KaJehova Ifikile.Uhlelo lukaMabuyi lutholene phezulu noluthi Ihubo LaseSiyoni, Umthombo Wolwazi, Sidedela Indumiso, Isisekelo Somshado, Isigqi Sakithi, Ezamakhwaya noluthi Ebukhoneni BeNkosi.UMabuyi ubuye wakhethwa kwiBest Female Presenter ngohlelo lwaphakathi nezinsuku oluthi Ithemba LamathembaUJehova, lapho ebhekane khona noXoli Mjwara, Nom G noXolly Makhanya.Kweminye iminxa kuqhathwe kanje:BEST SPORTS PRESENTER: Nkosi Cele noZakhele Dlamini;BEST NEWCOMER PRESENTER: Minenhle Hlengwa noNdlelanhle Khanyile;BEST FEMALE JOURNALIST: Thando Sishi, Nothando Mthethwa, Nozipho Maphumulo, Sebe Ndlovu noThando Mkhwanazi;BEST MALE JOURNALIST: Philani Mgoza noMbongeni Sibiya.*Ukuvotela intandokazi yakho, uthumela iSMS enegama noma uhlelo nomunxa aqokwe kuwo ku-35026.",OwoZalo uqhathwe nabasakazi kwiMbokodo Awards
"INHLANGANO elwela amalungelo abantu i-AfriForum isibhalele uNgqongqoshe wezokuBusa ngokuBambisana nezoMdabu, uDkt Nkosazana Dlanini Zuma noNgqongqoshe wezeMpilo, uDkt Zweli Mkhize icela ukuthi kushaye uJuni 1 sekuhoxisiwe emithethweni yesigaba sesithathu kathaqa ukungadayiswa kukagwayi. Umkhandlu obekelwe ukubhekana neCovid-19 kuleli ubhekane nolaka lwabaningi ababhema ugwayi kulandela isimemezelo sikamengameli Cyril Ramaphosa sokuthi ngeke udayiswe ugwayi nasesigabeni sesithathu ngenxa yengozi yokuthi ungase wandise isibalo sabathelelekile. Inhloko yemigomo nokuthatha izinyathelo kwi-AfriForum, uMnuz Ernst Roets ithe asikho isizathu esibambekayo ngokungadayiswa kwemikhiqizo yetobacco kuleli. Uthe ukungaphumeli obala kukahulumeni ngokuvalwa kokudayiswa kukagwayi akuhlukile nokuhlukunyezwa kwamalungelo abantu bakuleli. Uqhube wathi ukhathazekile ngezinsolo zokuthi uDkt Dlamini-Zuma ungumngani noMnuz Adriano Mazzotti osolwa ngokudayisa ugwayi ngokungekho emthethweni. ""I-AfriForum ayilweli ukubhema, ilwela inkululeko. Inkululeko yokuthi abantu bangabekelwa imithetho engawenzi umqondo,"" kusho yena. Encwadini i-AfriForum icele kuhoxiswe ukuvalwa kokudayiswa kukagwayi yathi uma kungenzeki lokho ingase ithathele uhulumeni izinyathelo zomthetho. NgeSonto umengameli Cyril Ramaphosa uthe abantu bakuleli bazokwazi ukuthenga utshwala kodwa baphuzele emakhaya kusukela ngoJuni 1. Abaningi bebezitshela ukuthi uzovunyelwa nogwayi ukuthi udayiswe kwazise ucwaningo luveza ukuthi iningi labantu lisawubhema ugwayi nakuba ungadayiswa ngokusemthethweni. Ngemuva kokwanda kwezinsolo zobuhlobo phakathi kukaDkt Dlamini-Zuma noMazzoti kulandela lesi sinqumo, ekhuluma nekomidi lasePhalamende uNgqongqoshe ngoLwesibili ukuchithile ukuthi bangabangani boMazzoti. ""Kumele ngikusho kube kanye lokhu, angiyena umngani kaMazzotti. Okwesiili, uma umuntu enza okuphambene nomthetho eNingizimu Afrika, kumele aboshwe,""ugcizelele kanje.",I-AfriForum inqumele uhulumeni ugwayi katiki kolukagwayi
"UMTHWALO usobhokweni eqenjini lamantombazane lesizwe labaneminyaka engaphansi kuka-17 njengoba ngempelasonto bezobhekisa amabombo e-Uruguay kwiNdebe yoMhlaba.Njengamanje Abantwana basekhempini ezophela ngoLwesihlanu lapho umqeqeshi, uSimphiwe Dludlu, ezobe esememezela abadlali abawu-21 azohamba nabo ngoMgqibelo.Umqhudelwano uzoqala ngoNovemba 13 kuya kuDisemba 1.“Yize singakawazi amaqembu kodwa sihlela ukuthi sibe nemidlalo emibili yobungani e-Uruguay esizozijwayeza ngawo isimo sezulu ngaphambi komdlalo wethu wokuqala neMexico,” kusho uDludlu.Amanye amazwe aseqoqweni laBantwana yiBrazil neJapan.Kulandwe uThabo Senong ukuthi azolekelela uDludlu nephini lakhe uMaud Khumalo emqhudelwaneni.USenong ubekwiNdebe yoMhlaba neqembu labafana lika-Under 20 eSouth Korea nyakenye.“Sinobudlelwano obuhle (benoKhumalo) futhi siyakholwa wukuthi ngokubambisana kukhona esingakuzuza. Umqeqeshi uThabo yena ungomunye wengibukela kubona nengikholwa wukuthi sinethimba elihle labaqeqeshi,” kusho uDludlu.Kungokwesibili emlandweni wakuleli ukuthi amantombazane ka-Under 17 aye kwiNdebe yoMhlaba. Aya okokuqala ngo-2010 eTrinidad & Tobago ngaphansi kobuholi bukaSolly Luvhango. Nokho iqembu alinqobanga nowodwa umdlalo liphuma esigabeni samaqoqo.UDludlu uthe yize engabhekile izinto ezinkulu kodwa bazimisele ngokuthola amaphuzu emidlalweni yabo.“Ngifuna abadlali bakuthokozele ukudlala. Kumele bakhombise ithalente labo kodwa futhi sibhekile ukuthi bazikhandle ngokuphindiwe ukutshengisa ukuthi bakulungele ukudlala ezingeni lomhlaba. Kusemqoka ukuzikhombisa ukuthi besikufanele ukungena (kwiNdebe yoMhlaba), senze konke okusemandleni ukuze sithole amaphuzu. Yiwona azokucacisa ukuthi asibeka kuphi,” kusho uDludlu ekhuluma nabe-safa.net.",Libhekisa amabombo e-Uruguay elesizwe
"I-EFF isabisa ngokuthi izoyinyomfa uma uMengameli Jacob Zuma esethula inkulumo yakhe yesimo sezwe ePhalamende ngoLwesine.Ilungu lePhalamende kuzwelonke le-EFF elicele ukuba lingadalulwa ngoba lingavumelekile ukuthi likhulume nabezindaba lithe bazobe bekhona ngezinkani ePhalamende ngalolu suku.Lithe kodwa ngeke baze bavumele uZuma ukuba akhulume nesizwe.“Ngeke sivumele umuntu ontshontshayo ukuthi akhulume nesizwe,” kusho leli lungu.I-EFF isimphazamise kaningi uZuma ePhalamende kwezinye iziqubu kwagcina kuqhuma iqupha ezindlini zombuso phakathi kwezikaMnuz Julius Malema nonogada.Njengoba i-EFF isabisa ngokuyinyomfa iPhalamende ngeledlule liveze ukuthi zizobe ziqine ngokweqile ezokuphepha ezindlini zombuso ngalolu suku.Ezokuphepha ezizobe zikhona zifaka nezobuNhloli. Kuthiwa kuzobe kuqashwe ngaphakathi nangaphandle.Khona manjalo, amaqembu aphikisayo asezwakalise ukukhathazeka ngokuqiniswa ngokweqile kwezokuphepha ePhalamende ngalolu suku.Ngeledlule i-DA ithe ayizange ihambisane nesinqumo sokuthi kuqiniswe ngokweqile ezokuphepha ngoLwesine.Umholi weDA, uMnuz John Steenhuisen, ucashunwe ethi kabaqondi ukuthi kungani kudingeka ukuthi kuze kube khona ezobuNhloli ePhalamende ngoLwesine.“Kungani kumele kube khona nalolu phiko kube kwenziwa umsebenzi ohlale wenziwa ePhalamende,” kusho uSteenhuisen.Ngakolunye uhlangothi, nabezindaba nabo sebazwakalise ukukhathazeka ngokuqiniswa kwezokuphepha kakhulu ePhalamende ngoLwesine.Banovalo lokuthi lokhu kungagcina sekubaphazamisa ekwenzeni umsebenzi wabo ngokukhululeka.Kodwa ngeledlule uNobhala wePhalamende, uMnuz Gengezi Mgidlana, ucashunwe eqinisa idolo abezindaba ethi ngeke kuphazamise ukusebenza kwabo.Umhlaziyi wezepolitiki ozimele KwaZulu-Natal, uMnuz Xolani Dube, uthe akabuboni ubuhlakani bokuqiniswa ngokweqile kwezokuphepha ePhalamende.Uthe lokhu kuyizinkomba zokuthi uZuma usenyambanambana kubalingani bakhe.“Kungani kulandwa amaphoyisa ngoba uZuma uzobe engekho kwi-rally kodwa uzobe esePhalamende nabalingani bakhe. Noma kungakhona abantu abangamfuni uMengameli angiboni ukuthi bangaze bamenzakalise, ngicabanga ukuthi inhloso yokuqinisa ezokuphepha wukugwema ukuthi kungabikhona mbhikisho,” kusho uDube.",‘Sizomphazamisa uZuma ePhalamende’
"AMALUNGU amahlanu omndeni wakwaTenza-Mkhize atholakala eshonile eMontclair, eThekwini, ngesonto eledlule azofihlwa ngoMgqibelo.IMantshi uNkk Bongekile Tenza-Mkhize uzofihlwa nezingane zakhe azithola emshadweni wokuqala uFezeka (16), Thabiso (11) noKhwezi Ngcobo (7).Izingane bezifunda uGrade 11, Grade 6 noGrade 3 ngokulamana kwazo.Umyeni wakhe, obengutolika enkantolo yaseThekwini, uMnuz Sandile Mkhize (41), kuthiwa uzofihlwa kubo eStanger ngawo uMgqibelo.Umngcwabo kanina nezingane uzoba sehholo lomphakathi eNhlangwini, eHighflats ngaseXobho. Inkonzo izoqala ngo-8 ekuseni.Isitatimende esithunyelwe wumndeni wakwaTenza izolo sithe uNkk Tenza-Mkhize ubelungile, ehlakaniphile futhi ezithanda izingane zakhe nomndeni wakhe.Ubeziqhenya ngomsebenzi wakhe wokuba yimantshi ebisebenza enkantolo yeMantshi eThekwini.Isitatimende sithe umndeni uzoyekela amaphoyisa enze uphenyo ngokwaholela ekubulaweni kwakhe nezingane zakhe.Inkonzo yesikhumbuzo izoba senkantolo yeMantshi eThekwini kusasa ngo-1 ntambama. Eyezingane izoba sesikoleni eYellowwood Park khona kusasa ngo-8 ekuseni.Batholwa ngoLwesithathu emzini wakwaMkhize sebethuli. Kusolwa ukuthi uMkhize wabadubula, wabe esezidubula naye. Kuvulwe amacala amane okubulala nelilodwa ngokufa komuntu.Akwaziwa ukuthi kwaba yini umsuka wengxabano eyaholela ekufeni kwabo.Ithimba leSolezwe laya endaweni yobugebengu emuva kwesehlo ngeledlule. Omakhelwane bathi babengazange bezwe lutho.Kuthiwa isihlobo sashayela ucingo amaphoyisa ngoba abashadile bengafikanga emsebenzini nezingane zingayanga esikoleni ngoLwesithathu.Kusolwa ukuthi kwenzeka ngoLwesibili ebusuku.",Uzofihlwa ngoMgqibelo umndeni wemantshi
"UMDLALO wethelevishini owuchungechunge, Uzalo, luqophe umlando ngokuthi isiqephu sawo sibukwe ngabantu ababalelwa ku11 407 540 ngo-Ephreli 15 kulo nyaka. Lezi zibalo ziqinikiswe 
ngabe-marklives.com muva nje. Kulezi zibalo kufakwe nezinhlelo ezikhonjiswa kuSABC 1, 2, 3, 
e.tv neDStv. Kuthiwa kungokokuqala ngqa emlandweni wethelevishini eNingizimu Afrika ukuba kube khona uhlelo olubukwa yizinkumbi ezingaka zabantu ngesikhathi esisodwa. Umdlalo owuchungechunge wokuqala ukukhonjiswa kuleli, iGenerations The Legacy, ulale isibilli ngo-9,544,765 kwathi omunye umdlalo nawo okhonjiswa kuSABC 1 ngo6.30, iSkeem Saam, uthole   u-8,844,068. Kuvela lezi zindaba ezimnandi nje, Uzalo luzoke luthi ukunyamalala kwiTV amasonto amahlanu kusukela ngoMsombuluko wangomhla ka11 Meyi kuze kushaye uJuni 12, 2020. ""Enye intandokazi yomdlalo osigcawugcawu osihloko sithi Makoti, uzongena esikhaleni soZalo ngo8.30 ebusuku,"" kusho isitatimende sakwaSABC 1 esithunyelelwe imithombo yezindaba. Ukuqoshwa kweziqephu zoZalo kuphazanyiswe ukuvalwa kwezwe thaqa njengoba izwe esigabeni sesihlanu, okudalwe ukusabala kwegciwane leCorona. Okhulumela, Uzalo, uNomfundo Zondi, uqinisekisile ukuthi lo mdlalo sewuqalile ukuqopha kuleli sonto emuva kokuxilonga bonke ababambe iqhaza ngenhloso yokuqinisekisa ukuphepha kupho. Ifilimu esihloko sithi Contagion yabukwa ngabantu abawu-4,465,588 kuSABC 3. KuMzansi Magic kuphenduke amatafula njengoba umdlalo omusha osamisiwe osihloko sithi Gomora, udlule ngehubo komunye umdlalo iThe Queen njengoba sewunababukeli abawu- 2,510,542.*Uhlu lwezinhlelo ezinhlanu ezikhonjiswa kuTV kwisiteshi ngesiteshi lumi kanje: Uzalo 11,407,540Generations: The Legacy 9,544,765Skeem Saam 8,844,068Xhosa News 6,215,597Zulu News 6,014,041  Muvhango 5,215,075SABC News:Covid – 19 Updates 5,012,727President on Covid-19 Additional Relief 4,686,974Ses/Tsw/Sep News 3,654,414Covid-19:Update From the President 3,414,750  Contagion 4,465,588News 1,034,275Animal Babies 1,012,362Tropika Island of Treasure -R 865,276Isidingo -R 801,795  Scandal 6,255,257Rhythm City 4,863,649Imbewu:The Seed 4,712,087Shanghai Noon 4,331,790Shanghai Knights 4,082,901  Gomora 2,510,542The Queen 2,360,221Our Perfect Wedding 1,909,050Date My Family 1,792,375Nightline 1,503,995",UZalo lusaqhubeka nokuziwolela ababukeli kuleli
"SEKUQUBULE imibuzo ukusetshenziswa kwemali ewuR22 million yokuthengela abahlala emigwaqweni izingubo zokulala ngesikhathi sokuvalwa kwezwe thaqa.Kuthiwa kunabathile abaphula imigomo elawula ukukhishwa kwamathenda ngenhloso yokukhwabanisela uhulumeni.UNkk Nonhlanhla Khoza, uNgqongqoshe wezokuThuthukiswa koMphakathi KwaZulu-Natal, uthe ngeke ayibekezelele inkohlakalo wathi akuqalwe uphenyo.Okhulumela umnyango, uMnuz Mhlaba Memela, uqinisekisile ukuthi kayilandelwanga imigomo elawula ukukhishwa kwamathenda.UMemela uthe emuva kokuthi uMengameli Cyril Ramaphosa ememezele inhlekelele ngokubheduka kobhubhane iCoronvirus, kwathathwa njengento ephuthumayoukuthe­ngwa kwezingubo zokulala kulandelwa imithetho yoMnyango weziMali kuzwelonke. Umnyango uthenge izingubo eziwu-48 000 emuva kwesimemezelo.UMemela uthe izingubo ezisezingeni zibiza uR350 kuya kuR559 iyinye.Ziwu-36 000 izingubo ezithunyelelwe umnyango ukuba uzisabalalise ezikhungweni ezigcine abahlala emigwaqweni esifundazweni.UMemela uthe umnyango ulinde izingubo eziwu-12 000 ozozigcina uzisebenzise uma kunenhlekelele ngomuso.“Sijwayele ukuthengaizingubo zokulala nezinye izinto ezimqoka ezithunyelwa ezifundeni uma kunomlilo, izikhukhula nezinye izinhlekelele ezehlela imiphakathi. Umehluko manje wukuthi esikhundleni sokusebenzisa inkampanieyodwa enkulu, sisebenzise izinkampani eziyisithupha ezisathuthuka emiphakathini ukuba zisihlinzeke ngezingubo,” kusho uMemela.Uthe kuyaphoxa ukuthi kunabantu abafuna ukwakha sithombe sokuthi kunenhlese yokukhwabanisa emnyangweni.“Ngokwazi kwethu akubanga nankohlakalo,” kusho uMemela.UMemela uthe kungenzeka abantu abebegaqele ithenda abadwebe isithombe senkohlakalo emuva kokunikwa kwamabhizinisi amancane ithenda.UMnuz Raymod Perrier, umxhumanisi enhlanganweni iNational Homeless Network, uthe kuzomethusa uma kutholakala ukuthi kunezikhulu ezisebenzisa igama labahlala emigwaqweni ukudla imali.",Imibuzo ngoR22 million wezingubo zokulala
"UNDUNANKULU waKwaZulu-Natal uMnuz Sihle Zikalala uthi kuzoqiniswa kakhulu ukuhlolelwa iCovid-19 kulezo zikole ezisezindaweni eziyizizinda zecoronavirus ukunqanda leli gciwane ezikoleni.""Isigungu esiphezulu soMnyango wezeMpilo sinxuse ukuthi kuqiniswe ukuhlolelwa kwabantu icoronavirus ukuze kunqandwe leli gciwane ezikoleni,""kusho uZikalala.UZikalala ubekhuluma emhlanganweni wezigungu esiphezulu iKZN EXCO namhlanje (ngoLwesithathu).Uthe bayazi ukuthi kunezikole okumanje zivaliwe ngenxa yokuthi kutholakale iCovid-19 kuzona.""Sikhathazekile ngokwenyuka kwesibalo sabantu abahaqwe yileli gciwane selokhu izwe lingene esigabeni sesithathu sokuvalwa kwezwe, kodwa isigungu esiphezulu siyathobeka nangesibalo sabantu abalulamayo kuleli gciwane. Sifuna ukukugcizelela ukuthi sizinikele ekutheni kungabi khona thisha namfundi ozosuleleka ngaleli gciwane,""kusho uZikalala.UNdunankulu uthe izinhlelo zime ngomumo uma kwenzeka kuba nenkinga yokuthi kube khona abafundi noma othisha abatheleleka ngaleli gciwane.""I-Provincial Executive Council iyaqhubeka nokunxusa abantu ukuthi bagqoke izifonyo uma besemphakathini, baqhelelane futhi baqhubeke nomkhuba wokuhlamba izandla ngendlela efanele,"" usho kanje.NgoLwesithathu bese kunezinye izikole ezimbili zaKwaZulu-Natal okubikwe kuzo ukuthi ukufunda nokufundisa akuzoqhubeka kulandela ukuthi kube nothisha okutholakale ukuthi baneCovid-19.Isikole iSavannah Park Secondary eChatsworth sikhiphe izincwadi sicela abazali ukuthi bangazilethi izingane zabo ezikoleni kuze kube baziswa yisikole ukuthi sebengaziletha.Esinye isikole iDeccan Road Primary eMgungundlovu naso kuye kwadingeka ukuthi sivalwe kulandela ukuthi kube khona uthisha okuvele ukuthi uhloliwe kwatholakala leli gciwane.Abanye abazali belulekwe ukuthi bayohlola izingane zabo ezikhungweni ezizimele kodwa kuyomele isikole saziswe ngemiphumela.NgoLwesibili iClairwood Secondary ne-Apollo Secondary nabo bakhiphe izincwadi bazinika abazali mayelana nokuvalwa okwesikhashana kwalezi zikole kulandela ukuthi othisha bakulezi zikole betholwe beneCovid-19.Okhulumela uMnyango wezeMfundo KwaZulu-Natal, uMnuz Kwazi Mthethwa, uthe basebenzisana noMnyango wezeMpilo ukubhekana nezehlakalo ezifuze lezi. ""Ukuphepha ezikoleni yinto eseqhulwini kithina. Kunemibandela enqala elandelwayo uma kukhona onaleli gciwane esikoleni. Kuze kube manje besisanelisekile ngendlela okwenzeka ngayo ezikoleni,""kusho uMthethwa.",UNdunankulu waKwaZulu-Natal nezinhlelo eziqinile ukuvikela othisha nabafundii kwiCovid-19
"UTHUSO Mbedu uthi ufunde lukhulu emdlalweni iGenerations: The Legacy izolo okuvele izindaba zokuthi uchithiwe kuwo.UThuso ekuqaleni konyaka kuvele izindaba zokuthi uzobonakala emdlalweni abelingisa kuwo indawo ka-Okuhle Cele.Ekhuluma ngokushiya kwakhe uthe ukujabulele ukuba semdlalweni wonke umuntu abemamukela kuwo ngezandla ezifudumele.“Ngisijabulele isikhathi engibe naso kulo mdlalo futhi kuningi engikufundile. Akusho ukuthi kuphelile ngami ngoba kungenamdlalo engibonakala kuwo. Ngimatasa ngiqopha umdlalo iMTV Shuga ezoze iqale ukubonakala ngonyaka ozayo,” kusho uThuso.Amaphephandaba angeSonto abike ukuthi indawo akade eyilingisa iphelelwe yisikhathi ngenxa yokuthi ababhali bahluleke bancama ukuyiqhubezela phambili.UThuso ugcine ukuqopha kulo mdlalo ngoJulayi. Naye ukuqinisekisile lokho.Kuthiwa ababhali babecabanga ukuthi njengoba engumuntu onekhono futhi oselingise emidlalweni eminingi indawo yakhe izosheshe ikhule kodwa lokho kwangenzeka.Kwi-Generations: The Legacy akabonakalanga ngisho izinyanga eziyisithupha kodwa uphinde waqokwa emcimbini wezindondo ama-Emmy Awards.Ubeseqokwa okwesibili. Kulokhu uqokwe emkhakheni weBest Performance.Uthe kumthokozisile ukuqokwa kwakhe kangangokuthi uzobe ekhona emcimbini nakulo nyaka.",‘Kuningi engikufunde kwiGenerations’
"ABANTU baseNtinyane, eMbumbulu, bathukuthele bavala umgwaqo omkhulu uR603 ngezingodo nangamathayi avuthayo bekhononda ngokuhamba kukagesi abathi sekuphele izinsuku ezinhlanu ungekho.Bavuke kuseluvivi izolo bavala umgwaqo onqamula eMbumbulu ngoba bethi sebebolelwa wukudla emafrijini nezingane zabo kazisakwazi ukutadisha ukulungiselela izivivinyo zika-matric ngenxa yokuthi ugesi awukho.UNksz Khombile Ndlovu uthe banqume ukuvala umgwaqo ngoba sebezame konke okusemandleni ukukhuluma ne-Eskom kodwa kungabi bikho mnyakazo.“Siyababiza bafike bavele bajike bengazange benze lutho. Okubuhlungu wukuthi asisakwazi nokuxhumana nezihlobo ngoba amaselula acishile. Sibolelwa wukudla kanti izingane zethu azikwazi ngisho ukuzilungiselela ukuhlolwa kwazo ngoba kumnyama kuyo yonke indawo yaseNtinyane,” kusho uNksz Ndlovu.Kuthiwa ugesi unqamuke emuva kokuthi kunabathile abantshontshe amakhebuli.USihlalo wekomiti lokuHlaliswa kwaBantu neNgqalasizinda kuMasipala weTheku, uMnuz Thanduxolo Sabelo, obekhuluma namalungu omphakathi ngesikhathi amaphoyisa ekhuculula umgwaqo, uthe amalungu omphakathi kumele aqikelele ukuthi ingqalasizinda kahulumeni ayebiwa ngoba lokhu kujike kuhlukumeze umphakathi.AMAPHOYISA kamasipala weTheku ekhuculula umgwaqo ngemva kokuthi iqulu lamalungu omphakathi lithukuthele lavala umgwaqo uR603 eMbumbulu izolo. Isithombe: Leon Lestrade/African News Agency (ANA)“Ukunqamuka kukagesi kubangelwe ngabantu abantshontshe ikhebuli abasuke behlose ukuyidayisa. Lokhu kuyawulimalaza umphakathi kodwa kumele umphakathi kube yiwona obamba iqhaza ekuvikeleni ingqalasizinda. Ngeke kusuke amaphoyisa azogada ugesi kodwa umphakathini kumele kube yiwo obika izenzo zobugebengu emaphoyiseni,” kusho uSabelo.Uthembise umphakathi ukuthi uzolusukumela udaba lokunqamuka kukagesi. Uthe usexhumene noMasipala weTheku ukuze kufakwe enye ikhebuli.Amanye amalungu omphakathi abegxeka ikhansela, uMnuz Thembelihle Makhanya, ngokungasukumeli phezulu uma umphakathi unezikhalo. Amanye abethi ayaqala nokumbona ethi akayibizi imihlangano yomphakakathi. UMakhanya uthe ukwebiwa kwamakhebuli kuyishwa ngoba alukho uhlahlomali olubekwa eceleni olulinde ukuthi uma kwebiwa ingqalasizinda.",Bavale umgwaqo bekhononda ngogesi
"KUZOTHELEKA izivakashi eziwu-1 million KwaZulu-Natal njengoba kuzoqala amaholidi kaDisemba.Lezi zindaba zivezwe wuNgqongqoshe wezokuThuthukiswa koMnotho, ezokuVakasha nezeMvelo KwaZulu-Natal, uMnuz Sihle Zikalala, izolo ngesikhathi ethula uhlelo lwamaholidi lwesifundazwe.UZikalala uthe zingaphezu kuka-600 000 izivakashi ezivela kwezinye izifundazwe ezazigcwele KwaZulu-Natal ngonyaka odlule, kulo nyaka bahlela ukuheha eziwu-850 000 ezivela kwezinye izifundazwe neziwu-150 000 ezivela kwamanye amazwe.“Lokhu kusho ukuthi kuzongena uR1.8 billion emnothweni waKwaZulu-Natal futhi lokhu kuzosisiza ukuthi sifinyelele ezinhlelweni zethu zokudala amathuba omsebenzi awu-183 000,” kusho uZikalala.Ucele abantu ukuthi babhukhe ezindaweni ezibhaliswe ngokusemthethweni ngokungena kwi-website yeTourismKwaZulu-Natal.Uthe abantu bazobe bephephile emabhishi ngoba abasebenzi beKZN Sharks Board bayasebenza futhi bawahlola nsuku zonke amanethi avimbela oshaka ukuba beze osebeni lolwandle.IMeya yeTheku uNkk Zandile Gumede ithe bawu-1.3 million abantu abavakashela iTheku minyaka yonke ngamaholidi kaDisemba futhi bakulungele ukwamukela izivakashi ngezandla ezifudumele.Uthe njengoba imicimbi izobe ithe chithi saka amaphoyisa kaMasipala weTheku nawakwaSAPS azobe echithiwe kuwo wonke amakhona aleli dolobha eqaphe isimo.“Sithembisa abantu abavakashela eThekwini isikhathi esimnandi esingenazo izigameko ezimbi ngoba ezokuphepha zizobe ziqinile. Sizoqala ukuba matasa ngomdlalo wokukhumbula uMandela weBafana Bafana, size ngomdlalo wabakhaya baseSoweto, i-Orlando Pirates neKaizer Chiefs, amaCrown Gospel Awards, iFillUpMoses Mabhida, Durban Jazz, Durban Braai Day, Maskandi Festival neJanuary 8 Statement. Siyilungele yonke le micimbi sithi abantu abeze eThekwini,” kusho uNkk Gumede.Uthe kuzobashubela nabenza amaphathi ebhishi nabaphuza esidlangaleni ngoba amaphoyisa akhona ukuqinisekisa ukuthi imithetho kamasipala iyasebenza.UMnuz Wonder Mbutho oyiSenior Lifeguard ebhishi iBay of Plenty ukhale ngabantu abangalaleli uma besebhishi wathi yibona ababanika inkinga ngoba babhukuda ezindaweni ezingafanele.“Sicela abantu basilalele uma bebhukuda ebhishi ngoba yithina esibonayo ukuthi ulwandle lunjani. Sicela babhukude lapho sibayalele khona ukuze bagweme ukuminza. Sesibalindile futhi siyajabula ngezinsiza esinazo ngoba sinezithuthuthu zasemanzini nemikhumbi yokusiza abazoba nezinkinga,” kusho uMbutho.",Kubhekwe uR1.8 billion ngezivakashi eKZN
"UKUFIKA kosuku lokhetho lweSafa kuzwelonke, akusho ukuthi insila yobuxoki isikhucululwe yaphela ebholeni laseNingizimu Afrika.UMazwi Mkhize osekomidini likazwelonke elengamele imqhudelwano yeSafa ukusho ngaphandle kokunanaza ukuthi ubuxoki yibona obuyisithiyo enqubekeleni phambili yebhola ikakhulukazi KwaZulu-Natal.UMkhize ohola uhlangothi lwaseCurries Fountain olubanga nolwaseHoy Park ekuphatheni iSafa eThekwini, ujutshwe ukuba ayomela iSafa kwi-ABC Motsepe National Play Offs aseLimpopo kusukela ngoJuni 4 iyophela ngoJuni 9. Amaqembu ayofinyelela kowamanqamu kulo mqhudelwano ayonyukela kwiNational First Division.Okushiya imibuzo ngokujutshwa kukaMkhize wukuthi namanje iSafa, eholwa nguDanny Jordaan ozonikwa ihlandla lesibili engaphikiswa muntu okhethweni lwale nhlangano eNasrec namuhla, ayikaluxazululi udaba lweSafa eThekwini eholwa zinhlaka ezimbili ezahlukene futhi ezingabhekani.Ephawula uMkhize ngokuqokwa kwakhe ekuyomeleni le nhlanga emidlalweni esePolokwane uthe:“Ukuqokwa kwami yinto ongeke ufunde okuningi kuyo ngoba phela wumqhudelwano odlulayo. Akusho ukuthi sengiyinhloko yophiko oluthile. Sizobe sibambisene noBrains Zulu waseMpumalanga ePolokwane. Okwethu kuzobe kuwukwengamela imidlalo. Konke kuzobe kubikwa kithi,” kusho uMkhize.Akaliyekanga kodwa ithuba lokuklolodela izimbangi zakhe kolwaseThekwini.“Siqokwe emhlanganweni obungoLwesithathu olwedlule. Ngosuku lomdlalo weMamelodi Sundowns neBarcelona. Ukuqokwa kwami ukuyokwenza loya msebenzi kufanele kodwa kubenze bazinuke amakhwapha abangathintekanga.Bekufanele ubuholi beSafa bungethembe ngoba vele ngisemakomidini amabili; elezemiqhudelwano kanjalo nelebhola lezikole,” kusho uMkhize.Ukuqokwa kukaMkhize noZulu kusho ukuthi ubuholi obusha beSafa abuzukuba nayo ingcindezi yokutatazelela ukuqoka ikomidi lezemiqhudelwano kuzwelonke.UMkhize uthe indaba yaseThekwini ayisho ukuthi sebeyizitha noMchunu kodwa iwubufakazi bokuthi ibhola laseNingizimu Afrika liphethwe amaxoki.“Uma sekudluleukhetho ngizokhuluma ngiqephuze. Kufanele avezwe amaqiniso ngoba ibhola liphethwe amaxoki. Mina kuyimi nje ophethe (kuzwelonke)ibingeke ize ifike kulelizinga le nto kodwa-keangifuni ukukhuluma manje ngingaze ngonele laba bafana esisebenza nabo obabona kahle ukuthi banekusasa ekuphathweni kwebhola,” kusho uMkhize.Udaba lweSafa eThekwini lubuyela enkantolo ngenyanga ezayo.Ukhala ngobuxoki nje uMkhize kuvela ukuthiukhetho lweSafa luhlalanamuhla phezu kokuba lungabanga khona eKZN. Lesi sifundazwe esikhulu sizomelwa yiziphakanyiswa - uThemba Phiri, uMelusi Kubheka, uKwenzakwakhe Ngwenya noThabile Msomi.Ukungakhulumi ngazwi linye kwabaseKZN abayothamela ukhetho namuhla kubeka iSafa KZN engozini efana ncamashineyenzeka kwi-African National Congress yaseKZN eyasala incela izithupha njengoba ingenaye umuntu oyimele kwitop 6 kaKhongolose.Khonamanjalo izolo iSafa itshele amalungu asekomidini lesigungu sikazwelonke ukuthi ukhetho luzoqhubeka ngaphandle kwezihibe ngemuva kokubhutsha kwemizamo kaMwelo noNkonyana nethimba lakhe ekutheni inkantolo ikhiphe isinqumo sokuthi lungaqhubekile.",Ubuxoki obubulala ibhola ezifundeni zeSafa - Mkhize
"IPHINI likaNgqongqoshe wezoHwebo neZimboni nokuThuthukiswa koMnotho uNkk Nomalungelo Gina, lithe kumele abantu bakuleli bazi ukuthi bazowenzani umhlaba uma usubuyela kubona.Ukhulume kanjena emcimbini wokuvala inyanga yabesifazane i-Womens Day Commemoration, obuhlelwe ibandla laseLuthela (eKwethabeni) behlangene nenkampani i-JRD Consulting CC, kaNkk Jabu Dlamini eMpangeni Town Hall, ngoMgqibelo.UNkk Gina ukhulume kanjena kade eyala abesifazane ukuba baqale izimboni zabo.“Impela kumele siwulwele umhlaba ukuba ubuyele kubantu kodwa umbuzo uthi sizowenzani uma usubuyele kithina? Sinalo yini iqhinga lokuwusebenzisa? Kumanje lo mhlaba omncane esinawo siyawusebenzisa yini? Impendulo ithi cha. Kumele abantu bakuleli bazilungiselele ukuthi bazowenzani umhlaba uma usubuyela kubo,” kusho uNkk Gina.Uthe kusemqoka ukuba baqale manje bawusebenzise umhlaba, kwenziwe amabhizinisi.Unxenxe abesifazane abebehambele lo mcimbi ukuba basebenzise namathuba abanawo, bazakhele amabhizinisi.“Kumele sicabange izindlela zokwenza amabhizinisi ukuze sizoqeda indlala emphakathini wethu, sikwazi ukwakha amathuba omsebenzi. Singabesifazane singahlangana siqale okuzosifakela inzuzo. Ukuqala amabhizinisi ikhona okuzothuthukisa umnotho wakuleli,” kusho uNkk Gina.Wenze isibonelo ukuthi kuke kufike inkampani yaphesheya izofuna abenza ubuhlalu ukuze babudayise phesheya.Uthe kokunye bake bangabatholi abantu abenza ubuhlalu ngoba bazithungela bodwa, bangabi amaqembu, abanye izinkampani zabo azibhalisiwe.UNkk Gina uthe uyakuqonda ukuthi imiqulu eminingi okumele igcwaliswe abantu iyabaxaka.Uthe kokunye uma beya emahhovisi abalutholi usizo lokuthi bagcwalise kanjani imiqulu okwenza badikibale.“Kokunye uke ufike ehhovisi elithize bavele bakunike umqulu omkhulu ongazi nokuthi ungawuqala kephi ukuwugcwalisa uma ufuna umsebenzi. Ngiyazi lokho kuyabenza abantu badikibale kodwa kumele bacele usizo. Kokunye abantu abasebenza emahhovisi bahluleka nokuchazela abantu ngokuthi bangaluthola kanjani usizo, konke lokhu kumele ungakuvumeli kukuthene amandla uma uqala ibhizinisi. Lokhu ungqongqoza eminyangweni ehlukene, kuyoze kuvuleke. Ibhizinisi lifuna isibindi nokusebenza kanzima,” kuphetha uNkk Gina.Lo mcimbi ubuhanjelwe izikhulu okubalwa uNkk Thembeka Mchunu, uNkk Nomusa Dhlomo webandla iCovenant Fellowship Church International (CFCI) nezinye izikhulu.Imali eqoqwe kulo mcimbi izosiza ukwakha isikhungo somphakathi nendlu yokukhonza eNgwelezane.",‘Nizowenzani umhlaba?’
"USHAYWE indiva emngcwabeni womyeni wakhe, uLerato Sengadi, yize ngoLwesihlanu, iNkantolo eNkulu yaseGoli ithe uyinkosikazi egane ngokwesintu nomrepha ongasekho, uJabulani “HHP” Tsambo.Emngcwabeni kaHHP ngoMgqibelo uLerato akafakangwa emlandweni walo mculi wahlaliswa nasephaseji kuqhubeka inkonzo.Lokhu kugqamise uqhekeko phakathi kwakhe nabakwaTsambo njengoba beze bayisana enkantolo.Ekhuluma udadewabo kaHHP, uNksz Ayanda Tsambo, uqhakambise unina wengane yomfowabo ngokubaseka, akazange ambale nakancane uLerato.Nangesikhathi uninalume womrepha, uMnuz Fezile Govern, efunda umlando akazange ambale uLerato.Uthe uHHP ushiye abazali, odadewabo ababili, indodana uLeano nomshana.Isenzo somndeni kaHHP sidonse ukukhuluma kwezokuxhumana, abanye bezwelana noLerato.Ngesikhathi sekuvalwa inkonzo yomngcwabo, uGovern uthe abantu abazoya emathuneni umndeni nabanezigqebhezana zokungena.Abaningi babambe umoya bezibuza ukuthi uLerato uzovunyelwa yini emathuneni noma uzosala ehholo.Yize abaningi bejabulile ngokumbona emathuneni uLerato kodwa badumele ngokuthi ubambe ulayini wayophonsa inhlabathi nowonke wonke.Kuqale kwayothela abazali bakaHHP, balandelwa odadewabo ababili nendodana yakhe ebiphelezelwa unina ngaphambi kokuthi kuvulelwe izihlobo nabangani.Umrepha uShuga Smakx ubeseka uLerato emngcwabeni, ubeyingxenye yabamphelezelile eseyovalelisa.Abanye bosaziwayo ababonakale beyovalelisa uHHP kubalwa uCassper Nyovest, Stoan Seate, Thapelo Mokoena, Slikour nabanye.",Uphendulwe isichuse emngcwabeni umkaHHP
"ICELL C Sharks izimisele ukusebenzisa izimbangi zayo ezinkulu iVodacom Bulls ukubuyisa izinduku nokudumala okube khona ngeledlule ngesikhathi ikhala ngaphansi kwiDHL Stormers.Iphini lomqeqeshi weSharks, uBraam van Staaten, litshele abezindaba ngezifiso zeSharks zokuya eLoftus kusasa ntambama ifike iqoqe amaphuzu agcwele. “Engingakungabazi ukuthi umbhoxo esizowudlala ePitoli uzokhombisa ngokusobala ukuthi akwehlanga kahle okwenzeke ngeledlule sishaywa ezinye izimbangi zethu. Okusemqoka ukuthi siqinisekise ukuthi siyawasebenzisa amathuba esizowathola.""Kunomuzwa wokuthi iSharks izimisele ngokudlala umbhoxo okuhamba kuwona ibhola kodwa lokhu kubukeke sengathi yikhona okuyidonsele amanzi ngomsele ishayelwa ekhaya yiStormers. Kuyacacake nokho ukuthi ngeke iyishintshe indlela iSharks edlala ngayo uma uyilalelisisa kahle inkulumo kaBraam.Yebo iSharks ikhale ngaphansi kwiStormers kodwa okucacile ukuthi izobulala abantu uma konke sekuhlangene ngoba abadlali abafana noLukhanyo Am, Sbu Nkosi, Aphelele Fassie noMakazole Mapimpi bakhombisile ukuthi ngeke ibambeke iSharks uma sebengene bathi khaxa kulesi sitayela sokudlala abafuna ukusithatha.Kulo mdlalo weBulls iSharks ithembise ukuthi izocacisa okuningi ngoba iyazi ukuthi uma ingakwenzi lokho kuzofana nokuthi ayenzanga lutho iqala kahle lo mqhudelwano ngamawini amabili ekhaya nasekuhambeni. “ISuper Rugby ayinqotshwa ngoMashi. Nango-Ephreli isuke ingakanqotshwa ngakho siwulungele umdlalo waseLoftus. Ukushaywa kwethu yiStormers kungokwejwayelekile futhi okungenzeka kunoma yiliphi iqembu. Akuyona into okumele siyifake ekhanda kepha ukunqoba eLoftus yikho okufanele siphuphe ngakho,” usho kanje uBraam.Khonamanjalo, uyaqhubeka umshikashika weHSBC World Rugby Sevens Series eVancouver, eCanada, kule mpelasonto yize izinto zingahambi kahle kwiBlitzbokke. Kulokhu iqhathwe neChile (namuhla), Wales ne-United States of America (USA) kusasa.Namuhla:Hurricanes v Highlanders (Westpac Stadium, 8.35am); Rebels v Brumbies (AAMI Stadium, 10.45am).Kusasa:Crusaders v Chiefs (Ami Stadium, 6.15am); Blues v Sunwolves (North Habour Stadium, 8.35am); Waratahs v Reds (Sydney Cricket Ground, 10.45am); Lions v Jaguares (Emirates Airlines Park, 3.05pm); Bulls v Sharks (Loftus Vesveld, 5.15pm).",ISharks ifuna ukulungisa amaphutha
"UNGQONGQOSHE wamaPhoyisa kuleli, uMnuz Bheki Cele, uthi basezithendeni zazo zonke izigebengu ezibamba izimoto zemali ngoba bayazazi.Esithangamini nabezindaba eTembisa, eGoli, izolo, uCele uveze ukuthi zehle ngo-63%, izigameko zokubanjwa kwezimoto zemali kusukela ngenyanga kaJuni beqale umkhankaso wabo wokuqeda lobu bugebengu.“Zingu-42, izigebengu ezaziwayo ezibamba izimoto zemali kubalwa kuzo nongqondongqondo, uMnuz Mzumvukile “Bibi” Cenenda, esesizibophile kusukela ngoJuni,” kusho uCele.UBibi ubesefunwe iminyaka emibili ngamaphoyisa engamtholi njengoba eze ambamba ngasekupheleni kwenyanga edlule.Uthe zonke izigebengu ezibamba izimoto zemali bayazazi, wengeza ngokuthi bazozibamba khona maduze.“Lezi zigebengu zicabanga ukuthi asizazi kanti siyazazi. Siyazi futhi ukuthi inkunzi ibanjwa abantu ababodwa ezifundazweni ezihlukene,” kusho uCele.Uthe izigebengu zivikelwa umphakathi ongazibiki emaphoyiseni.“Manje sesizoshaqa wonke umuntu endlini esizomfica nesigebengu esisifunayo, njengoba sibophe nowesifazane eTshwane oneminyaka engu-67, obefukamele isigebengu esisifunayo. ""Ukungambiki umuntu ogangayo kusho ukuthi uyahambisana nobugebengu abenzayo. Abanye abantu esizobabopha kakhulu izintombi zezigebengu,” kusho uCele.Uthe bayazi ukuthi izigebengu sezihlela ukuqinisa umkhankaso wazo eKZN, eLimpopo naseFree State.“Bhekani uBibi walapha eTembisa, simbambe esebhace eFree State. Kuyacaca ukuthi lo mkhuba wakhe ubesefuna ukuwuqhuba khona,” kusho uCele.Uthe bajabule ngempumelelo asebeyenzile ekulweni nokubanjwa kwezimoto zemali, wengeza ngokuthi eGauteng lobu bugebengu behle busuka ku-20%, baya ku-7%. “Kodwa impi asikayinqobi, usemkhulu umsebenzi okusamele siwenze,” kusho uCele.Uthe iGauteng isiphenduke inkundla yezigebengu ezibamba inkunzi izimoto zemali. “Lapha eGauteng silethe izimoto ezingu-50, ezisezingeni eliphezulu ukukhombisa ukuthi sizibophezele ekulweni nalobu bugebengu,” kusho uCele. Uthe ikhona impumelelo asebeyenzile nasekulweni nokudayiswa kwezidakamizwa njengoba behlakaze izidleke ezimbili obekukhiqizwa khona izidakamizwa. “Kulezi zidleke sithole nomshini okwazi ukwenza amaphilisi angu- 16, ngemizuzwana emibili,” kusho uCele.",Sebebophe-42 kwelezimoto zemali
"OWAYENGUMVIKELI woMphakathi kuleli uSolwazi Thuli Madonsela usejoyine isibalo esikhulayo sezifundiswa nosopolitiki abachitha ukuhlaselwa kwabantu bokufika kuleli. UMadonsela ukusho lokhu ngesikhathi ekhuluma nesiteshi sezindaba i-eNCA ngoLwesibili. UMadonsela uthe, kuningi okufanele kwenziwe ukulwa nesihlava sodlame olubhekiswe kubantu bokufika.""Lokhu kuyimiphumela yokulwela ingqalasizinda eshodayo futhi kuyimiphumela yokuthi abantu babone ukuntenga kwengalo yomthetho. Ukuthi abantu bazithathele umthetho ezandleni kwenza isimo sibe sibi kakhulu,"" kusho uMadonsela.UMadonsela uphinde waveza ukuthi, ukubiza bonke abantu bokufika ngezigilamkhuba akulungile kanti futhi kulwa nomgomo wezwe wobuntu.""Kuzoba khona isimo sokuziphindiselela ngoba akekho umuntu ozovumela kwenziwe okungalungile kuyena. Njengabantu baseNingizimu Afrika kufanele silwe nobugebengu obuqale lokhu. Lokhu futhi kuphinde kukhombe inkinga enkulu esibhekene nayo, siyivulile imincele kanti siyizwe elingenalo uhlelo lokuhlanganyela,"" kusho yena.Inkulumo kaMadonsela ihambe phezu kwamazwi omholi we-EFF uMnuz Julius Malema naye ukugxekile ukuhlaselwa kwabantu bokufika ngesikhathi ekhuluma nesithangami sabezindaba ngoMsombuluko.""Uma seniqedile ngabantu baseNigeria, Mozambique naseZimbabwe nizojikela amaShangane aseGiyani ngakho kufanele ngininqande manje. Kwenzeni konke lokhu enikwenzayo kodwa uma seniqedile nizojikelana nodwa ngoba bazobe bengasekho abantu bokufika enizobalwisa, kepha indlala izosala ikhona,"" kusho uMalema",UThuli Madonsela uhlaba ukuhlaselwa kwabokufika
"BONISWA MOHALEABAHLELI bombukiso wamabhanoyi oba minyaka yonke bathi konke kumi ngomumo ngalo mcimbi okhombisa ikhono labashayeli bezindiza bakuleli.Lo mbukiso, i-Durban Airshow, uzoba se-Virginia Airport, eThekwini, ngoMgqibelo.Esitatimendeni esithunyelwe nguMnuz Ray de Vries, obhekele ezokuxhumana kulo mbukiso, kulo nyaka kuzobe kukhona nebhanoyi le nkampani okuthiwa ishibhile i-1 time elizobe lintweza kulo mbukiso.Ngokusho kwalesi sitatimende sika-De Vries abantu baseThekwini bayalithanda leli bhanoyi eliyi-MD-87 ngoba liletha okuhlukile kulo mbukiso.Leli bhanoyi likhulu ukwedlula lawo amancane asuke entweza enza imidwebo ehlukahlukene.U-De Vries uye wathembisa abantu abazohambela lo mbukuso ukuthi bazohamba bengawuvali umlomo ngoba kukhona amadela kufa aphuma ezinkampanini ezehlukene.Uye wababula i-Egstra Flying Lions, ithimba lwakwaMazda Zoom Zoom, Red Bull Extra 330 nabanye.Uthe kuzobe kukhona amabhanoyi abizwa ngama-P 51 Mustangs, Hawker Fury ne-De Havilland Vampire.Amathikithi okubuka amabhanoyi e-Virginia abiza u-R100 awabantu abadala, kube u-R50 awezingane ezineminyaka eyisithupha kuya kwengu-13.Abantu abadala abahola impesheni bangena ngo-R50 nabakhubazekile bakhokha wona u-R50.Amathikithi atholakala e-Computicket.",Sekulunge konke ngombukiso wamabhanoyi: abahleli
"MINENHLE MKHIZES EKUHLALE obala okwezinqe zeselesele ukuthi amanye amazwe awayingeni eyabadlali abanamagama kodwa abangawenzi umsebenzi ku-Africa Cup of Nations (Afcon) ka-2013 eqhubeka kuleli.Isibindi esikhonjiswa ngabanye abaqeqeshi bamazwe okubalwa kuwona i-Ivory Coast, Nigeria, DRC Congo neZambia ku-Afcon sisidweba sicace isithombe sokuthi noma kungathiwa ungukaputeni kodwa uma ungawenzi umsebenzi ibhentshi lisuke likufanele ngoba iqembu yilona elimqoka.Selokhu kuqale lo mqhudelwano ukaputeni weNigeria, uJoseph Jobo, akakaze adlale ngisho umdlalo owodwa. Ubengekho ngesikhathi iNigeria idlala ngokulingana emdlalweni wokuqala neBurkina Faso, owesibili neZambia nowesithathu ne-Ethiopia. Kule midlalo ibhande belibanjwe nguVicent Enyemba.Kuphinde kwahlaluka ukuthi awukho umthetho othi ukaputeni kumele adlaliswe ngisho eboza ngesikhathi ama-Elephants eqala ngoDidier Drogba ebhentshini emdlalweni wesibili ne-Algeria. Nasemdlalweni wokuqala neTogo, uDrogba akazange awuqede ngoba engekho efomini okwenze wabekwa ebhentshini ngowesibili.IZambia ethuse abaningi ikhishwa ekuseni kulo mqhudelwano yenze okufanayo ishikishisa uChristopher Katongo ibhentshi emdlaweni weNigeria noweZambia ekubeni engukaputeni.Umqeqeshi weDemocratic Republic of Congo umshove ebhentshini uTresor Mputu obamba ibhade kuleli qembu.Umbuzo uthi yini ehlula umqeqeshi weBafana Bafana uGordon Igesund ukusika iphethini kula mazwe angasabi ukushova abadlali bayo abangokaputeni ebhentshini uma bengawenzi umsebenzi?Njengamanje abaningi bakhala Bongani Khumalo ongukaputeni weBafana ukuthi uyikhonco elibuthaka emuva kuleli qembu kodwa udlaliswa noma kunjalo.Abaningi bamfanisa no-Aaron “Mbazo” Mokoena obemanyanambana kubalandeli beBafana ngenxa yamaphutha akhe abedlisela iqembu.Kuyacaca ukuthi ukube uSiphiwe “Shabba” Tshabalala nguyena ukaputeni ngabe uyadlala yize ehlelwe yifomu.Inkakha yeBafana, uMark “The Nation-Builder” Williams ephawula ngodaba lukaKhumalo ikhale ngokungabi nabadlali abaningi abadlala emuva esikwatini sabadlali abangu-23 abaqokwe ngu-Igesund ukuthi bamele elakuleli ku-Afcon.“UBongani ngeke siphike ukuthi umsebenzi wakhe akawenzi ngendlela efanele kodwa uma ekhishwa sizofaka bani? UThabo Nthethe eqenjini lakhe (iBloemfontein Celtic) udlaliswa ngakwesokudla ngakho akuyona into elula ukuthi uvele umthathe umfake maphakathi ngoba ibhola lomhlaba lihlukile. Inkinga ebhekene no- Igesund wukuthi akanabo abadlali abaningi abadlala indawo kaKhumalo,” kusho le nkakha.UKhumalo uqokwe njengokaputeni ngemuva kokuthi uSteven Peinaar ememezele ukuthi usethi khumu ekudlaleleni iqembu lesizwe.“Isimo sethu esifani ne-Ivory Coast enabadlali abaningi abaseqophelweni eliphezulu. Kumele simeseke uKhumalo yize engawenzi ngendlela umsebenzi wakhe,” kusho uWilliams.Omunye umbuzo osalayo ngowokuthi kungani u-Igesund eshiye ngaphandle uBevan Fransman noSiyanda Xulu uma kukhalwa ngokuthi asinabao abadlali abangavala isikhala sikaKhumalo? UFransman usedlale phesheya, ku-Afcon ngo-2008 nakuKaizer Chiefs. Abanye abadlali abangadlala ngaphakathi uSiboniso Gaxa no-Anele Ngcongca.",Badlala ibhentshi okaputeni ku-Afcon
"Mhleli: kwelakho ngithi ake ngilobe ngale mbedumehlwane ehlasele umhlaba wonke.Ngiyezwa amakholwa esethi yizinsuku zokugcina.Kuyacaca azisekho ezinye izinsuku, sesifike ekugcineni uJesu useyabuya.Ngabe ngiyezwa ukube amakholwa aguqa ngedolo akhuleke ngamandla anxuse uMdali ukuthi asisize sinqobe leli gciwane.Ngisadidekile namanje ukuthi iqhamuke kanjani iCorona, silokhu sizwa ukuthi iqale eChina.Kusobala uma selingene kahle lizoqala ngathi esisemakhaya ngoba impilo yakhona inzima asisebenzi, nensipho kunzima ukuyithola namanzi.Uma uhulumeni esekhombisa ukusukuma, ngiphoxeke kabi ngilalele Ukhozi FM, lapho uNdunankulu Sihle Zikalala nabahlaziyi bebezwakala bekhala ngomnotho nangezivakashi ukuthi ngeke beyivale imingcele ngoba kuzosho ukuthi izivakashi azisezungena kuleli kuyacaca yimali ebalulekile kunempilo yabantu.Ngaleso sikhathi wayeseyedwa umuntu oneCorona, ukube kwasheshe kwavalwa yonke imingcele mhlawumbe ngabe alisabalele kanjena.Sekuyisikhathi sokuthi onke amaqembu ezepolitiki namabandla ahlangane manje kuliwe neCorona.Nabefundisi abahlale bevela kwithelevishini benza imilingo sekuyisikhathi sayo-ke manje.Asibabone bethandazela abantu liphume libaleke igciwane noma basuke besikhohlisa?Kuyathusa ukuzwa usuku nosuku kunyuka isibalo sabahaqekile yiCorona. Uma uzizwa ukuthi uyakhwehlela kuhle uzihlalele kini, uyeke ukulokhu uzogibela nomphakathi etekisini noma ukhwehlela sivikele thina nabanye bakithi. Uyazi abantu ababambi ngisho umlomo uma bekhwehlela.Ngiyacela bantu bakithi silalele emisakazweni, sifunde nasemaphephandabeni nakwithelevishini ukuthi senzenjani ukuze lingasabalali leli gciwane.Uma singalaleli esikutshelwayo ukuze sizivikele sizoba senkingeni.Ngiyafisa kube nomgomo wokugwema ukutheleleka mhlawumbe kungaba ngcono uma singagoma.Ngabe esinjani esingagomeleki bakithi?Kazi ngempela adlani amaShayina le enzima kangaka.Emabhasini njengamaRea Vaya eGoli kugcwala kuze kungabi nandawo yokubeka unyawo nasezitimela, abanye baze belenge ngaphandle, kusobala uma oyedwa engahaqeka eSoweto kuyobe sekumoshakele.Sibonga imizamo kamengameli.Ake akhohlwe wumnotho sobuye siwubone silwe nokunqanda ukubhebhetheka kweCorona.Okubalulekile wukuphila kwabantu.Zikhona izigwili nabahola imali eningi kuhulumeni, kanjalo namabandla kufanele angenele anikele sekuyisikhathi sokulekelela imiphakathi.Thanda ChoncoKwesakwaMthethwa",Amabandla awalekelele kwiCoronavirus
"UMENGAMELI Cyril Ramaphosa uthe ukubuyiswa komhlaba ngaphandle kwesinxephezelo yinto ebucayi ezokwenzeka ngaphandle kokusabisa abatshalizimali nokuwisa umnotho wezwe.Izolo uRamaphosa ephendula umholi weDA , uMnuz Mmusi Maimane obekhala ngokuthi lolu daba luzosusa uthuthuva luxoshe nabatshalizimali.“Abantu abafuni wonke umhlaba okhona kodwa bacela ukunikwa ingxenye ethile njengoba babethenjisiwe ngo-1955 ukuthi umhlaba kuzoba ngowabo bonke abantu baseNingizimu Afrika. Ngeke kuthikamezeke umnotho uma kubuyiselwa umhlaba kubantu, wudaba olubucayi kabi lolu ngeke sixhamazele uma silusebenza,” kusho uRamaphosa.Uphinde waphonsela amalungu ePhalamende inselelo ngesikhathi ecela ukuthi lawo angafuni ukuthi umhlaba ubuyele kubantu abasukume, nalabo abangafuni ukuthi abantu bakhelwe izindlu mabasukume.Akuzange kusukume muntu.Utshele uMaimane ukuthi bazomeseka odabeni lokulwa nokucwaswa, wukungalingani nokubuyiswa komhlaba beyi-ANC.Bezikhona neziqubu zokuphazanyiswa kwePhalamende ngesikhathi uRamaphosa nePhini lomholi we-EFF uMnuz Floyd Shivambu bephikisana ngokuthi yi-ANC eyafika nombono wokuthi umhlaba mawubuyiselwe kubantu kodwa i-EFF isiyenza sengathi iyona eyeza nawo.URamaphosa uphinde wacela uSotswebhu weDA , uMnuz John Steenhuisen ukuthi akathule ngesikhathi efuna ukuphendula umbuzo kaMaimane ngodaba lweNational Minimum Wage.“Awuthule , ngiyakucela bandla uthule ulalele ngoba ngifuna ukuphendula umbuzo kaMaimane,” kusho uRamaphosa.USteenhuisen ukhale ngokuthi uRamaphosa akakhulumi ulimi lwasePhalamende uma ethi akathule.USihlalo uMnuz Cedric Frolick ucele ukuthi uRamaphosa ahoxise inkulumo yokuthi uSteenhuisen athule, nempela wahoxisa.Uthe uR3 500 awulona iholo elifanele abasebenzi kodwa kufanele kuqalwe kancane ngoba nakwamanye amazwe abale kuwo iBrazil liyasebenza.Uphinde waveza ukuthi akanankinga nokuthi kuvulwe iBhange loMbuso, elaselokishini elizoboleka imali abantu besifazane kuyekwe ukusetshenziswa amabhange amakhulu kuphela.",'Ngeke sixhamazele ngolomhlaba'
"ISABC ikhombe indlela abasebenzi abawu-13, okubalwa kubo nobeyisikhulu sezokuxhumana KwaZulu-Natal, ebisola ukuthi baqashwa ngendlela engafanele.Phambilini kwabikwa ukuthi laba basebenzi bathathwa “njengabantu bakaHlaudi Motsoeneng” owayeyisikhulu seSABC ngoba baqashwa kusaphethe yena.Kuthiwa abanye banyuselwa ezikhundleni ngendlela engafanele.Phakathi kwabo kukhona uLesego Kgwebane obengamele ezokuxhumana ehhovisi leSABC KwaZulu-Natal.Okhulumela iSABC, uMmoni Seapolelo, ukuqinisekisile ukuthi banikezwe izincwadi eziveza isinqumo senhlangano mayelana nezimo ezaholela ekutheni baqashwe ngendlela engafanele.“ISABC yaqala uphenyo olwaphela ngoJuni 2020 oluthinta abasebenzi abaqashwa, abakhushulelwa ezikhundleni noma abanyuselwa imiholo ngendlela engekho emthethweni. I-SABC ikholwa wukuthi bahlomula ngohlelo olwancisha abanye abasebenzi ithuba elifanayo lokuthi babange ukuqashwa noma ukunyuselwa ezikhundleni,” kusho uMmoni.Uthe ubuholi beSABC bunomsebenzi wokwenza izinto ngendlela efanele nokuthi bungagqugquzeli ukwenziwa kwezinto ezingavumelekile.",Bakhonjwe indlela abaqashwa kungafanele kwaSABC
"UMNDENI kaSiyabonga Ndlovu (9), ominzile usufisa ukuthola ithambo lakhe ukuze uzokwazi ukumngcwaba.USiyabonga, waKwaDukuza, uminze ngoMgqibelo emfuleni uMvoti ekade ebhukuda nabangani bakhe, kuthiwa bebedlala umdlalo okuthiwa isitimela.Kusukela ngoMgqibelo kufunwa isidumbu sakhe, nayizolo ekuseni abatshuzi babheke baze bayeka bengakasitholi.Uninakhulu kaSiyabonga, uNkk Thandi Ndlovu, izolo ekhuluma neSolezwe uthe sebekhalela ukuba kutholwe isidumbu sakhe bakwazi ukungcwaba.“Ingane ilokhu ingene emanzini ngoMgqibelo, siyazi ukuthi ayisaphili manje, okubuhlungu wukuthi nesidumbu asikho. Kunzima ukwamukela okwenzekile. Abatshuzi sebehambile namhlanje (izolo), simile nje emfuleni asazi singenzani ukuze atholakale,” kusho uNkk Ndlovu.Uthe unina womfana uNksz Nomkhosi Ndlovu, ugcine indodana yakhe idlala ngaphandle.“USiyabonga uhambe nabangani bakhe baya emfuleni unina engazi. Kuthiwa bafike babhukuda nabanye kwabe sekudlalwa umdlalo okuthiwa isitimela. Kulowo mdlalo kuthiwa nibeka izandla phezu kophambi kwakho bese nibhukuda nihamba kanjalo sengathi isitimela. USiyabonga kuthiwa ucwilile emanzini okokuqala, bamkhipha, wacwila okwesibili, bamkhipha futhi. Okwesithathu kuthiwa ungene emanzini wangabe esaphuma,” kusho uNkk Ndlovu.Uthe abanye abantwana abebebhukuda naye bagijime bayobikela unina.“Kuyibanga elide ukusuka emfuleni uya lapho unina ehlala khona. Uthe esefika emfuleni ubengasabonakali. Nabatshuzi bathwele kanzima ngenxa yokugcwala komfula futhi naphansi kunesidaka, akubonakali,” kusho uNkk Ndlovu.USiyabonga ubephasele uGrade 6 eStanger Primary.Uthe amalungu omphakathi nawo ayafisa ukusiza kodwa awazi kumele kwenzeke njani.“Sifuna kutholakale ingane kuphela nje,” kuphetha uNkk Ndlovu.Abezimo eziphuthumayo i-IPSS Medical Rescue, amaphoyisa ophiko lwezinja nophiko lwabatshuzi, babiziwe endaweni yesigameko.Esitatimendeni esikwi-Facebookabe-IPSS bathe ngenxa yesimo sezulu esingesihle nokungaboni kahle emanzini kuphoqeukuba bakuhoxise ukuthungatha isidumbu kodwa basazoqhubeka babheke uma isimo siba ngcono.Okhulumela amaphoyisa KwaZulu-Natal uCaptain Nqobile Gwala, uthe kuvulwe icala lokulahleka komuntu esiteshini saKwaDukuza, kulandela ukuminza komfana oneminyaka engu-9.Uthe uma sekutholakala isidumbu kuzobe sekuvulwa idokodo ngokushona komuntu.",Sebekhalela isidumbu sominze edlala isitimela
"UNOBHALA jikelele we-ANC, uMnuz Ace Magashule, uthe abantu bazovotela i-ANC uma kuwukuthi ayibalahli, babumbene bewubuholi futhi uKhongolose kawunamuntu okhethekile.Usho kanje i-ANC KwaZulu-Natal igubha iminyaka engu-108 yasungulwa, enkundleni Ugu Sports and Leisure Centre eGamalakhe, ePort Shepstone, izolo.UMagashule ugudle uNgqongqoshe woMnyango wezeziMali, uMnuz Tito Mboweni, ethi emlandweni we-ANC akekho umholi owake waphuma eceleni ngokudelela izinqumo zesigungu esilawula inhlangano nezengqungquthela.Kamuva uMboweni ugxeke kwiTwiter isiphakamiso sokufakwa kweBhange loMbuso ngaphansi kukahulumeni, okuyisinqumo esathathwa engqungqutheleni ye-ANC eNasrec, eGoli, ngo-2017.“I-ANC ayinaye umuntu othile okhethekile kepha ibusa ngokuhlanganyela. Uma i-ANC ithatha isinqumo, akukho mholi ozophuma eceleni akhulume uhlangothi lwakhe, athi ubuholi nengqungquthela akuphusile. Izinqumo zengqungquthela ziyasibophezela sonke.”Unxenxe intsha ukuba isebenze kanzima ivuselele i-ANC Youth League, kuvunyelwe abantu bajoyine inhlangano.Uthe akuqashelwe abantu abafaka isikibha sikaKhongolose esinobuso bukamengameli kodwa abakhuluma ulimi oluhlukile kolwenhlangano.USihlalo we-ANC esifundazweni, uMnuz Sihle Zikalala uthe umzabalazo wabo owokubuyisa amalungelo omuntu omnyama nomnotho uze ebantwini.Uthe lona wunyaka wokwakhiwa kabusha kwe-ANC, iqine ibe nobunye, ilwe nobandlululo.“Kumele siqhubekele phambili nomzabalazo wokubuyiselwa komnotho ebantwini. Kumele sakhe ubumbano kumadlelandawonye. Njengoba sasishilo ezethembisweni zokhetho, sizoqhubeka nokusebenzela abantu baseNingizimu Afrika ngokuthembeka nangokuzimisela. Ezinyangeni eziyisikhombosa ezedlule sisebenze kanzima ukwakha uhulumeni ohlinzeka abantu ngentuthuko. Siyaqhubeka nokwakha amathuba emisebenzi, silwe nobuphofu. Sithuthukisa ezemfundo njengoba zitholakala mahhala uze uthole iziqu,“ kusho uZikalala.Uthe enye yezinselelo ababhekene nayo eyokuguquguquka kwesimo sezulu njengoba kufe izinkomo ezingaphezu kuka-17 000 eKZN ngenxa yesomiso“Ngonyaka owedlule kube nezikhukhula ezidlule nemiphefumulo yabantu. Sigqugquzele uhulumeni uma eqwashisa abantu ukuthi bayeke ukwakha ezindaweni eziyingozi. Sinohlelo lokuhanjiswa kwamanzi emiphakathini. Nakwezingenabo ompompi sowaletha ngamaloli,” kusho uZikalala.Uthe kumele balwe nobugebengu emalokishini. Ubalule ukuthi ubugebengu buphezulu, abantu bayakhuthuzwa, abesifazane bayadlwengulwe babulawe.“Izinkampani zikahulumeni aziphathwe ngendlela. Uhulumeni akaqinisekise ukuthi uyayigcina i-Eskom, SAA nezinye Izinkampani,” kusho uZikalala.Uthe ababona abangani nomengameli wase-USA, uMnuz Donald Trump, ambize ngongxiwa ophehla impi. Impunyela, uMnuz Patrice Motsepe, isanda kutshela uTrump ukuthi i-Afrika iyamthanda.",UMagashule ukhuza abaholi abaphikisa izinqumo ze-ANC
"AMAQEMBU aphikisayo athi adumele ukuthi uhulumeni uphinde wabeka eceleni izigidi zamaRandi, ukuze kutakulwe izinkampani zikahulumeni ezikhungethwe izinkinga, okuyiSAA ne-Eskom.Ephendula inkulumo yesabelo sezimali eyethulwe wuNgqongqoshe weZimali wuMnuz Tito Mboweni izolo ePhalamende, amaqembu aphikisayo athe kufana nokuthi lezi zimali ziphonswa emfuleni.Okhulumela i-IFP, uMnuz Mkhuleko Hlengwa, uthe uhulumeni kufanele engabe ugxila ekulungiseni izinkinga zokuphathwa kwalezi zinkampani kunokufaka enye imali.“Esikhundleni sokulungisa izinkinga ezikhungethe lezi zinkampani, uhulumeni ulokhu eqhubeka nokuphonsa izimali. Kufana nokuthi le mali iyalahlwa ngoba zizolokhu ziqhubekile izinkinga.”Okhulumela iDA kwezezimali, uMnuz Geordin Hill-Lewis, uthe okubuhlungu ngale mali okuzotakulwa ngayo izinkampani wukuthi ithathwe emalini okufanele ngabe kukhushulwe ngayo izibonelelo zikahulumeni.“Okokuqala ukuba sibone izibonelelo zikahulumeni zikhushulwa ngemali encane kanje. Kungokokuqala emlandweni ukuba sibone kunciphiswa imali yezibonelelo njengoba kulo nyaka izoncipha ngoR5.8 billion. Kahle kahle lesi sabelo sezimali ngesosizi. Labo abahola izibonelelo zikahulumeni bazosala bezibuza ukuthi boneni kangaka kuhulumeni emuva kokuzwa ngalesi sabelo sezimali.”UHill-Lewis uthe abazi kungani eMboweni ekhethe ukungakhulumi ngalezi zimali ngesikhathi ethula inkulumo yakhe, yize zikhona kwisabelo sezimali.Lawa maqembu athe inkulumo kaMboweni kayilibuyisanga ithemba.Ilungu le-EFF, uDkt Mbuyiseni Ndlozi, lithe lesi sabelo sezimali ngeke sikwazi ukushintsha isimo somnotho sakuleli.UMnuz Nqabayomzi Kwankwa we-UDM, uthe inkulumo kaMboweni kayishongo lutho oluphathekayo mayelana nokuvuselelwa komnotho namathuba omsebenzi.Umholi weFF Plus, uDkt ""Pieter"" Groenewald, uthe bakhathazekile ngesikweletu sikahulumeni esiphezulu kakhulu.“Kahle kahle uhulumeni ukuba uyinkampani ngabe kade ahlakazwa.”Umgcinimafa jikelele we-ANC, uMnuz Paul Mashatile, uthe bajabule ukuthi uhulumeni ubeke eceleni uR10 billion ukuba kubhekwane nokuthengwa komgomo wegciwane iCorona.UMashatile uthe bazoyigada ngeso lokhozi le mali, ukuze benze isiqiniseko sokuthi kayibhubhudlwa.Isazi sezomnotho, uNksz Tendai Mantshimuli, sithe ukuthengwa komgomo kuzosiza ekutheni kuvulwe nezinye izingxenye zomnotho ezisebenza ngaphansi kwemibandela eqinile yomvalelandlini.“Umgomo uzosiza ekutheni kuvulwe ezinye izingxenye zomnotho.”Ephendula abezindaba, uMboweni uthe ayikho imali ayifake kwiSAA kulesi sabelo.Uthe izimpesheni akazange azinciphise kodwa zinyukile.",Bakhale ngezigidi zokutakula izinkampani zikahulumeni
"BAKHALA ngomfundisi oyisihlabani somculo wokholo, abamsola ngokubaleka nezimali zabo ngemuva kokuvalwa kwehhovisi likamasingcwabisane wakhe.Amalungu kamasingcwabisane okuthiwa okaMfundisi Andile KaMajola, iZesuliwe Dignified Funerals, eMgungundlovu, athi ajoyine lo masingcwabisane ezinyangeni ezine ezedlule, ehehwa ukuthi ungowendoda eyaziwayo, elaziyo izwi le Nkosi.Lo masingcwabisane kuthiwa unamalungu alinganiselwa ku-150 abekhokha imali esukela kuR45 kuya kuR470 umuntu emunye.Kuthiwa lo masingcwabisane ububiza kahle, uthembise uhide lwezinto okubalwa ngisho nomphathi wohlelo nabazocula emngcwabeni.Bathi baphoxekile sebethi bayokhokha izimali zabo abazisebenza kanzima ekuqaleni kwesonto, bafica kulenga ingidi.Kuthiwa ihhovisi livalwa nje, lo masingcwabisane ubungakangcwabeli muntu njengoba bebesanda kuhlanganisa izinyanga ezintathu abekade bebekelwe zona.Elinye ilungu, uMnuz Phumlani Zuma (31) laseSweetwaters, eMgungundlovu, lithe lithole ukuthi amahhovisi avalwe umasitende ngoba sekuphele izinyanga ezintathu uKaMajola engayikhokhi irenti.“Sidumele ngoba besimthembile * -Andile KaMajola. Besithi ngoba umuntu odumile futhi ongumfundisi ngeke asenzele phansi. Ngijoyine ngoJuni, bengikhokha uR120. Ngimfonele ngoLwesine ngoba ngifica kuvaliwe ehhovisi lakhe. Uthe usanezinkinga asazilungisa uzovula maduze,” kusho uZuma.Uthe kuyomsiza * -Andile ukuthi ababuyisele izimali zabo uma esehlulwa yibhizinisi.Uveze ukuthi yena usebenzela inkampani yabameli ngakho * -Andile ngeke aphunyuke.Owesifazane ocele ukungadalulwa naye oyilungu, uthe * -Andile umtshele ukuthi ihhovisi livaliwe ngoba intombazane esebenza khona iyagula.“Sengiqala ukuba novalo ngemali yami. Nginezinyanga ezine ngijoyinile, bengikhokha uR340. Ngashiya umasingcwabisane wami weminyaka ngajoyina lo ngoba ngibona ukuthi ngowomuntu othembekile, ongumfundisi. Wathi unamanye amagatsha eThekwini nasePinetown,” kusho lo wesifazane.Uqhube wathi ubechazwa ukuthi * -Andile ubetholakala kalula ocingweni, babuye bamfice nasehhovisi.Omunye wabasebenzi ocele ukungadalulwa uthe * -Andile wagcina ebaholele imali yenyanga eyodwa njengoba beqale ukusebenza ngoJulayi.“Ngize ngayeka emsebenzini ngoba sengikhathele ukuxhashazwa uyena. Ngezinye izinyanga ubelokhu enginika uR500 ethi imali yokugibela. Ubethi ibhizinisi lihamba kancane. Ubehlale ecasha uma efikile, ebalekela abantu abakweletayo. Kukhona amadoda afika athi afuna imali yawo, avula ngayo umasingcwabisane,” kusho lo wesifazane.U-Andile uthe akusiwo owakhe lo masingcwabisane naye uqashiwe kuwona.“Ngiyinxusa nje kuphela. Ngibuye ngilekelele ebhizinisini ngokucelwa abaphathi. Abantu bathi owami ngoba ngiwubuso bawo. Angikwazi okokuvalwa kwamahhovisi, ngazi ukuthi ayasebenza,” kusho * -Andile.Yize * -Andile ethi uyinxusa, omunye wabasebenzi uthe ngesikhathi livulwa ihhovisi, * -Andile wazethula njengomnikazi wenkampani.",UKaMajola usolwa ngokubaleka nemali
"UCHAZWE njengomuntu obenamancoko nobekukhonzile ukufundisa ungoti (65) wesiZulu oshone ngeledlule.UDkt Khenani Makhoba waseMlaza obefundisa isiZulu e-University of Zululand (oNgoye) uchazwe njengomuntu obekukhonzile ukuhlekisa noma wubani abehlangana naye. Ubekhonze nokufundisa, ubeze afundise nabafundisi enkonzweni.Lokhu kuvele enkonzweni yakhe yesikhumbuzo ebisesontweni i-United Congregational Church of Southern Africa (UCCSA), eMbumbulu, izolo.UDkt Makhoba obenengosi abeyibhala kwiSolezwe ethi Inkundla Yokucobelelana Nobugugu ushone ngokuzuma ngesonto eledlule emuva kokuthweswa iziqu zobuDokotela olimini lwesiZulu.UMengameli Sibusiso Shezi webandla iJerusalem Christian Church (JCC) uthe uMakhoba ubekukhonze kakhulu ukufundisa kangangokuthi waze wagcotshwa ukuthi afundise abefundisi bebandla ayekhonza kulo ngaphambi kokuthi abe yilungu le-UCCSA.“Ubengumuntu obenobuholi futhi ekwazi ukukhuthaza abantu. Ubekwazi ukukhuthaza abefundisi abasanda kuqala ezikhundleni. Size samgcoba ukuthi abafundise,” kusho uShezi.Izihlobo zakhe nalabo abesebenzisana naye bathe balahlekelwe kakhulu ngokudlula kwakhe emhlabeni.UMnuz Mziwenkani Mshengu, we-Oxford University Press (OUP) uthe uMakhoba ngomunye wababhali abaphakamise igama le-OUP. Enye yezincwadi azibhalile zikhishwe yi-OUP. Incwadi Uju Lwezizukulwane ifundwa ezikoleni ka-matric futhi ayinayo incwadi eyibangisayo.Uthe balahlekelwe kakhulu ngoba uMakhoba ushone kunomunye futhi umbhali oshone ngesikhathi esifanayo, okulindeleke ukuthi naye afihlwe ngoMgqibelo.Umndeni kaMakhoba uthole ngoLwesithathu oludlule ngokushona kwakhe emqashweni oseduze kwenyuvesi.Uzofihlwa ngoMgqibelo. Inkonzo yakhe yomngcwabo izoba e-UCCSA Esangweni leZulu, Kwa-AA eMlaza ngehora lesishiyagalolunye ekuseni.",UMakhoba uchazwe ngokuba namancoko
"UNGQONGQOSHE wamaPhoyisa kuleli, uMnuz Fikile Mbalula, usegcine ephawulile odabeni lokungatholwa kombulali walowo owayengumdlali weBafana Bafana ne-Orlando Pirates, uSenzo Meyiwa. Lolu daba lusematheni kulezi zinsuku ezinkundleni zokuxhumana njengoba kukhona osanda kuphakamisa imibuzo ngalabo abebekhona ngesikhathi kubulawa lo mdlali. Ngempelasonto, ikhasi leTwitter elisebenzisa igama lowayengummeli womsubathi u-Oscar Pistorius, u-Adv Barry Roux (@AdvBarryRoux), lishicilele imininingwane ‘ngokwenzeka’ ngosuku okwabulawa ngalo uSenzo Meyiwa.FUNDA: Uyise kaSenzo Meyiwa ujabule ngokuvele ezinkundleni zokuxhumanaKuleli khasi kwadalulwa ukuthi umbulali kaSenzo ungomunye wabantu ababekhona kubo kanina wengane yakhe, uKelly Khumalo, eVosloorus, eGoli ngo-Okthoba 26, 2014.Njengoba uMbalula engomunye wabaholi abakuhulumeni abasebenzisa izinkundla zokuxhumana cishe zinsuku zonke, bekulindeleke ukuthi aphawule ngokushesha kulolu daba. NgoLwesithathu ekuseni ugcine ebhale ukuthi abanolwazi ngokubulawa kukaMeyiwa kumele baxhumane namaphoyisa noma uMnyango wamaPhoyisa. ""Sisebenza ngokuzikhandla ukuthola ababulala uSenzo, uma ekhona onolwazi sicela axhumane namaphoyisa, noMnyango wamaPhoyisa nangoma iyiphi indlela,"" kubhala uMbalula kutwitter. We are working very hard to find Senzos Killers if anyone has into please approach saps and ministry by all means necessary. 
#SenzoMeyiwa— Min of Police: Mr Fearfokkol (@MbalulaFikile) 
February 7, 2018Lo mbhalo kaMbalula awehlanga kahle kubalandeli bekhasi lakhe njengoba abaningi bemsole ngokuphendula abantu bakuleli opopayi. Usenza upopayi bakhe nx😡.— A¥ANDA (@MA94AYA) 
February 7, 2018Call everyone who was in the house stop looking away from those who were on the house, uyadlala wena— The Benzo🇿🇦 (@ThokozaniToni) 
February 7, 2018Ephulwa ngokuvela ezinkundleni zokuxhumana ngokudlula kwendodana yakhe uMnuz Sam Meyiwa uthe ujabule kakhulu futhi uyethemba lokhu kuzohelela ekutheni aboshwe maduze umsolwa.",'Sisebenza ngokuzikhandla ukuthola ababulala uSenzo' - Mbalula
"INYUNYANA yothisha iNatu isabisa ngokungena emgwaqweni uma kuwukuthi uMnyango wezeMfundo eyisiSekelo KwaZulu-Natal awuwanyusi amaholo othisha bakwaGrade R.Encwadini iNatu eyayikade iyibhalele umnyango ngesonto eledlule, yayikade iwubekele umnqamulajuqu wamahora awu-48 ukuba unyuse amaholo kungenjalo izoteleka.UNobhala-jikelele weNatu, uNksz Cynthia Barnes, uthe umnyango ufuna ukuluswa njengengane encane kwabavumelana ngakho mayelana nodaba lokunyuswa kwamaholo othisha.Njengamanje othisha bakaGrade R bahola uR7 500 kodwa iNatu ithi kukhona abahola imali engaphansi kwalokho.“Umnyango usifaka umunwe esweni ufuna ukusibona ukuthi sizokwenzani ngoba ungafuni ukunyusa amaholo othisha bakwaGrade R. Labo thisha yibona okumele ngabe bahola kakhulu ngoba bavula ingqondo yengane, bayifundise ukubhala nezinto eziningi,” kusho uNksz Barnes.Uthe iKwaZulu-Natal isilele emuva ekunyusweni kwamaholo othisha.“Lolu daba saqala ukulukhuluma kusekhona ungqongqoshe odlule (uMnuz Mthandeni Dlungwane) naye owathembisa washiya kanjalo. Ungqongqoshe omusha simchazelile konke samtshela nokuthi somnika isikhathi sokuqedela okwase kuvunyelwene ngako kodwa sibona kwayena ezithela ngabandayo,” kusho uNksz Barnes.Uthe njengamanje wonke amehlo abheke ezivivinyweni zika-matric ezibhalwayo.“Ukube kwakungewona umsebenzi wothisha bakwaGrade R mhlawumbe ngabe asinawo kwalowo matric. Umnyango awufuni ukufeza izethembiso ozenzayo kepha ufuna ukuluswa ngaso sonke isikhathi,” kusho uNksz Barnes.UBarnes akalubekanga usuku abazongena ngalo emgwaqweni kodwa uthe basazobonisana ukuthi bateleka nina.Okhulumela uMnyango wezeMfundo KwaZulu-Natal, uMnuz Muzi Mahlambi, uthe ziyaqhubeka izingxoxo phakathi kukaNgqongqoshe, uMnuz Kwazi Mshengu, nobuholi beNatu.Uthe akulona iqiniso ukuthi umnyango awuxoxi neNatu ngalolu daba.“Ungqongqoshe siqu sakhe usehlangane kaningi nobuholi beNatu ukuthola isisombululo. Sizoqhubeka nokuxoxa neNatu,” kusho uMahlambi.",‘Sizoteleka uma engakhushulwa amaholo’
"UNCOMA isibindi sikaBenni McCarthy sokungasabi ukuziphonsela inselelo, uMabhudi Khenyeza osedlale iminyaka ewu-18 ebholeni elikhokhelayo kuleli.UKhenyeza uthe kwesinye isikhathi izinkakha zaseNingizimu Afrika zivukwa yitwetwe zisabe ukuzifaka ingcindezi, nokuyinto athe kufanele iphele ukuze ibhola lizoqhubeka liye phambili.UMcCarthy usanda kushiya njengomdlali ngo-2013. Iqembu agcine ukulidlalela yi-Orlando Pirates. UMcCarthy ube esezihlupha ngezifundo zokuqeqesha, njengoba manje kungunyaka wesithathu engumqeqeshi.Kule minyaka emithathu eqeqesha, uMcCarthy sekukhona akukhombayo njengoba enqobe isicoco seMTN 8 neCape Town City ngenyanga edlule. UKhenyeza, osanda kutshela leli phephandaba ngothando lwakhe lokuqeqesha, uthe okwenziwa uMcCarthy kuhle kakhulu futhi uyisibonelo esihle kubaqeqeshi abancane.“Kuyinto enhle ukuthi uMcCarthy akwazi ukunqoba isicoco esisodwa njengomdlali, wasinqoba futhi esengumqeqeshi. Kuyinto ezishayayo kakhulu izinkakha ukuba nesibindi nomgogodla wokumela into oyiqalile. UMcCarthy uyafakazisa ukuthi uma into ukholelwa ekutheni ungayenza, iyenzeka ngempela,” kusho uKhenyeza.Phakathi kwamaqembu uKhenyeza asedlale kuwona iLamontville Golden Arrows, Kaizer Chiefs, Mamelodi Sundowns, Ajax Cape Town neMpumalanga Black Aces. UKhenyeza akakufihli ukuthi uma egaxa amakhokho emgibeni ufuna ukuqeqesha. Utshele leli phephandaba ukuthi angaqeqesha noma ngubani, noma kusiphi isigaba. Unezezele ngokuthi uyazihlupha ngokufunda izindlela zesimanjemanje zokudlala unobhutshuzwayo, nathe uzithatha e-Europe.UKhenyeza ungomunye wabadlali abambalwa kuleli oshaye amagoli awu-100. Njengomakadebona, uthe ukuphucwa koSuthu amaphuzu ayisithupha iFifa, ngeke nakancane kuwuphazamise umgqigqo weqembu.“Akuyona into esiphazamisile indaba yokuphucwa amaphuzu. Ngibona ukuthi kunalokho isakhe isibindi, nokuthi sinezezele kakhulu ekudlaleni kunakuqala. Siyazi futhi ukuthi indaba yamaphuzu incikene kakhulu nehhovisi laMaZulu, thina okwethu ukudlala enkundleni,” usho kanje uKhenyeza.",Akawuvali umlomoowoSuthu ngoMcCarthy
"ITHI yayingeke imbulale uSenzo Meyiwa indodana kaChicco Twala, uLongwe, okusabalele umbhalo ezinkundleni zokuxhumana obukhomba yona ngenjumbane ngokufa kwalo nozinti weBafana Bafana ne-Orlando.ULongwe uveze lokhu izolo ngesikhathi ekhuluma emsakazweni iMetro FM ohlelweni lwantambama lukaMo Flava noMasechaba. Ubizelwe emsakazweni ngemuva kwezinsolo ezisabalele ezinkundleni zokuxhumana ezikhomba yena ngokudubula nokubulala uMeyiwa.Ngesikhathi echaza ngokwenzeka kubulawa uMeyiwa eVosloorus, eGoli, ngo-Okthoba 26, 2014, uLongwe uthe wayengeke abulale uSenzo ngoba ungumlandeli we-Orlando Pirates.Uthe ngalolu suku bahlaselwa amadoda amabili ayebafuna imali namaselula.“Ngaba yigwala kunabo bonke ngoba ngabaleka kuqala. Ngaba owokuqala ukuzama ukuvikela ababesendlini, ngabona ukuthi oyedwa wabo uphethe isibhamu, ngabaleka. Ngizovuma nje ukuthi ngaba yigwala ngalolo suku ngoba ngaphuma kuqala endlini,” usho kanje.ULongwe uphekwe ngemibuzo kulesi siteshi nje ngoLwesithathu uChicco naye ubevutha ephika izinsolo zokuthi uSenzo wadutshulwa ngesibhamu sakhe. Ekhuluma kulesi siteshi uChicco uthe ukube uSenzo wabulawa yindodana yakhe wayezoqinisekisa ukuthi iyaboshwa.Uqhube waveza nokuthi uma kungathiwa uLongwe owadubula wabulala uSenzo, mhlawumbe wakwenza ngesibhamu somunye umuntu, hhayi esakhe ngoba wayengekho yena futhi nesibhamu sakhe sasingekho endaweni yesigameko.",Indodana kaChicco igonyuluka ngokubulawa kukaSenzo
"UMENGAMELI Cyril Ramaphosa uchaze obengumengameli waseTanzania uMnuz John Magufuli, njengendoda elisebenzele kakhulu izwe layo.URamaphosa ubekhuluma enkonzweni yomngcwabo kaMagufuli eJamhuri Stadium eDodoma eTanzania izolo.UMagufuli ushone ngeledlule, kuthiwa uhlaselwe isifo senhliziyo.Kumanje uNkk Samia Suluhu Hassan, osenguMengameli ubeyiPhini likaMagufuli.URamaphosa uthe elakuleli liyaziqhenya ngamagalelo kaMagufuli (61).“Silahlekelwe umengameli obeziqhenya ngokuba owase-Afrika. Ngiyakhumbula sixoxa naye esemcimbini wokugcotshwa kwami, saxoxa ngombono anawo ngeTanzania, efuna inqubekela phambili ngayo. Ngazizwa ngithobekile ngoba waya kwamanye amazwe. Wayejwayele ukuzihlalela kuleli zwe (eTanzania). Ngangizitshela ukuthi ingoba usaba ukundiza ngebhanoyi, kodwa wangitshela ukuthi yena uthanda ukuzihlalela ezweni lakhe asebenzele izwe nabantu kunokuthi  elokhu ehamba. Ngabona nami ukuthi impela wayekhetha ukuzihlalela ezweni lakubo ukuze asebenzele abantu njengoba kukuningi akwenzele izwe,” kusho uRamaphosa.Uthe: “ITanzania yasilekelela kakhulu sibhekene nohulumeni wobandlululo. Njengoba saba isizwe sokugcina ukuthola inkululeko, isizwe saseTanzania sasiza kakhulu iNingizimu Afrika, lasihlanganisa namanye amazwe.”Ephetha umbonge ngezinto ezintathu.“Waba ngomunye umuntu owalwa nenkohlakalo, waba ngomunye wabaholi base-Afrika owayekholwa ukuthi abaholi kumele besebenzele abantu, bangazenzeli bona. Ngifisa nokumbonga ngokugxila ekukhulisweni komnotho kuleli zwe nase-Afrika yonkana.”",Uncome obengumengameli waseTanzania ngobuqotho
"BANGU-3.8 million abantu bakuleli abahlala babukela izindaba zolimi lwesiXhosa ezazifundwa okokugcina uNoxolo Grootboom, emasontweni adlule.Lokhu kuvele ezibalweni zikaMashi ezikhishwa iThe Broadcasting Research Council of South Africa.Ukufunda izindaba kukaNoxolo kwaba undabamlonyeni kwabaningi njengoba iSABC1 yagqugquzela abantu ukuthi babukele le ntatheli okokugcina njengoba isithathe umhlalaphansi. UNoxolo wayeseneminyaka engu-37 esethimbeni lezindaba kwaSABC.KwiDStv uhlelo olukhombisa abesifazane abagane indoda eyodwa abangafunani kuMoja Love i-1st wife vs 2nd wife olwethulwa uPastor I Makamu, lusezinhlelweni ezenze kahle kulesi siteshi.Lolu hlelo luqale ngengiya eliphezulu ngenyanga edlule njengoba lunababukeli abangu-807 595. Kusona lesi siteshi ezinye izinhlelo zakhona ezihamba phambili kubalwa oluthi Rea Tsotella, Lekunutu, Uyaphuza nezinye.KuMzansi Magic akukho okuhlukile khona njengoba umdlalo iGomora ulokhu uyibambile indawo yokuqala ngababukeli abangu-1 225 254.IThe Queen iyalandela ngababukeli abangu-1 145 816.Umdlalo Ehostela nohlelo oluthi Mnakwethu: Happy Ever After zenze kangcono njengoba zibalwa neziyishumi ezihambe phambili kulesi siteshi.Uhlelo oluthi Mzali Wami nohlelo oluthi Abandoned  obelwethulwa uPhumeza Mdabe nolukhombisa ngomndeni wakaRanaka, iThe Ranakas zikwezingenzanga kahle uma kuza kubabukeli. Kwi-e.tv umdlalo iDurban Gen kubukeka uza kahle njengoba manje uhleli endaweni yesihlanu ngababukeli abangu-2 441 636.KuSABC2 umdlalo iMuvhango usukile endaweni yokuqala esithathwe izindaba zesiBhunu, wahlala endaweni yesibili ngababukeli abangu-4 275 012.Kule nyanga ziningi izinhlelo eziqalile eziteshini ezehlukene kuleli okulindekele ukuthi kubonakale ukuthi zenza kanjani kubabukeli uma kuphela le nyanga. ",Zihamba zodwa izinhlelo zeMoja Love kuDStv
"MLUNGISI GUMEDEU ZIBONA ebhekene nenselelo enzima uNobhala omusha we-Cosatu KwaZulu-Natal ongene endaweni kaMnuz Zet Luzipho.Engxoxweni ekhethekile ne
Solezwe izolo, uMnuz Edwin Mkhize (41) osanda kukhethwa njengoNobhala omusha we-Cosatu esifundazweni, uthe uyazi ukuthi kulindelwe lukhulu kuyena njengoba engena esikhundleni somholi obesezakhele igama futhi esebenza ngokukhulu ukuzikhandla.UMkhize owazalelwa eMzumbe kodwa manje osehlala KwaNdengezi, uthe unethemba lokuthi amava anawo acele eminyakeni engamashumi amabili azomsiza kakhulu ekwenzeni umsebenzi wakhe ngempumelelo.Lo mholi oneDiploma kwi-Labour Economics, ne-Political Studies ne-degree kwi-Bachelor of Social Science usebenze njenge-shop stewart iminyaka engaphezu kuka-15, waphinde waba yiPhini likaSihlalo we-Samwu esifundazweni amahlandla amabili, ngaphandle kwalezi zikhundla uke waba futhi nguNobhala we-Cosatu ePinetown iminyaka emihlanu.Uyivumile inselelo abhekene nayo.“Izinyunyana ezingaphansi kwe-Cosatu yizona ezingiphakamisile, kusho ukuthi kukhona ezikubonile kimina zabe seziyangithemba zingifaka kulesi sikhundla,” usho kanje.Uthe wonke umholi unendlela ahola ngayo abantu, wengeza ngokuthi okunye okubuye kusize ukuthi kusetshenzwa ngokubambisana.“UMnuz Luzipho naye ubengasebenzi yedwa kodwa bekukhona ithimba akade ebambisene nalo kodwa njengoNobhala bekuba nguyena owenza izitatimende waze wagcina esengubuso be-Cosatu KwaZulu-Natal,” usho kanje.UMkhize uthe akafuni ukuthi abantu babuke yena bese bemqhathanisa nomunye umuntu.“Ngizimisele ngokusebenza kanzima futhi ngibambisane nobuholi ukuze sikwazi ukuqhuba izinhlelo zomfelandawonye wezinyunyana,” usho kanje.I-Cosatu KwaZulu-Natal ibe nengqungquthela eyisipesheli ukuze ikhethe uNobhala omusha ngemuva kokuhamba kukaLuzipho manje esezoba nguSihlalo wekomiti lezokuMbiwa phansi nezaMandla kuzwelonke.UMkhize uthe bayambongela uLuzipho ngokuqokelwa kulesi sikhundla esisha, wengeza ngokuthi lokho kukhombisa ukuthi uyakhula emsebenzini wakhe.“Sifuna futhi ukumbonga uhulumeni oholwa yi-ANC oqaphele ithalente kuLuzipho wabe usumnika umsebenzi esingangabazi ukuthi uzowenza ngenkulu impumelelo,” usho kanje.Uthe bazibophezele ekutheni balwele izimfuno zabasebenzi baphinde benze isiqiniseko sokuthi baqinisa zonke izinhlaka zezinyunyana ezingaphansi komfelandawonye wabo.",UMkhize uyayivuma inselelo kuCosatu
"IMIZAMO yokuthi kube khona uBabes Wodumo emcimbini wokuqala, iGqom in Concert ozoba senxanxatheleni yezitolo iPavillion, eThekwini, ngo-Ephreli 21, seyifana nokuthela amanzi emhlane wedada.Ngemuva kokukhishwa kwesikhangiso somcimbi, abantu abaningi bakhala ekhasini likaDJ Tira ongumhleli womcimbi befuna afake uBabes Wodumo njengoba engomunye wabagqamisa kakhulu lolu hlobo lomculo. UTira usamile ekutheni lo mculi ubiza imali abangeke bakwazi ukuyikhokha njengabahleli.Ekhuluma neSolezwe uTira izolo uthe, kuze kube yimanje beyingakalungi indaba yokuthi uBabes abe semcimbini.“Uma kuphela leli sonto ingalungile kusho ukuthi ngeke isalunga. Okwamanje inkulumo ayihlangani,” kusho uTira.Okhulumela uBabes, uHlengiwe Mbambo, uthe bebethanda ukuthi uBabes aye emcimbini.“UBabes nethimba lakhe ngebhadi bazobe bematasa ngaleyo mpelasonto. Saqinisekisa kwabanye abahleli bemicimbi ngesikhathi besiqasha ukuthi sizoba khona emcimbini yabo, abukho ubutha,” kusho uHlengiwe.Uthe ithimba laseWest Ink lifisela uTira impumelelo futhi liyathemba ukuthi bazoba khona emcimbini wangonyaka ozayo. UTira akazange ayiphathe eyokuthi akazange amthole ngoba uqashwe kwenye indawo uBabes. UHlengiwe uthe ugxile kwezokuxhumana kuphela kwiWest Ink. Ebuzwa ukuthi uBabes ubiza malini uma umqasha, uthe kuncika ohlotsheni lomcimbi omqashela lona. “Ayifani ngokwamazinga, kukhona emikhulu nemincane, nenani lakhe lihambisana nalokho,” kuchaza uHlengiwe.Kulo mcimbi kuzobe kunandisa iDistruction Boyz, Busiswa, Kwesta, Tipcee, DJ Sox, Okmalumkoolkat, Dladla Mshunqisi, Black Motion nabanye.Amathikithi omcimbi atholakala eComputicket ngoR200 kanti iVIP nguR450.“Siyakholwa wukuthi ithimba esinalo lizowenza umsebenzi futhi yingakho siqhubekile sawethula umcimbi (ngaphandle kukaBabes). Umcimbi futhi uzoshisa,” kusho uTira.Khonamanjalo, ngoLwesithathu nangoLwesine ngesonto elizayo kuzoba nengqungquthela yokucobelelana ngolwazi kwezomculo, iGqom Music Conference. Ingqungquthela ihlelwe yiDurban’s Finest, uTira noDJ Sox.Ingqungquthela izobe iseMoses Mabhida Stadium ngo-8 ekuseni kuze kube wu-4 ntambama. Kungenwa mahhala.Esitatimendeni kuvele ukuthi kuzobe kukhulunywa ngokudidiyela, ukusabalalisa umculo, ukunandisa nokunye.Izikhulumi zihlanganisa iDurban’s Finest, Rude Boyz, Distruction Boyz, DJ Lag, Zakes Bantwini nabanye.",Akucaci ngoBabes kokaTira
"Mhlengi ShangaseUMshengu uthe isivumelwano esikhona nezinyunyana zothisha, sithi othisha abafaka izicelo zokuthi basebenzele emakhaya ngenxa yokuthi basengozini yokuhaqwa yiCorona, siphela esigabeni sesibili somvalelandlini.UMengameli Cyril Ramaphosa umemezele ukuthi izwe lizokwehlela esigabeni sokuqala, lisuka kwesesibili ngeSonto ngo-12 ebusuku.“Njengoba singena esigabeni sokuqala silindele bonke othisha ukuthi babuyele ezikoleni. Lokhu kusho ukuthi ngeke kusaba nokushoda kothisha ngoba bonke bazobuya,” kusho uMshengu ekhuluma namalungu esiShayamthetho sesifundazwe izolo ngesabelo sezimali esibuyekeziwe.Lo mnyango wabelwa uR57.2 billion.Uveze ukuthi bathola izicelo ezingu-5 970 zababefuna ukusebenzela emakhaya kanti kwaqokwa othisha abazobamba abangu-2 015 ukuvala izikhala zothisha okwaphasa izicelo zabo.UMshengu uthe kwaqokwa abazohlanza ezikole ezingu-3 877, ezazingenabo abahlanzayo abaqashwe ngumnyango kanjalo nabangu-6 000 abazohlola izinga lokushisa labafundi.“Izinkontileka zabahlanzayo nababheka ukushisa emzimbeni wabafundi beziphela ngo-Agasti kodwa sizilulile kuze kube wuDisemba walo nyaka. Siyabakhokhela futhi sisebenzisa iPersal, ukuze bazazi ukuthi bahola nini bese behlela izinto zabo, hhayi indaba yokuthi ngesinye isikhathi bayahola baphinde bangaholi. Kudingeke ukuthi sithathe imali iye ezinhlelweni zeCorona ngoba akekho obazi ukuthi kuzoba nenhlekelele enje.”USihlalo wekomiti lezemfundo esiShayamthetho uMnuz Jomo Sibiya, ukhale ngezikole ezicekelwe phansi ngumphakathi wathi kumele kuliwe nalokhu.Uthe kugcina sekusebenza imali enkulu kulungiswa lezi zikole ekubeni ngezomphakathi.I-IFP ikhale ngemali enkulu esetshenziswe ukuthenga ezinye zezinsiza zokuvikela icorona. I-DA neNFP bakhale ngezikole zodaka oThukela nasesifundeni iHarry Gwala.Ziyisishiyagalolunye ngu-9 izikole okuthiwa ngezodaka kulesi sifundazwe. UMshengu uthe odabeni lwezikole zodaka ezintathu ziyakhiwa, ezimbili kukhishwe ithenda, kuthi ezine kunohlelo lwazo lokuthi bazidwebe. ",Bazobuyela ezikoleni othisha
"IMAMELODI Sundowns iqhubekile nokungahlulwa kwiDStv Premiership ngesikhathi ishayana izibukane naMaZulu FC emdlalweni ophele ngo 0-0 eJonsson Kings Park Stadium, eThekwini ngoLwesithathu.AmaBrazilians aseqhube imidlalo ewu-21 engayazi induku kwiligi. Asehleli esicongweni ngamaphuzu awu-47. AmaZulu anamaphuzu awu-41 endaweni yesibili. Usuthu bekunethemba lokuthi yilona oluzokhipha iSundowns emzileni, njengoba lushaya ngefomu enhle kulezi zinsuku.AmaZulu angene enkundleni eshayela phezulu kwazise abekade esewine imidlalo eyisithupha ilandelana. ISundowns, ephinde yaphuma enkundleni ngaphandle kwegoli emdlalweni wesibili kulandelana, kade ibheke ukubuyisa isithunzi kulandela ukwehlulwa yiTshakhuma Tsha Madzivhandila (TTM) kowandulela owamanqamu. Nokho oSuthwini izifice zigawulwe zabekwa.Kulo mdlalo kucace zibekwa ukuthi alikho iqembu elizocanasa enkundleni. AmaZulu azamile ukuligcina ibhola umdlalo usaqala kodwa abadlali beSundowns bebengafuni lutho. Ngokuhamba kwesikhathi ikhombise ukuzinza iSundowns kodwa ihluleka wukwakha amathuba acacile okushaya amagoli. Isiwombe sokuqala siphele umqeqeshi woSuthu, uBenni McCarthy, esethole ikhadi eliphuzi kulandela ukuphendulana nonompempe uJelly Chavani.Esiwombeni sesibili, umdlalo ukhombise ukuvuleka, kwavela amathuba. Ngomzuzu ka-53 ishodi lika-Augustine Mulenga lishaye ipali labuyela enkundleni emuva kokuphendula abadlali basemuva bamaBrazilians. Kusuka kuleli bhola, iSundowns iqonde phambili yangena ebhokisini koSuthu kodwa unozinti uVeli Mothwa walivimba ibhola likaThemba Zwane. Ngomzuzu ka-76 uPeter Shalulile uhlulwe wukushaya igoli engasekho uMothwa epalini emuva kwe-free kick eshaywe ngokushesha nguThapelo Morena kwesokudla. ",ISundowns isaqhubeka nokuqoqa amaphuzu kweyeligi
"U
SHADELWE yisipawupete sakhe, uCarina Mckechnie, umdlali weLamontville Golden Arrows, uKagisho “KG” Dikgacio NgoMgqibelo.Ubukhazikhazi bomshado bebusendaweni yomtakabani eNanda Polo Club, eSandton, eGoli. Abebeshada bakhethe indlela yokugqoka engeyona ubukhazikhazi kodwa esezingeni eliphezulu. UDikgacio ubeqgoke ibhatshi elihle elimnyama eliphethwe ngokunavy esiphikeni, neyembe elihlomphe nentolibhatshi emnyama, wabopha namadevu ekati nebhulukwe eli-navy.UCarina ubegqoke ingubo yomshado emhlophe engenamikhono engu-lace ngaphezulu, kanti ubeziphaqule ngendlela ebukekayo obekwenza bugqame kakhulu ubuhle bakhe.UDikgacio ubemiswe ngabangani bakhe okukhona kubo umdlali weGolden Arrows, uMusa Bilankulu abebegqoke amabhulukwe ampunga namabhatshi amaroon aphethwa ngokumpunga esiphikeni enziwe uNpcmenswear.Umshado ubuhanjelwe wosaziwayo kwezemidlalo nezikaqedisizungu. Bekukhona uSihlalo weGolden Arrows ophinde abe yiCEO yePremier Soccer League, uMato Madlala, umculi weHip hop ongumngani noDikgacio, uCasper Nyovest, uSphiwe Tshabalala, odlalela iKaizer Chiefs, no-Eric Macheru, odlala ku
  Skeem Sami.NgoJuni uDigkacoi uchanguzelwe ngokwesintu yisimomondiya saseSwazini. UDigkacio noCarina banendodakazi eneminyaka emithathu uNevs.",Ubukhazikhazi kushadelwa u-KG
"UDUTSHULWEamaphoyisa wafa owesilisa owahubhe ngenduku, abaleka ashiya iveni nokhiye phakathi namaselula agcwala izinkalo.Lesi sehlakalo esishiye umndeni ushaqekile, senzeke eFolweni, eningizimu yeTheku, ngoMgqibelo odlule.Odutshulwe amahlandla amathathu esiswini nasengalweni, uMnuz Mthokozisi “Pa” Makhanya (32).Okhulumela amaphoyisa KwaZulu-Natal uCaptain Nqobile Gwala, uthe udaba lusingethwe wuphiko oluphenya amanye amaphoyisa, i-Independent Police Investigative Directorate (IPID).Okhulumela i-IPID uMnuz Moses Dlamini, uthe uphiko lwabo lusazoluphenya udaba.Ngokusho kwelungu lomndeni ebelikhona ngenkathi lesi sigameko senzeka, udaba luqale ngentombi kamufi.“UNto ubethunywe uPa ukuthi ayothenga igrosa eSiphingo. Ubuye engayiphethe nemali ingasekho kodwa edakiwe,” kusho isihlobo.Ngenkathi umufi ebuza ukuthi kwenzekeni kuthiwa intombi yakhe anezingane ezintathu nayo, imphendule kabi, umufi wayishaya.Eseyishayile, ilungu lomndeni lithe icasukile intombi umufi abehlala nayo kubo, yathi ayimethembi iyamsolaukuthi ubuye adlwengule izingane zayo.“Yilapho uPa ethukuthele khona kakhulu wathatha induku wamshaya,” kusho isihlobo. Ngokwalesi sihlobo, intombi kamufi iphumile yangasho ukuthi iyaphi, yabuya isihamba namaphoyisa.Sithe kuqale kwafika amaphoyisa amathathu, amabili awesifazane nelesilisa aqhamuka eFolweni.Kubikwa ukuthi afikeapaka iveni egcekeni, angena endlini.Ngenkathi ebuza umufi ukuthi uyishayeleni intombi yakhe, kuthiwa umufi naye obephuzile, uthathe induku wahlasela ngayo amaphoyisa aphuma ebangisana umnyango.“Ashiye iveni yawo nokhiye phakathi abaleka ngenkathi uPa ewahubha ngenduku.“Uthathe ukhiye evenini namaselula amaphoyisawangena nakho endlini,” kuchaza isihlobo.Uthe akuphelanga sikhathi esingakanani, kwabonakala sekutheleka inqwaba yamaphoyisa avela eSiphingo.“Aqale angqongqoza ewindini lekamelo abezivalele kulo wangavela. Aqhumise izibhamu emoyeni abe esengena ngaphakathi endlini,” kusho isihlobo.Sithe aqonde ekamelweni abelele kulo umufi angqongqoza. Ebona engavuli, sithe asigaklazile isicabha angena ngenkani.“Sizwe isibhamu sikhala amahlandla amathathu emva kwalokho aphuma amaphoyisa eqhumisa izibhamu emoyeni,” kuchaza isihlobo.Ngemuva kwalokho sithe amaphoyisa ahambile engazange asho lutho.Umndeni ufice isidumbu sikamufi sidindilizile ekamelweni abelele kulo.Ubenamanxebaokudutshulwa esiswini, engalweni nasesandleni.Intombi kamufi kuthiwa yagcina ukubonakala ngosuku okwehla ngalo umshophi wokubulawa kwesoka.Umndeni kamufi kuthiwa ufonele izihlobo zayo kodwa nazo zayilandula zathi yiwo okumele uchaze ukuthi ikuphi.“Sizwa kuthiwa isezihlotsheni zayo eDududu,” kusasho ilungu lomndeni kamufi.",Amaphoyisa adubule owahubhe ngenduku
"IBAFANA Bafana ihlela ukudlala nezikhondlakhondla zamazwe ngaphambi kwe-Africa Cup of Nations (Afcon) ezoqala ngoJuni 21 kuya kuJulayi 19 e-Egypt.Isolezwe lithole ngomthombo walo ukuthi ngemuva kokuba iBafana ikwazile ukuhlungela ukuya kwi-Afcon, uStuart Baxter ongumqeqeshi unikeze izikhulu zeSouth African Football Association (Safa) uhlu lwamazwe afuna ukungcweka nawo ngaphambi kokuya e-Egypt. Ngokusho komthombo ongaphakathi kwiSafa, kwafunwa uBaxter phesheya kwezilwandle phezulu kukhona iBrazil esendaweni yesithathu ezilinganisweni zeFifa, iSpain ekweyesishiyagalombili bese kuba yiBelgium ekleliswe endaweni yokuqala.Umthombo uqhube wathi e-Afrika kukhona iSenegal esendaweni yokuqala kuleli zwekazi bese iba kweyesi-24 emhlabeni.Elesibili yiTunisia ekleliswe endaweni yesibili bese iba kweyesi-28 emhlabeni jikelele. Kuthiwa kukhona neMorocco esendaweni yesithathu iphinde ibe kweyesi-44 kwezomhlaba. Umthombo uveze ukuthi amanye ala mazwe sekuxhunyaniwe nawo kanti amanye kusazothunyelwa izicelo kuwo.“UBaxter ulibeke ngembaba elokuthi ufuna ukungcweka namazwe aphezulu ngaphambi kokuqala kwe-Afcon. Nakuba kungakacaci njengoba kusalindelwe izimpendulo futhi kusazoxhunyanwa namanye kodwa imidlalo yokungcweka kubukeka izoba mibili noma mithathu. UBaxter uveze ukuthi ukudlala nala mazwe kuzomsiza kakhulu njengoba ezimisele ukubalwa namazwe azobanga inkomishi ye-Afcon,” kubeka umthombo.Uveze ukuthi izinkundla okuzodlalelwa kuzona bezingakaqokwa, okwamanje ukuthi eminye imidlalo izodlalelwa ekuhambeni, kuthi eminye ibe kuleli.Kuthintwa uDominic Chimhavi okhulumela iSafa uziqinisekisile izindaba zokuthi usewavezile amazwe uBaxter afuna ukudlala nawo ngaphambi kwe-Afcon. Mayelana namagama uthe ngeke akwazi ukuphuma nempendulo ecacile.“Okhuluma ngakho ngikwazi kahle. Engingeke ngikuqinisekise amazwe. Iningi lamazwe esisaxoxa nawo asikakafiki ndawo nawo mayelana nezimpendulo. Mhlawumbe maphakathi nenyanga kukhona okuphathekayo esizobe sesinakho,” kubeka uChimhavi.IBafana ithole ithikithi eliya e-Egypt ishaya kamnandi ngo 2-1 iLibya. Womabili amagoli avalelwe enethini uPercy Tau.Uma sigcina ngokuphumelela isifiso sikaBaxter, akubuzwa ukuthi izakhamuzi zaKwaZulu-Natal zingakujabulela ukusingatha omunye wemidlalo wezikhondlakhondla zamazwe. Umcimbi wokuqhathwa kwamazwe azoshukana kowe-Afcon kulindeleke ukuthi ube ngo-Ephreli 12, eCairo okuyinhlokodolobha yase-Egypt.",UBaxter ufuna ukungcweka nezinkunzi
"UBOPHA uMbuso futhi ufuna umhlawule amademeshe kaR2 million owesifazane oboshelwe ukuhlupha isikhulu se-ANC KwaZulu-Natal, okuthiwa wayethandana naso. UNksz Snokwanda Ndlovu (22) ubhekene necala lokwephula imibandela yencwadi yenkantolo eyayimyalele ukuba angaxhumani noMnuz Jomo Sibiya, oyilungu lesiShayamthetho KwaZulu-Natal.USibiya obuye abe wuSihlalo wekomiti lezeMfundo, wamangalela uNksz Ndlovu ethi uyamhlupha uphazamisa inhlalakahle yakhe ngokuhamba ebhala, emphoxa kuFacebook. USibiya usesigungwini esiphezulu sesifundazwe kwi-ANC KwaZulu-Natal waqala waxwayisa le ntokazi ngencwadi evimba ukuba ixhumane naye ngoba ethi iyamhlambalaza.Isolezwe ngeSonto labika ngokuboshwa kukaNksz Ndlovu nokuvela kwakhe nasenkantolo.Ummeli kaNksz Ndlovu, uMnuz Collins Madike uxoxe naleli phephandaba wathi ikhasimende lakhe lihlukumezeke kakhulu ezandleni zoMbuso yingakho befaka icala. Ukuqinisekisile ukuthi kabenelisekile ngendlela olusingathwe ngayo udaba lwekhasimende lakhe, yingakho licele ukuba kumangalelwe uMbuso.Uthe akaboni kuwumqondo omuhle ukuthi ikhasimende lakhe likhulume ngalolu daba kwabezindaba.""Waboshwa nengane encane babhadla esitokisini saseNquthu, emakhazeni kusebusika izinsuku eziyisishiyagalombili, endaweni exhaxhaza amanzi. Uma bephuma lapho ingane yangeniswa esibhedlela igula kabi. Konke lokhu sifuna kuphenywe, kuhlale obala. Sifake amaphepha enkantolo sifuna isinxephezelo sikaR2 million,’’ kuchaza uMadike.Uthe akanqabi ukuthi uma ikhasimende lakhe lingumsolwa liphenywe noma lishushiswe kodwa kufanele kwenziwe ngendlela enobulungiswa hhayi ukuhlukunyezwa kwamalungelo alo.Indaba isukela ekutheni uSibiya we-ANC wayebhale kwiFacebook ephawula ngohlelo lwethelevishini Utatakho, kwavela uNksz Ndlovu washiya angalazi emsola ngokuphika ingane. Lo wesifazane wacela nokuthi kuyokwenziwa ulibofuzo ukuze kucace ukuthi ingane ngekabani.Ebuzwa uSibiya ngomsindo phakathi kwakhe noNksz Ndlovu uthumele ummeli wakhe ukuba amkhulumele. Ummeli uMnuz Mondli Thusini, ukuqinisekisile ukuthi likhona icala enkantolo kodwa wathi ngeke baphawule.",Obopha uMbuso ufuna R2 million wamademeshe
"NJENGOBA isimo somnotho sintengantenga, kungakuhle abantu bangenzi izikweletu ezintsha futhi benze isiqiniseko sokuthi bayazikhokhela lezo abanazo. Usho kanje uNksz Eunice Sibiya obhekelele izindaba zabathengi kwaFNB.UNksz Sibiya uthe abantu abaningi bazozithola sebenza izikweletu ukuze babhekane nezidingo zabo zanyanga zonke.“Uma uthola ukuthi sekufanele wenze isikweletu ukuze uqhubeke nempilo kusho ukuthi usenkingeni. Kufanele ungakuvumeli lokhu ngokuthi ushintshe indlela owenza ngayo. Kufanele ube nohlu lwezidingo zakho zanyanga zonke ubeke eqhulwini ukukhokhela izikweletu,” kusho uNksz Sibiya.Ube esenikeza amasu ambalwa athe azosiza abavele ngekhanda ezikweletini.Yiba nohlu lwezidingo zakho nezikweletu onazo bese ubeka eceleni imali yokukhokhela izikweletu nyanga zonke.Uma ikhona indlela yokuthi uyikhokhe yonke imali oyikweletayo yenza njalo ngoba lokho kuzokusiza.Zibekele isikhathi sokukhokhela izikweletu zakho, ukuze wazi ukuthi kuzothi kufika isikhathi esithile ube usuziqedile zonke.“Uma ubhalile ukuthi ngenyanga ethile uzobe usukhokhe waqeda isikweletu sokuqala lokhu kuzokugqugquzela ukuthi ungaphuthi ukusikhokhela,” kusho uNksz Sibiya.Bheka ukuthi isikweletu sakho siyehla noma siyenyuka njalo emuva kwezinyanga ezintathu.“Ukubheka ukuthi ukweleta malini njalo emuva kwezinyanga ezintathu kuzokucacisela ukuthi uhlelo lwakho lokukhokhela izikweletu luyasebenza noma alusebenzi. Uma isikweletu sincipha lokhu kusho ukuthi wenza kahle kodwa uma singanciphi kusho ukuthi kufanele uhlele kabusha.”Uphethe ngokudonsa abantu ngendlebe ukuthi bazithibe ekukhokheni isikweletu ngesinye futhi bangathengi lutho uma bengakaziqedi izikweletu.",Gwema ukwenza izikweletu ezintsha ngalesi sikhathi
"N GOKwemiphumela yocwaningo olukhishwe izolo, iningi lamadoda eNingizimu Afrika lisengcupheni yokukhophozelelwa yinduku ngenxa yokuzinikela ezimbizeni zikaFaro.Ucwaningo luthole ukuthi u-44% wamadoda usengcupheni yokukhophezelelwa yiphobana, kusho abakwaPharma Dynamics, inkampani eyenza amafuzamuthi neyenza imithi ebhekene nezifo zamadoda.Inhlolovo eyenziwe emtholampilo ithi ukuphuza okujwayelekile kathathu noma kweve kungayenza induku ikhophoze.“Umcabango othusayo ngenxa yokuthi angaphezu kuka-31% amadoda aseNingizimu Afrika aphuza amagilasi angaphezu kwesihlanu otshwala ngesonto bese kuthi u-13% okungenani uphuza amagilasi amathathu njalo ngesonto.’’Kulolu cwaningo olwenziwa ngoJuni nangoJulayi nonyaka angaphezu kuka-500 amadoda aneminyaka engu-18 kuya kwengu-55 abephonswe imibuzo.Ngokombiko we-World Health Organisation othinta ezempilo notshwala, iNingizimu Afrika ihamba phambili ngasekuphuzweni kotshwala.UMnuz Tumi Motsei okhulumela iPharma Dynamics, uthe lokhu akuchazi ukuthi amadoda sekumele abuyeke utshwala kodwa kumele akhumbule ukuthi inkonzo yasekamelweni notshwala yizinto ezimbili okunzima ukuzilinganisela.“Amadoda asephuzile engalangazelela ukuya ocansini kakhulu kodwa utshwala buyayikhinyabeza indlela abenza ngayo embhedeni.“Isibindi singakwazi ukumelana notshwala obuphuzwe emuva kwehora nakhona okuyigilasi. Lokho kuchaza ukuthi uma uphuza njalo utshwala bungagcina sebuthuntubeza izitho zomzimba,’’ kusho uMotsei.Amadoda agxile kakhulu otshwaleni anamathuba angu-60%-70% okuhlaselwa yizinkinga zocansi.Ngokocwaningo emadodeni angu-10 aseNingizimu Afrika, amane anale nkinga yokuthuntubezeka.Amadoda anale nkinga anamathuba amaningi okuthi abenesifo senhliziyo, u-10% ube nesifo sohlangothi bese kuthi u-20 % ulaliswe esibhedlela ngenxa yesifo senhliziyo.“Empeleni lezi zimpawu ziyakuxwayisa ukuthi ungase uzithole usunesifo senhliziyo.“Lesi sifo sidalwa yinkinga yemithambo esuke iqale eminyakeni edlule bese kungena noshukela,’’ kusho uMotsei. – Sapa",Utshwala buwisa induku - cwaningo
"ULindi ukusho lokhu ngemuva kokusula icala lokushaya alivulela uNgizwe.Izolo uNgizwe, owayengumsakazi woKhozi FM, ubevele ngaphambi kweNkantolo yeMantshi yaseVerulam icala lahoxiswe ngokusemthethweni.Ubesolwa ngokushaya umkakhe besemzini wakhe osePhoenix ngoMeyi 3.Kuthiwa kwaba nengxabano ethinta utshwala uNgizwe wabe eseshaya uLindi ngesigubhu.Kuvela ukuthi wamshaya nasemhlane waba nemihuzuko emthuka.Kusolwa ukuthi wamshaya waze wathatha isitini walimaza imoto phambili ngasemalambini. Umonakalo owadaleka ulinganiselwa kuR50 000.UNgizwe ungene ekhululekile ebhokisini ebingelela intatheli ebhale lolu daba. Enkantolo kuthiwe sebelukhulumile udaba. Ngokudlule uLindi wayengekho enkantolo icala lahlehliselwa izolo ukuzwa ukuthi bayaluxoxa yini udaba ngokusho kommeli kaNgizwe obengekho izolo. Kulokhu ubekhona futhi wasayina ukuthi icala uyalihoxisa.IMantshi ibuze uNgizwe ukuthi uxolisile yini kuLindi, wavuma. NoLindi ukuqinisekisile loku uma ebuzwa.“Amadoda kumele afunde isifundo sokuthi noma ngabe usuku kade lungahambi kahle kangakanani awakwazi ukuvele afike azenzele umathanda ngoba ekhipha ukucasuka kwawo,” kusho uLindi.Uthe akazisoli ngokuvulela uNgizwe icala. Akazange awulalele umndeni nabangani ukuze amjezise.“Ngiyajabula manje ukuthi useyazi ukuthi kumele aziphathe kanjani,” kusho uLindi. Yonke into ihamba kahle ekuthandaneni kwabo.UNgizwe unqabile ukuphawula wathi akashiywe phansi.Uphume emagcekeni enkantolo wathatha ngesivu ngoba egwema ukuthathwa izithombe.",Lihoxisiwe icala ebelibekwe uNgizwe
"OBENGUNGQONGQOSHE wezokuMbiwayo kuleli uMnuz Mosebenzi Zwane ukhala ngabadayisi ngaphakathi kwi-ANC abenza ukuthi obengumengameli kuleli, uMnuz Jacob Zuma agqigqe ezinkantolo.Ekhuluma nabalandeli bakaZuma ngaphandle kwaseNkantolo eNkulu yaseMgungundlovu ngoLwesihlanu, ngemuva kokuguqa kwecala, uZwane uthe uZuma usenkantolo ngenxa yabathile embuthweni. “Kunabathengisi enhlanganweni, yingakho esikhundleni sokuthi uZuma kumele ngabe uyajatshulelwa, uyahlonishwa ngemisebenzi ayenzele isizwe kodwa uyashushiswa,” kusho uZwane.UZwane noMnuz Des van Rooyen ngabanye abebengongqongqoshe ngesikhathi sikaZuma, abasameseka namanje njengoba esahamba icala lenkohlakalo nokukhwabanisa elithinta ukuthengwa kwezikhali.UZwane noVan Rooyen bebeseMgungundlovu isonto lonke ngeledlule njengoba bekulalelwe isicelo sikaZuma sokuthi achithwe unomphela amacala ngoba asedonse isikhathi eside. Inkantolo isigodlile isinqumo sayo. Kulindeleke ukuthi isikhiphe ezinyangeni ezimbili noma ezintathu kusukela manje, ngaphambi kokuthi kuqalwe ukuqulwa kwaleli cala ngo-Okthoba.“Ngizoqhubeka nokumeseka uZuma kuze kufike ekugcineni ngoba ngiyakholelwa ebuholini bakhe, anginandaba nokuthi abanye abantu bathini,” kusho uZwane.Nomkhulumeli wezingwevu zoMkhonto weSizwe, uMnuz Carl Niehaus uthe bengamalungu eMK bazoma noZuma kuze kufike ekugcineni.“UZuma wayengomunye woKhomanda boMkhonto weSizwe owayehlonishwa futhi esatshwa ngisho ngamaBhunu. Ngeke size siyeke ukumhlonipha. Kuwumgomo wasemasosheni ukungalahlani,” kusho uNiehaus.Ekhuluma nabalandeli bakhe, uZuma uthe wahlukumezeka kakhulu ngesikhathi sengcindezelo, wengeza ngokuthi akakaze acabange ukuthi nangesikhathi sentando yabantu uzohlukumezeka.“Kodwa-ke bahlukumeza umuntu okwaziyo ukuhlukunyezwa. Ngalwa ngesikhathi ngihlukunyezwa ngesikhathi sobandlululo ngaze ngagwetshwa iminyaka, ngabhadla ejele. Namanje ngizolwa ngoba angikaze ngisabe muntu,” kusho uZuma.Ukhale ngokuthi ukweleta ngisho abameli bakhe ngoba akanayo imali yokubakhokhela kusukela uhulumeni kaMnuz Cyril Ramaphosa wathatha isinqumo sokuthi azikhokhele izindleko zecala.",Ukhala ngabadayisa uZuma ngaphakathi kwi-ANC
"I-ANC KwaZulu-Natal ithi zibalelwa ku-50 izikhalo zamagatsha ezibikiwe njengoba kubhekwe engqungqutheleni.UNobhala wale nhlangano, uMnuz Super Zuma, ukuchithile ukuthi ithimba eliholwa nguNgqongqoshe wezeSayensi nobuChwepheshe uNkk Naledi Pandor libhekene nezikhalo ezibalelwa ku-80.UZuma, ekhuluma namalungu e-ANC ngoLwesine ntambama ngemuva kokugodlwa kwesinqumo secala enkantolo yaseMgungundlovu, uthe uyazi ukuthi basazophuma bengena ezinkantolo.“Zingu-50 izikhalo eziphume emagatsheni hhayi lo 80 okukhulunywa ngawo. Akunazinkinga ezinkulu eKZN,” kusho uZuma.Ebuzwa yiSolezwe ukuthi baziphothula nini izikhalo uthe bazobabiza abezindaba babazise.I-ANC kuzwelonke yajuba amathimba ezifundazweni azobhekana nezikhalo zamagatsha. Kwezinye kuthiwa amanye amagatsha azoqala phansi abe nemihlangano yokukhetha aphinde aphakamise abaholi afuna bakhethelwe ezikhundleni eziphezulu engqungqutheleni eqala ngoDisemba 16 iphothulwe ngoDisemba 20.UZuma uthe bayilinde ngabomvu  ingqungquthela yesifundazwe eqala namhlanje iphothulwe kusasa. Noma engalibekanga ngembaba kodwa uthe amagatsha asekhulumile wathi anqume njengaseNorth West naseFree State. “Amagatsha asekhulumile. Asho njengoba kusho iNorth West, Free State ngiyazi neMpumalanga izosho ngendlela esizosho ngayo,” kusho uZuma.UZuma usho lokhu nje iNorth West neFree State baphakamise uDkt Nkosazana Dlamini Zuma njengozothatha izintambo kuMengameli Jacob Zuma, iMpumalanga ithi ihamba noBumbano. I-KZN yaziwa ngokweseka uDkt Dlamini Zuma njengomengameli olandelayo.Izifundazwe i-Eastern Cape, Northern Cape, Gauteng neWestern Cape ziphakamise iphini likamengameli uMnuz Cyril Ramaphosa njengomengameli olandelayo.Uphiko lwentsha lwe-ANC nolwabesifazane baphakamise uDkt Dlamini Zuma kwesikamengameli. UZuma unxuse amalungu aya engqungqutheleni ukuthi aziphathe kahle enze lokhu akuthunywe amagatsha.“Njengoba niya engqungqutheleni kumele niziphathe kahle nenze lokho enikuthunywe amagatsha. Ningenzi eningakuthunywanga,” kusho uZuma.",UNobhala we-ANC eKZN uchitha eyamagatsha angu 80 anezikhalo
"LUNGILE MAJOKAK UZOMELE azibambe ziqine uNkosingiphile “King” Gumede ongunozinti weLamontville Golden Arrows uma efuna ukungapheshukelwa yijezi ngemuva kokuthi umqeqeshi waleli qembu, uShaun Bartlett, ethe uthungatha unozinti osezingeni eliphezulu.I-Arrows ezobe igijima kuNational First Division (NFD) ngesizini ezayo, ibe nenhlolokhono yezinsuku ezintathu eHoward College, e-University of KwaZulu-Natal (UKZN), yagcina iphume nabadlali abangu-11 abazoqala neqembu uma selizilungiselela ukuqala kwesizini entsha ngenyanga ezayo.“Besidinga ukuvala izikhala ezivulekile ngabadlali abangu-12 ezindaweni ezehlukene. Ngigculisekile ngengikubonile ngoba sigcine siqoke abadlali abangu-11 abazosijoyina uma sesiqala amalungiselelo esizini entsha. Kodwa angiqedile ukubheka abadlali njengoba ngisafuna odlala emuva kwesokunxele nonozinti osezingeni. Ngingakujabulela nokuthola omunye umgadli,” kusho uBartlett.Uthe ngeke babadalule abadlali ngoba abakazisayini izinkontileka. Uzophinde asebenzise imidlalo yama-Play Offs ye-ABC Motsepe ezoba seThekwini ngoJulayi ukubheka abanye abadlali abanethalente angabasebenzisa ku-Arrows.UGumede usayine eqenjini elikhulu le-Arrows ngo-2011 esuka ku-Under 19. Uzithole ekhuhla ibhentshi ku-Arrows ngesizini edlule ebangiswa uSiyabonga Mngoma ogcine eshiyile eqenjini. Kuthe kungafika inkakha, u-Arthur Bartman, walishweba futhi ijezi lo nozinti. UBartlett ufuna unozinti nje, kuvela ukuthi uPhilani Zikalala obekuMaZulu FC ngesizini edlule usevele usayine inkontileka yesibambiso kuBafana Bes’thende.I-Arrows kungenzeka ishiywe nguBongi Ntuli noSiyanda Zwane abafunwa yiMamelodi Sundowns ne-Orlando Pirates.UNhlanhla Zothwane, Vuyisile Ntomb’ayithethi, Norman Smith sebeshiyile kanti uThanduyise Khuboni uphelelwa yinkontileka. UJoseph Musonda osalelwe unyaka owodwa kwinkontileka yakhe wathi usazocabanga ukuthi uzokwehla neqembu yini kanti uChris Katongo wayesayine izinyanga eziyisithupha kuphela ngethemba lokuthi ubezotakula umkhumbi owawuzika.",Ifuna omunye unozinti i-Arrows
"STHEMBISO NGOBESEKULINDELEKE ukuba nangale mpelasonto uqhubeke nokushuba umbango wokuzibekisela indawo emidlalweni eyandulela owamanqamu, emaqenjini agijima kwiDStv Diski Challenge.Njengamanje wobabili amaqoqo akulesi sigaba, okungelokuqala elihlanganise amaqembu akhele izindawo ezigudle ulwandle nelesibili elibophele asezindaweni ezimaphakathi nezwe, kubukeka kungakacaci kahle ukuthi ngabe yimaphi azogcina edlulele phambili.Eqoqweni lokuqala kushube kakhulu njengoba amaqembu amathathu aphezulu elingana ngamaphuzu ayisishiyagalombili, emidlalweni emine. IStellenbosch FC yisona esiqhwakele, kulandele iMariztburg United endaweni yesibili,  AmaZulu FC kweyesithathu. Womathathu la maqembu ahlukaniswe yisimo samagoli nje kuphela.Eqoqweni lesibili umbango ubukeka uya ngokushuba njengoba kuthe maphakathi nesonto iKaizer Chiefs yadiliza i-Orlando Pirates esicongweni se-log.Kodwa-ke la maqembu aseSoweto ayalingana ngamaphuzu njengoba eseqoqe ayisishiyagalolunye emidlalweni emine. IMamelodi Sundowns yona ihlezi endaweni yesithathu ngayisikhombisa.Ngale mpelasonto umdlalo weDiski Challenge, ozobe ubhekwe kakhulu woqhathe iChiefs neSundowns ngeSonto ngo-12 emini, eJohannesburg Stadium, eGoli.Abafana beChiefs, abaqeqeshwa ngu-Arthur “10111” Zwane, bazokuya emdlalweni behambela phezulu njengoba besanda kubhuquzisa ngo 2-0 iBaroka. Abafana bamaBrazilians, abacijwa nguSurprise Moriri, babambane ngo 0-0 neBlack Leopards maphakathi sento. Lo mdlalo uzobe ungowamagqubu njengoba ngesikhathi egcina ukuhlangana la maqembu, iChiefs yaxebula ngo 4-2 iDowns. Imidlalo yeDStv Diski Premiership ngempelasonto:Kusasa - Ngo-10am: Bloemfontein Celtic v Tshakuma Tsha Madzivhandila (Siwelele Park); Orlando Pirates v Swallows FC (Rand Stadium).NgeSonto - Ngo-9:30am: Supersport United v Maritzburg United (JHB Stadium).Ngo-10am: Baroka FC v Black Leopards (Old Peter Mokaba Stadium); TS Galaxy v AmaZulu FC (Tsakane Stadium); Lamontville Golden Arrows v Stellenbosch FC (Sugar Ray Xulu Stadium); Cape Town City v Chippa United (Malta Park); Mamelodi Sundowns v Kaizer Chiefs (JHB Stadium).",Uyaqina umbango wamaphuzu kwiDiski Challenge
"Kuningi esikwenzayo singabelaphi bendabuko okutshengisa indlala nokungabi ngabantu abahlonipha abaphathiswe khona ngabanikazi bomsebenzi.Okokuqala yinkolelelo yokuthi uma uthwasa, uthwasa ngoba kufanele uphume ezinhluphekweni kokunye ucebe.Kungakho kuyaye kuthi umuntu lapho esethwasile waphothula kube ima eqala phansi ephuma ethi uyofuna into yokukhuphula umsebenzi ukuze abantu bangene. Ukuthi bona baphi bona abantu, baluhlobo luni baguliswa yini akasabuzwanga, bese kwenzeka izinto ezithunaza umsebenzi wesintu bese ubukeleka phansi.Iningi kungakho ligcina seliyothwala ngoba lifuna umsebenzi ukhuphuke. Okuyikhona okusihlula kakhulu wukuqonda ukuthi yini lena, nokuthi umsebenzi wehluke kanjani kweminye imisebenzi. Lokhu kube sekubangela izinto eziningi umelaphi agcina esezenza zingahambisani nobunyoninco bezokwelapha nemithetho yakhona.Ngizokha phezulu ngibale izinto ezijwayelekile ezenzeka phakathi kwabantu abathwasile nabanikezwe ukuthi basebenze abantu.Okokuqala ngikholelwa ekutheni uma ungumelaphi konke uyaphathiswa nawe bese uphathisa. Ngeke uphathise ungaphathiswanga.Ngizothatha into yokuqala ukuthwasisa. Namhlanje usethi umuntu ephothule ngakho kodwa usuyezwa usenamathwasa inqwaba kodwa uma uzibuza ukuthi uphathiswe nini, uthole ukuthi lutho, yini na, ngoba sazi ukuthi wathwasa waphothula okulandelayo sekufanele uthwasise. Kulokho kuthwasisa kunamaphutha akhona esiwenzayo.Abantu kabazingeneli ngoba bethunywe yidlozi labo bayaphoqwa ngogobela. Efika umuntu ezohlola egula kumbe enezinkinga, sekuzothiwa ngena ephehlweni uthwase. Kukhona ngisho ogobela abahamba bekubuza emgwaqweni ukuthi awuwemukeli ngani umsebenzi wabadala na? Uma uphendula uthi abakasho, uzothi umuntu woza kimina ngizokusiza, abasasho namhlanje sekufanele kube uwena ozithathela izinqumo. Uyongena-ke umuntu athwase ngoba ehluphekile, kulapho kuqala khona inkathazo.Engakangeni omunye uzohlola bese evuma ukuthi uyeza uzongena ephehlweni, yilapho iyoqala khona indaba, ngeke umuntu wabantu busehla ubuthongo yizingcingo zingena ubusuku nemini sekuyabuzwa manje ungena nini kanti? Lapho usejahile ugobela ngoba usebone waqeda ukuthi nansiya imali lapho ikhona.Kulungile-ke uzothwasa umuntu khona kodwa ugobela akazomenzela iqiniso: ngokwempande okufanele ayidle, ngokobunyanga anikwa bona othwasayo, nokuthi yena gobela lowo uphathisiwe yini leyo mpande. Ogobela abanaki idlozi lomuntu lifuna luhlobo luni lwempande? Kungakho-ke ethi angaqeda ukubekelwa izinkamba umuntu ngakusasa sezibole zonke.Uma ungene ephehlweni idlozi lizikhulumela into yokuqala ezokwenziwa ukuze lithuliswe ngoba lizoveza izinto eziningi ezingafanale ngesigodlo sikagobela nangaye uqobo. Noma sekuqhamuka amaphupho nezibonakaliso ugobela uyena ozokuphikisa kuqala lokho athi akukho ngoba akajahe kuthwasisa kodwa ujahe ukuthola imali nokuthi unesibalo esingakanani samathwasa.Yikhona-ke lokhu okwenza sithole abantu abaningi kangaka bethwasile kodwa ukugula obeku-baphethe kuqhubeka, izinhlupheko ziqhubeka. Lizokukhipha-ke idlozi kulesi sigodlo ngoba libona kudlalwa ngalo, kumbe uzibalekele wena, azokwenza ugobela uzokulandelisa ngemithi esekuthakatha, umphuphe ebusuku enza izinto futhi usutshengiswa ukuthi wenzani. Okutshengisa indlala nokulamba.Sisadlule kulokho, baningi abantu abathi uma kade beyohlola, umuntu usezolandelwa ngezingcingo ngugobela ethi ubuya nini ukuzokwenza okwathiwa asikwenze.Baningi abantu abakhala ngalokhu uma uke waya kohlola ngeke usalala ubuthongo yizingcingo zomelaphi ekubelesela ngokubuya kwakho. Khona lapho, kukhona nokwesatshiswa uma ungakwenzi ohlolelwe khona uzoyikhotha imbenge yomile, uzokufa nokufa. Kothi-ke noma usuyile wakwelapha, uma usufuna ukubuyela emuva uyobheka kwahamba kanjani, noma awuboni kahle ngeke usamthola ocingweni, ngoba inhloso isifezekile.Baningi-ke ababhulela abantu ezitimeleni nasematekisini, kumbe uzihambela edolobheni uzwa ngomuntu esethi; “awuwemukeli ngani umsebenzi wabadala” uma uthi cha ngiyathwasa kasibanibani, athi hhayi woza kimina, ngizokwenzela mina udlala ngawe lowo melaphi.Athi umuntu angathwasa kwenye indawo ngoba ujahile lokhu angakwazi naye akujahile, usuyombona esoyohlola kwenye indawo, noma kanjani lapho kuzokuthiwa awenzelwanga kahle, woza kimina. Kungakho-ke namhlanje sinezinyanga ezihambe zifakela abantu basemakubo abadala, ezinye zibethele, uma uhlola isho ukuthi sewabafaka, kumbe wabethela, izwi liqhamuke liqhasha: “akwenzekanga”.Lezi zinto zenza umsebenzi wethongo nedlozi ubukeleke phansi, wenziwa ngabantu bedokwe lendlala ngoba bejahe ukuthiba isisu. Kube-ke kukhona ukuzondana kwabelaphi bendabuko bebodwa, esiyoxoxa ngakho ngelinye ilanga.BhedlindabaIsigodlo SaseMlambomunye087 11 00 555",Abedokwe lendlala benza umsebenzi wethongo udicileke phansi
"ISILOMO seBafana Bafana, esasidlalela i-Orlando Pirates, u-Andile Jali, singomunye wabantu kwabangu-15 ababoshelwe ukushayela bephuzile.Lokhu kuvezwe ngamaphoyisa kaMasipala waseTshwane Metro Police Department (TMPD) ngemuva komkhankaso wokulwa nabashayela bephuzile.“Amaphoyisa aseTshwane, esebenzisana nezinye izinhlaka, enze umkhankaso ngoMgqibelo ebusuku lapho ebophe khona abebeshayela bephuzile eHatfield,” kusho uSenior Superintendent Isaac Mahamba, okhulumela amaphoyisa kamasipala.Uthe bangu-15 abantu ababoshiwe phakathi kuka-10 no-12 ebusuku.“Omunye wabantu ababoshiwe umdlali weBafana ona-28. Lo mdlali wayedlalela i-Orlando Pirates.”UMahamba uthe ukushayela uphuzile ngenye yezinto ezidala izingozi kulo mkhandlu.“Noma ngubani otholakala ephuzile uzoboshwa. Sizoqhubeka nemikhankaso efuze le ngoba ngeke sibabekezelele abantu ababeka abanye engcupheni.”Ugqugquzele abashayeli ukuthi benze ezinye izinhlelo ukuze bafike emakhaya kunokushayela bephuzile.“Akekho umuntu ongaphezu komthetho. Siwashayela ihlombe amaphoyisa ngomsebenzi wawo,” kusho uMahamba.",Isilomo seBafana kwababoshelwe ukushayela bephuzile
"SEKUYOLAMULA inkantolo phakathi kweCell C Sharks nomqeqeshi wayo ongenalo ugazi, uRobert du Preez, osekuvela ukuthi kubangwa imali. U-Du Preez naleli qembu kubukeka sengathi izingxoxo zabo zokuhlukana sezifinyelele kwangqingetshe emva kokuvela ukuthi lo mqeqeshi uba nenkani yeselesele uma sekufanele avume isamba semali njengoba enenkontileka nje.Leli phephandaba lihoshe ngemithombo yalo engashayi eceleni ukuthi uDu Preez ngeke esabuya ukuzoqeqesha iSharks kwiVodacom Super Rugby ngesizini ezayo njengoba bekulindelekile.Empeleni uDu Preez unenkontileka neSharks ebizophela ngoDisemba ngonyaka ozayo. Lokhu kusho ukuthi usasalelwe yizinyanga eziwu-18 kwinkontileka yakhe naleli qembu.“Izikhulu zeSharks azeneme ngomsebenzi kaDu Preez. Zikholelwa ekutheni uyedelela futhi unokukhetha iphela emasini. Lokhu kuholele ekutheni izinhlangothi zombili zivumelane ngokuthi kwehlukanwe, bunqamuke ubudlelwano bokusebenzisana. Izikhulu zeSharks zikubeke kwacaca kuDu Preez ukuthi ngeke ayithole yonke imali ehambisana nezinyanga ebezisele kwinkontileka yakhe ngoba naye ube namaphutha, kanti futhi uhola itshe lemali.“ISharks ibizimisele ngokukhokha ingxenye ethile yemali ukuze kwehlukanwe kahle kuhlekwa. Nokho uDu Preez uvuke umbhejazane, wathi uyifuna yonke imali yakhe kungenjalo uya enkantolo. Kubukeka sengathi sekuyolamula yona ngoba inkani kaDu Preez nokuzikhukhumeza sekuphenduke isitha sakhe,” kusho umthombo ozazi zonke ezeSharks.Ngendlela isimo esesiyisona phakathi kweSharks noDu Preez, kubukeka sengathi uma leli qembu lingaliwina icala, ngeke athole ngisho isenti leli uDu Preez.“Bekufanele ayamukele imali abenikezwa yona yiSharks etafuleni, ukuze kube khona ukuthula futhi naye kube khona akutholayo. Kodwa njengamanje usengcupheni yokungatholi lutho ngenxa yenkani. Asethembe nje ukuthi uzobuye acabange kahle, kuxoxiswane kuyekwe eyezinkantolo,” kuqhuba umthombo.Leli phephandaba liphinde laqaphela ukuthi amadodana kaDu Preez amathathu adlalela oShaka uRobert, Daniel noJean-Luc, abengabonwa nangokhalo ngesikhathi iqembu liziqeqesha ngoLwesibili.“Bacele ukushiya kwiSharks abafana bakaDu Preez. Azicaci kahle izizathu ukuthi yiziphi kodwa izikhulu zeSharks zisalubhekisisa udaba lwabo,” kusho umthombo.",Uya enkantolo umqeqeshi weSharks ngemali
"BUPHUME phambili ubuholi be-ANC eHarry Gwala ecaleni ebelifakwe abanganeme abebefuna iqalwe phansi ingqungquthela yalesi sifunda eyakhetha abaholi abakhona abaholwa nguSihlalo uMnuz Zamo Nxumalo.Lokhu kuvezwe nguNobhala jikelele we-ANC, uMnuz Ace Magashule, izolo ngemuva komhlangano wekomiti elibheka ukusebenza kwansuku zonke ebelihlangene ngoMsombuluko eMpumalanga.UMagashule uthe leli komiti lithole umbiko ngokuthi lesi sifunda siwinile enkantolo.“Inkantolo ibachithile abebefuna ukuthi imiphumela yengqungquthela eyakhetha ubuholi eHarry Gwala ngo-Agasti nonyaka ithathwe njengento engekho. Siwutholile umbiko ngalokhu nokuthi laba abayisa lobu buholi enkantolo bayalelwe ukuthi bakhokhe nezindleko zecala,” kusho uMagashule.Uthe ukuchithwa kwabangeneme kusho ukuthi ubuholi obukhona bunegunya lokuba sehhovisi lesifunda.“Siyakwamukela ukusungulwa kwethimba eliholwa yisigungu esiphezulu esizosebenza nobuholi besifundazwe KwaZulu-Natal kanjalo nobuholi baseHarry Gwala. Leli thimba lizobe lihlanganisa imisebenzi ethinta ukhetho,” kusho uMagashule.Kwenzeka lokhu nje lisusiwe ohlwini lwamacala aphuthumayo icala ebelifakwe ngowayengundunankulu waseNorth West, uMnuz Supra Mahumapelo, obeyise i-ANC enkantolo ukuze amise ubuholi besikhashana balesi sifunda ukuthi buhambise amagama abantu abaphakanyiselwe ePhalamende.IJaji Colin Lamont lithe lolu daba aluphuthumi.Ummeli kaMahumapelo, * -Advocate Dali Mpofu, wayefuna uLamont avimbe lobu buholi ukuthi bungahambisi amagama abantu abazoya ePhalamende ngoba ethi abaqokiwe ngabantu kodwa bafunzwa bona yisigungu esiphezulu se-ANC.Lolu daba luzolalelwa ngoJanuwari ngonyaka ozayo.UMagashule uthe ithimba lesigungu esiphezulu lisebenzisana nobuholi be-ANC Youth League ukulungiselela ingqungquthela engenyanga ezayo.",Balahlwe yicala abebefuna iqalwe phansi ingqungquthela ye-ANC
"KUGQUGQUZELWE abantu abasha ukuthi bazihlanganise nezolimo ukuze bakwazi ukuziqalela amabhizinisi kulo mkhakha, azosiza ukufukula umnotho ikakhulu ezindaweni zasemakhaya.Lokhu kuvele emhlanganweni woMnyango wezoLimo obekuhloswe ngawo ukucobelelana ngolwazi nabantu abasha emkhakheni wezolimo owaziwa ngeYouth and Agriculture Indaba obuseDundee, kuMasipala waseNdumeni izolo.UNgqongqoshe wezoLimo KwaZulu-Natal, uNkk Bongiwe Sithole-Moloi, ekhuluma nabezindaba kulo mcimbi, uthe inhloso yawo akukhona kuphela ukugcizelela ukuthi kuphathwe igeja kulinywe kodwa nasekucobelelaneni nangamaqhinga angasetshenziswa ikakhulu kwezobuchwepheshe ukuthuthukisa amabhizinisi kwezolimo.“Umyalezo wethu kubantu abasha uthi ezolimo ziyimpilo. Abantu abasha bayikusasa laleli lizwe ngakho sithi akekho umuntu omusha okumele angalibambi iqhaza kwezolimo,” kusho uNkk Sithole-Moloi.Uthe ngaphansi kwezolimo, kuningi okwenziwayo okukhona phakathi kwakho ukwenza ucwaningo ngezilwane, yizitshalo nokuqhamuka nezindlela ezintsha zokukhulisa ibhizinisi emkhakheni wezolimo.Ibingaphezu kuka-1 500 intsha ebihambele le ngqungquthela iqhamuka kubona bonke omasipala esifundazweni.Bekukhona nobuholi obehlukene bomasipala nabaholi bendabuko.Ekhuluma nentsha, uNdunankulu waKwaZulu-Natal, uMnuz Sihle Zikalala, uthe kubalulekile ukuthi intsha izibandakanye kwezolimo ukuze kukhule umnotho.“Inkunzi isematholeni. Siyaqonda ukuthi izimboni eziningi ziyavala ngenxa yokwehla komnotho kodwa ezolimo ziyohlala zikhona ngoba ukudla kuyohlezi kudingeka,” kusho uZikalala.UMnuz Sanele Mbhele (35) onepulazi elikhiqiza izinkomo nobhontshisi elibizwa ngeDedani Farming, eDundee, uthe le nkundla yokucobelelana ngolwazi izoba wusizo olukhulu ekugqugquzeleni intsha esafuna ukungena kulo mkhakha.“Siyakujabulela kakhulu okuqalwa uhulumeni wesifundazwe ukugqugquzela abantu abasha ukuthi bangene kwezolimo.“Sikulindele ukuthi kule ngqungquthela sibonisane ukuthi yiziphi izingqinamba esibhekana nazo singabantu abasha kwezolimo,” kusho uMbhele.Uthe bafisa ukuzwa nezinhlelo uhulumeni anazo ukulekelela abantu abasha ngasohlangothini oluthinta ezezimali nomhlaba wokulima.",Kukhuthazwa intshaemkhakheni wezolimo
"Nokubongwa PhenyaneUMLINGISI womdlalo i-Erased esiteshini iMoja Love, uZethu Dlomo-Mphahlele, uthi uyafisa abantu bakuleli bangabehluleli abantu abaziphilisa ngemisebenzi engajwayelekile emphakathini njengoba besuke bengasazi isizathu salokho.Umlingiswa wakhe ngowesifazane odayisa umzimba.Kulo mdlalo okhonjiswa ngeSonto ngo-10 ebusuku, uZethu ulingisa indawo ka-Ayanda oshadile kodwa odayisa umzimba ngenxa yokuthi waphelelwa wumsebenzi ebhange ayesebenza kulona.“Ngesikhathi ngithola le ndawo nokumele ngikwenze kuwona, ngashaywa wuvalo kancane kodwa ngaphinde ngajabula ukulingisa indawo ehlukile kwesengake ngazilingisa phambilini. Ngizwa sengathi ibaluleke kakhulu njengoba umdlalo ofana nalona ungakaze ukhonjiswe kuleli. Lokhu esikhuluma ngakho kulo mdlalo yinto eyenzekayo kodwa akujwayelekile ukuthi kuxoxwe ngayo,” kuchaza uZethu.Uthi ngaphambi kokuthi lo mdlalo uqale uBongi Ndaba owubhalile waqala wacwaninga kubantu abenza lo msebenzi ukuze umdlalo ungashayi eceleni.“Kwakumele sicophelele indlela esiwenza ngayo. Kwatholakala ukuthi kunomama bemizi abenza lo msebenzi base beveza izizathu ezibaholele kuwona. Engikufundile wukuthi singabagxeki abantu abasebenza ngezindlela ezihlukene ukuze baziphilise ngenxa yokuthi usuke engekho owaziyo ukuthi bakwenza lokhu ngoba kubangwa yini,” kuchaza uZethu.Le ntokazi ezalelwe eMgungundlovu kodwa yakhulela eDobsonville, ithe ukulingisa yakuqala yenza amabanga aphansi esikoleni kodwa yaqhubeka nakho njengoba yakufundela yagogoda eNyuvesi iWits.Maduze le ntokazi ithe izobonakala emdlalweni i-Amazing Grace, ezokhonjiswa njalo ngeSonto kuSABC1.",Uvuleke amehlo ngomlingiswa ongumqwayizi
"INTATHELI YESOLEZWEU MENGAMELI Jacob Zuma ushiye amalungu amele i-EFF ePhalamende edidekile izolo ewatshela ukuthi asemhambele phambili ngombuzo wokuthi uyikhokha nini imali yomuzi wakhe oseNkandla, futhi asegabavule adlula ngisho nezinhlaka zePhalamende ezidingida ngalolu daba.UZuma ubephendula umbuzo welungu le-EFF uNksz Natasha Louw ombuze ukuthi uyikhokha nini imali yokulungiswa komuzi wakhe.“Angikaze ngicabange ngisho usuku lokuthi ngiyoyibuyisa nini imali yaseNkandla. Empeleni akukho mali engizoyikhokha ngingakaze ngitshelwe ukuthi labo abanegunya ngokoMvikeli woMphakathi bachaze ukuthi yimalini ekufanele ngiyibuyise.“Kwayena uMvikeli woMphakathi akukho lapho ethi khona kumele ngikhokhe le mali yaseNkandla. Ungasho kanjani ukuthi angikhokhe imali ekubeni kwawena awazi nokuthi yimalini,” kuphendula uZuma.“Akukho lapho uMvikeli woMphakathi ethe angikhokhe khona imali. UMvikeli woMphakathi wathi uma ecabanga ukuthi kukhona lapho mina nomndeni wami sihlomule khona ucabanga ukuthi le mali ingabuyiselwa emuva. Kodwa konke lokho kumele kuqhamuke kuNgqongqoshe wamaPhoyisa,” kusho uZuma maqede wananelwa ihlombe.UNksz Louw obebonakala edidekile emuva kokuphendulwa nguMengameli ubuye wasukuma efuna ihlandla lesibili lokubuza umbuzo kodwa wahlaliswa phansi nguSomlomo uNkk Baleka Mbete. Umholi we-EFF uMnuz Julius Malema obebukeka enengekile usukumile ezama ukusiza uzakwabo ngomunye umbuzo ethi uzama ukubalekela ukukhokha njengoba egwema ukuvela enkantolo ngamacala akhe avuswa yiNPA enzeka ngesikhathi eseyiPhini likaMengameli wezwe kuleli.“Okokuqala awekho amacala enginawo kodwa ahoxiswa wonke engangibekwe wona,” kuqhuba uZuma.Uthe okokuqala izincomo zikaMvikeli woMphakathi akukho lapho ezazimgweba khona noma zimshushisa njengoba abantu sebesho. Eqhuba uthe ngisho iSIU noNgqongqoshe uMnuz Thulas Nxesi wezeMisebenzi yoMphakathi abakaze bathi kumele akhokhe imali noma kukhona indibilishi ahlomula ngayo kanti noNgqongqoshe wamaPhoyisa okunguye okumele akhiphe umyalelo wokuthi kumele abuyise malini, akakasho lutho.Utshele uMalema ukuthi kungenzeka ukuthi bakhona abameli eqenjini lakhe ngakho kuyomele bamsize ngezinye izinto zomthetho ukuze aqonde amanye amagama asetshenziswayo kwezomthetho.UZuma ubephendula imibuzo abuye aphele uhleko kanti uke waphendula umholi we-UDM uBantu Holomisa ihlaya ngesikhathi bebhekene ngemibuzo.UHolomisa oqale wabuza ukuthi ngabe uZuma uyazi yini ukuthi ubhekene nophenyo ngamacala akhe ahoxiswa yiNPA.UZuma uvele wamtshela ukuthi ayikho leyo nto futhi alikho icala alaziyo elibhekene naye kanti kwale noma sebebhekene noHolomisa kodwa kwacaca ukuthi kuphela amaqhinga kulo mholi we-UDM ogcine esehlala phansi.UZuma kukhona lapho ekhulume khona engasafuni nokukhuzwa kwala ngisho uSomlomo uNkk Baleka Mbete, emcela ukuthi ahlale phansi kodwa kwacaca ukuthi ucasukile ngezinto ebezilokhu zishiwo umholi weDA, uMnuz Mmusi Maimane, ngokuthi uyakubalekela ukuza ePhalamende azophendula imibuzo.Ubhekane ngqo noMaimane emchazela ukuthi akakaze yena abalekele imibuzo yePhalamende kodwa inkinga yibo abahambe bemkhuluma kabi bethi ucashile akafuni ukuzobhekana nemibuzo yePhalamende.Bekucaca ukuthi uMaimane uswele umgodi wokucasha ngoba uZuma ubembheke ngqo emkhomba esho ukuthi yini ebingamenza agweme ukuzobaphendula washo nokuthi okubi kakhulu ukuthi ubethi uma ekhuluma aphazanyiswe ngakho wathi yena angeke akwazi ukukhuluma abantu bebe bekhuluma bemphazamisa.Ngemuva kwempendulo yaseNkandla kubonakale sengathi kwehla umthwalo ePhalamende kangangokuthi imibuzo eminingi elandelile nebiphendulwa uZuma ibisipholile futhi izinto sezenzeka ngokujwayelekile, kulalelwana.",UZuma udide i-EFF ephendula ngeNkandla
"ALIZIBONI lixolisa iqembu lezombusazwe iBlack First Land First (BLF) kulandela ukutholwa linecala lenkulumo enenzondo ngesiqubulo sayo esithi ‘Land or Death’.IBLF yamangalelwa nguNksz Lucy Strydom nyakanye owafaka isikhalo ngalesi siqubulo kwiSouth African Human Rights Commision (SAHRC) ethi siyinkulumo enenzondo ebhekiswe kwabamhlophe kuleli. NgoLwesibili Inkantolo Yezokulingana, eseGoli, ithole i-BLF inecala ngalesi siqubulo.IBLF inikwe inyanga ukuthi isuse isiqubulo kuyo yonke imifaniswano yayo, izinkundla zokuxhumana nakwi-website yayo. Iyalelelwe ukuthi ikhiphe nesixoliso esibhekiswe kuwo wonke umuntu eNingizimu Afrika.Okhulumela iBLF uNksz Lindsay Maasdorp uthe ngeke baxolise kunalokho bazofaka isikhalo ngesigwebo. Uthe noma betholwe benecala kufana nokuthi banqobile ngoba ngeke bakhishwe kukhetho.“Lesi sinqumo senkantolo asiphusile futhi sikhombisa ukuzibuyisela emumva kwenkantolo yemantshi. Inkantolo Yomthetho Sisekelo yasikhipha isinqumo esimayelana nokuthi yini inkulumo enenzondo” kukhuluma uNksz Maasdorp esithangamini sabezindaba ebesibizwe yiBLF eGoli.  Okhulumela iSAHRC uMnuz Buang Jones uthe bayasijabulela lesi sigwebo ngoba siqinisa ukuzinikela kwenkantolo neNingizimu Afrika kwimigomo yamalungelo abantu.",I-BLF ishaya phansi ngonyawo ngesiqubulo sayo
"UMENGAMELI Cyril Ramaphosa uthe imifuziselo etusa ubandlululo kufanele isuswe ngoba iNingizimu Afrika idinga imifuziselo ezobumba isizwe.“Uma siqamba kabusha amadolobha nemigwaqo kukhona abathi sicima umlando kodwa kufanele sikwenze lokhu ngoba sifuna isizwe esibumbene. Kufanele sizwelane nababephila esikhathini esinzima esidlule kuso,” kusho uRamaphosa.Uthe kumphatha kabi ukubona abantu besifazane nezingane behlukunyezwa ngamadoda wathi akusilo isiko ukuhlukumeza abesifazane nezingane.Uthei kusukela kudala abesifazane babehlonishwa, bengabaholi ngakho uhulumeni uzokwenza konke okusemandleni ukubavikela.Indikimba yalo nyaka yoSuku lwamaGugu ibithi sibungaza abaphilayo abangamagugu eNingizimu Afrika.URamaphosa uthe izwe lilahlekelwe ngabantu abayigugu abale kubo ubaba uJoseph Shabalala, umbhali * -Ahmed Dangor nabanye.Uthe baqoke amagugu aphilayo angoNkk Esther Mahlangu odume ngobuciko bamaNdebele, umculi uMadosini Latozi Mpahleni noKatrina Essau ozama ukuvikela ulwimi lwesiNluu ukuthi lungashabalali.URamaphosa uthe bangamagugu aphilayo eNingizimu Afrika, bazi umlando wabaseNingizimu Afrika emculweni, kwezobuciko nangolwimi.“INingizimu Afrika inezilwimi eziwu-11, okufanele abanikazi bazo bazikhulume ngokukhululeka. Sizoqhubeka nokuvikela ezisengcupheni yokushabalala okuyiNluu, Nama, IsiHlubi neXilobedu,” kusho uRamaphosa.UNgqongqoshe wezeMidlalo, ezobuCiko namaSiko, uMnuz Nathi Mthethwa, ugqugquzele abantu ukuthi bathole amaqhawe abo aphilayo anolwazi olunzulu ngomlando bawabonge esaphila.Uthe iCovid-19 ikhumbuze abantu ukuthi basebenzise amakhambi ukulwa nezifo.Uthe imifuziselo ezosuswa izobekwa endaweni eyipaki lapho abantu bengakwazi ukuyoyibuka khona.URamaphosa uthe luyaqhubeka ucwaningo ngokubaluleka kwamakhambi esintu ekwelapheni.Ubuye wakhala ngesikhangiso sezinwele sakwaClicks athe sikhombisa ngokusobala ukuthi kuningi okusafanele kwenziwe ukuze abantu baziqhenye.Uthe ubandlululo lwenze abantu bazenyeza ngobubona.",'Ayisuke imifuziselo yobandlululo'
"AWUKWAZI ukukhuluma ngomculo wokholo uze uqede ungalibalanga igama likaDumi Mkokstad. Lolu hlobo lomculo lungolunye oluhamba phambili kulezi zinsuku.UDumi uneminyaka engu-27, ukhulele eMgungundlovu. NgeSonto le nsizwa ihlonishwe ngendondo yombhali wezingoma zokholo emcimbini wamaCrown Gospel Music Awards, eNkosi Albert Luthuli International Convention Centre.Ukuwina kukaDumi le ndondo kungenze ngaba nesifiso sokuhlala naye ngizwe ukuthi yini emenze wathatha lo mkhakha njengoba iningi labaculi abangangaye ligxumela umculo ofana ne hip hop, kwaito, gqom’, house neminye.Ngimzame kaningi ocingweni lwakhe ngingamtholi, ngibe sengizitshela ukuthi ngizolinda yena kwazise vele baningi ozakwethu abakade befuna ukukhuluma naye. Ngithe ngizihlalele nabangani bami ngezwa ngocingo lukhala, ngabona inamba yakhe uDumi esebuyela kumina.Uqale wabingelela wabe esexolisa ngokungatholakali ocingweni ngenxa yokuba matasa. Uthe noma yikanjani ubezobuyela kimina ngoba unayo inamba yami, okuyinto agcine eyenzile.Usecele ukuthi singaxoxi ocingweni, uzozifikela mathupha emahhovisi e-Independent Media.Ngempela ngizwe ngocingo selukhala esengitshela ukuthi usefikile.Ufike egqoke kahle kucaca ukuthi uze kwinkulumo ngxoxo.Ubegqoke ibhantshi elimhlophe namateki amhlophe, wafaka ibhulukwe elimnyama nesikibha esimnyama.Kuqale kwangathi umuntu onamahloni kodwa akuphelanga sikhathi esingakanani ubesehleka futhi esekhululekile. Uthe ungene emculweni eneminyaka engu-8.“Abantu bebazi ukuthi ngiyacula kuphela kanti nginelinye ikhono lokubhala. Ngesikhathi ngingena emculweni ngase ngiqalile ukubhala izingoma. Inkinga eyenza kwangagqama lokho wukuthi inkampani engangisayine ngaphansi kwayo yangiyalela ukuthi ngibhekane nomculo ngiyeke ukubhala izingoma,” kusho uDumi.Uthe wazilandela lezo zeluleko wagxila emculweni.“Ngesikhathi ngishintsha inkampani engangiqopha kuyo, ngaqala phansi ngabhala. Ingoma yami ethi Mbize nekaHlengiwe Mhlaba ethi After Today nezinye zabhalwa yimina,” kuchaza yena.Uthe ukubhala izingoma iyona ndlela akwazi ukushumayela ngayo njengoba esindisiwe.“Anginawo amandla okuma phakathi kwabantu abaningi ngishumayele ebandleni. Kodwa ukucula nokubhala izingoma ezinye engizithatha emavesini eBhayibheli iyona ndlela engikwazi ngayo ukudlulisela umyalezo wami kubantu,” kuchaza uDumi.Uthe enye into aziqhenya ngayo manje ukusiza abaculi abasafufusa njengoba sekukhona abasizile bakwazi ukuqopha.“Ngizoqhubeka ngisize abaculi abafuna ukungena endimeni yomculo wokholo. Yize nami ngingakafiki la engifuna ukufinyelela khona kodwa sengizamile. Okwamanje ngizoqhubeka ngiphushe i-albhamu yami engiyikhiphe phakathi nonyaka,” kuchaza uDumi.Uthe kuningi akufunde endimeni yomculo, okuhle nokubi okumenze wakhula.“Okwamanje sengifuna ukungena emkhakheni wokulingisa. Sengilitholile ithuba lokwethula izinhlelo khona kwithelevishini njengoba kukhona uhlelo engilwenza ngePhasika kwiDumisa TV, oluthi Icilongo,” kuchaza yena.Ebuzwa ukuthi ngabe izindaba ezake zavela ukuthi uyashadelwa futhi uphila impilo yobutabane, uDumi uvele wavala ubuso wabheka phansi.“Ayikho into eyangiphatha kabi njengokuthi ngiphila impilo yobutabane. Angibazondi abayiphilayo kodwa angithandi kuthiwe ngiyinto engingeyona” kusho uDumi.Uthe ubenaye owesifazane akade ethandana naye kodwa bahlukana.Uthe bane kubo, yena ungumagcino.Uyise nonina uthe bashadile bahlala eMount Ayliff.“Ngiyazifela ngomculo wokholo kodwa uma ngizihlalele ekhaya ngike ngilalele noNasty C,” kuchaza uDumi.UDumi uthe ungumlandeli wokuqina weKaizer Chiefs.",Usephokophele ekulingiseni uDumi Mkokstad
"INKONZO yesikhumbuzo seNdlovukazi uMantfombi Dlamini Zulu njengoba uqhubeka kuningi okwenzeka KwaNongoma.Phakathi kwakho sekubonakele nomdwebi wodumo uRasta ozohlonipha iNdlovukazi ngomdwebo olukhu ubatshazwe njalo ngezinga lawo. Lokhu akaqali ukukwenza njengoba enza okufanayo nangesikhathi kukhotheme iSilo samaBandla uGoodwill kaBhekuzulu.Abantu abaningi kulokhu babukeka bevumelana ngazwilinye kulokhu bethi uRasta wenza umsebenzi omuhle ngale mdwebo yakhe. Kukhona nabaphawule bathi ikhono likhona kuye inkinga nje likhetha izinsuku ngelinye ilanga livele limphike.Izithombe zakhe seziqalile ukusabalala nakwezinye izinkundla zokuxhumana okubalwa namakhasi ahlukene kaFacebook. Amakhasi kahulumeni akhona abonakale eqhakambisa umsebenzi kaRasta nokulindeleke ukuthi zilokhu zisabalale njalo lezi zithombe. Phakathi kwezicukuthwane ebezihambele nkonzo yokugcina yeBambabukhosi kubalwa abebemele iNdlunkulu yamaSwati, owayengumengameli wakuleli uMnuz Jacob Zuma, uNgqongqoshe wezeMpilo uDkt Zweli Mkhize, uNgqongqoshe wamaPhoyisa uMnu Bheki Cele, uNdunankulu waKwaZulu-Natal uMnuz Sihle Zikalala nabanye oNgqongqoshe bakulesi sifundazwe.",Kubatshazwa umdwebo kaRasta weNdlovukazi
"UKUKHULA kweqembu lakhe kusukela efikile, kumvala izindlebe uClinton Larsen ongumqeqeshi weLamontville Golden Arrows aze agcine ebukeka sengathi akakunakile ukuthi iqembu lilahla amaphuzu esikhundleni sokuwaqoqa ngenxa yokudlala ngokulingana.Abafana Bes’thende bazihola phambili kwi-Absa Premiership ngokudlala ngokulingana njengoba bese kungokuka-11 emidlalweni engu-19 ngeSonto bebambana ngo 2-2 neBaroka FC ePrincess Magogo. I-Arrows ihleli kunombolo-10 kwi-log kodwa lokhu akumkhathazi kangako uLarsen ohlanyiswa wukukhula akubona kubadlali bakhe.Lo mqeqeshi wakhona eThekwini uzishaya isifuba ngokuthi i-Arrows ayikaze ibalwe namaqembu asengozini yezembe kusukela yena nethimba lakhe labaqeqeshi bethathe izintambo ngo-2014.Abalandeli bebhola eNingizimu Afrika bakubona njengokulahla amaphuzu ukudlala ngokulingana kodwa uLarsen ugxile kokuhlukile kodwa akuchaza njengekusasa le-Arrows.“Ngeke ngicashe ngesithupha kumbe ngisenge ezimithiyo ngithi kuyangijabulisa ukudlala ngokulingana okulokhu kusilandele kodwa akuyona yodwa into okumele ibhekwe. Kusukela ngifikile kwi-Arrows asikaze sibalwe namaqembu asezembeni. Ngiyavuma sesidlale kaningi kakhulu ngokulingana kule sizini kodwa isikhathi esiningi akukhona ukuthi yingoba thina singenawo amava kepha ukuqina kwamaqembu esibhekana nawo kwi-Premiership,” usho kanje uLarsen ngeSonto.Uthi okumkitazayo wukukhula kwabadlali nokuqhubeka kokulokhu beba ngcono njengoba isikhathi silokhu sihamba.“Sinomkhuba wokwakha amagama amasha ebholeni laseNingizimu Afrika njengoba besilokhu senza minyaka yonke. Nakulokhu sinabadlali abafana noNdwandwe (Velemseni), Buthelezi (Mzwandile) nabanye abaningi abakhulayo ngesivinini. Sineme kakhulu ngendlela esenza ngayo. Okusijabulisa kakhulu wukuthi sithi sibakhuphula laba bafana kodwa iqembu alehli. Alikho iqembu elingathi lisinenebulile kule sizini noma amabili adlule. Vele asikaze sithi sizodla isicoco kodwa sakucacisa isizini iqala ukuthi sizolwa futhi siyakwenza lokho. Aseneme ngemiphumela. Sesidlale kakhulu ngokulingana kodwa kulokho kudlala ngokulingana, ukube sishayiwe kuleyo midlalo ngabe yithina esibambe ibhuleki.”NgokukaLarsen, ukushintsha lokhu kudlala ngokulingana ngokushaya AmaZulu ngempelasonto, kungaba yiphilisi elimnandi. Uyaqonda nokho ukuthi ngeke kube lula ngoba Usuthu lusenesibhobo ngenxa yomphumela womdlalo wangomzuliswano wokuqala. I-Arrows yawuwina ngo 4-1 lowo mdlalo.",ULarsen ugxile kokuhlukile
"UMENGAMELI wakuleli, uMnuz Cyril Ramaphosa, uthe usalukhumbula kahle usuku okwadedelwa ngalo owayengumengameli wakuleli, uMnuz Nelson Mandela ayembambele umbhobho ekhuluma nabantu okokuqala.“Abantu baphuma ngobuningi bezobona le ndoda emangalisayo, eyayifihlwe ejele ngenxa yobandlululo. Ukuphuma kwakhe ejele kwenza sabona ukuthi kwasekuphelile ngobandlululo kuleli. Kwakungathi wumlingo. Ngalelo langa inkululeko yethu yayisifikile,” kusho uRamaphosa.Ubekhuluma emcimbini obuseKapa wokukhumbula usuku okwakhishwa ngalo ejele uMandela eminyakeni engu 30 eyedlule. Ekhuluma bukhoma kwi-eNCA, uthe kumele singakukhohlwa okwenziwa wuMandela kuleli, nokulwa kwakhe nobandlululo.URamaphosa uchaze usuku lwangoFebhuwari 11, 1990, uthe kwakunenhlokomo emangalisayo, kwaba sengathi umhlaba wonke awusanyakazi.Umengameli ugcizelele ukuthi ngabantu bakuleli abaqinisekisa ukuthi uMandela uyakhululwa ejele.Uthe owayengunkosikazi kaMandela, uNksz Winnie Madikizela-Mandela, wenza umsebenzi omkhulu ukwenza isiqiniseko sokuthi igama likaMandela alikhohlakali abantu ezweni ngesikhathi esejele.“Sihlale sikhumbula ukuthi siyisizwe esinombono. Asakhe isizwe esinobumbano. Asihlanganise ulwazi lwethu, ikhono lethu ukuze siqede ububha nokungasebenzi kwabantu kuleli. Asiqinise ezemfundo yethu, silwe nobugebengu. Silwele ukuba yisizwe esingcono, esivikela abantu besifazane nezingane,” kusho uRamaphosa.",Singalibali uMandela: Ramaphosa
"NONTUTHUKO NGUBANEU MPHAKATHI waKwaMakhutha usabisa ngokwenza le ndawo ingalawuleki uma udaba lokuhlalana kwentsha ngokuntshontshana ibulalane lungasukunyelwa phezulu. Nakuba sekuphume izidumbu kodwa akekho oseboshiwe.Izolo umphakathi uvale imigwaqo yaleli lokishi ukhala ngokusebenza kwamaphoyisa endawo njengoba kunenqwaba yentsha okuthiwa iyabulawa kodwa kungaboshwa muntu.Le ndawo kuthiwa isiphenduke “ujombigazi” ngenxa yezigameko zokuhlaselana kwentsha eqale ezikoleni njengoba isiphumele nangaphandle.Impi kuthiwa iphakathi kwabafana abahlala esigcemeni sako-1 nabahlala esigcemeni sako-7 , 8 no-6.Kuthiwa bahlezi begwazana lapho behlangana khona, abanye bayalandelwa noma sebesemtholampilo beyoqedelwa.Ngeledlule bekungcwatshwa umshayeli wamatekisi oshiswe nendlu enentombi yakhe. Kuthiwa iqulu labafana belifuna omunye wakwesinye isigceme lafika kukhona yena.Kuthiwa noma ebikelwa amaphoyisa awafiki endaweni yesigameko kanti uma kwenzekile kwaba khona oboshwayo ubonakala esebuyele emphakathini ngakusasa.Izolo umphakathi ububhikisha emgwaqweni ushisa amathayi, ubeke nezinguzunga zamatshe nezihlahla ufuna ubuholi obuphezulu. Bebesho kugcwale umlomo ukuthi ukufa komuntu sekufana nokunqunywa kwezinkukhu KwaMakhutha.Okhulumela umphakathi uMnuz Bhekisisa Buthelezi uthe sebekhathele ukungcwaba njalo ngezimpelasonto ekubeni amaphoyisa esonge izandla.“Okumele kucace wukuthi amaphoyisa awenzi lutho ukulungisa isimo njengoba kunabafana abancane ababulalanayo endaweni kodwa lutho ukuboshwa abasolwa. Izigameko seziningi zibikwa kodwa ayikho inqubekela phambili. Kumanje ziyabulalana ziyaphela izingane zethu. Sigcwele umgwaqo nje ngoba sikhathazekile ngalesi simo,” kusho uButhelezi.Elinye ilungu lomphakathi, uMnuz Skhumbuzo Bhengu, lithe bazokwenza leli lokishi lingalawuleki uma sebezithathela isinqumo ngalezi zigameko.“Salwa kakhulu ngezikhathi zobandlululo kule ndawo, asisafuni ukuphindela kuleso simo. Amaphoyisa kumele alusukumele phezulu lolu daba ngale kwalokho sizokwenza indawo yaKwaMakhutha ingalawuleki,” kusho uBhengu.Encwadini yezikhalo 
Isolezwe elinayo, bathe bafuna impendulo ezinsukwini eziyisikhombisa.Kuyona incwadi bakhale ngokuhlukaniswa kwaleli lokishi phakathi njengoba abaklama imingcele bafaka ingxenye yakule ndawo ngaphansi kwase-Adams, enye yangena ngaphansi kwaseNsimbini. Bathi lokhu kuklanywa komngcele kwenza intuthuko ihambe kancane KwaMkhutha ngoba bake bahlale isikhathi eside bengenawo amanzi.UMnuz Sam Khuzwayo oyinhloko yoMnyango wezokuPhepha KwaZulu-Natal obemele uNgqongqoshe uMnuz Willies Mchunu uzamile ukuwubhula umlilo, wathi udaba luzosukunyelwa.“UNgqongqoshe ngabe ukhona kule ndawo ukuzozwa izikhalo zenu kodwa ubanjwe wumsebenzi. Ukuza kwami lapha ngizoniqinisekisa ukuthi esinye sezicelo zenu, sokuba nomhlangano nongqongqoshe ukuze kulungiswe izinkinga enibhekene nazo sizwakele. Kusasa (namhlanje) sizokhipha usuku lwalowo mhlangano,” kusho uKhuzwayo.UMnuz Bheki Mngwengwe obemele iMeya yeTheku uMnuz James Nxumalo uthe nodaba lokuklanywa kwemingcele uzoludlulisa ukuze lulungiswe.UMnuz Bongani Yadi uthe cishe iphelile iminyaka engu-10 bengabhikishi kule ndawo kodwa isimo ababhekene naso bese siphoqa ukuba babhikishe.Izikole bezivaliwe ngoba bezithunyelwe imiyalezo yokuthi umphakathi uzobhikisha.Izikole ezithintekile kube yiKwazMakhutha Comprehensive, Masakhaneni High, Jaja Primary, Mkhumbi High, Magama Primary nezinye.Bekuculwa izingoma zomzabalazo abanye bephethe izingqwembe bekhala ngokubulawa kwabantu kule ndawo.Okuhlalukile wukuthi bekukhona ngisho nezingane zesikole kulo mbhikisho, nomfaniswano wesikole.",Bagcwale umgwaqo bekhala ngokonakele
"KUKHALWA nkalo zonke ngokudlula emhlabeni kukaNgqongqoshe eHhovisi likaMengameli, uMnuz Jackson Mphikwa Mthembu (62), obehaqwe yiCovid-19.UMthembu uzalwe ngo-Juni 5, 1958 eWitbank (Emalahleni), eMpumalanga. Ukhuliswe ugogo wakhe nomalume, kwathi eneminyaka eyisikhombisa, wayosebenza emasimini ommbila. Wazimbandakanya nomzabalazo wabafundi ngeminyaka yama-70.Umlando uveza ukuthi ngezibhelu zabafundi ngo-1976, uMthembu wayengumholi wabafundi Elukhanyisweni Secondary, eWitbank. Ufunde waze wafika ezikhungweni zemfundo ephakeme waya enyuvesi iFort Hare lapho axoshwa khona ngo-1980.Waya kosebenza efemini yokusansimbi ngeminyaka yama-80 lapho akhuphuka waze wagcina esengomunye wababumbi nabaholi benyunyana iMetal and Allied Workers Union, egcine isiyiNational Union of Metal Workers (NUMSA) . Ngesikhathi sodlame lwama-80, wayengena ephuma ejele eboshwa uhulumeni wengcindezelo, ngokuvukela umbuso wangaleso sikhathi.Wagcina ephume phambili emacaleni ayethweswe wona. Uke wasebenza kwezokuxhumana emkhandlwini  owengamele amabandla iSA Council of Churches. Ngaphambi kwalokho, ngo-1988 kuya ku-1990, wayeyiphini likanobhala we-United Democratic Front (UDF) eGauteng.Ngemva kokuvulwa umlomo kwe-ANC ngo-1990, usebenze ngokuzikhandla evusa amagatsha e-ANC eWitbank. Wayengomunye babasebenzi be-ANC ababelekelela ithimba elalibambe izingxoxo kwiCodesa.UMthembu ube umkhulumeli we-ANC eMpumalanga phakathi kuka-1990 no-1994. Ngonyaka olandelayo kwaze kwaba u-1997, waba umkhulumeli kaKhongolose kuzwelonke.Ngesikhathi esifanayo wayenguNgqongqoshe wezokuThutha nemigwaqo eMpumalanga. Emva kwalokho wasebenza emakomitini eminyango kahulumeni ehlukene eSishayamthetho eMpumalanga, wagcina ebuyele kwesobungqongqoshe phakathi kukaMeyi 2008 noMeyi 2009.Kusukela ngo-2007 uMthembu ubelokhu eyilungu lesigungu esiphezulu ku-ANC. Lokhu kwambuyisela esikhundleni sokuba umkhulumeli we-ANC kuzwelonke kusuka ngo-2009 kwaze kwaba u-2014. Ngo-2016 ube esethunyelwa yinhlangano ebusayo ePhalamende lapho efike waba uSotswebhu kwaze kwaba u-2019.Ushone esenguNgqongqoshe eHhovisi likaMengameli esikhundleni aqokelwa kusona uMengameli Cyril Ramaphosa, emva kokhetho lukazwelonke ngoMeyi 2019.Ushiye emhlabeni abantwana abahlanu nonkosikazi wakhe uNkk Thembi Mthembu. Enye yezingane zakhe, uNokhwezi Mthembu (25) yazibulala endaweni okuhlala khona ungqongqoshe ePelican Park eCape Town ngoMashi 20, 2019.",Ubengalona ivukane emzabalazweni uMthembu
"KUBE nenhlokomo emcimbini wokuvulwa kwesiShayamthetho KwaZulu-Natal ngesikhathi kutheleka obengumengameli wakuleli uMnuz Jacob Zuma izolo.UZuma ufike ephelezelwa ngabaqaphi bakhe wamukelwa yiPhini likaSomlomo esiShayamthetho, uMnuz Meshack Radebe.UZuma, osanda kwesula esikhundleni sakhe njengomengameli wezwe, ubemenyiwe emcimbini.Kungakapholi maseko uZuma efikile, kube sekufika Isilo samabandla, uGoodwill Zwelithini. Sifike sabingelela sase sigebela esiteji kwaculwa ihubo lesizwe. Endaweni kaNdunankulu bekukhona uMnuz Sihle Zikalala ngoba uMnuz Willies Mchunu ubengekho.Umcimbi wayizolo ubuhanjelwe yizingqungqulu zosopolitiki okubalwa kuzo uDkt Sbu Ndebele, Dkt Ben Ngubane nalowo owake waba yiMeya yaseThekwini, uMnuz Obed Mlaba.Umcimbi uqale kahle ngesikhathi ebesihleliwe, u-10 ekuseni.Izicukuthwane ziqale ukutheleka ekuseni zihamba kukhaphethi obomvu.Ezokuphepha beziqinisiwe amaphoyisa esesha kwasani olungena ngaphakathi.Bekukhona nezintombi ebezilokhu zicula amaculo esintu. Namabutho abehuba eshaya nezaga abekhona ezokwamukela imbube.Bekukhona nekhwaya yamaphoyisa eshaye umculo ophakeme.",UZuma emcimbini wokuvulwa kwesiShayamthetho eKZN
"UMSAKAZI obesanda kuqashwa wuKhozi FM, uNonhlanhla ‘Mdonso’ Ngcobo, ushiye isigubhukane kulesi siteshi esilalelwa ngabantu abangaphezu kuka-7 million. Isolezwe lithole ngomthombo ongashayi eceleni ukuthi uMdonso uthathe isinqumo sokushiya ngenxa yengcindezi abeyithola.UMdonso ubejoyine uKhozi ngo-Ephreli 1 kulo nyaka, esakaza ngokuhlanganyela noZimiphi ‘Zimdollar’ Biyela, uhlelo lomculo kamaskandi, isigiya ngengoma, ngemiGqibelo. Bebezibiza ngeZimdonso uma sebenza into yabo emoyeni. Ethintwa uMdonso, ukhihle esikaNandi. “Ngisulile ngoba bese ngikhathele ukubekezela. Ngiyazi bajabule-ke ebebefuna ngishiye kulolu hlelo. Abantu bebengalwazi usizi ebengiluthwele ngenxa yokusakaza kulolu hlelo. Bengingakutholi ukuphumula ubusuku nemini ngenxa yezingcingo ebengizithola ngezinombolo ezifihliwe, ngiphoqwa, kuthiwa angisule,” kusho uMdonso. Uthe ubebabikela abaphathi besiteshi ngakho konke obekwenzeka kuye.“Bengingasakaza kanjani kade ngisatshisiwe ngayizolo? Akekho ongazi ukuthi angifuniseli ngokusakaza kodwa oKhozini bekunzima. Ngiqale ukusatshiswa ngifika, kuthiwa ngiqashwe kanjani kulolu hlelo.”Umphathisiteshi osabambile oKhozini uNksz Sbongi Ngcobo uthe akakwazi ukuphawula ngoba ubengazi ukuthi uMdonso useshiyile emsakazweni. Kodwa uMdonso ukugcizelele ukuthi incwadi yokwesula uyithumele izolo ekuseni.Eqhuba uMdonso uthe: “Ngincamela ukuhlupheka kunokuphila le mpilo ebengiyiphila selokhu ngajoyina uKhozi. Ngiyalubonga uKhozi. Ngihlukumezekile ngempela oKhozini, ngingalanyulelwa muntu,” kuchaza uMdonso owaze wamenywa phesheya kwezilwandle ePortugal ngenxa yekhono lokusakaza uhlelo lukamaskandi kuZululand 97.0 FM futhi waklonyeliswa ngendondo yeBest Community Presenter kumaSatma Awards.",Ukhale ngokusatshiswa osule oKhozini
"ISIZULU sithi ziyofa izinsizwa kusale izibongo, lesi saga sifezekile nakwinkakha yomlingisi esanda kusishiya, uMary ""Mampinga"" Twala. Abantu baseNingizimu Afrika bajabule kabi ukuzwa izindaba ezimnandi zokuthi uMampinga uyingxenye yabalingisi bakuleli ababamba iqhaza efilimini kaBeyonce ethi Black Is King. Lezi zindaba zivezwe yindodana kaMampinga, uSomizi Mhlongo-Mohale, ekhasini lakhe likaTwitter ngesikhathi efaka i-video enamanqampunqampu ale filimu. UMampinga ubonakala egqoke imvunulo yesintu futhi ephakamisela phezulu isandla. UMary (80) washonelwa esibhedlela eNatcare Park Lane eGoli ngoJulayi 4 kulo nyaka. KwiBlack Is King kuboshelwe uBeyonce, Jay-Z, Lupita Nyong'o, Kelly Rowland, Pharrel Williams, Naomi Campbell, Yemi Alade, Warren Masemola, Moonchild Sanelly, Nyaniso Dzedze, Nandi Madida.IBlack Is King isuselwe e-albhamini esihloko sithi The Lion King:The Gift, nayo esuselwe efilimini yezilwane iLion King. IBlack Is King idedelwe namuhla ngoLwesihlanu emhlabeni jikelele futhi izobuye isakazwe kuleli kuM-Net. ",UMary Twala uzobonakala namhlanje kwifilimu kaBeyonce
"UMlindo uthole izitifiketi okukhona kuzo ese-albhamu ethi Emakhaya edayise yaze yathola i-Platinum. Uthole amaPlatinum amabili ngengoma ethi, Amablesser.Ingoma yakhe ethi Macala apike kuyo uKwesta, Thabsie noSfeesoh idayise yafika kuPlatinum.Izingoma zikaMlindo Egoli, Usbahle nethi Emakhaya zidayise zathola igolide.“Uyazi angikholwa, ngisathukile namanje. Lona kube wunyaka omuhle ngempela kimina njengoba ngisanda kuqokwa emikhakheni ehlukene kumaSAMA kodwa manje sekuvela lokhu. Ngiyabonga angiqedi,” kusho uMlindo.Uthe konke lokhu kwenziwe wuthando alukhonjiswe ngabalandeli abathande umculo wakhe.“UNkulunkulu ube muhle njalo kimi. Ngiyabonga kuwona wonke umuntu ongixhasile endimeni yomculo. Ngibonile ukuthi niyangithanda. Ngiyabonga enkampanini engiqopha kuyo, iSony Music, abaculi engisebenze nabo, uBlaqboy, Sjava ngengoma esiyenze sonke ethi Egoli. Ngeke ngimshiye ngaphandle uDJ Maphorisa ngakho konke angenzele kona kule ndima,” kusho uMlindo.UDJ Maphorisa uthe wabona behlangana okokuqala noMlindo ukuthi uzoba ngumculi omkhulu futhi uyaziqhenya ngaye.",Uthukile ethola izitifiketi ngomculo wakhe uMlindo
"Mhleli: Kwelakho elingashayi eceleni ngicela ukubeka owami umbono ngesiqeshana sendaba ekhulunywe uDlubheke eyibhekise kuTshatha ekhasini lesibili ephephen Isolezwe ngoMgqibelo.UDlubheke ukhuluma lezi zinkulumo nje phambili kunengoma yakhe ayikhipha etshela uTshatha kwezikabhoqo. Mfo kaKhuzwayo asikhulisane.Lokhu okwenzayo kubi kanti nasemculweni wakho uhlale unabantu obathukayo.Ngize ngizibuze ukuthi izwe lonke lizonda wena ngoba wenzeni wena wedwa?Bonke abantu bayakusukela? Angixabene nawe Mnguni kodwa ngizama ukukuvula amehlo ngale nto ngoba vele siyakuqonda sonke ukuth iso lixhoshwa libhekile.Kanti alukho olusina luzibuke. Yehlisa umoya nje mfowethu ucule. Uma singakashayi isikhathi sakho sokuduma soze siiyfike, hhayi ngenkani. Ungathuki bonke abantu emculweni. Kuyadida ukuthi uTshatha uthwale liphi icala kuwe ngoba akasakazi umaskandi. Asiyibhasobhe into ebulala ikusasa.Siphamandla MagwazaESHOWE",[IMIBONO]UTshatha woneni kuwe Dlubheke?
"UMQEQESHI we-Orlando Pirates, uMilutin “Micho” Sredojevic, ukufanisa nesitshulu esizoshiya abalandeli bencinda iminwe abakupheka ekhosombeni njengoba belungiselela isizini ka-2017/2018.I-Pirates ayizange iyidlale imiqhudelwano yokuzicijela ukuqala kwesizini njengezimbangi zayo iKaizer Chiefs neMamelodi Sundowns. IChiefs isivele ibakhombisile abalandeli bayo okufanele bakulindele kule sizini ngokudlala kwiBokone Bophirima Maize Cup, eNorth West, nakwiShell Helix Ultra Cup ngempelasonto edlule.Ngempelasonto Amakhosi azoyibamba kwiMpumalanga Cultural Experience Cup lapho izobhekana neCape Town City FC. ISundowns, ematasa kwiCAF Champions League, idlale kwiShell lapho inike ithuba abadlali abasha.EZimnyama ziqoke ukuyodlala namaqembu angaphandle kwaseMzansi okukhona kuwona iTP Mazembe yaseDemocratic Republic of Congo (DRC). Zizovula isizini ka-2018/2019 neHighlands Park emdlalweni we-Absa Premiership e-Orlando Stadium ngo-Agasti 4.“Sizithatha sengathi sisekhishini siyapheka. Abazodla ngabalandeli, kufanele balinde ukubizelwa etafuleni. Ukudla kuzolethwa etafuleni ngo-8.15 ngo-Agasti 4. Abalinde kuze kube yileso sikhathi. Ukudla kumnandi kakhulu uma unesikhathi ukulobizela. Uma sewuke wakuzwa akube kusaba mnandi kangako. Senza konke okusemandleni ukulungisa ukudla okuzoyizayo ngokwamaphuzu nemiphumela emidlalweni esizoyidlala,” kusho uSredojevic.“Ngeke senze izethembiso ezinkulu kodwa sigxilisa imiqondo yethu kokufanele sikwenze ngoba akekho owake waphumelela ngazo. Siqoka ukuthi ibhola kube yilona elizokhuluma. Abalandeli bethu bahlale befuna ukudla okwehlukile etafuleni. Uma ubalethela okukodwa njalo abajabuli. Sifuna bahlale bejabule.”UMicho nephini lakhe uRulani Mokwena bayaqala ukwenza amalungiselelo okuqala kwesizini kwiPirates ndawonye. Bahlalelwe wumsebenzi wokuhlanganisa abadlali abebekade bevele bekhona nabasha.“Ngibonga abaphathi ngokuthi emuva kokuhambisa umbiko wethu benze okuncomekayo ukuqinisa iqembu nethimba labaqeqeshi,” kusho uSredojevic.“Kwamanje sikulungele ukuqala isizini. Kodwa ke ngokwebhola kunamabhawodi okufanele siwaqinise ukuze siyilungele ngokuphelele isizini ezoqala. Uma ubheka sizoba nemidlalo eyisishiyagalombili kusuka ngo-Agasti 4 kuya kuSepthemba. Kodwa siyakwazi okulindelwe kithina. Siqinile ngokomqomdo. Sililambele ibhola, akube yilona elikhulumayo.”Imidlalo ye-Absa Premiership:NgoMgqibelo (Agasti 4): Mamelodi Sundowns v Kaizer Chiefs (Loftus Versfeld Stadium, 3pm); Black Leopards v Polokwane City (Peter Mokaba Stadium, 6pm); Cape Town City FC v SuperSport United (Cape Town Stadium, 6pm); Bidvest Wits v Free State Stars (Bidvest Stadium, 6pm); Orlando Pirates v Highlands Park (Orlando Stadium, 8.15pm); AmaZulu FC v Baroka FC (King Zwelithini Stadium, 8.15pm)NgeSonto (Agasti 4): Maritzburg United v Golden Arrows (Harry Gwala Stadium, 3pm); Bloemfontein Celtic v Chippa United (Dr Molemela Stadium, 3pm)",OweBucs uthembisa eyamehlo kubalandeli
"IMARITZBURG United izodlala neMamelodi Sundowns namuhla, yazi kahle ukuthi kubhekwe ukuba ibe yimvu yomhlatshelo ngenxa yokuthi amaBrazilians afuna amaphuzu aphelele ukuze avale igebe kwiKaizer Chiefs ewashiya ngamaphuzu ayisithupha.Ukwehlulwa kweChiefs ngo 3-1 ishaywa yiBloemfontein Celtic ngoLwesithathu, kusho ukuvulela ithuba iSundowns ukuba ibuye ngemuva inqobe isicoco seligi okweshumi.Selukhona nokho ungabazane kumqeqeshi waBafana Ba Style uPitso “Jingles” Mosimane onenebulwe yiCape Town City ngo 3-2 emdlalweni wezakhe wakamuva phakathi nesonto.“Kuzoba nzima, kodwa sizoqhubeka silwe,” kusho uMosimane ngemuva kokuguqiswa yiCity.IMaritzburg iya kulo mdlalo neSundowns nayo iphuma esibhaxwini sika 3-2 ishaywa iqembu elivika izembe iBlack Leopards emdlalweni wayo wakamuva.UVincent Kobola oyiphini lika-Eric Tinkler, uthe bawulungele lo mdlalo, bafuna ukulungisa amaphutha abawenze bedlala neLeopards.Umdlalo phakathi kweTeam Of Choice neSundowns uzoba seLucas Moripe Stadium ngo-6 ntambama.“Asidlalanga neze kahle sibhekene neLeopards, mhlawumbe kudalwe ukuhlala izinyanga eziningi singadlali kodwa lokho angikusho ngoba ngizama ukubeka izaba. Asiyibongele iLeopards yadlala kahle, ayeyifanele amaphuzu amathathu. Siya kulo mdlalo sinomoya omuhle futhi sigqugquzelekile ngoba sifuna ukulungisa amaphutha ethu. Siyazi ukuthi iSundowns izoza kithina ithelwe ngezibonkolo iwafuna ephelele amaphuzu kwazise ifuna ukuvala igebe esicongweni. Kodwa nathi sifuna ukunqoba ngoba sizibekele ukuthi sifuna ukuqeda sibalwa namaqembu amahlanu phezulu,” kusho uKobola.ITeam Of Choice imincile njengoba omunye wabadlali ababalulekile ethinteke edolweni. Kungenzeka uMxolisi Kunene weMaritzburg angabonakali emdlalweni weSundowns njengoba ethinteke idolo bedlala neLeopards.“Yebo sibheke ukuthi ukuhlolwa kwakhe kuveze ukujula kokulimala kwakhe. Ngeke ngisho ukuthi uzodlala noma ngeke adlale uKunene, sizolinda imiphumela ukuthi ithini,” kusho uKobola.ISundowns kumele iqinisekise ukuthi ithola amaphuzu aphelele kwiMaritzburg, bese iphinde imincele ukuthi iStellenbosch FC siyibambele Amakhosi ngempelasonto. Sekuyothi ngo-Agasti 27 bese zitholana phezulu phakathi kwamaBrazilians naMakhosi emdlalweni ongacacisa ngesicoco seligi.Imidlalo yePremier Soccer League yangempelasontoAbsa Premiership:Kusasa - Ngo-3.30pm: Polokwane City v Highlands Park (Loftus Versfeld Stadium.Ngo-6pm: Baroka FC v Chippa United (Bidvest Stadium).NgeSonto - Ngo.3pm: Cape Town City v Orlando Pirates (Loftus Versfeld).Ngo-6pm: Kaizer Chiefs v Stellenbosch (Orlando Stadium).GladAfrica Championship:Kusasa - Ngo-1pm: Jomo Cosmos v Free State Stars (Wits Rugby Stadium).Ngo-3pm: Ajax Cape Town v Pretoria University (Rand Stadium); Real Kings v Mbombela United (Tsakane Stadium); Cape Umoya v JDR Stars (Tuks Stadium).NgeSonto - Ngo-1pm: Uthongathi v Royal Eagles (Randburg Stadium).Ngo-3pm: Swallows FC v Steenburg (Makhulong Stadium); Tshakhuma v TS Sporting (Sturrock Park); Richards Bay v TS Galaxy (Tuks Stadium).",Ithuba lokuvala igebe lamaphuzu kwiDowns
"NINGASILAHLI! Lesi yisicelo sikanozinti weBanyana Banyana, uKaylin Swart, ngaphambi kokuqala kweNdebe yoMhlaba yabesifazane ezodlalwa eFrance kusukela ngoJuni 7-Julayi 7.INingizimu Afrika isiqhube imidlalo eyisishiyagalombili inganqobi kulo nyaka, okusho ukuthi uma ihluleka wukunqoba umdlalo wayo wokugcina wobungani ngeSonto, izovula kwiNdebe yoMhlaba ilengelwa yileli lifu.IBanyana izongcweka neNorway ngeSonto bese ivula iNdebe yoMhlaba neSpain ngoJuni 8. Amanye amazwe aseqoqweni nayo yiGermany neChina.“Ningasilahli. Silapha ngoba sikusebenzele. Asizelanga ukwandisa isibalo. Siyacela niqhubeke nokuseseka. Ukwesekwa esakuthola eThekwini (bedlala neJamaica) siyakujabulela. Siyathembisa sizolokhu sinijabulisa,” kusho uSwart.USwart akaqali ukuya kwiNdebe yoMhlaba. Yena noJermaine Seoposenwe babesikwatini se-Under 17 esadlala eTrinidad & Tobago ngo-2010.Uthe kusemqoka ukuthi benze kahle emdlalweni wabo neNorway ukuze kufike umdlalo wokuvula beqalabile.“Kuzoba wumdlalo onzima kodwa sifuna umphumela omuhle ngaphambi kweNdebe yoMhlaba. Uma siwuthola uzosisiza ekutheni siye emidlalweni yethu yamaqoqo sinethemba. Umdlalo wokuqala uhlezi ufana nesivivinyo. Kuzomele siye kuwona sivutha njengoba senze emdlalweni wokuqala we-Afcon sibhekene neNigeria. Yebo iSpain yiqembu eliphezulu kodwa ngicabanga ukuthi uma sidlala ngokuhlangana singamelana nayo. Umphumela womdlalo wokuqala emqhudelwaneni yiwona ocacisayo ukuthi nizohamba kangakanani,” kusho uSwart.Khonamanjalo, iqembu le-Under 20, Amajita, lizobhekana nePortugal emdlalweni weNdebe yoMhlaba namuhla. EzikaThabo Senong zishaywe ngo 5-2 yi-Argentina emdlalweni wokuqala, kwathi kowesibili zaguqiswa yiSouth Korea ngo 1-0.",'Sicela niqhubeke niseseke' - unozinti weBanyana
"AMACIKO nabezemidlalo baKwaZulu-Natal bazohleka bodwa ngesonto elizayo njengoba bezobe bekhokhelwa wuMnyango wezobuCiko, amaSiko nezeMidlalo imali yokunxeshezelwa ngezingqinambi ezidalwe yigciwane leCovid-19. Ngokwesitatimende esithunyelelwe abezindaba yilo mnyango, ukukhokhwa kweCovid-19 Relief Fund kuzoqala ngesonto elizayo. Isitatimende sithe sekuphothulwe konke ngokuhlungwa kwezicelo zamaciko nababambe iqhaza kwezemidlalo. ""NgoMeyi 2020, uNgqongqoshe wezobuCiko, amaSiko, ezeMidlalo nezokuNgcebeleka, uHlengiwe Mavimbela, wamemezela ukuvula kokufakwa kwezicelo zesamba sikaR7 million sokunxephezela abezokungcebeleka nabezemidlalo. ’’Kwamukelwe izicelo ezingu862 kubantu abangabodwana, amaqembu nakwimifelandawonye, kwaphumelela izicelo ezingu470. Sezizonke izicelo zabahlomula zingu1 083 (ukhumbule ukuthi ezinye izinhlangano zifake izicelo emagameni aabangaphansi kwabo)’’. ’’Imali ezobe ikhokhwa ngokwabahluleli iphakathi kukaR4000 noR20 000."" Ephawula uMavimbela uthe konke sekuya emaphethelweni futhi umnyango wakhe uyaqala ukukhokhela abafanele ukuhlomula ngesonto elizayo. ""Umnyango usaxhumana nalabo okudingeka bathumele imininingwane yabo ukuze kuphothulwe izinhlelo zokubakhokhela,"" kusho uMavimbela. Uthe uhlelo lokuhlunga luthathe isikhathi eside kunaleso ebesilindelekile ngoba bebefuna ukuqinisekisa izinxephezelo zitholwa ngabantu abafanele. ""Ngenyanga eyedlule silule isikhathi sokugcina sokwamukelwa kwezicelo ukunikeza abantu abaningi ithuba lokufaka izicelo. Ukuhlungwa kwezicelo bekufanele kucwaningisiswe yithimba labacwaningi mabhuku elizimele ukuqinisekisa ukuthi uhlelo alunagcobho futhi kulandelwe yonke imigomo."" Uthe abezicelo ezichithiwe ngenxa yezizathu ezihlukahlukene bazolithola ithuba lokuzama okwesibili. ",Bazohleka bodwa abezemidlalo nokungcebeleka KwaZulu-Natal
"SEKUQUBUKE izindaba ezithi ibandla lamaNazaretha aseBuhleni selishintshe igama, selibizwa ngeChristian Church of eBuhleni Home.Ngokuthola kweSolezwe ngeSonto ngemithombo yalo engashayi eceleni ekuleli bandla, ikhulunyelwa phansi eyokuqanjwa kabusha kwebandla.Kuthiwa sekukhona nezitikha ezinaleli gama kodwa uNyazilwezulu alukamemezeli ngokusemthethweni igama elisha lebandla.Nezitikha ezinegama elisha kuthiwa kazikasatshalaliswa kubantu. Kodwa kukhona imoto yoNyazilwezulu esike yabonakala inazo.“Inkinga wukuthi abantu basaba nokuyishutha imoto yoNyazilwezulu enaleli gama ngoba kusondela abayizethenjwa zalo kuphela kuyona. Nothuke wadlula kuyona, akakwazi ukuyithwebula izithombe njengoba kugadwe abantu abakhipha izindaba zebandla.“Sithole ukuthi njengoba eseqambe ibandla kabusha uzama ukuzilungisela ukuthi uma kwenzeka ephoqwa ukusuka esihlalweni sebandla lamaNazaretha, aqhubeke nokuba wumholi webandla,” kusho umthombo.Omunye umthombo uveze ukuthi njengoba kunaleli bandla elisha eseliqanjwe, uNyazilwezulu lusikaza nokufaka indodana yalo, uMzwandile ukuthi abe ngumholi walo.“Inkinga, kukhona abangayizwa kahle indaba kaMzwandile. Bashaya amakhala nangokuthi kube negama elisha, bathi uNyazi luzokhonza kulona nomndeni walo kuphela ngoba kabazimisele ngokuyeka ukuba ngamaNazaretha. Siyabona ukuthi kakuselona ibandla lamaNazaretha leli njengoba uNyazi luhlongoza nokuqoka indodana yalo ukuthi ibe ngumholi ebandleni elisha, kanti ngokwenqubo yakwaShembe akaqokwa umholi ebe esaphila ohola ibandla,” kuqhuba umthombo.Okhulumela abaseBuhleni, uMnuz Thokozani Mncwabe uthe useke wezwa kukhulunywa ngegama elisha kodwa akanasiqiniseko ngalo.“Noma ngabe likhona igama elisha, kangiyiboni inkinga ngoba kuyenzeka ukuthi umuntu athole isibongo sakhe esemdala, ebe ekhule kwesinye. Nakulolu daba ngabe kwenzeke okufanayo. Engifuna ukukuqinisekisa wukuthi njengoba singamaNazaretha sabizelwa ebuNazaretheni, hhayi kwelinye ibandla.“Ngisho inkosi iNyangayezulu nenkosi uThingo bangidonsa ngendlebe, bengitshela ukuthi angomela iqiniso. Bathi abantu bayongizonda ngokumela iqiniso kodwa ngingathuki ngoba oShembe bayobe benami. Bathi noma bengithuka bayobe bengathuki mina, bayobe bethuka uShembe uqobo,” kusho uMncwabe.Okhulumela abaseThembezinhle, uMnuz Nkululeko Mthethwa uthe bebengakezwa ngokuqanjwa kabusha kwebandla laseBuhleni.“Noma singazi ukuthi lokho kuzobasiza ngani kodwa okwamanje thina sisanake indaba yomhlangano wokuya entabeni njengoba sinyukile. UJanuwari yinyanga ebalulekile kithina maNazaretha, okunye sizokubona uma sesibuyile,” kusho uMthethwa.",Imvunge ngegama elisha lebandla loNyazilwezulu
"KULINDWE isinqumo sobuholi obuphezulu be-ANC kuzwelonke esizohlukanisa inhloko nesixhanti mayelana nekusasa likaNkk Zandile Gumede.Ubuholi bukazwelonke buhlanganisa uMengameli Cyril Ramaphosa, iPhini lakhe, uMnuz David Mabuza, uNobhala jikelele, uMnuz Ace Magashule, iPhini lakhe, uNksz Jessie Duarte, uSihlalo, uMnuz Gwede Mantashe, noMnuz Paul Mashatile uMgcinimafa, buhlangane izolo babhunga ngekusasa likaNkk Gumede oxoshwe yisigungu esiphezulu se-ANC KwaZulu-Natal.Isizathu sokuxoshwa kwakhe esabekwa yisigungu kwaba wukuthi njengoba kade eyimeya yedolobha liTheku, inhlangano ayanelisekile ngokuphatha kwakhe emkhandlwini wedolobha nangokuhanjiswa kwezidingo emphakathini.Akuyena yedwa uNkk Gumede owaxoshwa ekubeni yimeya kamasipala abewuhola. NoMnuz Themba Njilo obeyimeya yomasipala uMsunduzi wakhonjwa indlela ngakho ukuthi isigungu asigculisekile ngokuphatha kwakhe.Ngokwemibiko yaphambilini, i-ANC yakuqinisekisa ukuthi uNkk Gumede wesula emkhandlwini, okuthe kungakapheli izinsuku ezingakanani esulile, kwabikwa ukuthi useshaye ingwijikhwebu wakuhoxisa ukusula kwakhe.Okhulumela abeseka uNkk Gumede, uMnuz Mzomuhle Dube, uthe uNkk Gumede wayevele exiniwe kwasekuqaleni ngesikhathi kuthiwa akesule.“Wayevele eshilo kwasekuqaleni ukuthi akeneme ngokushiwo kuyena. Yena wayibhala incwadi kodwa umkhandlu wonke okumele uthathe isinqumo sokuthi uyavumelana ngokuthi ashiye,” kusho uDube.Uthe uma umkhandlu ungakasithathi isinqumo ngokuvumelana, uNkk Gumede uyohlale eyimeya.UDube uthe uNkk Gumede ufuna kwenziwe ubulungiswa ngodaba lwakhe.Uthe bona ngeke bakuvumele ukuthi kwakhiwe isithombe okungesona ngoNkk Gumede.",Ubuholi be-ANC buzonquma ngoGumede
"SITHEMBISO MKHIZEI-LAMONTVILLE Golden Arrows iwuqale kabi umzuliswano wesibili weDStv Premiership ishaywa iBlack Leopards ngo-2-1 emdlalweni obusekhaya, eSugar Ray Xulu Stadium, eClermont, izolo ebusuku.Kulo mdlalo amagoli eLidoda Duvha abhajiswe ezintanjeni u-Anas Mohammed ngomzuzu ka-31 nasesikhathini sikanompempe esiwombeni sesibili.Elokubika le-Arrows lishaywe ngesithende uMichael Gumede.Bekuwumdlalo wesibili i-Arrows ithola umpetshisi kwiligi. Ibifike emdlalweni indizela phezulu ngemuva kokuthi ngoMsombuluko iqophe umlando ngokuba ngeyokuqala KwaZulu-Natal ukunqoba i-Q Innovation. Idle i-Q2 yeDStv Premiership. Emidlalweni eyisikhombisa iqoqe amaphuzu awu-16.Bese kuphele imidlalo emine yeligi Abafana Bes'thende beshaya kwasani oluphambi kwabo.Baye kowayizolo bephuma ekubhaxabuleni iStellenbosch ngo-3-1.Izolo esiwombeni sokuqala, konakale izinhlelo zomqeqeshi uMandla Ncikazi, zibulawa ukuphuma ngohlaka kwesiqongqwane, uNkosinathi Sibisi ongqubuzane kabi emoyeni nonozinti wakhe uSifiso Mlungwane.Kungene uGladwin Shitolo ofike wangenza lutho.Izinto zibhimbe kakhulu esiwombeni sesibili kuphuma ngekhadi elibomvu uPule Mmodi odlalise kabi uKenneth Mthatheni seliyozilahla kunina.Kulo mdlalo, iLeopards ihlasele zisuka, i-Arrows ibilibele ukulahla amabhola kalula.Esiwombeni sokuqala lilodwa ibhola eliyingozi elicishe lashaywa uVelemseni Ndwandwe ngoka-27. Kusize unozinti weLeopards, uKing Ndlovu.Ngoka-31, kuthele izithelo ukwenza kahle kweLidoda Duvha, u-Anas eliqedela ngekhanda kade kukhahlele uLifa Hlongwane.UMumuni Abubakar noSibongiseni Mthethwa bebeyibulala yonke iminyakazo ye-Arrows esiswini.Ukufika kukaKostadin Papic ukuzolekelelana noLehlohonolo Seema, kubukeka kuzoba nezithelo ezinhle kwiLeopards ababalekela izembe.Esiwombeni sesibili, uNcikazi ufake uLindokohle Mtshali ofike wazama ukubamba isisu.I-Arrows iqalile yahlasela kubhoke uKnox Mutizwa, Michael Gumede, noMmodi.Ngemuva kokuphuma kukaMmodi, lehlile izinga layo, kwaqala phansi ukuhlasela kweLidoda Duvha.ILeopards obese kuphele imidlalo emihlanu iwukudla kwenduku, inyukele endaweni ka-15, ngamaphuzu awu-12.Ibhuleki selivalwe iMaritzburg United edonsa kanzima ngaphansi kuka-Ernst Middendorp.Kule mpelasonto kunemidlalo yeNedbank Cup, i-Arrows engasekho kuyona njengoba yakhishwa AmaZulu FC.ILeopards izobhekana naMaZulu kwiLast 16 yeNedbank Cup ngoMgqibelo.",I-Arrows ibuyele kwamhlaba ihlulwa elisemsileni
"UMQEQESHI weSuperSport United, e-Eric Tinkler, uyakuchitha ukuthi kade sekukhona ukungahoshelani phakathi kwakhe nomgadli uJeremy Brockie waseNew Zealand osayine kwiMamelodi Sundowns ngoMsombuluko.UBrockie ugcine esayine kumaBrazilians emuva kwesikhathi kunezinkulumo zokuthi uzowashiya Amatsatsantsa a Pitori. Ekuqaleni kwesizini kuvele ukuthi uselungise nendawo yokuhlala bude buduze naseChloorkop lapho kuziqeqesha khona iSundowns kodwa iSuperSport yagcina yenqabile ukumdedela. Emuva kokuthi iSuperSport ihlulwe yiWits ngesonto eledlule, uTinkler usho esidlangalaleni ukuthi uBrockie akasekho eqenjini ngenxa yendlela adlale ngayo.UTinkler ubekhuluma ngesikhathi kuqhathwa amaqembu azogadulisana kwiNedbank Cup Last 32 eSandton, eGoli, ngoMsombuluko ebusuku.“Asikaze sixabane noBrockie, akukazw kwenzeke. Njengomdlali ubefuna ukudlala imizuzu engu-90 kodwa njengomqeqeshi yimina othatha izinqumo. Noma umdlali ekuthanda lokho noma engakuthandi. Eqhubeka noma engaqhubeki. Kungenzeka ukuthi yena ubebona kufanele awudlale wonke umdlalo kodwa ngaleso sikhathi mina ngibone kufanele ngenze ushintsho. Kodwa ubekuqonda lokho, asikaze sisusane,” kusho uTinkler.“Ungumdlali olisebenzele kakhulu iqembu. Ekuqaleni kwesizini ngikhulumile naye ngendaba yokuhamba ngoDisemba uma sifeza konke esizibekele khona. Njengeqembu simfisela konke okuhle. Kungenzeka ukuthi leli yithuba lokugcina lokuzenzela imali ngoba akaseyona ingane. Mayelana nesinqumo sokumgcina kule sizini ngoba usisize sawina iMTN 8, safinyelela kowamanqamu weCAF Confederation Cup, ngicabanga ukuthi kube ngesihle.”UTinkler uthe akulula ukuthola umgadli ozovala isikhala sikaBrockie. “Sekunesikhathi sibheka, sekuphele izinyanga eziyisithupha ngoba lokhu akuyona into ebingalindelekile. Kodwa ukuthola umgadli akuwona umsebenzi olula, ikakhulukazi ozoshaya amagoli. Baningi abagadli kodwa uma ubheka amagoli abawashayile uzobona ukuthi ababaningi. Ngakho asifuni ukujaha, sifuna ukwenza isiqiniseko sokuthi umuntu esimlethayo uyena yena. Yebo sidonsa kanzima phambili ngenxa yokulinyalelwa abadlali, uGrobler (Bradley) usalimele, kodwa kufanele siqaphele ukuthi le nto siyenza kanjani. Noma ubani esimlethayo uzowenza umsebenzi.""ISuperSport, engompetha beNedbank Cup, itomule iBloemfontein Celtic kowe-Last 32. Iqophe umlando ngokuba yiqembu lokuqala elivikele iNedbank emuva kweminyaka engu-10 le mkampani yaqala ukuxhasa kwiPremier Soccer League.“ICeltic sidlalile nayo kwiTelkom, sadedela ithuba sesihamba phambili ngo 2-0 sagcina sihlulwe kumaphenathi. Kodwa-ke yithina ompetha, sesiyiwine kabili kulandelana iNedbank. Njengeqembu sifisa ukuyiwina okwesithathu. Ngicabanga ukuthi yikhona okuzosigqugquzela,” kusho uTinkler.ISuperSport izovakashela iMaritzburg United emdlalweni we-Absa Premiership eHarry Gwala Stadium, eMgungundlovu, namuhla ngo 7.30 ebusuku.",Uchitha eyokungahoshelani kwakhe nomgadli uTinkler
"ITHIMBA leSolezwe libambisene nabakwaNestle' lifisa ukujabulisa bonke omama ngosuku lwabo kulo nyaka.Landela imiyalelo esikhangisweni ungalibali ukuphinde ulandele Isolezwe emakhisini alo ezinkundleni zezokuxhumana ukuthola imininingwane ezokusiza ekuphepheni nasekulweni nobhubhane lwecoronavirus.Sikhona kwiFacebook [@Isolezwe, @Isolezwe_ngoMgqibelo & @Isolezwe_ngeSonto], kwiTwitter [@IsolezweNews] nakwi-Instagram.Ningakhohlwa nokusiTHEGA nxashana nephanyeka nezithombe zenu ukuthi nilugubha kanjani #UsukuLomamaNeSolezwe esikhathni esinzima #Somvalelandlini.Kulele kini njengembokodo bomama ukuphepha kwemindeni yenu ngalesi sikhathi njengenjwayelo.Sinifisela usuku lomama olunentokozo nokuphepha.",Sifisela bonke omama usuku olubusisekile
"UTHENJISWE ukufakelwa izigxobo ezizowuvikela kumphezulu umndeni oshonelwe ngempelasonto eMkhanyakude ngesikhathi kuduma izulu kuba nesiphepho.Lokhu kuvele ngesikhathi uNgqongqoshe wezokuBusa ngokuBambisana nezoBuholi boMdabu, uMnuz Sipho Hlomuka, evakashele lo mndeni ngoMsombuluko. Kulo mndeni kushone uMxolisi Mthembu (14), waseBiva eJozini, oshaywe umphezulu ngoLwesihlanu olwedlule. UMxolisi, obefunda uGrade 6 eBiva Combined, kuthiwa wayehleli nonina ngesikhathi kuhlasela umphezulu.UHlomuka, obehamba noMnuz Themba Njilo onenhlangano esiza abahlwempu, uthembise ukuthi bazolekelela ngayo yonke indlela emindenini eshonelwe. Utshele umndeni kaMxolisi ukuthi uzofakelwa izigxobo ezizowuvikela kumphezulu ukugwema ezinye izehlakalo ezifana nokwenzeke ngempelasonto. Kulo mndeni kulimale nomfowabo kaMxolisi, okuthiwa useyalulama.Uninakhulu kamufi, uNkk Ruth Myeni, uthe kubanike ithemba ukufika kukangqongqoshe.“Sihlele ukumfihla ngeSonto umfana, ungqongqoshe uthembise ukuthi bazolekelela. Asibuzanga imininingwane yokulekelela kodwa sijatshuliswe yikona lokho,” kusho yena.Uthe umfana osindile welama umufi.“Usathukile ngoba nasebusuku akalali kahle. Emzimbeni ubukeka engenalutho ngoba uyile ngisho esikoleni,” kusho yena.Umonakalo udaleke kusukela ngoLwesihlanu ezifundeni uMkhanya-kude, uMzinyathi naseKing Cetshwayo. Kukhona ababili abashaywe wumphezulu ngoLwesihlanu edolobheni eMkhuze kwashona uMnuz Nhlakanipho Ndlovu (33) noMnuz Bheki Zulu waseBhanganono kuMasipala waKwaNongoma. Kuphinde kwashona umfundi waseMavela High eJozini, uPaki Dlamini (19) obefunda uGrade 12 okuthiwa washaywa wumphezulu ngoMgqibelo engena esangweni lakubo ephuma esitolo. Ayehamba nabo abathintekanga kulesi sigameko.Uninalume kamufi, uMnuz Dumisani Dlamini, uthe abakahleli lutho ngamalungiselelo omngcwabo ngoba basalinde isitifiketi sokufa. Uthe uma kuhambe kahle kungenzeka bangcwabe ngempelasonto.Umnyango uxwayise abantu wathi abahlale beqaphile njengoba selizojwayela ukuduma ngoba kusehlobo. Ungqongqoshe uthe amathimba abo ezinhlekelele azohlala eqaphile alekelele uma kunezimo eziphuthumayo wanxusa nabantu ukuthi babheke izexwayiso ngesimo sezulu.",Usizo kwabamoshwe wumphezulu
"ISOUTH African Airways (SAA) isimemezele ukumiswa kokusebenza kwezindiza ngoLwesine kuya kuLwesihlanu njengoba izinyunyana zisabise ngokutelekela amaholo abasebenzi. ISAA ikhiphe lesi simemezelo ngoLwesine, lapho ecacise khona ukuthi izindiza ezihambela ekhaya, izifundazwe nasemazweni aphesheya  zizobe zingasebenzi. Izinyunyana iSouth African Cabin Crew Association (SACCA) neNational Union of Metal Workers of South Africa (Numsa) ziveze ngoLwesithathu ukuthi zizoteleka kanye nabasebenzi ngoLwesihlanu ekuseni. Lesi siteleka silandela ngemuva kokuthi iSAA imemezele ukuthi izodiliza abasebenzi abangu-944 ukuze yonge imali. Umengameli weSacca uZazi Sibanyoni uthe abasebenzi bafuna iholo linyuke ngo-8%, kuphinde kuqinisekiswe imisebenzi yabo ngokweminyaka emithathu. USibanyoni uthe abasebenzi bakholelwa ekutheni iSAA ingabasiza ngezimfuno zabo. ISAA ithe iNational Transport Movement ibingakavezi ukuthi amalungu ayo azohlanganyela yini kwisiteleka.  Okhulumela iSAA uTlali Tlali uthe kuzophazamiseka izindiza zeSAA kuphela. ""Sibeka amakhasimende ethu phambili futhi siyaxolisa ngokuphazamiseka kwamakhasimende okuzodalwa ukumiswa kwezindiza. Kodwa iSAA izokwazi ukusiza amakhasimende asebenzise ezinye izindiza. Uma amakhasimende engawenzanga amanye amalungiselelo, siyawacela ukuba angayi ezikhumulweni zezindiza njengoba kusekhona ukuphazamiseka. ISAA ngeke ikwazi ukubasiza. Ulwazi ngezindiza zeSAA luzofakwa kwi-website yethu ngokuhamba kwesikhathi,” kusho uTlali.UTlali uthe ngesikhathi kusaqhubeka izingxoxo nezinyunyana, iSAA yathembisa abasebenzi ukunyusa iholo ngo-5,9%, ngombandela wokutholakala kwemali kubabolekisi.“Izingxoxo zokuxazulula udaba lweholo zisaqhubeka. ISAA izosebenza nezinyunyana ukuthola isisombululo esizozwakala kahle kubasebenzi, kubuye ukusebenza kwezindiza kwiSAA.” kusho uTlali.  Uthe iSAA izolokhu isibhekile isimo futhi amakhasimende azokwaziswa ngoshintsho olukhona njalo ngosuku. ",Kume ukusebenza kwezindiza kwiSAA
"UMHOLI we-IFP Youth Brigade osanda kuqokelwa ukuhola ikomiti elibheka ukusebenza kwemali ePhalamende ushaqekile ngowesilisa omhlambalaza enkundleni yokuxhumana ethi wayethandana naye emhlukumeza.UMnuz Mkhuleko Hlengwa osehola iStanding Committee on Public Accounts (Scopa), uzwakalise lokhu ngemuva kokuba lo mlisa ozibiza ngoThato ebematasa kusuka ngesonto eledlule kuTwitter ethi uHlengwa akabatshele abantu ukuthi wayemhlukumeza iminyaka emithathu bethandana.Uthe uyamazi owesilisa kodwa akacacisanga ngobudlelwane babo.“Ngiyazi ngalezi zinsolo azenzayo kodwa ngicela kucace ukuthi azilona iqiniso. Empeleni sekuphele iminyaka emibili engihlukumeza. Sengithathe isinqumo sokuba udaba ngiludlulisele kubameli ukuze ngikwazi ukulufaka enkantolo okuyilapho ngizoziphendulela khona,” kusho uHlengwa.UThato sekuphele iminyaka emithathu ebhala kuTwitter ngezinsolo zokuhlukunyezwa wuHlengwa kodwa akekho omphendulayo.Kuleli sonto eliphelile unqume ukubhala kuyo le nkundla exhumana nabaholi okungoMnuz Fikile Mbalula, Mnuz Julius Malema nabanye abadumile ethi uHlengwa akabatshele iqiniso ukuthi kade ayemhlukumeza.“Mkhuleko Hlengwa tshela abantu ukuthi kade wawungihlukumeza iminyaka emithathu sithandana. Abanye abaholi be-IFP kade ngangibabikela kodwa bayangiziba abanye sebengivale nakuTwitter. Okuxakayo i-IFP yayimandla ilwa noMduduzi Manana ithi akasule ePhalamende ngoba wayesolwa ngokuhlukumeza kodwa kuwe ayisho lutho. Uhluleka ukutshela abantu nokuthi uyisitabane futhi usuthandana nomlingisi weGenerations wesilisa obuye ethule uhlelo lwezindaba (eligodliwe igama lakhe) ebeningisabisa naye,” kusho uThato. Uma ebhala uyakuqinisekisa ukuthi i-akhawunti abhala ngayo kuTwitter akuyona eyangempela kodwa ofuna ukuxhumana naye akambhalele ngasese amnikeze imininingwane yangempela.Lo mlingisi Isolezwe lizamile ukumthinta kodwa akatholakalanga kanti nomphathi wakhe uthe usehlulekile ngoba ubembikele wathi akathinte Isolezwe.Ngaphandle kwalokho, uThato ugcine esefaka kuTwitter inkulumo yabo noHlengwa eqoshiwe kwiselula lapho uHlengwa ezwakala exolisa khona kodwa izwi likaThato alizwakali.Ubuye wafaka nenkulumo yabo nenkosi uMzamo Buthelezi oyiphini likamengameli we-IFP ozwakala encengela uHlengwa ethi kulo mlisa akehlise umoya.Inkosi uMzamo ithe empeleni ibingamncengeli uHlengwa kodwa nguThato owayeyishayela ucingo engayitholi.“Okokuqala angihlangani nempilo kaHlengwa yangasese ngakho uma usuthi bengincenga uThato kusho ukuthi awuwufundanga kahle umyalezo ebengimbhalele wona. UThato wangifonela, ngabuyela kuye nokuyinto engasho ukuthi ngangimncenga. Okunye nina bezindaba kungani ningazibuzi ukuthi yini le nto iqhamuke manje ngoba uHlengwa eseqokelwe ukuhola iScopa ePhalamende? Lo muntu ubethuleleni yonke le minyaka futhi yini icala engalivuli emaphoyiseni?,” kubuza uButhelezi oqede wathi akanayo ngisho inombolo kaThato akayigcinanga ocingweni.Omunye umholi we-IFP ocele ukungadalulwa uthe lolu daba lubucayi futhi bonke abaholi bayalwazi ngoba lo mlisa ozibiza ngoThato usefonele wonke umuntu eqenjini.UHlengwa uhalaliselwe nxa zonke njengoba ebe ngowokuqala omncane ukuhola leli komiti elifana nenkantolo eminyangweni kahulumeni nakongqongqoshe ngokuthi basuke beyisebenzise kanjani imali.",Owe-IFP ubhoboka ngezinsolo zokuhlukumeza owesilisa 'bethandana'
"SEKUQUBUKE indida ngokuhlaselwa kuphindelelwa komuzi onamabhizinisi amatekisi, kushiswe umuzi izimoto kwadutshulwa namalungu omndeni, ngoLwesine ngesonto elidlule.Lo mndeni wakwaNgcobo waseKhobongwaneni, eTaylors Halt, ngaphandle kwaseMgungundlovu, ushiselwe umuzi nemoto gezintatha zangoLwesibili ngeledlule ngaphambi kokuthi uphinde uhlaselwe ngoLwesine kwashiswa izimoto, kwadutshulwa owesilisa nowesifazane okuthiwa bangamalungu omndeni.Owesifazane kuvele ukuthi udubuleke ekhanda washonela endaweni yesigameko, owesilisa waphuthunyiswa esibhedlela elimele.Okhulumela abezimo eziphuthumayo baka-ER25 uMnuz Russel Meiring, uthe akukho abebengakwenza ukusiza lo wesifazane.Isolezwe izolo lishayele ilungu lo mndeni ucingo elicele ukungadalulwa, livumile ukuthi baphinde bahlaselwa izolo, emuva kokuba behlaselwe nangoLwesibili.“Okwamanje sisakhuluma nabaphenyi, impela sesiphinde sahlaselwa. Kushisiwe khona nobulewe,” kusho leli lungu lomndeni ebelizwakala lithukile.Lezi sigameko kuthiwa siwuthusile umphakathi wakule ndawo njengoba kungaziwa ukuthi kungani lo mndeni uhlaselwa. Ilungu lomphakathi elithinte Isolezwe ngalolu daba lacela ukungadalulwa ngenxa yokuba bucayi besimo lithe bathukile endaweni.“Asazi noma imizi yethu nayo izohlaselwa ishiswe yini. Okwenza sisabe wukuthi asisazi isizathu sokushiswa kwawo, asazi noma kunempi ephakwayo yini. Izimpi zike ziqale kanjena, kugcine kuhlaselwa wonke umuntu,” kusho ilungu lomphakathi.Okhulumela amaphoyisa KwaZulu-Natal uCaptain Nqobile Gwala uziqinisekisile izigameko zombili wathi izolo amalungu omndeni amahlanu abehamba ngemoto adutshulwe esezofika ekhaya.“Kushone owesifazane ona-27 , owesilisa ona 23 udubulekile. Kushiswe izimoto ezine, amatekisi amabili nezincane ezimbili. Kuvulwe icala lokubulala, elokuzama ukubulala, nelokucekela phansi impahla,” kusho uCapt Gwala.Kwenzela lesi sigameko nje esikhathini esidlule Isolezwe like labika ngokubulawa kwelungu lalo mndeni eladutshulwa eMbali, uMnuz Abel Ngcobo ngo-2017. Kwakusolwa udlame lwamatekisi ngokubulawa kwakhe kwazise wayengumnikazi wamatekisi, nesikhulu se-Elandskop Taxi Association.Ngo-Okthoba ngonyaka odlule kubulawe uMnuz Mawele Ngcobo nendodana yakhe Mnuz Vezokuhle Ngcobo. UMawele Ngcobo ubephinde abe yinduna yakule ndawo.Ngaphambi kwalokhu Isolezwe labika kabanzi ngokudutshulwa komfana wakulo muzi uMlindeli Ngcobo (17), owadutshulwa yiphoyisa lesifazane elalizithwele uConstable Hlengiwe Mkhize (31) ngo-2013.UConstable Mkhize wagwetshwa iminyaka engu-15, kwalengiswa emihlanu ngecala lokubulala.",Uvalo umndeni uhlaselwa kushiswa umuzi nezimoto
"ABAMELI boMvikeli woMphakathi u-Advocate Busisiwe Mkhwebane batshele iNkantolo eNkulu eNorth Gauteng ukuthi uMengameli Cyril Ramaphosa uvumela ukulawulwa uNgqongqoshe wezamaBhinizisi kaHulumeni, uMnuz Pravin Gordhan.U-Advocate Dali Mpofu, obemele uMvikeli woMphakathi, uthe u-Advocate Mkhwebane waphakamisa ukuthi uRamaphosa athathele uGordhan izinyathelo ngokuvumela owayeyiphini likaKhomishana weSARS, uMnuz Ivan Pillay, ukuthi athathe umhlalaphansi kungakashayi isikhathi kodwa kwangenzeka.NgoMeyi nonyaka u-Adv Mkhwebane wakhipha umbiko wokuthi kwakungamele uGordhan agunyaze umhlalaphansi kaPillay ngo-2010.Ngalesi sikhathi uGordhan wayenguNgqongqoshe wezeZimali.Ummeli kaRamaphosa, u-Advocate Hamilton Maenetje SC, uthe uMengameli ulandele imithetho ngezincomo zika-Adv Mkhwebane.Uthe ukulinda uGordhan ukuba adlulise lolu daba enkantolo yena engakamthatheli izinyathelo, yikhona okusemthethweni.Ummeli kaGordhan, u-Advocate Michelle Le Roux, naye usho okufanayo ukuthi kuncane kabi umengameli abengakwenza ukuthathela uGordhan izinyathelo njengoba ungqongqoshe ubesaludlulisele enkantolo lolu daba.UMpofu uthe kumele isizwe silinde ngenxa kaGordhan.“Isizwe sonke kumele ngempela silinde iminyaka emine noma emihlanu, kuze kube uGordhan noRamaphosa baphume ezikhundleni zabo engakaze athathelwe izinyathelo ezifanele uGordhan. UGordhan uyena olawula ihhovisi likaMengameli, uyena omtshelayo ukuthi yenza lokhu,” kusho uMpofu.",‘URamaphosa ulawulwa uGordhan’
"'YENZE kahle impela iPremier Soccer League (PSL) yaletha umdlalo wamanqamu eThekwini”. Lokhu kushiwo umqeqeshi weCape Town City, uBenni McCarthy, ngemuva kokunqoba kwezakhe isicoco seMTN8 zishaya iSuperSport United ngo 4-1 sekukhahlelwa amaphenathi. Lo mdlalo obuseMoses Mabhida Stadium uphele ngo 0-0 kwangaba khona oshaya igoli nasesikhathini esengeziwe.UMcCarthy ungene emabhukwini omlando enqoba isicoco sokuqala njengomqeqeshi, waphinde wanqobisa iCity isicoco sayo sesibili selokhu yasungulwa eminyakeni emithathu.Lo mqeqeshi oke wadlalela iBafana Bafana amahlandla angu-31, uthi iPSL akufanele nakancane isolwe ngokuyisa umdlalo wamanqamu weMTN 8 eThekwini, nakuba kusuke omkhulu umsindo ngesikhathi kukhishwa isimemezelo emasontweni ambalwa edlule.Bese kukhona nezinkulumo zokubhuqa ezithi, iPSL ayivele yenze iMoses Mabhida Stadium inkundla yokudlalela imidlalo yamanqamu kuleli, ngoba ezinye izinkundla zikhala ngaphansi. Bekukhona namanye amaziko ezindaba abekhala esifanayo, ebuza ukuthi kungani iTheku lihleze ligixabezwa ngemidlalo yamanqamu, ekubeni zikhona ezinye izinkundla ezingenza umsebenzi oncomekayo.“Ngifisa ukuncoma iTheku, ngokuphuma ngobuningi balo. Ngijabule kakhulu ngokuthi iPSL nabaxhasi (okunguMTN) banikeze iTheku lo mdlalo wamanqamu. Uma nje ngingakhuluma iqiniso, angikhumbuli mina ngisengumdlali noma sengiwumqeqeshi ngidlala umdlalo eThekwini, inkundla ingagcwali. Ngisho nabezindaba baphuma ngobuningi babo. Ngiyasola kukhona impela okuthize la eThekwini okwenza abantu belithande ibhola. Hlawumbe kungenzeka ukube woshisa nyama kodwa ngijabule ngeTheku futhi angikhali ngalutho,” usho kanje uMcCarthy obumbona ngisho ebusweni ukuthi ulizwa ngaphakathi iTheku labantu.Ziye kulo mdlalo, abaqeqeshi bobabili uKaitano Tembo opheka Amatsatsantsa A Pitori, noMcCarthy befuna ukubeka umdlalo wokunqoba lesi sicoco bengabadlali, bephinde basinqobe sebengabaqeqeshi. UTembo unqobe lesi sicoco ngo-2004 sisabizwa nge-SAA Supa 8, kanti uMcCarthy usidle ngo-2011 esagijima kwi-Orlando Pirates. UMcCarthy uthe uyazwelana kakhulu noTembo.“Okumenzile nami kwangenza ngesizini edlule sehlulwa kowamanqamu. Uzodlula esimeni esangenza ngesizini edlule, ukuphoxeka usuzitshela ukuthi uzobeka umlando. Nginesiqiniseko sokuthi uzobuya ngamandla ngoba unabadlali abafuna ukumdlalela. Angikusho lokhu ngoba nakhu senginqobe isicoco sami sokuqala. Kuzofanele azibukisise, alungise amaphutha, nakanjani kuzogcina kumlungele njengoba kwenzekile kumina,” kusho uMcCarthy.",Uncome iPSL ngeMTN8 eMabhida
"SEKUPHELE isonto isimo sishubile eBulwer emuva kokuba abanye abantu bakhona bevale umgwaqo uR612 ohlanganisa iBulwer noMgungundlovu bebhikisha kwama yonke into.Kuthiwa kuphazamiseke nomphakathi waseXobho, Donnybrook nase-Underberg ngenxa yemibhikisho.Umphakathi ukhononda ngokushoda kwamanzi nokungalungiswa komgwaqo okuthiwa unesikhathi eside uyibhuqu usola neMeya kaMasipala iDr Nkosazana Dlamini-Zuma ngokungazinaki izimfuno zawo.Ikhansela eBulwer, uMnuz Victor Phoswa, lithe isimo sisashubile ngoba kuphazamiseke yonke into. Ngesikhathi sokuloba uPhoswa ubesemhlanganweni namanye amakhansela nezimeya ukuzama ukuthola isisombulolo.“Okubi wukuthi imibhikisho isihambisana nodlame ngoba sekushaywa nezimoto zabantu. Isimo sibi kakhulu ngoba sesiside isikhathi kunemibhikisho. Sithole ukuthi uNgqongqoshe uHlomuka (Sipho) uthe okwamanje akazongenelela ngoba udaba kusamele luxazululwe yizinhlaka zomphakathi.”UPhoswa uthe iMeya, uNkk Ngeneleni Mcwabe, izamile ukuzobhula umlilo emphakathini kodwa isimo saba ngaphezu kwamandla. Uthe kudingeke ukuthi kuhlangane zonke izinhlaka nobuholi bomphakathi ukuze kubonakale ukuthi yini abazoyidlulisela emphakathini othukuthele. Ukuqinisekisile ukuthi umphakathi ukhala kakhulu ngokungalungiswa komgwaqo nokushoda kwamanzi.Okhulumela uMnyango wezokuBusa ngokuBambisana noBuholi boMdabu KwaZulu-Natal, uMnuz Lennox Mabaso, uthe ikhona imizamo yokuxazulula izinkinga. UHlomuka uthumele ithimba ukuze kube nezingxoxo nomphakathi nobuholi bawo.“Inkinga yamanzi ikhungethe isifundazwe sonke futhi iseqhulwini kungqongqoshe. Abantu kumele bazi ukuthi inkinga yamanzi ngeke ilunge ngosuku olulodwa. Esikwenzayo wukuthola izixazululo zesikhashana. Okwamanje kwakhiwa amadamu amaningi azoxazulula inkinga yamanzi unomphelo,” kusho yena.Ulinganise ngedamu iMkhomazi Water Scheme athe ukwakhiwa kwalo kuzoxazulula inkinga yamanzi esifundeni iHarry Gwala.",Imibhikisho yenze isimo sashuba eBulwer
"UMPHAKATHI waseGreater Edendale, eMgungundlovu, ukhale ngokwanda kwamathaveni iningi lawo angekho emthethweni, wathi anomthelela ekudlangeni kobugebengu endaweni yawo.Umphakathi wakule ndawo enkulu efaka iDambuza, Mbali, Caluza naKwaMpumuza ethule izikhalo zawo kwiziphathimandla zamaphoyisa embizweni ebisehholo lo mphakathi KwaCaluza izolo. Inkosi yesizwe sakwaZondi KwaMpumuza, uNsikayezwe Zondi, ikhale kakhulu ngezindawo zokucima ukoma ezivula kuze kube ngo-4 entathakusa.UZondi uthe buningi ubugebengu obenzeka emathaveni benziwa abantu abasuke sebeqiwe yizimbiza zikaFaro.“Siyacela abomthetho bayisukumele le nto yezindawo zokucima ukoma ezingavali. Lezi zindawo izona ezisandisela ubugebengu ezindaweni zethu,” kusho uZondi.UMnuz Bheki Ngubane waKwaCaluza usole amaphoyisa asesiteshini sabo iPlessislear, wathi awawenzi umsebenzi.Omunye wesifazane osekhulile ukhale ngokuthi amaphoyisa ahlale ebatshela ukuthi izimoto azikho kodwa ajola ngazo ngaphansi kwezihlahla.UNgqongqoshe wezokuPhepha KwaZulu-Natal, uMnuz Mxolisi Kaunda, unxuse umphakathi ukuba ungazifukameli izigebengu, wathi lokho kubhebhethekisa ubugebengu.“Abantu bayahlala nesigebengu besazi kodwa bangawatsheli amaphoyisa ngoba besisaba,” kusho uKaunda.Uncome uNgqongqoshe wamaPhoyisa kuleli, uMnuz Bheki Cele, naye obekhona embizweni wathi kusukela kwasungulwa ithimba elibhekelele ukubulawa kosopolitiki ukhona umehluko.Ephendula izikhalo zomphakathi, uCele ukhwele wadilika emaphakathini, wathi nawo unesandla ebugebengwini ngoba uthenga izimpahla zokwebiwa.“Nina niyimakethe yezigebengu ngoba inina enithenga izimpahla ezintshontshiwe, kuzomele siqale umkhankaso singene emzini yenu sifune iziliphu zazo zonke lezi zimpahhla eninazo,” kusho uCele. Uthe umphakathi futhi iwona oyizimpimpi zezigebengu. “Siyazi ukuthi lapha kunina kukhona abazohamba beyotshela izigebengu ukuthi besithini, hambani nizitshele ukuthi asizesabi sizobhekana nazo,” kusho uCele.Uphinde wagxeka nebhodi leli elikhipha izimvume zokudayisa utshwala emathaveni, wathi nalo linesandla ekunyukeni kwezinga lobugebengu.Uthe amabhuku abo abatshela ukuthi ubugebengu obuningi benzeka emathaveni nasezindaweni eziseduze kwawo.“Abantu balapha abanalo uzwelo, bayabulala kakhulu futhi bayadlwengula,” kusho uCele.Uphinde wathembisa ukuthi bazosiqeda nya isihlava sokubulawa kosopolitiki KwaZulu-Natal.",Umphakathi ukhale ngokwanda kwamathaveni
"BANGU-240 abantu asebebulewe yisifo esitholakala ekudleni, ilisteriosis kusukela ngo-Januwari 1 kuze kube nguMeyi 10.Esitatimendeni isikhungo esibhekelele ukuqubuka kwezifo, iNational Institute for Communicable Disease (NICD) iveze ukuthi zingu-1 033 izigameko ze-listeriosis esezibikiwe kodwa siyehla isibalo sabaphathwa yilesi sifo selokhu kwahoxiswa inyama egayiwe yakwa-TigerBrands ezitolo.Abe-NICD bathe kusukela ngoMashi 4, zingu-64 izigameko ze-listeriosis ezintsha esezibikiwe.EGauteng bangu-379 abantu abaguliswe yi-listeriosis kwashona abangu-106.Kulandela iWestern Cape nabangu-114 abaguliswa yilesi sifo sabulala abangu-30, KwaZulu-Natal sigulise abangu-63, sabulala abangu-21.INorthern Cape egulelwe ngabayisithupha yashonelwa ngabathathu.UNgqongqoshe wezeMpilo, uDkt Aaron Motsoaledi waveza ukuthi i-listeriorisis igulisa kakhulu abantu abasemadolobheni ngoba yibona abathenga kakhulu inyama egayiwe uma kuqhathaniswa nabahlala ezindaweni zasemakhaya.Abe-NICD bathe isimo basiqaphe ngeso lokhozi futhi uMnyango wezeMilo, owezoHwebo neziMboni, owezokuThuthukiswa koMnotho, owezoLimo iyasebenzisana ukuqinisekisa ukuthi isimo sibuyela kwesijwayelekile.Ummeli olwela amalungelo abantu abahlukunyezwa yizinkampani ezinkulu, uMnuz Richard Spoor uthe, liyaqhubeka icala lokuthi inkampani ekhiqiza inyama egayiwe yakwa-Enterprise, iTiger Brands ihlawule abalahlekelwe yizihlobo nabaguliswe yimikhiqizo yayo.Imizamo yokuthola ukuphawula kwabakwaTiger Brands ayiphumelelanga izolo njengoba bengayiphendulanga imibuzo abathunyelelwe yona.Abakwa-Tiger Brands babegcine bethe bayazi ngecala likaSpoor kodwa okwamanje abakwazi ukusho ukuthi abafuna isinxephezelo bazothola malini kodwa uma abantu beguliswe wukudla kwakwa-Enterprise bazonxeshezelwa.",Ibhubhise u-240 wabantu i-listeriosis
"UNGQONGQOSHE wezokuXhumana uNkk Nomvula Mokonyane nowezeMidlalo uNkk Tokozile Xasa bafinyelele esivumelwaneni nePSL sokuthi ivumele iSABC ukuba isakaze yonke imidlalo yebhola kuzo zonke iziteshi zomsakazo izolo, kusukela namhlanje.Lesi sivumelwano senziwe izolo ebusuku emuva kokuthi abalandeli bebhola besihlabile isinqumo seSABC sokungayisakazi imidlalo yebhola eziteshini zomsakazo.“Siyaxolisa kubantu baseNingizimu Afrika ngokubanyusela umoya ngesinqumo esimenyezelwe yiSABC. Siyathembisa ukuthi kusukela kusasa (namhlanje) yonke imidlalo yebhola izosakazwa njengokujwayelekile eziteshini zomsakazo zeSABC,” kusho uMokonyane.Ngesikhathi kusayinwa isivumelwano bekukhona noSihlalo wePSL uDkt Irvin Khoza, uSihlalo weBhodi lakwaSABC uDkt Bongumusa Makhathini nabanye.Khonamanjalo, izolo iSouth African Football Association (Safa) idalule ukuthi ayisezukuyisakaza kuthevishini imidlalo yeBafana Bafana neBanyana Banyana.Ngokusho kwesikhulu esiphezulu kwiSafa, uDennis Mumble, iSABC ikweleta le nhlangano eyengamele unobhutshuzwayo kuleli imali engaphezulu kukaR50 million esivumelwaneni abebenaso esiphele ngo-Ephreli nonyaka.Phambilini iSABC ibinqume ukuthi ngeke isakaze imidlalo yebhola ngenxa yokungavumelani ngenkontileka entsha nePSL.Isivumelwano sokusakaza imidlalo yebhola sizosiza ngoba besekuzophazamiseka ezokukhangisa njengoba ezemidlalo zithola isikhathi esiningi ngezimpelasonto.UNkk Mokonyane uthe bekungeke kulunge ukuthi iSABC ingayisakazi imidlalo ngoba kwenziwa izinhlelo ngaphambi kokuthi kuqale isizini. Izinhlelo ezenziwayo ngezezikhangiso, ezokuhlala emahhotela ahlukene kwabasakaza ibhola nokunye.",Seyizosakazwa imidlalo yebhola kwaSABC
"UMENGAMELI waseNingizimu Afrika uMnuz Cyril Ramaphosa usebenzise inkonzo yokuvalelisa obenguMengameli waseZimbabwe uMnuz Robert Mugabe (95) ukuxolisa kubantu base-Afrika ngesenzo sokuhlaselwa kwabokufika eNingizimu Afrika.UMugabe ushonele eSingapore lapho abelashwa khona emuva kokuxinwa wukugula isikhathi eside.Ube ngumengameli iminyaka engu-37 selokhu izwe lathola inkululeko. Inkonzo yokumvalelisa ibisenkundleni iRufaro enhlokodolobha yezwe, iHarare.URamaphosa uke wathwala kanzima ngaphambi kokuqala inkulumo yakhe abantu bevuka indlobane bengafuni akhulume kwaze kwaphoqeka ukuthi kungenelele abaseZimbabwe, bakhuze abantu.Emuva kokuba bekhuziwe bathe ukuthula kancane. Akachithanga sikhathi washweleza ethi akahambisani nokuxoshwa kwabokufika.Kubukeke sengathi kuyamsiza lokho ngoba baqale bamshayela ihlombe kubonakala ukuthi bayajabula ngokuxolisa kwakhe. Ukuhlaselwa kwabokufika okubhokile eGoli sekudale iNingizimu Afrika yaba yiqaqa kwamanye amazwe . URamaphosa ubehambisana nabanye omengameli nababengomengameli bakwamanye amazwe abethule imiyalezo yabo yenduduzo ngokwedlula kukaMugabe.Isidumbu sikaMugabe besibekwe ngebhokisi phambi kwezihlwele ngesikhathi kuqhubeka inkonzo. Abaningi babaze ubuqhawe bukaMugabe ngokukhulula iZimbabwe emaketangeni obugqila.Usuku lokungcwatsha kukaMugabe belungakaziwa njengoba kuvele ukuthi uzongcwatshwa ezinsukwini ezingu-30 ngenxa yokuthi kusalungiswa indawo azongcwatshelwa kuyo.",Uthwale kanzima uRamaphosa enkonzweni kaMugabe
"UHlengiwe uthe usezohlale ecula kule ndawo yaseMlaza.“Ngiyaya eYadini. UJesu usibizele ukuthi sibe ngabadobi babantu. Asiyi ezilwaneni kodwa siya kubantu abaphilayo abamdingayo uNkulunkulu,” kusho uHlengiwe.Uthe usuke engayele ukuyophuza utshwala ngoba ukube uyafuna ngabe kade abuphuza.Uveze nokuthi kukhona ingoma ayenze noDJ Tira kodwa yena ushaya umculo wakhe wokholo. Uthe baningi nabanye oDJ abafuna ukusebenza naye.Uqhube wathi kulo nyaka uzokhipha i-albhamu entsha.“Ngizokhipha i-albhamu engajwayelekile. Kukhona okuzobethusa abantu okungasho ukuthi ngiyasuka endaweni yokukholwa. Abantu abalalele izinhlamvu zomculo,” kusho yena.Uthe uhlela nokwenza amakhonsathi amabili eThekwini naseGoli.Ngaphambi kwalokho kodwa uveze ukuthi uzocula ihora lonke kwiPlatinum Hour emcimbini iKufeziwe Gospel Celebration. Lo mcimbi uzoba seMhlathuze Sports Complex, eRichards Bay ngo-Ephreli 21.“Yisikhathi sokuthi abantu babuyele kuNkulunkulu. Sibonga nokuthi uJesu wafela izono zethu.”Okhulumela abahleli balo mcimbi, uSithembiso Zungu, uthe kulo nyaka bazobe begubha iminyaka emihlanu umcimbi wasungulwa.“Izinga lizobe liphezulu futhi kuningi esikuhlelile okuzojabulisa abantu,” kusho uSithembiso. Uthe ngaphandle kukaHlengiwe abazobe benandisa ngoMalusi Mbokazi, Ntokozo Mbambo nabanye, kanti uhlelo luzobe luphethwe nguThulani Ga Ndlela, Phindi P nabanye.Uthe bazobe begxumeke itende elimumatha abantu abangu-10 000 kodwa uma kunesidingo bazofaka elithatha 15 000.Amathikithi omcimbi atholakala eComputicket ngoR150 kuthi iVIP ibe nguR500.",Ukucula eYadini akumqhelisile nenkolo
"UMENGAMELI we-United Cities and Local Government (UCLG), uMnuz Parks Tau, uthi usekulungele ukudlulisela induku yethusi kumengameli omusha ozongena emva kwakhe njengoba isikhathi sakhe sesiphela.I-UCLG wuhlaka lwabaholi bamazwe omhlaba olubhekelele kakhulu izidingo zabantu abahlala emadolobheni emhlabeni.Esithangamini nabezindaba e-ICC, eThekwini, izolo, uTau owaduma kakhulu ngesikhathi eseyimeya yaseJohannesburg, uthe umthethosisekelo we-UCLG awuvumi ukuthi umengameli abambe amahlandla amabili.“Ngiyalibonga ithuba engilitholile lokuba ngumengameli we-UCLG ngivela eNingizimu Afrika, lokho obekwenza ngimele izwekazi lase-Afrika lonkana,” kusho uTau.Uthe likhulu iqhaza elibanjwe yi-Afrika kwi-UCLG, ikomkhulu layo eliseSpain.“Ukuba yingxenye ye-UCLG kuyasisiza njengezwe noma izwekazi ukuthi sikwazi ukuncela ulwazi kwamanye amazwe esibambisene nawo,” kusho uTau.I-UCLG izokhetha ubuholi bayo obusha engqungqutheleni eqale izolo eThekwini okulindeleke ukuthi iphele ngoLwesihlanu.UTau uthe into ayiqaphelile ukuthi izinkinga eziningi ezikhungethe omasipala bakuleli okubalwa kuzo inkohlakalo nokukhwabanisa imali ziyafana nalezo ezixake amanye amazwe.“Nakuba zikhona izingqinamba ekuphathweni komasipala kodwa inkulu impumelelo esizuziwe ekuhanjisweni kwezidingo kubantu ikakhulukazi lapha eNingizimu Afrika eminyakeni engu-25, edlule,” kusho uTau.IMeya yoMkhandlu weTheku uMnuz Mxolisi Kaunda ithe bazizwa bejabule kakhulu ngokuthi bathole ithuba lokusingatha umcimbi walolu hlobo womhlaba.“Sikholelwa ukuthi uma sithola amathuba afana nalawa, kuningi ukuhlomula esikutholayo ikakhulukazi ekucobelelaneni ngolwazi namazwe asethuthukile, sithole ukuthi adlule kanjani ezinkingeni abebhekene nazo.Izinto ezifana nalezi zisinikeza ithuba nathi njengomasipala noma njengezwe sikwazi ukuthola ithuba lokudlulisa uvo lwethu ikakhulukazi njengoba sifuna ukubona umhlaba uguquka uphethwa ngobulungiswa futhi kungabikhona izigameko ezikhombisa ukuthi abantu abalingani,” kusho uKaunda.Uthe ukusingatha imicimbi yalolu hlobo kuphinde kubeke iTheku ebalazweni liphinde libukeke njengedolobha elihamba phambili emhlabeni.“Kanti nakwezomnotho sizohlomula njengoba amahhotela ethu egcwele izivakashi,” kusho uKaunda.",UTau uyazigqaja ngokumela i-Afrika  ohlakeni lwamazwe
"KUHAMBE ngokwezisifo zomqeqeshi weTS Galaxy, uDaniel “Dan Dance” Malesela ehlangana neKaizer Chiefs kowamanqamu weNedbank Cup ngoba ubona ukuthi (iChiefs) iyona ezobanika ithuba elingcono lokuzikhangisa kubathandi bebhola kuleli nangaphandle.UMalesela ubebuzwe ungakadlali oweChippa United neChiefs ukuthi yiliphi iqembu angakujabulela ukubhekana nalo kowamanqamu phakathi kwabaqashi bakhe abadala neChiefs. Nakuba ebengazimisele ngokuphumela obala kodwa ugcine ebhobokile ngokuthi ukubhekana neChippa kungamhlaba umxhwele kodwa iChiefs iyona engcono uma bezimisele ngokubeka iGalaxy ebalazweni.“Ngeke ngizikhethele ukuthi ubani engithanda ukubhekana naye kodwa iqiniso ukuthi iChippa kuzongihlaba umxhwele ukubhekana nayo kwazise sengike ngasebenza kuyona kodwa iChiefs iyona engcono. Ngithi iChiefs ingcono ngoba yona izoheha abantu abaningi okuzobe kuchaza ukuthi sinethuba lokuqhubeka siziveze phambi kwabantu abaningi. Esikwenze kwi-Arrows namuhla kuyisikhangiso esihle ngebhola lethu. Kuyisikhangiso esihle ngalaba badlali (okungekho noyedwa kubona owangaphandle), kuhle lokhu nangegama lami njengomqeqeshi,” uqhube kanje uMalesela.Kumphathe kabi ukujaha kwezakhe ibhola esiwombeni sokuqala ngoba uyena ojwayele ukwenza lokho kwamanye amaqembu kodwa uneme ngendlela okulunge ngayo esiwombeni sesibili.“Esiwombeni sesibili nangesikhathi esengeziwe bese sibabambe lapho bebancane ngakhona. Bese bekhathele. Bebengeke nokho bangakhathali ngoba sibalandelise ibhola isikhathi eside impela. Yebo sibe nenhlanhla yokuthola igoli ngasekugcineni okube ilapho ngaze khona ukuthi sizonqoba ngoba bese sibakhathaze kakhulu.”Ngokusho kukaDan Dance, bazoyibhekisisa kahle indlela abasebenzisa ngayo abadlali ngoba sebebheke umdlalo wamanqamu ngoMeyi 18 kwazise ngeke besaba yingxenye yemidlalo yokuhlunga.“Kusukela manje bazoshintshana kakhulu abadlali yize kungeyona indlela engithanda ngayo ukwenza izinto. Kusemqoka ukuthi sijabule kodwa sikhumbule ukuthi sinomdlalo eKapa ngoLwesithathu. Ngeke siwujimele lowo mdlalo kodwa iwona osezingqondweni zethu, hhayi owamanqamu.”",Bazonika iGalaxy ithuba lokuziveza
"NgoLwesithathu ekuseni uPhat Joe nozakwakhe uNonala Tose bebexoxa ngenkulumo ka
Zodwa Wabantu yakamuva ohlelweni lwakhe i
Zodwa Wabantu Uncensored ethinta indlela azizwa ngayo ngabantu abathandana nabobulili obubodwa. Laba basakazi bavule ithuba lokuthi abalaleli babathinte ngocingo emsakazweni kudingidwe loludaba.Ngesikhathi kuxoxwa ngalolu daba uPhat Joe uzwakale ethi: ""Angiqondi ukuthi kungani bona (izitabane) behluleka ukwamukela ukuthi kunzima kubantu abaningi ukwamukela indlela abaphila ngayo.""Ubekusho lokhu phakathi kokutshela abalaleli indlela ""ekumunyanyisa"" ngayo ""ukufunwa umuntu oyisitabane"". Lokhu kususe omkhulu umsindo enkundleni yokuxhumana uTwitter, abalandeli bakhe bezwakalisa ukuphatheka kabi nokuphoxeka ngakushilo.I am not intentionally missing a point. I adore Phat Joe, but he missed it here. Just as much as some white ppl who will feel disgusted about everything black. That same anger you feel when you come across a racist it’s the same rage when a gay person comes across a homophobe!— Sibusiso Ngobeni (@SbuMV) 
July 10, 2019Radio 2000 has become another platform to spread hate, how can y'all allow Phat Joe get so personal live on Radio knowing very well how this hate impact a lot of gay communities— Natasha Van De SlayQueen (@khoasa) 
July 10, 2019I don't like people like Phat Joe who don't show their true colours if you can't stand gay people stay out o our faces and we will do the same finish and klaar— Bathandwa Same (@BathandwaSame) 
July 10, 2019I don't like people like Phat Joe who don't show their true colours if you can't stand gay people stay out o our faces and we will do the same finish and klaar— Bathandwa Same (@BathandwaSame) 
July 10, 2019So vele Phat Joe is one of those homophobic gays. Yikes 
https://t.co/w40A4yPTXs— ♡◦°˚ABU. ᵐʸ ᶰᵃᵐᵉ ᶤˢ? (@Abu_Mangali) 
July 10, 2019For the longest of times I thought Phat Joe was gay yazi 
pic.twitter.com/TYZyGMbjB7— Makatsela (@katsela_ndosi) 
July 10, 2019AbeSABC bethintwa ngaloludaba bacele ukuthunyelelwa i-email nokuze kwashaya isikhathi sokushicilela bengayiphendulanga.Noma iningi limgxekile ngale nkulumo uPhat Joe, abanye bazwelane naye bethi naye unelungelo lokukhuluma ngemizwa yakhe abanye bethi abakuboni kuwukucwasa akushilo. One day we will be called homophobes for saying gay people are gay. The jews did the same thing with antisemitism, you say anything about Jews, even facts and you will be labelled antisemetic. (Phat joe , 
#Zodwacancelled) 
pic.twitter.com/htAQl6MsHg— When they see me♠🎲 (@ReelKaizerSoze) 
July 10, 2019Dear LGBT CommunityIf women can tell men how we aint shit coz she aint feeling us & yall find it funny...Then Phat Joe has the right 2 say that he as a hetrosexual man finds being hit on by another man disgusting.Yall are getting carried away now.Stop this msunery. Now. 
pic.twitter.com/JypSsrhmNv— Kumkan¡ Ev¡le Anton¡o 👑 (@KingAQui) 
July 10, 2019",Umsakazi uziqhathe nabalaleli ekhalaza ngabobulili obubodwa
"MCEBO MPUNGOSEU PHROJUSA womculo we-house ohamba phambili kuleli uBlack Coffee wenze okungajwayelekile nge mpelasonto edlule ehlanyisa inkakha kaphrojusa ongusomabhizinisi e-United States, uP. Diddy.UBlack Coffee ubese-USA eyonandisa eMiami, eFlorida kwindumezulu yomcimbi i-Ultra Music Festival nabanye oDJ abahlonishwa umhlaba wonke okubalwa kubo u-Avicci noDavid Guetta.Emva kokunandisa kulo mcimbi, onekhasi elilandelwa ngabantu abangaphezulu kuka-3 million kuFacebook, uBlack Coffee uhambele i-after party ebisemzini kaP. Diddy waqhubeka wanandisa ngoMgqibelo ebusuku. NgeSonto uP. Diddy ufake i-video emfishane ku-Instagram nakuFacebook ememeza igama likaBlack Coffee edlala endlini yakhe. Le video ihambisane nombhalo obuthi, “umculo ohamba phambili kwi-Ultra usufikile!! Iciko elidume umhlaba wonke [email protected] uzosiletha isigqi sase-Afrika bukhoma eBlueDot #LetsDance.”Ngaphandle kwale video, uBlack Coffee ufake isithombe esithakaselwe ngabantu abaningi ehlezi naye uP. Diddy, ogama lakhe nguSean John Combs. Kuso bekukhona nomdlali we-basketball uKyrie Irving nomrepha uWiz Khalifa.Kulesi sithombe uBlack Coffee ubhale ukuthi, “u-9 ekuseni ephathini kaDiddy. Akulalangwa eMiami. Le nsizwa iyangigqugquzela.”NgeSonto ebusuku uBlack Coffee unconywe ngapha nangapha ezinkundleni zokuxhumana, ngokunjalo noP. Diddy ngokuqhakambisa elinye lamathalente ahamba phambili e-Afrika. Kuzokhumbuleka ukuthi nanyakenye wake wadlala futhi emcimbini okwakuno P. Diddy kuwo .",U-Black Coffee unandise kwachazeka uP. Diddy
"I-IFP inxusa amaphoyisa ukuba asebenze ubusuku nemini ukuze abambe abantu abebezama ukusoconga ikhansela layo kuMasipala waKwaDukuza, uMnuz Aubrey Baardman odume ngoMtolo.UMtolo usinde ngokulambisa ngesikhathi edutshulwa kade ehamba ngemoto namalungu omndeni wakhe izolo ekuseni.Amalungu omndeni kaMtolo, abehamba naye, alimele kulesi sigameko.USihlalo we-IFP kuzwelonke, uMnuz Blessed Gwala, uthe badumele futhi bashaqekile ngalesi sigameko lapho ikhansela labo lihlaselilwe kodwa lakwazi ukuphulukundlela labaleka kadeselidubuleke emqaleni.“Unkosikazi wakhansela nezingane ezimbili balimele kulesi sehlakalo,” kusho uGwala.Uthe uMtolo ubatshele ukuthi bahlaselwe nomdeni wakhe ngesikhathi bengenela emgwaqweni oku-ward 5, eLindelani.“Sifuna amaphoyisa noKlebe ukuba baphenye baze bafike ezimpandeni kulolu daba, ukuze kwenzeke isiqiniseko sokuthi buyenzeka ubulungiswa.Okhulumela amaphoyisa KwaZulu-Natal, uLt Colonel Thulani Zwane uthe ikhansela belihamba nomdeni walo ngemoto ngesikhathi lihlaselwa.UZwane uthe ama amaphoyisa aKwaDukuza aphenya icala lokuzama ukubulala.",Bafuna kubanjwe abahlasele ikhansela le-IFP
"ZAKHELE XABAUMDLALI wasesiswini weCape Town City, uSurprise Ralani, uvule isifuba “ngokufikiswa” kuleli qembu laseKapa abuyele kulona emuva kweminyaka edlala phesheya kwezilwandle.URalani (32), uyaqala ukudlala kwiPremiership, ujoyine iThe Citizens ngo-2017 esuka kwiHelsingborg IF yaseSweden.Usanda kuvuselela inkontileka yakhe neCity ngonyaka. Phezu kokuba uRalani efike wazibekisela indawo ngokushesha esikimini ngaphansi komqeqeshi uBenni McCarthy kodwa akukhona konke obekumnandi kuyena.“Bengiqala ukudlala eNingizimu Afrika. Ngakho akekho umdlali ebengimazi. Bengibazela kude bonke engibafice kwiCity. Uyabazi ke abadlali baseNingizimu Afrika bahlala benokuthi uzothatha indawo yabo esikimini, baqale bakunyakazise, uhlukumezeke.“Udlala nabo bengakuphaseli ibhola noma bakuphasele ngemuva. Yikhona konke lokho okwakufanele ngibhekane nakho, ngiqine. Ngenhlanhla ngafikela kumqeqeshi uBenni McCarthy obekholelwa kimina. Lokho kungisize kakhulu ukuthi ngiqine,” kusho uRalani.URalani nozakwabo kwiCity bahlalelwe wumsebenzi wokugwema umlando ongemuhle selokhu leli qembu lasungulwa.ICity isengcupheni yokuqeda isizini ngaphandle kwe-Top 8 okungasho ukuthi ngeke iyidlale iMTN8 okokuqala selokhu yasungulwa ngo-2016. ICity iwine iMTN 8 ngo-2018. Ngo-2017 ihlulwe kowamanqamu yiSuperSport United.I-The Citizens, esendaweni ka-10 kwi-log ye-Absa Premiership, izobuyela enkundleni ngo-Agasti 14 neChippa United e-Orlando Stadium, eSoweto.“Kungaba yinto embi kakhulu uma singaqeda ngaphandle kwe-Top 8. Kungaba kubi kithina badlali, abalandeli nakusihlalo (John Comitis) ngoba kungabe kuyinto ayiqalayo.“Lokho kuphoqa ukuthi sisebenze kanzima kule midlalo eyisikhombisa esele ukuze lokho kungenzeki. Kubalulekile ukuthi siwine umdlalo wokuqala ngoba yiwona ozosicacisela ukuthi sibhekephi siyiqembu,” kusho uRalani.“Ngaphezu kwalokho sidinga ukuwina ngoba lincane igebe lamaphuzu phakathi kwethu namaqembu angezansi. Uhlulwa imidlalo emibili uzithole ususenkingeni.“Njengoba kuzobuywa, iphuzu olicoshayo libalulekile futhi lisho okuthile.”",‘Bamfikisa’ uSurprise Ralani eqala ukufika kwiCape Town City
"CELANI SIKHAKHANEA BAHOLI be-ANC KwaZulu-Natal abanye abayishiya baya kuCope, ngemuva kwengqungquthela yasePolokwane yango-2007, yibo abebencenga owayenguMengameli wezwe, uMnuz Thabo Mbeki ukuba abhale izincwadi asanda kuzikhipha ngoba befuna acacise konke ayethukwa ngakho.Sekube nemibono ehlukene ngokukhipha lezi zincwadi kukaMbeki lapho ebeka khona uhlangothi lwakhe ngezinqumo ayezithatha esahola izwe.Ezinye zalezi zinqumo kubalwa ukuxoshwa kukaMengameli Jacob Zuma ngesikhathi esayiphini likaMbeki ngo-2006.Abaholi okuthiwa babencenga uMbeki kubalwa uMnuz Mtholephi Mthimkhulu, ongasekho, noMnuz Siyanda Mhlongo owajoyina iCope kodwa wabuye wayishiya.UMhlongo, owayeyinhloko yemigomo ku-ANC ebuholini bukaMbeki, uthe ziningi izinto ezimbi ebezilokhu zikhulunywa ngoMbeki kodwa engaziphenduli.“Sake sahlangana nomkhulumeni wakhe uMnuz Mukoni Ratshitanga sinoMtholephi, samtshela ukuthi kumele atshele uMbeki ukuba aqale abhale izincwadi ngoba kunezinto ezazishiwo ngoZwelinzima Vavi, bethi kunongqongqoshe besifazane ababethola izikhundla ngoba belalile. Okunye esasifuna akucacise yindaba yokuxoshwa kukaZuma, eyokuthi ungundlovukayiphikiswa neyodaba lwegciwane lengculazi. Sike saba nomunye umhlangano noSydney Mufamadi eBallito naye ngamtshela ukuthi akayalele uMbeki abhale uhlangothi lwakhe ngoba luyadingeka,” kusho uMhlongo.Uthe nokho uMbeki ubengathandi ukwenza lokhu kodwa bona bebekubona kubalulekile njengoba egcine esebhala manje.Umhlaziyi wezepolitiki uMnuz Thabani Khumalo uthe nakuba uMbeki ezibhala lezi zincwadi, kodwa akukho okusha ezikuvezayo ngaye kunalokho zisakhombisa indlela ayesolwa ngayo ngokuba wundlovukayiphikiswa.“Akukho ongathi kusha kulezi zincwadi azibhalayo. Uma ubheka usaqhuba leya ndlela ayenza ngayo yokuvele akhulume into engeke iphikiswe muntu. Lokhu wayekwenza nangesikhathi esabhala ku-ANC Today lapho ayethi uma esebhalile kucace ukuthi ayikho indlela yokuphikisa umbono asewuvezile,” kusho uKhumalo.Uthe akubonayo wukuthi uMbeki uzama ukuxhaphaza isimo esikhona ku-ANC sokuthi kunezininga njengoba sekukhona nabafuna abuye azoba ngumeluleki.Nokho uMnuz Xolani Dube, weXubera Institute, uyakuphika lokhu ngoba uthi lezi zincwadi zikaMbeki zivezela umuntu ongazi ukuthi kwakwenzakalani ngesikhathi sakhe ukuze aqonde lonke iqiniso.“Kubalulekile ukuba uMbeki achaze ngezinqumo zakhe ayezithatha ngoba kuningi obekukhulunywa kodwa yena engakaze asho lutho. Okunye wukuthi akukho okwenza abe ngundlovukayiphikiswa kulezi zincwadi ngoba uma ezibhala zivula ithuba lenkulumo-ngxoxo, lapho abantu bekuchitha akushoyo abanye bevumelana nakho,” kusho uDube.",‘Samtshela  uMbeki  ngezincwadi’
"IGCINE iyehlisile intengo ye-data iMTN kwazise amehlo abantu ebethe njo kule nkampani ebibonakala izindela ngodaba lokwehliswa kwe-data.NgoLwesihlanu, iMTN imemezele ukuthi u-1GB we-data uzobiza uR99.Kusukela ngo-Ephreli 15 abantu abasebenzisa iMTN bazokwehlelwa yizindleko zokuxhumana ngo-50%, ngokusho kwesikhulu sale nkampani uMnuz Godfrey Motsa.UMotsa uthe bazimisele ukwehlisa izindleko zokuxhumana nokuthuthukisa iNingizimu Afrika, yingakho bebexoxa nabaKhomishini yezokuNcintisana ukuze kwehle izindleko.Uveze ukuthi kusukela ngoFebhuwari 2017 kuya kuFebhuwari nonyaka izindleko zabo ze-data zehle ngo-76%.“Sitshale uR50 billion ezinhlelweni zokuthuthukisa ingqalasizinda ngoba sifuna kwande ubuchwepheshe be-4G ne-5G. Ukuthola imikhiqizo yamahhala kufanele ushayele u-*136*5# noma u-*135#. Imikhiqizo yamahhala inezifundo zasesikoleni, ezasenyuvesi, ezasekolishi kanjalo nama-website okufuna umsebenzi,” kusho uMotsa.Uthe iMTN iyabavumela abantu ukuthi bangene kuma-website mahhala nokuthi bangene ezinkundleni zokuxhumana uma benganayo i-airtime.UMotsa uthe bazivolontiyele bona ukwehlisa imikhiqizo emuva kwezingxoxo neKhomishini yezokuNcintisana, ICASA kanjalo noMnyango wezokuXhumana.Njalo ngosuku amakhasimende akwaMTN azothola u-20MB we-data ukuthumela ama-video, izithombe nokungena kwi-internet.Azokwazi nokubheka ukuthi i-data yawo ihamba kanjani. I-data yamahhala iqale khona ngempelasonto ngoba uMotsa uthe bafuna amakhasimende abo akwazi ukuxhumana nezihlobo nokufunda izindaba nokunye okwenzekayo.Emasontweni adlule iVodacom imemezele ukuthi izokwehlisa i-data yayo ngo-34% okusho ukuthi i-1GB izosuka kuR149 ubize uR99 kusukela ngo-Ephreli 1.UKhomishana weKhomishini yezokuNcintisana, uMnuz Tembinkosi Bonakele, uthe bayaxoxa nazo zonke izinkampani zokuxhumana ukuthi zehlise intengo yemikhiqizo yazo.",I-MTN yehlisa intengo emba eqolo ye-data
"INKANTOLO izesulile izinyembezi zomndeni wephoyisa eladutshulwa izigebengu lisesitolo KwaMaphumulo, sekusele izinyanga ezine lithathe umhlalaphansi.Ababulala uCaptain Dumisani Mhlanzi (53), bagwetshwe iminyaka engaphezu kuka-70 yiNkantolo eNkulu yaseMgungundlovu izolo.UMhlanzi wabulawa ngoFebhuwari 2018, wayeyofaka imali esitolo, ngesikhathi kufika izigebengu zizobamba inkunzi. Zathatha imali zamdubula washonela esibhedlela.Ibamba lejaji likhipha isigwebo soBheko Sibiya (40), Mdeliseni Mathonsi (30) noSiphamandla Mathonsi (32) lithe sasingekho isidingo sokuba badubule iphoyisa selilele phansi ngoba lalingeyona ingozi kubona.Balahlwa ngamacala amane, kwathi umsolwa wesithathu uSiphamandla Mathonsi walahlwa ngamabili, elesibhamu esingekho emthethweni nelezinhlamvu.Ibamba leJaji * -Elsje Bezuidenhout ehlisa isigwebo klithe ukuthi bebeqala ukwenza icala akusho lutho kumele bejeze.“Ngokobufakazi obuthulwe enkantolo nenza isihluku nibulala iphoyisa futhi lingeyona ingozi kinina. Umndeni wephoyisa ufakazile wathi ulimele kakhulu ngenakwenza. Unina kamufi nodadewabo ohamba ngesihlalo esinamasondo bahlezi belapha enkantolo bezolalela icala ngoba bebethembele kumufi enambulala. Izingane zakhe eziyisikhombisa zasala ziyizintandane njengoba unkosikazi kamufi ashona kudala, manje sekushone noyise. kufanele nijeze,” kusho ijaji.Ehlisa isigwebo, ngecala lokuqala lokubamba inkunzi ubagwebe iminyaka engu-15, kwelokubamba inkunzi ngesihluku wabagweba iminyaka engu-15, elokubulala ubagwebe udilikajele, nelinye lokubamba inkunzi kuhlonyiwe wabagweba eminye iminyaka engu-15. Kusho ukuthi isigwebo sabo iminyaka engu-70. Izigwebo zizohambisana.Umsolwa wesithathu uphinde wanezelwa iminyaka eyisishiyagalombili ngecala lesibhamu nelezinhlamvu, yena isigwebo sakhe siyiminyaka engu-78.Abameli bababulali bazamile ukubacelela ukuba kudluliswe icala nezigwebo kodwa inkantolo yanqaba yathi ubufakazi enkantolo banele ukuba ifike kulesi sinqumo esikhiphile.Ngaphandle kwenkantolo kube nenhlokomo nenjabulo kumalungu omndeni, okubalwa unina kamufi nodadewabo.Umfowabo uMnuz Sipho Mhlanzi, ekhulumela umndeni uthe yize engeke esabuya umfowabo kodwa isigwebo sibasule izinyembezi.“Umama uma ebona umuntu ofake umfaniswano wephoyisa ubevele akhale ngenxa yokuhlukumezeka kwakhe ngalolu daba lokubulawa kukamfowethu. Izingane zakhe zithwele kanzima, azikwazi ukwamukela okwenzeka. Sijabule namhlanje ukuthi inkantolo izesulile izinyembezi zethu ngokukhipha isigwebo esikhulu kangaka. Siyabonga kubaphenyi, oKlebe noNgqongqoshe wamaPhoyisa uMnuz Bheki Cele owazifikela ekhaya wasingcwabisa, wathi abasolwa bazoboshwa njengoba begwetshiwe namhlanje,” kusho uMhlanzi.",Odilikajele kwababulala iphoyisa
"UBUHOLI be-ANC eWestern Cape sebuzwakalise ukushaqeka ngokubulawa kwekhansela layo eKnysna, kulesi sifundazwe.NgoMsombuluko ebusuku kudutshulwe kwabulwa uMnuz Victor Molosi oyikhansela lika-ward 8, ephuma endlini yakhe eseConcordia, eKnysna. Amaphoyisa akulesi sifundazwe aseqinisekisile ukuthi uMolosi udutshulwe ekhanda.UMolosi, obeteketiswa ngegama elithi ‘Freeze’, ubephinde abe uSotswebhu omkhulu we-ANC kumasipala waseKnysna, kanti ubeyisekela likaNobhala waseSouthern Cape. Unobhala we-ANC eWestern Cape, uMnuz Fairz Jacobs uthe wonke umuntu kumele ethuke ngokubulawa kukaMolosi.“Kumele sithuke ngokubulawa kukaMolosi  ngendlela eyisihluku kanje. Sizokwehlisa ifulegi lethu njengendlela yokumhlonipha. Ukudlula kwakhe kusiphethe kabi kakhulu. Inhliziyo yami iyasinda. Sifisa ukuthi aphumule ngokuthula, uMdali amamukele ezulwini. Hamba kahle Cde Victor, hamba kahle,” kusho yena. UMHOLI we-ANC obulewe eKnysna uMnuz Victor Molosi. Isithombe: SIGCINIWEUmgcinimafa we-ANC eWestern Cape, uNksz uMaurencia Gillion uthe bafisa abezomthetho benze uphenyo oluphuthumayo ukuze kuboshwe amagwala abulale uMolosi. “UComrade Victor Molosi, obaziwa ngoComrade Freeze, ubulawe amagwala ngesihluku izolo ebusuku.Sicela abomthetho benze uphenyo oluphuthumayo baboshwe, babhekane nengalo yomthetho. Hamba kahle mfowethu,” kubhala uGillion ekhasini lakhe likaFacebook. Okhulumela amaphoyisa aseWestern Cape, uCaptain Malcom Pojie, uthe uMolosi utholwe enenxeba lokudutshulwa ekhanda, waphuthunyiswa esibhedlela lapho efike washonela khona. Uthe amaphoyisa aseqale uphenyo oluphuthumayo kodwa akukaboshwa muntu.",Babhodla umlilo ngomholi we-ANC obulewe
"MLUNGISI GUMEDEK unukwa isiShayamthetho saKwaZulu-Natal ngenkohlakalo emva kokuthi sikhokhele inkampani yezokuxhumana, iJuba Fly Media, u-R3.2 million ngethenda ephume ngo-2014 yokushicilela incwadi emayelana nomlando wesiShayamthetho kodwa engakaze iphume.Isolezwe linabo ubufakazi obuqinisekisa ukuthi isiShayamthetho sakhipha izigidi ngezikhawu eziyisithupha sikhokhela le nkampani.IJuba Fly Media yanikwa umsebenzi wokubhala incwadi ngesiShayamthetho emva kweminyaka ewu-20 izwe libuswa ngentando yabantu. Ngo-2014 iNingizimu Afrika ibigubha iminyaka ewu-20 ibuswa ngentando yabantu.Amalungu esiShayamthetho akhulume ne
Solezwe azwakalise ukuphoxeka nokudumala ngokuthi kwasetshenziswa imali engaka ngencwadi engakaphumi. Umholi we-IFP esiShayamthetho, uMnuz Blessed Gwala, uzwakalise ukuthuka uma ezwa ukuthi isiShayamthetho sikhiphe ngaphezu kuka-R3 million sikhokhela iJuba Fly Media.“Sathintwa kwacelwa ukuthi sibuze imibuzo kodwa asizange sitshelwe ukuthi le nto eyenziwayo izodinga kusetshenziswe imali engaka. lokhu kuqinisekisa khona ukuthi zonke izinto esiShayamthetho zifakwa ngaphansi kokhukho,” kusho uGwala.UGwala uthe kuyacaca ukuthi bekuvele kuyindlela yokudla imali yabakhokhi bentela kuzitshwa ngokuthi kubhalwa incwadi.“Bheka manje singamalungu esiShayamthetho sesibuzwa ngemali okuthiwa isetshenzisiwe singazi lutho ngayo,” usho kanje.Umholi weDA esiShayamthetho, uMnuz Sizwe Mchunu, uthe wake wamuzwa lowo owayenguNdunankulu esifundazweni, uDkt Zweli Mkhize, ethi kungakuhle kwenziwe incwadi yalolu hlobo kodwa akazi ukuthi kwagcinaphi.“Angikaze ngithintwe kuthiwe kukhona imibuzo engizobuzwa yona. ngingakujabulela ukwazi ukuthi wobani abake babuzwa nokuthi kwasetshenziswa luphi uhlelo ukukhetha ukuthi ngobani abantu abafanele ukubuzwa mayelana nencwadi,” usho kanje.UMchunu naye uthukile uma ezwa ukuthi sekukhishwe imali engaka ngencwadi engakaphumi.UMnuz Linda Madlala, weJuba Fly Media, uthe udaba nophenyo olwenziwa yi
Solezwe aluqondene nenkampani yabo.“Isivumelwano somsebenzi nesiShayamthetho saKwaZulu-Natal sithi ngingadaluli izinto zesiShayamthetho. Ngethemba uyayazi imigomo yokuphepha nobulungiswa elawula imisebenzi nenkambiso yokuziphatha esemthethweni ngemisebenzi efana nalena,” kusho uMadlala.UMnuz Zwelihle Memela, imenenja ehhovisi likaNobhala wesiShayamthetho, uthe isiShayamthetho sinenkontileka emile nayo esukela ekukhangisweni komsebenzi ngendlela eqondile. UMemela uthe ngokwesivumelwano inkampani kulindeleke ukuthi ishicilele incwadi mayelana nomlando wesiShayamthetho kusukela ngo-1994.“Lokhu kufaka nokukhuluma ngamaqembu ayekhona ngaleso sikhathi, isimo sepolitiki nokuthi lazuzwa kanjani uxolo,” usho kanje.UMemela uthe isiShayamthetho sikhokhela izinkampani ngangokuthi sithini isivumelwano okuvunyelwene ngaso.wengeza ngokuthi iJuba Fly Media ayehlukile kwezinye izinkampani.Uthe ukunikezwa kwethenda kwakukade kuvuleleke kunoma ngubani futhi kwalandelwa yonke imigomo kahulumeni ebekiwe.Uthe ngenxa yokuthi bebehlose ukuthi incwadi yenziwe iqedwe esikhathini esifushane, kungelula futhi ukuthola yonke imininingwane abayidingayo, babe sebephoqeleka ukuthi kube khona abantu ababahlohla imibuzo.UMemela uthe bazibekele iminyaka emithathu ukuthi babe sebeyiqedile incwadi.Uthe incwadi isiphelile sekusele ukuthi ifundisiswe ukwenza isiqiniseko sokuthi ayiphumi namaphutha.",Bashaya amakhala ngeka-R3.2m
"UMNYANGO wezabaSebenzi izolo umemezele ukuthi uzoqhubeka nokusiza abasebenzi abakhahlanyezwe wukuvalwa kwezwe ngenxa yeCoronavirus.UMnyango oholwa nguNgqongqoshe uMnuz Thulas Nxesi, uthe lolu hlelo luzoqhubeka kuze kube ngu-Agasti 15 nonyaka.Ngokwesitatimende esithunyelwe kwabezindaba, lezi zinhlelo zomnyango zizosiza ukuthi abasebenzi nemindeni yabo kabahlaselwa yindlala ngalesi sikhathi esinzima, bakwazi ukuphefumula.IPhili likaNgqongqoshe, uNksz Boitumelo Moloi, lithe: “Kulandela izingxoxo ngodaba oluthinta i-UIF, nesimemezelo sikaMengameli Cyril Ramaphosa, sokuqhuba isikhathi senhlekelele kuze kube u-Agasti 15, sibe sesithatha isinqumo sokuba siqhube nathi uxhaso kubasebenzi kuze kube u-Agasti 15.”Uthe indlela yokufaka isicelo isafana nangaphambilini.“Izicelo zango-Ephreli, Meyi noJuni sicabangela ukuzivala ekupheleni kukaJulayi. Zonke izicelo eziphasile ezithole imihlomulo yezinyanga ezimbili, sizoqhubeka nokuzikhokhela,” kusho isitatimende somnyango.Kulesi sikhwama sezinhlekelele se-UIF sebekhokhe uR34 billion kubasebenzi abangu-7.4 million.IPhini likaNgqongqoshe okuyilona elithule inkulumo izolo, lithe abantu abazokhokhelwa kulesi sikhwama kubalwa laba abalandelayo:Umsebenzi ozotheleleka yigciwane esemsebenzini, umsebenzi ongakwazi ukusebenza ngoba esagonqile, osesibhedlela ngenxa yokutheleleka. Izindleko zokulashwa, umsebenzi ozoshona kuzokhokhelwa abomndeni nezindleko zomngcwabo, abancishiselwe amaholo nabanye.Umnyango uyasebenzisana neCouncil for Conciliation, Mediation and Arbitration, ukuqinisekisa ukuthi abaqashi balandela imithetho evikela abasebenzi.Umnyango uthe bazoqinisekisa nokuthi ukufakwa kwezicelonge-internet sekuba ngcono kunakuqala.Okwamanje abomnyango bathe basathole izicelo zezindleko zokugula ezingu-46 000. Abasebenzi bezempilo bakhokhelwe uR921 million, kusukela ngo-Ephreli 1 kuya kuJulayi 13.Lo mnyango uthe uyaqhubeka nezinye izinhlelo zawo ezijwayelekile zokulekelela abasebenzi okubalwa labo abadiliziwe, asebephila ngokukhu-bazeka.",Umnyango nezindaba ezimnandi kubasebenzi
"UMQEQESHI weMamelodi Sundowns, uPitso Mosimane, akeneme ngokuphelele ngokubuya nephuzu kwiWydad Casablanca yaseMorocco emdlalweni weCAF Champions League ekuhambeni.ISundowns ibambane neWydad ngo 0-0 ekuhambeni emdlalweni wesibili wamaqoqo kaGroup C. Bekungokokuqala iSundowns iphumelela ukubamba iWydad ekuhambeni kwazise ihlale iwukudla kwenduku.Ifulathele leli izimisele ukuqeda ishobolo lokuhlulwa yiWydad phambi kwezinkumbi zabalandeli bayo.“Umdlalo uhambe ngendlela ebesikade siyilindele. Umdlalo phakathi kweWydad neSundowns uhlale unjena. Bengingancamela ukuthi sidlale ngokulingana kube * 1-1 noma 2-2 kuno 0-0 ngoba umdlalo onjena kumele ube namagoli ikakhulukazi esigabeni samaqoqo, ingakasebenzi indaba yamagoli asekuhambeni,” kusho uMosimane.Ngokubuya nephuzu iSundowns isihlezi esicongweni sikaGroup C ngamaphuzu amane emuva kwemidlalo emibili. Lokhu kungenxa yokuthi ayikho evume ukugoba uphondo phakathi kwe-USM Alger yase-Algeria nePetro De Luanda yase-Angola abadlale ngokulingana ngo 1-1. ISundowns iyona kuphela esawinile kuleli qoqo nokuyibeka ethubeni lokudlulela kuma-quarterfinal.“Umdlalo siwuqale kangcono. Bekuwumdlalo weziwombe ezimbili ezehlukene. Esokuqala sisithathile. Emizuzwini engu-15 noma engu-20 yokugcina basifake ingcindezi kodwa besimaka ngendlela ehlelekile. Asiwenzanga amaphutha njengokujwayelekile.""Ngijabule ukuthi sikwazile ukumelana nonombolo 9, ungumdlali omuhle onamandla. Asimnikanga ithuba lokuthi abhekane nepali, ubehlale edlala njalo elifulathele.Besazi ukuthi umdlali wakwesokudla uhlala efuna ukuyogoba amabhola. Samncisha isikhala sokwenza lokho. Uma ubavala ekutheni bangawagobi amabhola, unombolo 9 akakwazi ukudlala. Konke kuhambe ngendlela ebesihlele ngayo.""Besiba nenkinga nje kuma-free kick nakumakhona. Ukube silisebenzisile ithuba esilithole esiwombeni sokuqala, umdlali ebhekene nonozinti, ngabe sikhuluma okuhlukile. Kodwa iWydad yiqembu elikhulu, sisayihlonipha,” kusho uMosimane.NgoLwesithathu iSundowns izobhekana neStellenbosch emdlalweni we-Absa Premiership eLoftus Versfeld Stadium.",Akenelisekile ngokwabelana ngephuzu neWydad uMosimane
"Sabelo NseleImithombo ekwi-ANC esifundeni Inkosi Bhambatha, ithi ubuholi besifunda sebuthathe isinqumo sokuthi ishenxe esikhundleni imeya esihlale iminyaka engaphezu kweyisihlanu.Ngokwemithombo, ikusasa lemeya selilele ezandleni zobuholi besifundazwe obuzophikisa noma buvumele isinqumo esithathwe ubuholi besifunda.“Ubuholi besifunda buhlanganile nemeya ngoLwesihlanu (olwedlule) yabatshela emehlweni ukuthi ngeke yehle esikhundleni. NgoMsombuluko kube nomhlangano wesifunda lapho kuthathwe khona isinqumo,” kusho umthombo.Omunye umthombo uthe ubuholi besifunda bukhale ngokuthi ubudlelwane abusebuhle kahle phakathi kwabo noNgubane.“Okunye abakhala ngakho yindaba yezindleko ezikhokhelwa ukuqapha izikhulu zikamasipala, eziphezulu. Ngisho nofike izolo unikezwa abaqaphi kumasipala.”Umasipala uke waba sematheni ngesikhathi kuvela izindaba zokuthi ngo-2018 wasebenzisa uR11 million kubaqaphi.Unobhala wesifunda uMnuz Bheki Lembede akafunanga ukuphumela obala ebuzwa ngalolu daba.“Engingakusho ukuthi sibe nomhlangano sibheka ukuthi izinto zihamba kanjani komasipala esibaphethe nakulabo esingabaphethe.“Sibe sesiphuma nezinqumo ngokuthi sizoya kanjani phambili. Lezo zinqumo sisazozixoxa nobuholi besifundazwe,” kusho uLembede.UNgubane uthe ubengakaziswa ngalesi sinqumo.Okhulumela i-ANC KwaZulu-Natal uMnuz Nhlakanipho Ntombela, uthe bebengakaziswa lutho.Uthe uma kunesinqumo esinjalo kufanele silethwe ebuholini besifundazwe sizodingidwa khona.Umthombo osondelene nodaba, uthe akusikho okokuqala ubuholi buthatha isinqumo esinje.“Bake basithatha isinqumo sokuthi imeya naso sonke isigungu esiphezulu emkhandlwini, kuhlakazwe. Kodwa babuye bashaya ungqimphothwe ngoba bagcina bengasiyisanga leso sinqumo ebuholini besifundazwe.“Kona isimo asisihle kulo masipala. Amakhansela e-ANC ahlukene kakhulu,” kuphetha umthombo.",Kukhona okusina kujeqeze iMeya yaseMvoti
"KUBALULEKILE ukuhlolwa izifo ezivamile kubantu besifazane okubalwa kuzo umdlavuza wamabele nezinye zingakaqali.UDkt Sanele Madela, ophethe umtholampilo iPomeroy Community Health Centre owafundela ubudokotela eCuba, uthe kubalulekile ukuthi abantu besifazane bakukhuthalele ukuvakashela odokotela babo noma bengaguli ukuze bagweme ukuqala kwezifo ezivamile kubona.UMadela, uhlelo lwabo lokufunda lwaseCuba oluncike kakhulu ekugwemeni izifo kunokuzelapha ngoba sezihambe kakhulu, uthe abanye abantu bavame ukuya kudokotela noma ezikhungweni zezempilo ngoba sebegula kakhulu kokunye ingasekho into engenziwa ukubuyisela isimo sempilo yabo kwesijwayelekile.UMadela uthe uyakukhuthaza ukuthi abantu besifazane bazazi izifo okufanele bahlolwe zona nokuthi kufanele bahlolwe njalo emva kwesikhathi esingakanani.Uthe kubalulekile nokuthi bazijwayeze ukuyozwa kodokotela ukuthi ngabe yini okufanele bayiqaphele ukuze babe sesimeni esifanele ngokwempilo.Nazi ezinye zezinto athe kubalulekile ukuthi abesifazane bazibheke:Ukuhlolwa umdlavuza webeleNgokusho kophiko olugcina imininingwane ngezinhlobo ezehlukene zomdlavuza kuleli, iNational Cancer Registry (NCR) yango-2014, lo mdlavuza ubungeminye yemidlavuza emihlanu ehamba phambili ekukhahlamezeni abantu besifazane.ICancer Association of South Africa (CANSA) ithe balinganiselwa ku-19.4 million abesifazane abaneminyaka engaphezu kwengu-15 abazithola besengcupheni yokuthola umdlavuza webele.UMadela uthe kubalulekile ukuthi abantu besifazane bakusukumele ukuhlolwa lo mdlavuza ikakhulu uma kuke kwaba khona abantu abake baba nawo emndenini noma kukhona owesilisa obe nomdlavuza owande kwabesilisa umdlavuza wamankwahla.Kubalulekile nokuhlolwa ubheke ukuthi azikho yini izimila ezisemabeleni ngokuthi uwapotoze amabele nokuthi alukho yini uketshezi olusolisayo oluphuma kuwona. Ngaphandle kwalezi zindlela abasebenzi bezempilo banezinye izindlela abazisebenzisayo okubalwa kuzo i-mammogram ne-ultrasound.Umdlavuza womlomo wesibeletho:Abanye abantu besifazane bagcina ngokwenza i-pap smear ngesikhathi bekhulelwekuphela - abakukhuthalele ukwenza lolu hlobo lokuhlolwa olungenza umehluko ekutheni kusheshe kuvele uma kukhona okungahambi kahle emlonyeni wesibeletho.UMadela uthe abantu besifazane abaneminyaka engaphezu kuka-21 bayagqugquzelwa ukuthi bayenze i-pap smear.Ngokwemininingwane yeMayo Clinic kufanele abesifazane abaneminyaka esuka kwengu-21 kuze kufinyelele kwengu-65 bayenze njalo emva kweminyaka emithathu i-pap smear kodwa bangavumelana nodokotela ukuthi yisiphi isikhathi okufanele basilinde ukuze baphinde bahlolwe.Ngaphandle kwemidlavuza eyahlukene uMadela uthe kuyasiza nokuhlolwa ezinye izifo ezivamile kubantu ngenxa yendlela abaphila ngayo engabeka impilo yabo engcupheni. Ubale isifo sikashukela, umfutho ophezulu wegazi nezinye.Kulolu hlobo lokuhlolwa uthe udokotela uphinde abheke nesisindo somzimba womuntu ukuze abone ukuthi akekho yini engcupheni yokungenwa yilezi zifo ngenxa yokukhuluphala ngokweqile.Izibalo zombiko weStatistics South Africa (Stats SA) zango-2016 ziveze ukuthi baningi kakhulu abantu besifazane abakhuluphele ngokweqile kuleli.Ngokwalezi zibalo balinganiselwa ku-70% abantu besifazane abakhuluphele ngokweqile uma kuqhathaniswa nabesilisa (31%) eNingizimu Afrika. Lokhu kubabeka engcupheni yokungenwa yizifo ezahlukene.UMadela uthe kubalulekile ukubheka iBody Mass Index (BMI) okuyindlela engakwenza ubone uma kufanele wenze okuthile ukwehlisa isisindo somzimba.Uma kubhekwa iBMI kusuke kubhekwa isimo somzimba womuntu ngokubala ukuthi isisindo sakhe siyahambelana yini nobude bakhe.“Uma iphakathi kuka-20 no-25 usuke unesisindo esifanele kodwa uma ingaphezu kuka-25 usuke usukhuluphele ngokweqile,” kusho uMadela.Uthe isisindo somzimba sibalulekile ngoba singaba nomthelela nakwezinye izinto ezingathikameza umuntu njengoba kwabanye abantu singagcina siholele ekutheni bagcine benokhwantalala ngenxa yokukhuluphala kakhulu.Uthe abantu abafani kukhona labo okuthi uma bekhuluphele kakhulu bazithole sebezinyeza ngakho baze bagcine sebenokhwantalala kanti kukhona abangenandaba nakho. Kubona bonke uthe kubalulekile kodwa ukuqinisekisa ukuthi isisindo somzimba asikubeki engozini yokuthi ungenwe yizifo ezingathikameza impilo yakho.Uthe okunye okufanele abantu besifazane bakuqaphele ukunakekela ngendlela isitho sabo sangasese waze waveza ukuthi ngenxa yengcindezi abazithola bekuyona abanye bagcina besebenzisa izinto ezingalungile esithweni sabo sangasese ngenhloso yokusigcina sihlanzekile.Uthe abanye basebenzisa lezi zinto ngoba benezingcindezi ehambisana nezocansi, kwabanye kusuke kungenxa yokugwema ukukhulelwa nokunye.Wexwayise ngokuthi lezi zindlela zokuzama ukuhlanza isitho sangasese yizona ezigcina zibeke abesifazane abaningi engozini yokungenwa wumdlavuza wesibeletho nezifo ezithelelana ngokocansi.Uthe isitho sangasese somuntu wesifazane asidinge kuhlanzwa ngensipho eyisipesheli nezinye izinto esezivame ukusetshenziswa kusona ngoba siyazihlanza sona ngokwemvelo.",Imbokodo ikhuthazwa ukuba ihlolwe izifo
"Sabelo NseleI-ANC KwaZulu-Natal, isikhombe indlela imeya nosomlomo kumasipala okhungethwe izinkinga, Umdoni.Izolo, uNobhala we-ANC esifundazweni uMnuz Mdumiseni Ntuli, umemezele ukwehliswa esikhundleni kwemeya, uMnuz Thabani Dube nosomlomo uNksz Nombuso Mpanza.Lesi sinqumo sithathwe emva komhlangano wesigungu esiphezulu se-ANC KwaZulu-Natal, ophele ngoMsombuluko.UNtuli uthe bese kufike isikhathi sokuthi ibhantshi ligcwale umoya kulaba bobabili ngenxa yezinkinga ebezilokhu ziqhubeka kulo masipala ngaphansi kobuholi babo.UNtuli uthe kusukela ngo-2018 bezingapheli izinyanga ezintathu kungekho umbiko ozotholwa yisigungu esiphezulu sesifundazwe mayelana nezinkinga zakulo masipala.“Izinkinga eziningi zidalwa ukwehluleka kwabaholi nokungabambisani kwamakhansela ethu. Emva kokubona ukuthi kazixazululeki lezi zinkinga, sibone kungcono sigudluze esikhundleni imeya nosomlomo.”UNtuli uthe isipikili sokugcina kube wukuhluleka kobuholi bomkhandlu ukuthathela izinyathelo izikhulu zikamasipala ezathatha isinqumo sokuziholela imali yokusebenza umsebenzi obucayi ngesikhathi sikathaqa.“Abasebenzi bazithathela leso sinqumo ngaphandle kokwazisa umkhandlu. Sabe sesiyalela ubuholi ukuthi buqondise ubugwegwe labo basebenzi kepha bahluleka ukwenza lokho. Abanye balabo basebenzi bayibuyisela emuva le mali ngoba babazi ukuthi ayikho emthethweni le nto abayenzayo kepha ubuholi bahluleka ukuthatha izinyathelo.”Khonamanjalo, leli qembu selibuye lashaya ungqimphothwe mayelana nodaba lokuketulwa kweMeya yaseMtubatuba, uMnuz Velangenkosi Gumede, oyikhansela le-IFP.Ngesikhathi uGumede ephucwa iketango lobumeya linikwa ikhansela le-ANC, uMnuz Thobelani Verus Ncamphalala, i-ANC esifundazweni yayikade ithe izoqondisa ubugwegwe amakhansela ayo ngalesi senzo kunokwesabela ukuthi singahle sibe nomthelela ongemuhle emizameni yokubuyisana phakathi kwe-ANC ne-IFP.Izolo, uNtuli uthe banelisekile ngencazelo abayithola ngokwaholela ekutheni kugudluzwe uGumede ngevoti lokungabethembi ubuholi bakhe ekuqaleni kwenyanga.UNtuli uthe amakhansela abo abesekhathele ukuhluleka kobuholi be-IFP ukuhambisa izidingo kubantu.“Izinto bezimapeketwane lapha, i-IFP ibisishintshe izimeya kwaze kwakathathu. Amakhansela e-IFP avota kanye nawethu ukuthi kukhishwe imeya yawo.”",I-ANC ixoshe imeya nosomlomo
"BAZOLIBIZA ngeMazisi Kunene Week leli sonto abePoetry Africa eqale izolo e-Elizabeth Sneddon Theatre eNyuvesi yaKwaZulu-Natal.Belisematheni igama lalesi sishoshovu esalwela inkululeko yabamnyama ngezikhathi zobandlululo kuleli ngenkathi kwethulwa iPoetry Africa ka-20 izolo eRivertown Beerhall eThekwini.Lo nyaka kuzobe kungoweshumi adlula emhlabeni uSolwazi Mazisi Kunene kanti abahleli bePoetry Africa bathe babone kuyisikhathi esihle sokusebenzisana neMazisi Kunene Foundation ukukhumbula imisebenzi yakhe emihle. Umqondisi weCentre for Creative Arts, uDavid Maahlamela ubonge amagalelo kaKunene nabenhlangano yakhe ngokuvuma ukusebenzisana nabo.“Sizobiza leli sonto ngeMazisi Kunene Week. Siyazigqaja futhi sijabule kakhulu njengeCentre for Creative Arts ukuthi simataniswe negama elikhulu njengelakhe singabahleli bePoetry Afrika. Umsebenzi wakhe ufeze amaphupho abantu abaningi. Uyingxenye yabantu ababeke iNingizimu Afrika lapho ikhona namhlanje.UKunene yimbongi eyaduma kakhulu ngenkondlo ethi 
Emperor Shaka the Great. Wahlala esekudingisweni iminyaka ehlala emazweni ase-Europe nase-USA lapho aqhubeka khona nokulwa nobandlululo esebenzisa izinkondlo. UKunene wagcina efundisa kwenye yamanyuvesi ahlonishwa umhlaba wonke, i-University of California (UCLA).UMaahlamela uqhube wadalula kwabezindaba izolo ukuthi iCentre for Creative Arts ithola imali ebalelwa ku-R4 million minyaka yonke kuMasipala weTheku. Oyimenenja yegatsha lezobuCiko namaSiko kumasipala, uMnuz Thembinkosi Ngcobo, uthe bajabule kakhulu ukuthi nabo njengomkhandlu lisekhona iqhaza abalibambayo ukuthuthukisa ezobuciko kuleli dolobha.“Sifuna ukuqhubeka sidlale indima empilweni yamaciko afuna ukukhuluma ngezinto ezenzeka emphakathini. Ukuthi imicimbi enjenga ixhaswa umasipala akusho ukuthi amaciko akusamele asigxeke njengohulumeni, abawenze ngokukhululeka umsebenzi wabo,” usho kanje.Ngaphandle kukaKunene, iPoetry Africa igubha iminyaka engu-20 yasungulwa neminyaka engu-200 yokubusa kukaZulu. KwiPoetry Africa yalo nyaka kuzohlonishwa izimbongi ezimbili, uDkt Don Mattera neNyosi yeSilo uBM Mdletshe ngezindondo ngaphansi kweMazisi Kunene Poetry Awards.Amathikithi omcimbi atholakala ngo-R60 eComputicket. Uzoqhubeka kuze kube u-Okthoba 14 Elizabeth Sneddon Theatre bese uvalwa eBat Centre ngo-Okthoba 15. Awabafundi nabahola impeshini atholakala ngo-R40. Kwizimbongi ezingu-25 ezikhona nonyaka kubalwa uJessica Mbangeni, Mxolisi Mtshali, Bassey Ikpi, Bulelwa Basse, Harry Owen, JahRose Nthabiseng Jafta, Kobus Moolman, Koleka Putuma, Leymen Pérez (Cuba), noMalachi Smith (Jamaica).",Kuhlonishwa imbongi eyazakhela igama
"UMSAKAZI weGagasi FM, uFelix Hlophe, usekhwele wadilika kuKini Shandu owayengumsakazi kulesi siteshi, wakhala ngokuthi umhlambalaza ezinkundleni zokuxhumana.Kulezi zinsuku kunengxabano eshubile phakathi kukaFelix noKini, okuthiwa isuswe wukuthi uFelix uncome ukwenyuka kwezibalo zohlelo ayelwethula iMidday Shandis kwiGagasi FM, olwalubizwa ngeBig Bang lusashayelwa wuKini Shandu.UFelix uthe iwubuthakathi into eyenziwa wuKini yokumhlambalaza ezinkundleni zokuxhumana.“Akukhona ukudlala lento eyenziwa wuKini. Ngeke usho into engihlambalaza njengale ayishoyo uma kungukuthi uyazidlalela. Sengithathe isinqumo sokuthi ngingamphenduli ngoba ngiyabona ufuna ukungcolisa igama lami.“Ufuna ngilwe naye bese kudicileleka isithunzi sami nesomsakazo phansi. Njengoba ngisebenza kwiGagasi FM kumele ngicabangele nesiteshi ukuthi engikushoyo kuzophoxa naso.“Okwesibili nginomndeni nabantu abangilalelayo emsakazweni okuzobaphatha kabi ukuthi ngilokhu ngiphendulana naye. Yena akasebenzi futhi akukho okuzomlahlekela ngokudelela mina kodwa mina ngingalahlekelwa nawumsebenzi uma ngingaziphatha njengaye.“Le nto ayenzayo akaboni ukuthi naye izomvalela amathuba okuthi aqashwe kwenye indawo ngoba usekhombisile ukuthi akakwazi ukuziphatha kahle,” kusho uFelix.Uthe uyabona ukuthi uKini akasitholanga isikhathi sokudlala esemncane yingakho edlalela kuyena.“Inkinga yakhe akawatholanga amathoyizi esemncane, yingakho edlala noma ingani. Mina uma ngifuna ukudlala ngingena egaraji ngiphume nethoyizi lokudlala.“Angiboni ukuthi kulula kuyena ukuthi enze njalo ngoba akasebenzi ndawo. Ngeke uthi usemncane ngangaye ungakabi ngisho neminyaka engu-40, kube sekuthiwa wake waba wumsakazi, wake wethula uhlelo lwethelevishini, wake waba usomahlaya. Kumele uzibuze ukuthi yini le ekuxosha kuyona yonke le ndawo,” usho kanje.Kuthintwa uKini, uthe ngokwakhe bebezidlalela noFelix ngoba wazi ukuthi bangabangani.“Ngibona ukuthi ucasulwe ukuthi kunabantu abasuke basizakala ngamahlaya ebengiwenza ngaye ezinkundleni zokuxhumana. Ngokwazi kwami asinankinga nencane naye futhi ukugconana kusukele ekudlalisaneni kwethu. Kunabantu engibona ukuthi bebevele bemcuphile, abasizakele uma kukhona into embi eshiwo ngaye,” kuchaza uKini.UFelix uncome uhlelo athe walufica lunabalaleli abangu-400 000 lwanyuka lwaba nabangaphezu kuka-900 000 selushayelwa nguyena.UKini ubhale ezinkundleni zokuxhumana ukuthi uFelix akangakhulumi ngezinamba ngoba mdala kunonkosikazi wakhe. Uveze nokuthi uFelix waqeda umatric ngo-1993 kodwa unkosikazi wakhe wazalwa ngo-2001.Ugcine esethi kumele aveze nesitatimende sasebhange uma kungukuthi izibalo zenza abe nemali, wahlekisa nangobuntu bukaFelix.Kwezinye zezinto abezibhala uKini, uthe uma enenkinga uFelix kumele eze kuye amphuzise ugologo wakhe omusha iKwaZulu Gin ukuze izinto zakhe zicace. UFelix uthe akanasikathi seKwaZulu Gin okungaveli nokuthi idayisaphi.UKINI Shandu uthi ubezidlalela noFelix Hlophe ngokumgcona ezinkundleni zokuxhumana Isithombe: INSTAGRAMUFELIX Hlophe uthi iwubuthakathi into eyenziwe wuKini Shandu yokumhlambalaza ezinkundleni zokuxhumana Isithombe: INSTAGRAM",UFelix usola uKini ngokudicilela phansi isithunzi sakhe
"SIZWAKELE isikhalo somphakathi obufuna kufakwe uMnuz Bheki Cele abe wuNgqongqoshe wezamaPhoyisa njengoba uMengameli Cyril Ramaphosa ememezele ukuthi uzongena kulesi sikhundla ngesikhathi ememezela izinguquko kwiKhabhinethi yakhe izolo ebusuku.UDkt Zweli Mkhize, obengumgcinimafa we-ANC, ngomunye wabantu abamenyezelwe ukuthi uma esefungisiwe namhlanje njengamalungu ePhalamende uzothatha isikhundla sokuba nguNgqongqoshe wezokuBusa ngokuBambisana neziNdaba zoMdabu.UMnuz Nhlanhla Nene, owaxoshwa ngowayengumengameli, uMnuz Jacob Zuma ubuyele kwesikaNgqongqoshe weziMali kwathi iphini lakhe nguMnuz Mondli Gungubele.Kuphelile nokuqagela ngesikhundla sephini likamengameli wezwe njengoba ememezele kuthi iphini lakhe kwi-ANC, uMnuz David Mabuza, uzoba yiphini likamengameli wezwe uma esefungisiwe namhlanje ePhalamende.Umemezele uDkt Nkosazana Dlamini Zuma, owayegaqele esokuba umengameli we-ANC kwesikangqongqoshe ehhovisi likamengameli ebhekele ukuhlela. UNksz Bathabile Dlamini ususiwe emnyangweni wezeNhlalakahle wayiswa emnyangweni wabesifa-zane nabaphila nokukhubazeka ehhovisi likamengameli.UMnuz Malusi Gigaba umyise emnyangweni wezaseKhaya, ake wawuphatha.UMnuz Jeff Radebe yena umyise emnyangweni wezamandla emsusa ehhovisi likamengameli kwathi uMnuz Pravin Gordhan, naye owaxoshwa nguZuma, waya emnyangweni wezamabhizinisi kahulumeni.UNksz Ayanda Dlodlo usenguNgqongqoshe wezisebenzi zikahulumeni nokuphatha kwathi uNksz Lindiwe Sisulu, obengungqongqoshe wezokuhlaliswa kwabantu, wayiswa emnyangweni wezobudlelwano namazwe omhlaba.UMnuz Thulas Nxesi, ungungqongqoshe wezemisebenzi yomphakathi kwathi uMnuz Gugile Nkwiti waba ngungqongqoshe wezamanzi.UDkt Blade Nzimande, unobhala jikelele we-SACP, ungene emnyangweni wezokuThutha kwathi uNksz Thokozile Xasa wajutshelwa emnyangweni wezemidlalo.UNkk Nomvula Mokonyane, obengungqongqoshe wezamanzi ujutshelwe emnyangweni wezokuxhumana kwathi uNksz Susan Shabangu wajutshelwa emnyangweni wezenhlalakahle.USihlalo we-ANC, uMnuz Gwede Mantashe, ujutshelwe emnyangweni wezokumbiwa phansi.UNkk Naledi Pandor umjube emnyangweni wemfundo ephakeme, kwathi emnyangweni wezokuhlaliswa kwabantu wafaka uNkk Nomaindia Mfeketo. UNkk Maite Nkoana Mashabane umjubele kwezokuthuthukiswa kwezindawo zasemakhaya kwathi kwezokuphepha kombuso wafaka uNksz Letsasti Duba. Kwezesayensi nobuchwepheshe wafaka uNkk Nkhensani Kubayi Ngubane kwathi kwezokuvakasha wafaka uMnuz Derek Hanekom.ONgqongqoshe abaxoshiwe ngoMnuz Fikile Mbalula kwezamaphoyisa, David Mahlobo obekwezamandla, uMnuz Des Van Rooyen, obephethe umnyango wezokubusa ngokubambisana, uMnuz Mosebenzi Zwane obekwezezimayini noNksz Lynne Brown noNksz Faith Muthambi. Uphinde wenza izinguquko kumaphini ongqongqoshe.Omunye wongqongqoshe oxoshiwe nguMnuz Bongani Bongo obengungqongqoshe wezokuphepha kwezwe. Omunye wabantu abazofungiswa namhlanje njengelungu lePhalamende nguNkk Peggy Nkonyeni,owayengungqongqoshe wezemfundo KwaZulu-Natal owaxoshwa.",UCele ubuyele kwesamaphoyisa
"UMUHAMMAD ALi wake wathi ‘uma untweza emkhathini ngebhanoyi, ngisho ungalimisa noma yikuphi nezwe ubuze ukuthi ngubani uMahamed Ali abantu oyobuza kubo bayokutshela ngami.’Cishe yisimo esithi asifane nakuBryan Habana, inkakha yamaBhokobhoko ememezele izolo ezinkundleni zokuxhumana ukuthi isiwagaxa emgibeni amakhokho ayo.Noma engefaniswe nengqwele yesibhakela engu-Ali (ongasekho) kodwa zincane kakhulu, uma zikhona, izindawo eNingizimu Afrika othi uma ukhuluma khona ngombhoxo kuvele ukuthi uHabana akaziwa. Nayizolo ngesikhathi le nsephe iveza ukuthi isithi khumu, bancane abantu ababe nokudideka ukuthi kukhulunywa ngobani kwazise nguHabana owaqhulula ama-try anqobisa amaBhokobhoko iWebb Ellis (isicoco somhlaba) eFrance ngo-2007.UHabana (34) uwagaxa amakhokho akhe ephethe amarekhodi ambalwa amqoka embhoxweni waseNingizimu Afrika;Yiyo insephe yaseGoli ephethe irekhodi lama-try amaningi kumaBhokobhoko emidlalweni yamazwe ngawu-67 ewashaye phakathi kuka-2004 no-2016.Nguye onama-try amaningi, ngawu-38, awashaye ngaphandle kwezwe lakhe ukwedlula bonke abanye abadlali emlandweni wombhoxo emhlabeni.Le nsizwa isendaweni yesibili kubadlali asebedlalele amaBhokobhoko kakhulu. Inemidlalo engu-124 nokuyibeka ngemuva kukaVictor Matfield, obeyihola inqoba iSuper Rugby kwiBulls.Uqale wabhala kwi-Instagram uHabana ngaphambi kokuyisa kwi-Twitter isimemezelo sakhe sokuwagaxa emgibeni nokuyilapho eqinisekise khona ukuthi uphoqwa wukulimala kulesi sinqumo.“Sekuyisikhathi sami sokubonga. Umzuzu ongabalekeleki usufike qathatha futhi ngiwamukele, sengozishayela isiphuzo,” uHabana endlalela isimemezelo sakhe.“Sekuphele isikhathi esingaphezu konyaka ngihlalele ethembeni, ngiphusha, ngizinikela ekubuyeleni enkundleni okokugcina, ukuthola lowo muzwa wokuhlabana.“Ukuzwa inhlokomo yabalandeli noma ukuhlwitha iphilisi (ibhola lombhoxo) emoyeni. Ukungena ngendluzula endodeni noma ukushaya leyo try yokugcina yokunqoba umdlalo. Kodwa ngeshwa ngeke kusenzeka.“Nami, njengeningi, bengingajabula ukuthi impilo yami yokudlala iphele ngenye indlela kodwa kwesinye isikhathi izinto azihambi ngendlela esithanda ngayo. Ngakho ekupheleni kwesizini, yisikhathi sokuthi ngivalelise ngibonge emdlalweni engiwuthanda kakhulu.”UHabana ugcine ukudlala kwiToulon yaseFrance nayijoyine ngo-2014 esuka kwiStormers. IToulon uyisize yanqoba i-European Cup kabili, ngo-2014 nango-2015. Ngawo * -2014 uphinde wayisiza yanqoba iFrench Top 14.Sekuphele izinyanga ezingu-12 enesa idolo okuyilo elimyekisa ukudlala.ISuper Rugby uyinqobe kabili neBlue Bulls.Okunye ngoHabana:Ngo-2005, 2007 nango-2012 uqokwe njengeSARU Player of The Year.Ngo-2007 nango-2012 uhlabane ngeSuperSport Try of the Year.Ngo-2007 i-International Rugby Board imklomelise nge-IRB Player of The Year kwathi i-International Rugby Player’s Association yamnika umklomelo we-Try of the Year ngo-2012.",Usewagaxa emgibeni uHabana
"KHETHA SANGWENIUMPHATHI weMichael Owen Productions, u-Owen Ndlovu uthi buzochitheka bugayiwe kuKhozi FM njengoba luveze ukuthi kuzovotelwa ingoma ezohlukanisa unyaka njengoba lumemezele izingoma ezingu-10 ezizovotelwa.UKhozi FM lumemezele ingoma kaKelly Khumalo ethi: Empini  (A), Your Love ka-Azania (B) , Festive kaDJ Hlo (C), Imali Eningi kaBig Zulu (D), John Vuli Gate yeMapara A Jazz (E), Amageja yeNdlabeyiphika (F), Uthando  yeSoulmatrix (G), Ijele likaKhuzani (H), Xola Moya Wami kaNomcebo Zikode (I) naManikiniki eMFR Souls (J).U-Owen uthe kumanje abameli bakhe sebeyithumelile incwadi kwaSABC emisa ukuthi lezi zingoma zivotelwe ngoba ukuzivotela kungumqondo wakhe.“Anginankinga ngeTop 10 yoKhozi FM, kodwa enginenkinga nakho ukuthi bathi kuzovotwa ukuze kubekhona ewinayo. Uma sekuvotwa lokho kuzobe kusho ukuthi sebethatha umsebenzi wami ngaphandle kwesivumelwano. Nanyakenye saqala sabaxwayisa ngalesi senzo sabo bangafuna ukulalela. Njengoba sebethe kuzovotwa, kuyacaca ukuthi kumele sihlangane enkantolo ngoba asivumelene ngalokho abakwenzayo. Bangaqhubeka ngokuthanda kwabo kodwa engimi kukona ukuthi ngeke imenyezelwe ingoma ezohlukanisa unyaka uma kungukuthi izovotelwa. Nabazovota kuzomele bazi ukuthi bazilahlela imali yabo ngoba ngeke imenyezelwe ingoma yonyaka njengonyaka odlule,” kusho u-Owen.Uthe uma kusondela izinsuku zokuthi kumenyezelwe ingoma ezohlukanisa unyaka bengakuhoxisile ukuthi iyavotelwa bazovinjwa yinkantolo abakwaSABC.Umkhulumeli weSABC obambile, uMmoni Seapolelo, uthe iSABC ibonile ukuthi umkhankaso weNgoma Ehlukanisa Unyaka uyathandwa ngabantu. “Lo mkhankaso unxusa abalaleli ukuthi bavotele ingoma abayithandayo kwezingu-10 ezimenyezelwe. I-SABC izoqhubeka nalo mkhankaso noma ngabe u-Owen Ndlovu weMichael Owen Productions (MOP) usabisa ngokuwumisa. I-SABC ingakuqinisekisa ukuthi isikhalo ebesibhekiswe kuyona ebesifakwe yiMichael Owen Productions ngoDisemba nyakenye sachithwa uyena uMnuz Owen Ndlovu ngoJanuwari nonyaka. Ngaleyo ndlela alukho udaba olungaxazululekile phakathi kweSABC neMichael Owen Productions. Inkontileka yeSummer Song eyayiphakathi kweMOP neSABC isiphelelwe yisikhathi futhi ayivuselelwanga. Amalungelo eMOP eyayinawo ngeSummer Song sekungaweSABC njengoba yawathenga. Nemali enguR500 000 ekweletwa yiMOP okwakumele ikhokhelwe iciko elidumile ngenxa yalo mkhankaso, iSABC yayalelwa yisikhonzi senkantolo ephakeme ukuthi ingayikhokhi,"" kusho uMmoni. Uthe abalaleli bangaqhubeka nokuvota ngokuthumela umqhafazo othi: “ Ingoma” nohlamvu lwengoma abayivotelayo ku-33665. Umyalezo ubiza u-R1.50 kanti imiyalezo yamahhala ayisebenzi. Ukuvota kuvalwa ngo: 1 emini ngoDisemba 31. ",UKhozi lungase luhlangabezane nembibizane ngeyonyaka
"OBEYIMEYA yeTheku uNkk Zandile Gumede uthe maduzane uzomemezela umgudu azowuthatha kulandela ukuxoshwa kwakhe kulesi sikhundla.UNkk Gumede, othumele isitatimende kwabezindaba izolo, uthe ufuna ukugeza igama lakhe njengoba engeke avume ukuthi athuliswe.“Ngicabanga ukuthi kubalulekile ukuthi ngigeze igama lami ikakhulu njengoba ngibe owesifazane wokuqala ukuba imeya yedolobha elihle futhi ngiwusihlalo wokuqala wesifunda esikhulu se-ANC kuleli. Ngeke ngivume ukuthi ngenziwe imvu yomhlatshelo. Nginxusa umphakathi nabezindaba ukuthi balinde ngize ngenze isimemezelo,” kusho uNkk Gumede.Usho lokhu nje sekuqalile kunamagama abantu abavelayo okuthi kungenzeka bajutshelwe kwesobumeya.USihlalo weSACP KwaZulu-Natal, oke waba yiMeya kaMasipala weTheku, uMnuz James Nxumalo, uthi akunikwe i-ANC ithuba isingathe umsebenzi wokuvala isikhala semeya yeTheku esivuleke emuva kokuxoshwa kukaNkk Zandile Gumede. Izembe likhale kuNkk Gumede naso sonke isigungu esilwula ukusebenza kukamasipala.UNxumalo ubephawula ebuzwa ngomkhankaso wabantu abathi akabuyiselwe aphathe lo mkhandlu. Uthe nakuba ezwa kukhulunywa ngaleyo nto kodwa akaze ayinake ngoba ihamba ikhulunywa abantu nje.Selokhu kuxoshwe uNkk Gumede abantu ezinkundleni zokuxhumana bathi bayakholelwa kuNxumalo ngoba wawuphatha kahle uMasipala weTheku ngesikhathi sakhe.Lo mholi uthi imigomo yokuziphatha kwamalungu ayivumi ukuthi bahambe bekhuluma ngezindaba zokujutshwa kwabantu ezikhundleni.Ushintsho olwenziwe yi-ANC komasipala ludale ukuthi kuvele amagama amaningi ayamaniswa nezikhundla.Kuxoshwe uNkk Gumede kwaphidna kwaxoshwa uMnuz Themba Njilo obephethe uMasipala uMsunduzi ongaphansi komlawuli.Amalungu e-ANC amatasa, akhuluma ngamagama abantu angafisa ukuthi bathathe izikhundla.UNobhala we-ANC KwaZulu-Natal, uMnuz Mdumiseni Ntuli, ngoLwesibili uthe bazozivala izikhala ngokushesha, ngeke ziphele izinsuku eziyisikhombisa bengazivalile.UNgqongqoshe wezokuBusa ngokuBambisana neziNdaba zoMdabu KwaZulu-Natal, uMnuz Sipho Hlomuka, uthe unalo uhlelo lokusiza omasipala ukuba bamukele labo abazovala izikhala.Uthe bazomemezela maduze ukuthi bazohlangana nini nomasipala abathintekayo ukuze kuxoxwe ngomsebenzi.",Obeyimeya ufuna ukugeza igama lakhe
"USHAYE ingwiji, wahoxisa ukufaka isicelo sebheyili osolwa ecaleni lokubulala intombi yakhe, obevele eNkantolo yeMantshi yaseMlaza izolo.UMnuz Siphamandla Sangweni (28), ubhekene necala lokubulala owayeyintombi yakhe uNksz Ayanda Ngcobo (24) ngenyanga edlule, isidumbu sakhe esatholakala endlini kaSangweni KwaJ Mlaza sinenxeba lokugwazwa esifubeni.U-Ayanda wayeyisitshudeni esenza unyaka wesibili emkhakheni wobuntatheli, eRosebank College, kanti indodana yabo yatholwa ingenamyocu eduze kwesidumbu sikanina.USangweni uboshwe ebhace eMzinto emuva kwezinsukwana kutholwe isidumbu sentombi yakhe.Uqale waveza ukuthi uzoliphika icala kodwa washaya ingwiji wathi uzolivuma.Enkantolo izolo, ummeli kamsolwa uMnuz Celani Dludla, uthe ummangalelwa akazulivuma icala futhi uzosebenzisa ilungelo lakhe lokuthula angaphenduli uma kunemibuzo abuzwa yona mayelana nokufakwa kwesicelo sebheyili.UDludla uthe lo ammele bekunguyena owondlayo ekhaya futhi akakaze etholakale enecala phambilini.Ummangalelwa uvumile ukuthi lesi sehlakalo senzeka kubo.“Ngaya ekhaya ukuyobona ubaba ukuze anginikeze izeluleko. Ngosuku olulandelayo kwafika amaphoyisa. Mhlambe ngubaba owabikela amaphoyisa ngami,” kusho uSangweni.Ngesikhathi ehlonywa ngemibuzo nguMshushisi kuleli cala, uNksz Nomkhosi Ngubeni, embuza ukuthi wayekuphi kwenzeka lesi sehlakalo, uthe:“Ngifuna ukwazi isehlakalo okhuluma ngaso sihlobene kanjani nokufakwa kwesicelo sebheyili nanokuthi yisiphi isehlakalo okhuluma ngaso.”Imantshi kuleli cala, u-Asheena Bacharam, iveze ukuthi izokuvumela ukubuzwa kukammangalelwaukuze athole ithuba lokubekela inkantolo ukuthi kungani kumele athole ibheyili.USangweni uvumile ukuthi umufi ungunina wengane yakhe, waphinde wathi uzimisele ukuvuma icala, wakuhoxisa ukufaka isicelo sebheyili.Icala lihlehlele uNovemba 26, kubuyekezwe imiphumela yokuhlolwa kwesidumbu nesinqumo senkantolo yesifunda ngokushintsha umqondo kukaSangweni ekutheni avume icala.",Uhoxise isicelo sebheyili 'owabulala' intombi yakhe
"KONKE sekumi ngomumo kumaSpringboks Sevens neSpringboks Women’s Sevens okungamathemba eNingizimu Afrika aseSan Francisco, e-United States of America, lapho kuqala khona ushikishi lweRugby World Cup Sevens kusukela kusasa ekuseni kuya ngeSonto.Womabili la maqembu atheleke eMelika ngesonto eledlule lapho ebesayozizwisa khona yonke into ethinta leli dolobha ukuze kuthi kuqala imidlalo bonke abadlali sebejwayele konke abazobhekana nakho. Kuwathathe amahora angu-25 womabili la maqembu ukuba afike eMelika njengoba edlule naseFrankfurt, eGermany.“Bekusemqoka kakhulu ukuthi sisheshe sifike ukuze sijwayele ngokushesha kwazise isikhathi sokunethezeka sesiphelile manje. Kuqala umsebenzi onzima manje futhi sifika lapho wonke amaqembu efisa ukushaya thina kwazise singompetha beWorld’s Series,” usho kanje uRosco Specman.Ngokusho kwalo mdlali bonke bakulungele ukuqala kwemidlalo futhi bazimisele ukuqeda ishobolo lokungayiwini le nkomishi esibahlule amahlandla amathathu.Bonke abadlali abangu-12 abaqokwe uNeil Powell bebekhona cishe kuyona yonke imilenze yeHSBC ngakho-ke bayimiqemane futhi bajwayelene. Nakuba kunjalo kodwa ukaputeni uPhilip Snyman kuphela oseke wadlala kwiNdebe yoMhlaba. Lokhu usekwenze kabili eDubai ngo-2012 naseRussia, eMoscow ngo-2013.Ezinye ezimnandi lapho ezokululama kwezinkakha zaleli qembu ezingoSpecman noSelvyn Davids, bobabili abangadlalanga eLondon naseParis ngenxa yokuthinteka.Abekho oKyle Brown, Cecil Afrika, Chris Dry, Seabelo Senatla (bonke abebekhona eMoscow ngo-2013), Tim Agaba noStedman Gans ngenxa yokulimala. UKwagga Smith noSikhumbuzo Notshe bona ababizwanga ngoba bevalelwe zinkontileka kwiVodacom Super Rugby.EzikaPowell zona ziqala kusasa nozonqoba phakathi kwe-Ireland neChile kanti abesifazane bona baqala ekuseni khona namuhla neRussia okungelinye la mazwe abhekwe ukuba ahambe ibanga elide ngasohlangothini lwabesifazane.",Intaka ibekelwe amazolo kweyoMhlaba kuma-Sevens
"UMnyango wezeMpilo kuleli owengamelwe wuDkt Zwelini Mkhize uzophenya kabanzi ngokushona kukasomabhizinisi obesanda kumbhalela incwadi ekhononda ngenhlalo engeyinhle esikhungweni abagonqiswe kuso ngenxa yokuhaqwa yiCovid-19.UShonisani Lethole, 33, ushone ngemuva kwezinsuku ezinhlanu ethumele isikhalazo sokuncishwa ukudla esibhedlela esiseTembisa eGauteng.Ubhalele uMnyango kaMkhize esebenzisa uTwitter, kodwa ngebhadi uze wadlula emhlabeni angayitholanga impendulo.Kuleli khasi watshela uMkhize ukuthi sekuphele amahora awu-48 engakaze akuthi mbibi ukudla.“Mkhize .....akusabekezeleleki. Laba bantu abanandaba nathi. Sekuphele amahora awu-48 ngingakaze ngidle,""kusho lo somabhizinisi ebhala kuTwitter kaMkhize.ULethole ushonele kusona lesi sibhedlela abekhalaza ngaso. Wayebhalele uMkhize ngoJune 25.Wayamukelwe kulesi sibhedlela ngoJune 22 kulandela ukuthi ebe nezinkinga ezihambisana nokuphefumula kanzima.Ihhovisi likaMkhize litshele iphephandaba eliwuzakwabo weSolezwe ukuthi lesi sikhalazo salo somabhizinisi siyaphenywa.“Empeleni beluvele lukhona uphenyo olunzulu olwenziwayo ngalolu daba. Silindele,” kusho okhulumela uMnyango wezeMpilo uDkt Lwazi Manzi. Ngokukayise kaShonisani Lethole, u-Albert, abasebenzi bezempilo bafikile ngoLwesine bezoxolisa emndenini.“Kuyajabulisa ukuthi bafikile bazoxolisa kithinina. Akukho okutheni okudingidiwe ngaphandle kokuxolisa kwabo.Bathembisa ukubuye beze kithina ngemuva komngcwabo,""usho kanje.Umzala kamufi ozibize ngoBusi, uthe umndeni ufuna izimpendulo ngalokhu, ufuna nokuthi kube khona ojezayo ngokufa kwalo somabhizinisi.",UMnyango wezeMpilo uphenya ngesiguli esife sincishwa ukudla siphethwe yiCovid-19
"FANELESIBONGE BENGUUBUHIXIHIXI bomsindo kucishe kona umcimbi wokwamukela abafundi abasha eMangosuthu University of Technology ngoLwesihlanu ebusuku obekuthi abafundi besegiyeni lokudansa uvele unqamuke.Lokhu kugqame kakhulu ngesikhathi sekudlala uDJ Masiya obebadida ngezingoma ze-electro.Ngesikhathi eqala umsindo ube mkhulu kakhulu kwabonakala abafundi bedansa beze baphakamise izandla, kuthe esefaka ingoma yesibili kwathi nyampu.Onjiniyela bomsindo bazamile ukulungisa umcimbi waqhubeka.UMasiya umemeze ngombhobho wathi akaphumi esiteji uyaqhubeka.Umcimbi uqhubeke kahle abafundi bajabulela umculo.Abanye oDJ abebedlala ngoDJ Nzwiri, DJ Mngani nabanye.USlot obedansa aze ashone phansi ubengumphathi wohlelo eshintshana noDJ Oros.Abaphathi bohlelo bebelokhu bememeze njalo bethi uProfessor, Uhuru noNaak Musiq odlala indawo kaMJ ku
Generations basendleleni.Lokhu kuhlalise abafundi abebedansa baze bashaye nomdanso wokudlalisa izinqe okuthiwa uku-twerka. Abanye abafundi uNtando noNellz bagibele esiteje ba-twerka.UProfessor uze wangena esiteji sekuyoshaya u-1 entathakusa kwasondela abafundi abaningi phambi kwesiteji.Ushaye izingoma zakhe adume ngazo ezithi 
Finger Prints, 
Imoto Entshontsh’imali, 
Baphi, 
One Night Stand nezinye.Ubephelezelwa ngabafowabo uBheki noCharacter oshaye izingoma zakhe 
Inxeba nethi 
Ngu-X.Ngemuva kukaProfessor kungene uNaak Musiq osanda kukhipha i-albhamu yakhe yokuqala ethi 
Love And Music.UNaak ushaye izingoma zakhe okubalwa kuzona ethi 
Qina ayenza noDJ Sbu, 
Yini ayenza noHeavy K nezinye.Ithimba le
Solezwe lihambe kuthiwa i-Uhuru isendleleni kanti noProfessor ubeyilindile ukuze ashaye ingoma yabo ethi 
Y-tjukutja.",Kucishe konakala kowokwamukela abafundi abasha eMUT
"I-ANC KwaZulu-Natal imincile ngemiphumela yokhetho lokuchibiyela obeluyizolo.Okumincise kakhulu leli qembu umphumela waku-ward 14 kuMasipala wasoPhongolo.Uma leli qembu lingase liphunyukwe yile ward, lingaba sengcupheni yokulahlekelwa yilo masipala.I-ANC  inezihlalo ezingu-15 kwezingu-29 kulo masipala kanti amaqembu aphikisayo anezihlalo ezingu-14 ehlangene.I-ANC kulesifundazwe ihlalele ovalweni lokuthi uma leli ward lingawinwa elinye lamaqembu aphikisayo, angahlangana  aketule ubuholi bukamasipala njengoba ezobe esenezihlalo ezingu-15, i-ANC isele nezingu-14.Okhulumela i-ANC KwaZulu-Natal, uMnuz Nhlakanipho Ntombela, uvumile ukuthi babambe umoya ngemiphumela yakule ward.“Simincile ngoba ukulahlekelwa iyona  kungasho ukulahlekelwa umasipala. Sisebenze kanzima kakhulu kuyona . Siyethemba sizonqoba.”Isikhala kule ward sivuleke emva kokushona kwekhansela le-ANC, uNkk Nomusa Nxumalo, owashona engozini yemoto.Likwayisikhombisa  KwaZulu-Natal abenokhetho lokuchibiyela izolo.Ukhetho lokuchibiyela belukhona naku-ward 110 eThekwini, ward 11 eNquthu, ward 2 eNdumeni  naku-ward 15, 22 no-30 eMhlathuze.UNtombela uthe i-ward abayibheke kakhulu u-ward 110 eThekwini.Leli ward liphethwe yiDA eyalihlwitha kuyo i-ANC ngokhetho olwedlule.UNtombela uthe bafuna ukuyibuyisa.Kepha iDA nayo ithe iyazethemba ukuthi izokwazi ukunqoba kule ward.Usihlalo weDA KwaZulu-Natal, uMnuz Dean Macpherson, uthe umkhankaso wabo uhambe kahle kakhulu, wathi abakungabazi ukuthi bazolunqoba lolu khetho.Izakhamizi zakulewardi, ziphume ngobuningi bazo izolo ukuyovota.UNkk Winnie Zulu (81), uthe ubengeke aphuthelwe ithuba lokuzwakalisa uvo lwakhe ngevoti.“Ngizizwa ngijabule kakhulu ngokuthola ithuba lokuvota. Ngevoti lami ngifisa sithole umjovo, sivimbe  iCorona.UNkk Philisiwe Mdlalose (58), uthe ufisa ukuthi ikhansela elizongena libalungisele izindlu liphinde lilwele nokuthi kwakhiwe isikole samabanga aphezulu endaweni.“Izingane zifunda kude kakhulu.”UNkk Simangele Mayisa (66) uthe  ufisa kudaleke amathuba emisebenzi.“Izingane zethu azisebenzi.”Elinye lama-ward abhekwe kakhulu, u-ward 11 eNquthu.Leli ward beliphethwe yikhansela le-IFP, uMnuz Siyabonga Mabilabila Kunene, owaxoshwa njengemeya  nekhansela leqembu ngonyaka odlule.Manje uKunene usehlubukele kwi-ABC, kanti kulindeleke ukuthi ayithwalise kanzima i-IFP.I-IFP ne-ABC, bathe bayazithemba ukuthi bazowudla umhlanganiso kule ward.Kuzwelonke ukhetho lokuchibiyela belukuma-ward  angu-40, awu-16 eGauteng, awu-7 e-Eastern Cape, awu-2 eFree State, awu-4 eLimpopo nawu-4 eMpumalanga.Imiphumela kulindeleke ukuthi imenyezelwe namhlanje.",I-ANC imincile ngemiphumela yokhetho lokuchibiyela
"SEKUQUBUKE indida ngekusasa likaFloyd Mbele oyisikhulu se-Orlando Pirates esiphenduke ihlaya ngokubhacaza.Okushiya imibuzo ngekusasa likaMbele kwiPirates wukuthi iBucs isijoyinwe nguDereck Blanckensee phambilini obeyimenenja kuPremier Soccer League.Izolo ntambama uBlanckensee uqinisekise ngesikhathi ekhuluma neSolezwe ukuthi usesebenzela iBucs. “Yebo yiqiniso ukuthi sengisebenzela iPirates. Ngiqale kwiPirates ngoJuni 1. Umsebenzi uthinta izinto ezithinta abadlali nehhovisi leqembu. Mayelana nokuthi ngingene esikhundleni sikabani anginalo ulwazi. Mina ngiqashelwe ukuzokwenza lo msebenzi engikhuluma ngawo.""Umsebenzi lo uBlanckensee akhuluma ngawo ohlanganisa ukuphathwa kwabadllai nokwenza ehhovisi, bewenziwa wuMbele. UMbele nguyena obephawula kwabezindaba uma kuthintwa ezokudedelwa nokusayiniswa kwabadlali.“Ngijabule ngokusebenzela iqembu elikhulu njengePirates. Ngiyethemba ngesipiliyoni sami seminyaka engu-40 ngisebholeni ngizokwazi ukusiza iqembu ekutheni liye phambili. Ngifuna ukubonga usihlalo u-Irvin Khoza ngethuba anginike lona,” kusho uBlanckensee.UMbele ungomunye wabahlezi bekhonjwa ngenjumbane ngabalandeli uma izinto zingahambi kahle kwiBucs njengoba kwenzekile kule sizini edlule.IBucs eqede ngaphandle kweTop 8 kwi-Absa Premiership ngempelasonto ithelwe ngehlazo iSuperSport United iyihlula ngo 4-1 kowamanqamu eNedbank Cup.Lo mdlalo ubuyithuba lokugcina kweZimnyama ukunikeza abalandeli into abazoyijabulela njengoba iqembu lihlanganisa iminyaka engu-80 lasungulwa.Omunye wabalandeli bokuqina beBucs, uMusa Sokhulu usanda kutshela leli phephandaba ukuthi ngeke kulunge lutho kuPirates kusekhona uMbele noStanley “Screamer” Tshabalala akholwa wukuthi baphazamisa ukusebenza kwabaqeqeshi.“Ngeke kulunge lutho lapha uma kusekhona la madoda amabili uFloyd Mbele noScreamer. Ngisho bengalanda uJose Mourinho ngeke aphumelele ngoba la madoda yiwona aqeqesha abaqeqeshi. Phela asizona izingane. Siyabona okwenzeka eqenjini. Asikwazi ukushaywa ngezibalo zamagoli amangaka ngesizini eyodwa,” kusho uSokhulu.Izolo imizamo yokuthola uMbele ukuthi aziphawulele ngalolu daba igcine iphunzile kwazise ucingo lwakhe luqale lakhala langabanjwa. Ekuhambeni kwesikhathi bese luvaliwe.Kuthintwa uThandi Merafe wezokuxhumana kuPirates ucingo belukhala bese liyavalwa. Leli phephandaba libe selizama ukuthinta ihhovisi lePirates ngenhloso yokuthi lifakwe ocingweni lukaMbele kodwa owesifazane obambe ucingo uveze ukuthi kungenzeka ukuthi usehambile ngoba belungabanjwa.Lona wesimame uthe uMbele ubekhona ehhovisi njengenjwayelo. IPirates isiqede amasizini amathathu elandelana ingawini lutho. Igcine ukuphakamisa isicoco ngo-2014 ithatha isicoco neseNedbank Cup.Thumela umbono ngalolu daba kuFacebook (Isolezwe), kuTwitter (@isolezwenews) ",Indida ngekusasa lesikhulu sePirates
"USWELE umgodi wokucasha uSiphiwe ""Shabba"" Tshabalala ngesikhathi kuba nguyena kuphela ogeja iphenathi kubadlali abayishumi abawathathile okuholele ekutheni iqembu lakhe i-Erzurumspor likhishwe ama-amesha emzuliswaneni wesithathu weTurkish Cup.Izinkinga zimlandele uShabba eTurkey kwazise namanje usazama ukuzifaka enhliziyweni yomqeqeshi. Ngempelasonto uShabba ufakwe sekusele imizuzu embalwa ukuthi umdlalo uphele koweligi kodwa kwakhethwa yena futhi ukuthi aphume ngesikhathi sekunozakwabo okhishwe ngekhadi elibomvu.Kuze kube yimanje iqembu likaShabba lisaphumelele ukuqoqa amaphuzu ayisikhombisa kuphela emidlalweni yeligi eyishumi. Lokhu kubeka i-Erzurumspor emsileni kwi-log yesigaba esikhulu sakuleliya lizwe. Kulo mdlalo ezikaShabba zishaywe ngo 5-4 sekukhahlelwa amaphenathi umdlalo kade uphele kungu 1-1.Leli qembu elishaye i-Erzurumspor lihleli endaweni yesikhombisa esigabeni esiphakela isigaba esikhulu.Yize ekhishwe esanda kufakwa ngempelasonto uShabba, uqale umdlalo wakhe wesithathu wesithathu kusukela eshiye kwiKaizer Chiefs ezinyangeni ezedlule.Ngemuva kokuthi umdlalo uphele kungu 0-0 esiwombeni sokuqala, i-Erzurumspor ilibeke enethini ngomzuzu ka-60 kodwa lokhu akuzange kuyiwelisele ngaphesheya njengoba izivakashi zilinganise ngomzuzu ka-90. Kuthe uma zidlulela kwi-extra time ama-amesha alibeka enethini ngomzuzu ka-118 obekubukeka sengathi kuzoba ilona igoli lokuwina.Esikhathini somusa kanondweba iqembu lasekhaya lilidumise enethini okuholele ekutheni ziwelele ekukhahlelweni kwamaphenathi. UTshabalala unikwe ukuba athathe iphenathi yesibili.Kubona bonke abadlali abawu-10 abathathe amaphenathi zinhlangothi zombili, uTshabalala kwaba uyena yedwa oyishwebayo. Umdlalo uphele kungu 5-4 ngoba ama-amesha awadumise enethini wonke awawo yaphuma kanjalo kwiTurkish Cup i-Erzurumspor.",UShabba udlise iqembu egeja iphenathi
"LUTHELA izithelo ezinhle uhlelo lokuthi kube namaphoyisa ehostela laseGlebelands, eMlaza njengoba ngeSonto kuboshwe indoda ethinteka emacaleni amabili okubulawa kwabantu kuleli hostela.Le ndoda engeke idalulwe igama ngenxa yokuthi ivela namhlanje eNkantolo yeMantshi yaseMlaza, ibanjwe emuva kophenyo olunzulu lwamaphoyisa.NgoDisemba 1 uNgqongqoshe wamaphoyisa kuzwelonke uMnuz Fikile Mbalula uvule ngokusemthethweni isiteshi samaphoyisa esingumahamba nendlwana ehostela laseGlebelands waqinisekisa ukuthi bazozibopha zonke izigebengu ezibulala abantu kuleli hostela.ULt-Col Thulani Zwane wamaphoyisa KwaZulu-Natal uthe izinhlaka zamaphoyisa ezihlukene zilandele umsolwa zamthola nesibhamu esincane esingekho emthethweni nezinhlamvu ezingu-15.“Umsolwa uthinteka emacaleni amabili okubulala ehostela laseGlebelands namanye okubulala abhaliswe esiteshini samaphoyisa iBhekithemba. Ubekwe icala lokuphatha isibhamu esingekho emthethweni nezinhlamvu ezingekho emthethweni. Uzovela eNkantolo yeMantshi yaseMlaza kusasa (namhlanje),” kusho uZwane.Uveze ukuthi elinye icala umsolwa athinteka kulo elokubulawa kukaNksz Tholakele Ngcangatha (30) owabulawa ngo-Agasti 3 walo nyaka.UKhomishana wamaphoyisa aKwaZulu-Natal osabambile, uMajor General Bheki Langa uwashayele ihlombe amaphoyisa abophe umsolwa, wathi asebenza kanzima ukuqeda ukubulawa kwabantu eGlebelands.“Sincoma umsebenzi omuhle owenziwe ngamaphoyisa wokulandela umkhondo wabasolwa ngokubulala futhi abahlalise lubhojozi abantu baseGlebelands. Amaphoyisa ethu ajutshwe kuleli hostela ayaqhubeka nokuphenya izigameko zokubulala nokuqinisekisa ukuthi kunokuthula nozinzo,” kusho uLanga.",Kuboshwe omunye osolwa ngokubulala eGlebe
"STREAMING is an everyday part of life now, and it feels like there are ever more services vying for our attention. So how do you pick? With its focus on content South Africans will love, and combo of local gems and international hits, it might just be time to give Showmax a try. Here’s why.Showmax is the only place to experience all the drama on The Real Housewives of Durban, with new episodes coming every Friday. Keep up with the hottest telenovelas on TV with brand-new episodes of The River, The Queen, Gomora and more. Plus, check out the latest episodes of great shows like The Ranakas, eHostela or Mzali Wam, or binge favourites from the beginning like MnaKwethu and Unmarried.Feel like a movie? Try One Night Kwa Mxolisi, highly acclaimed Knuckle City or super fun and sexy Love Lives Here featuring that scene with Thando Thabete.Showmax is the only place to stream HBO and other series you won’t find anywhere elseShowmax has a catalogue of titles subscribers can’t find on any other channel or streaming service in South Africa, including HBO shows like Succession, Euphoria and Ridley Scott’s Raised by Wolves, and new documentaries like Allen v. Farrow and Crazy, Not Insane.Showmax’s original movies and series showcase homegrown talent in front of the camera, and behind them as well. Watch psychological thriller DAM, the hysterically funny mockumentary Tali’s Baby Diaries, and Nigerian original reality series I AM LAYCON, or Kenyan police procedural Crime and Justice.Short films, documentary films, full-length feature films – Showmax has them all. Like 21 Bridges starring the late Chadwick Boseman, star-studded whodunnit Knives Out and the latest Guy Ritchie movie, The Gentlemen.Showmax Pro delivers live sporting events, including selected weekly games from the English Premier League, La Liga and Serie A. There’s also boxing, basketball, athletics and sports highlights.Plus, sports fans will love to hear the inside scoop on big stars - try HBO’s documentary Tiger, take a deep look at South African MotoGP talent Brad Binder in Reflections 2.0, or hear the story of Liverpool manager Jürgen Klopp.Stream Showmax on multiple devicesWith Showmax, you can download the shows you want to watch and take them with you on smartphones and tablets. Showmax is also available on laptops, smart TVs, gaming consoles and more. Read more here.There’s a mobile-only version that’s 50% cheaper than the full versionChoose between two plans: Showmax or Showmax Pro. If you prefer to watch videos on your phone with mobile data or when you’re connected to wi-fi, both of these plans have mobile-only versions that are half the price of the full plans. The only difference is that you watch on your mobile device (phone or tablet) only, instead of watching on a variety of devices like a laptop, smart TV or gaming console.It’s easy to subscribeWorried that signing up is complicated? No worries – it takes less than five minutes to become a subscriber – go to showmax.com and follow the simple instructions. There are many ways to pay: with your credit card, by buying a voucher, or by adding to your DStv or cellphone bill. Find out more.There are no long-term contracts.Cancel anytime you like!Try Showmax free for 14 days at www.showmax.com, starting from R49 per month.",Why it’s time to give Showmax a try
"USATHUTHUMELA umndeni womfundisi webandla iCovenant Fellowship Church International (CFCI) oLundi ngemuva kokuhlaselwa yizigebengu, ezithumbe umndeni wakhe zashaqa izimpahla zasendlini zamshiya emanxebanxeba ekhanda.Lo mfundisi kuthiwa usethuka izanya ngemuva kwalesi sehlakalo esenzeke ngoMgqibelo ebusuku oLundi.Ngokusho kwelinye ilungu elisonta kuleli bandla elicele ukungavezwa, lithe kugasele amadoda angaziwa afike ashaqa izimpahla zokugqoka, ama-laptop amane, amaselula nezinye izinto.Leli lungu lithe babe sebethumba nomndeni wakhe lapho befike bayiswa ehlathini bafunwa amakhadi asebhange.“Izigebengu zihambile zayokhipha imali esingakayazi ukuthi imalini. Cabanga bekunezingane ezivakashile nezabo njengoba nonkosikazi wakhe bemlimazile ekhanda. Izingane nazo ziphukile ezinye zinyelile,” kusho leli lungu.Ilungu lithe namanje lo mndeni uyathuthumela ngoba usaba ukuthi lezi zigebengu zingabuya.“Kumanje bebesasesibhedlela ngemuva kwalesi sehlakalo esishaqisayo. Wonke umuntu uthukile ngokwenzeke emndenini womfundisi,” kusho leli lungu.Lithe kodwa basola ukuthi ukulinyazwa komfundisi wabo kukhona umuntu okunguye owenza lokhu.“Kukhona izehlakalo zokubanjwa kwabantu inkunzi namagaraji, umuntu wakhona uyaziwa kodwa akaboshwa. Nakulokhu sisola yena ngoba umatasa nokuhlasela abefundisi asebehleli lubhojozi,” kuqhuba leli lungu. UMphostoli Collins Dhlomo, umholi we-CFCI, usigxeke kakhulu lesi senzo, wathi sibe nesihluku esibi njengoba lo mfundisi eshaywe phambi kukankosikazi wakhe ngezinsimbi kwakhunyuliswa nezingane zabo izingubo bekhonjwe ngezibhamu.Uthe sibathusile lesi sehlo wathi akuqali ukuthi lo mfundisi ahlaselwe njengoba nango-2015 ake ahlaselwa.“Siyafuna ukuthi babanjwe abenze lokhu ngoba kuyacaca umuntu oseduzane endaweni obaziyo. Umphakathi awuphume ngobuningi ubike uma kukhona ulwazi onalo ukuze baboshwe abenze lokhu,” kusho uDhlomo.Okhulumela amaphoyisa Captain Nqobile Gwala, uthe kuphenywa icala lokubamba inkunzinelokuthumba.Uthe kuthathwe izimpahla zasendlini okubalwa namathelevishini nezinye izinto bathunjwa bayiswa ehlathini bayokhishiswa imali.Uphenyo lwamaphoyisa luyaqhubeka.",Umfundisi weCFCI uthunjwe nomndeni wabanjwa inkunzi
"ISIBOSHWA esiphase kahle kunazo zonke emajele aseNingizimu Afrika sifuna ukumakelwa kabusha.UNhlakanipho Mpofana (21), odonsa iminyaka eyisishiyagalombili ngokuzama ukubulala, uthe ucabanga ukuthi kube namaphutha enzekile ngesikhathi emakelwa iMaths neGeography ngoba yizifundo abeziphasa kahle kakhulu phakathi nonyaka.UNhlakanipho, othole o-distinctions kwiLife Orientation, History, Tourism, nesiZulu, uhalaliselwe wuNgqongqoshe wezamaJele, u-Advocate Michael Masutha, emcimbini wokuhalalisela abafundi basemajele abenze kahle ku-matric obusejele eWestville izolo.U-Alexandra Jaime oboshwe ejele iBaviaanspoort, eGauteng, ube ngowesibili kwathi owesithathu kwaba uDziva Patson oboshwe noMpofana eWestville.UNhlakanipho uthe ubona sengathi kwaba nephutha ngesikhathi kumakwa iMaths neGeography eliholele ekutheni angabatholi o-distinction kuzo.UNhlakanipho wafika ejele ngo-2015 waqale wajoyina iqembu labazibiza ngama-26 ngemuva kwezinyanga ezintathu washiya phansi wakhetha ukufunda.“Umqondo wami wawusadungekile ngesikhathi ngifika kodwa ngabuye ngabona ukuthi akuyona into engiyifunayo ukujoyina amaqembu, ngashintsha ngakhetha ukufunda. Ngiboshwe nomfowethu, uSamkelo, naye odonsa isigwebo esifanayo. Ekhaya babengasikholwa uma sithi siyafunda, bakholwe ngoba sebezwa kuthiwa umfowethu nguye obashaye bonke emakhanda, nyakenye. Sesibuyelwe yisithunzi, udadewethu usenethemba lokuthi sizophuma lapha sesihlumelelisiwe. Sesilwenzile nohlelo lokuxolisa kulowo esamshaya samlimaza,” kusho uNhlakanipho.Uthe ufuna ukufundela ukuba wuthisha. Umfowabo wathi ufuna ukufundela i-meteorology.“Ngiyakholwa wukuthi ukube angiboshwanga ngabe ngaqhubeka nophuzo okuyinto esasiyenza ngokududana nabangani bami,” kusho uNhlakanipho.UMasutha uthe bayakholwa wukuthi imfundo yiyona engakhulula abantu, yingakho bezibophezele ezinhlelweni zokuthuthukisa intsha eboshiwe.“Ukuphasa kahle akusho ukuthi sewuzothola ushwele kodwa kusho ukuthi uma isiboshwa silandele yonke imigomo efanele futhi sifanele ukudedelwa sidonse isigwebo saso ngaphandle kuzokwenzeka,” kusho uMasutha.",Isiboshwa esiphase kahle sifuna ukumakelwa kabusha
"USEPHAZAMISEKA nasemqondweni owesifazane othi waqolwa imali elinganiselwa kuR1 million yizinsizwa ezimbili zasesontweni likaPastor Sithembiso Zondo, wodumo lwezinkulumo ezakhayo emsakazweni Ukhozi FM.UNksz Wendy Mhlongo waseMasundwini, eShowe usonta ebandleni likaZondo, iZero to Hero eliseThekwini. Lo wesifazane, uthi waphunyelwa yimali yeRoad Accident Fund (RAF) emuva kokulimala engozini yomgwaqo, enesifiso sokuyisebenzisa ngendlela ezomlethela inzuzo, angayibhubhudli.Uthi konakala ukuba axoxele izinsizwa ezimbili esontweni ukuthi kunemali ayitholile. Zaqala zasondela kuyena zimtatamisa ngemoto uma ehambaizindlela zakhe kodokotela, esephenduke indlovukazi, zihlala zimsingethe kanti zigaqele imali.Uthi babehlangana ezindaweni zokudla eziphambili kupholwe khona kube kufakwa izimali ngeselula.“Baqala bangitshela ukuthi banamabhizinisi, kufanele ngifake imali kubona ukuze sisebenzisane. Nami ngabethemba ngoba sisonta nabo. Babeyithatha ngamancozu bebuye bayiboleke, enye bethi bazoyibuyisa nami ngibanike. Baze bathi banemisebenzi ngisho eTransnet. Ngathemba ukuthi kuzolunga,” kuchaza uNksz Mhlongo.Uthi emuva kwalokho baqala bambalekela bengasazibambi izingcingo zakhe, waze wabikela isoka lakhe athembisene nalo umshado, langenela nalo lazama lehluleka ukubathola. Uma bebatholile ocingweni babike imbiba nebuzi. Isitatimende sasebhange salo wesifazane siveza izimali ezingoR60 000 kokunye kube oR20 000 zingena kwi-akhawuntu yenye yalezi zinsizwa.Leli phephandaba likwazile ukubazingela lathola omunye walaba balisa, uMnuz Sipho Shezi ovumile ukuthi baba nesivumelwano nowesifazane, kwabheda izinto.“Sasizosebenzisana naye kweminye imisebenzi yethu kodwa izinto zangahamba kahle.Siyazama imizamo yokumkhokhela uma kukhona imali encane esiyitholayo asibalekile. Mina ngiseMpumalanga kade ngagcina esontweni ngenxa yomsebenzi,” kuchaza uShezi.UZondo ukhuze wababaza kodwa wavuma ukuthi uyamazi uShezi nenye insizwa abesebenzisana nayo kodwa akahlangene nabo, bahlukana kudala ngesikhathi kuqembuka ebandleni lakhe.“Hhayi bo (egagula umsolwa ongatholakalanga ukuze aphawule), ngiyamazi kakhulu kade ngabagcina!Ngike ngizwe nje ukuthi sebesonta kwenye indawo. Ngifuna ukuxhumana nalo mndeni oqoliwe ngizwe kahle indaba ngoba sekuthinteka igama lami,’’ kusho uZondo.",Usola izinsizwa zebandla likaZondo oqolwe uR1m
"SITHEMBISO MKHIZEUMQEQESHI weSuperSport United uKaitano Tembo, uphume iqhubu noBradley Grobler noSipho Mbule ngesikhathi ezakhe zishaya ngo-2-1 iKaizer Chiefs, emdlalweni weDStv Premiership ngoLwesibili eLucas  Masterpieces Moripe Stadium.Kufanele ukuthi lapho ekhona u-Itumeleng Khune, uma ecabanga ngalezi zikhwishikhwishi, ushaywa uvalo njengoba bezibambisene ekumphenduleni isaka.Igoli lokuqala elingene ngenxa yephutha likaKhune, livalelwe phakathi nguBradley ngosizo lukaMbule.Kwelesibili kube uGrobler, odlulise ibhola kuMbule wavalela phakathi umgundatshani wegoli. Lokhu kwenze uGrobler walala isibili ngamagoli amahlanu.Phezulu kuqhwakele uThemba Zwane ngayisikhombisa.UTembo uthe imjabulisile indlela uMbule noGlobler abadlale ngayo.Uveze ukuthi okumchaza kakhulu ngegoli likaMbule, ukuthi bese kuphele isikhathi eside exabana naye ngenxa yokungashayi magoli.Uthe unethemba lokuthi uzofunda emaphutheni akhe, ukuze akwazi ukugcina umgqigqo omuhle.“UMbule uwumdlali wezinga eliphezulu. Nokho kunezinto ezithile okumele azilungise. Okokuqala kuzomele abe ngumqemane. Ukungaqini komzimba wakhe kuyamshaya. Nangesizini edlule uqale kahle kodwa maphakathi nayo wacwila, eshaywa yikho. Okunye, kuzomele afunde ukumelana nengcindezi. Esigabeni esidlala kuso uma uhlulwa yilezi zinto kawuyi ndawo,”  kubeka uTembo.Mayelana  noGrobler, uthe kuyamjabulisa ukuthi ubuya nomgqigqo wangesizini edlule wokushaya amagoli.“Ngimbona njalo ejimini. Phambi kwamapali uwumbese obukhali, ungafunga ukuthi uwumgadli osafuna ukuzenzela igama kwiDStv Premiership. Okwakhe kuhlukile, uyazi ukuthi kumele aqhubeke nokulwela iqembu noma kuvela ukuthi ufunwa amaqembu amakhulu. Iyangijabulisa indlela enza ngayo”.UGrobler omunye wabadlali abalime indima enkulu ekutheni Amatsatsantsa alale endaweni yesihlanu ngesizini edlule. Ushaye amagoli awu-14.UTembo uthe selokhu athatha izintambo zokuqeqesha kuMatsatsantsa, bahlale befuna okwengeziwe kubadlali. Izinhloso zabo kazijiki, bahlale befuna ukubalwa kumaqembu aphezulu.“Sizolwa kuze kunqamuke imilenze, nakulokhu sizoqhubeka nokulwela ukunqoba isicoco seligi. Selokhu ngathatha ngokuphelele kwesokuqeqesha sihlale sisemaqenjini asembangweni. Okusishayayo yisipiliyoni. Siphazamiswa yimidlalo embalwa,” kuchaza uTembo.Nakuba iSuperSport inqobile kodwa lo mqeqeshi uzwakalise ukungenami ngezinye zezinto ezenziwe abadlali bakhe. Ukhale kakhulu ngesiwombe sokuqala.“IChiefs bekumele iqede ngathi ngesiwombe sokuqala. Besilahla kalula ibhola futhi sitatazela. Okunye, bekungamele siyivumele ithole leya phenathi. Ngicabanga ukuthi lokhu kudalwe ukuthi bese kuphele amasonto amathathu singadlali.”NgoMgqibelo, ezikaTembo zizovakashela iBaroka FC ePeter Mokaba Stadium emdlalweni ozoqala ngo-3.30 ntambama.",UTembo uncoma ukuzinikela kwabadlali
"USIYABONGA “Bhele” Nomvethe akakungabazi ukuthi AmaZulu FC azophuma kule ndawo embi akuyona kwi-log ye-Absa Premiership.Sekungumlando ukuthi Usuthu luphucwe amaphuzu ayisithupha yinhlangano eyengamele unobhutshuzwayo emhlabeni iFifa ngoSepthemba nonyaka. Lokhu kuthathe Inyokana Eluhlazana kwayiphonsa kwalasha njengoba iyibambe emsileni ngamaphuzu amane, emidlalweni eyishumi.Namuhla Usuthu luzotholana neHighlands Park emdlalweni we-Absa Premiership eMakhulong Stadium ngo-7.30 ebusuku.“Nginethemba elikhulu lokuthi sizosuka lapho sikhona kungekudala. Ayikho into ezokonakala nakancane. Ngiyakholelwa ekutheni siyiqembu sisebenza kahle nangokuzimisela okukhulu. Sisazokhombisa kule midlalo ezolandela ukuthi siyawadinga kangakanani amaphuzu agcwele,” kusho uNomvethe.Selokhu kuqale isizini AmaZulu awakaze anqobe ekuhambeni. Nokho uNomvethe uthe konke lokho kuzoshintsha kungekudala.“Angiyiboni inkinga njengoba sizophuma siyodlala ngaphandle. Kuzofanele kube khona esibuya nakho. Inhloso wukuthola amaphuzu amathathu,” kuqhuba uNomvethe osanda kumemezela ukuthi yisizini yakhe yokugcina ebholeni elikhokhelayo.Okunye okubukeka kuwathikameza kakhulu AmaZulu wukuthi ekhaya awayinqobi imidlalo nokuyilapho esuke esihlula khona isitha asuke ebhekene naso ngokwezibalo kodwa kunqabe amagoli. Okunye okulimaza leli qembu wukushweba kwabadlali nxa bebhekene nepali ikakhulukazi abagadli.UNomvethe uthe akufanele amagoli abhekwe kubagadli kuphela kepha wonke umdlali woSuthu kufanele azithwese umthwalo wokushaya igoli uma kuvela ithuba.“Kufanele sisebenze kanzima singabadlali ukulungisa inkinga yamagoli. Noma yimuphi umdlali othola ithuba kufanele alisebenzise. Emdlalweni wethu nePolokwane City sasingaphezulu kwayo ngokomdlalo kodwa kwala inhlanhla yamagoli,” kubeka uNomvethe.AmaZulu anike * -Ayabulela Konqobe, obedlalela iChippa United, ithuba lokuba aziqeqeshe nawo ngenhloso yokumnika inkontileka uma echaze umqeqeshi uCavin Johnson. UKonqobe kungenzeka abe yimpendulo odongeni loSuthu olungenelwa amagoli alula amaningi awo adalwa amaphutha abadlali.",UBhele akalilahlile ithemba ngoSuthu
"IPHOXILE iMamelodi Sundowns iqeda usuku kuyiyona ebambe ibhuleki kwi-log ka-Group C weCAF Champions League kulandela ukunikela kwayo ngamaphuzu kwi-AS Togo-Port ebiqala ngqa ukuwina (kulo mqhudelwano), izolo ntambama eStade General Eyadema, eLome, eTogo.Bekungalindelekile nokho ukuthi iSundowns kungaba iyona engadlala kahle kulo mdlalo ngoba yona kade ihleli ibuka iNdebe yoMhlaba ekubeni iTogo-Port ibiqhubeka neyeligi.Kulo mdlalo kuqale u-Andile Jali obebonakala okokuqala kwiSundowns kusukela esayine kuyona esuka kwiKV Oostende yaseBelgium.Kusheshe kwacaca nokho ukuthi ijubane likaPercy Tau, obekulindeleke ukuthi alibhekise e-England izolo, noKhama Billiat osayine kuKaizer Chiefs, liyadingeka ngoba iSundowns iqale ngoSibusiso Vilakazi ongekho kangako “emahhashini”.Bekuze kube uThapelo Morena obedala inkinga odongeni lweTogo-Port.Esiwombeni sokuqala bekubukeka sengathi iSundowns iwuphethe umdlalo kodwa bekuyiqembu lasekhaya ebeliyingozi uma liya ngasemapalini kaDenis Onyango. Ngomzuzu ka-40, uRicardo Nascimento ubethi uzama ukwenza i-offside kodwa ibhola lashaya kuyena lawela ku-Abel Kissibo Hunlede olidumise enethini.Lokhu bekukhomba inkinga kwiSundowns ngoba iye kulo mdlalo isaphumelele ukuqoqa amaphuzu amabili kuphela emidlalweni yayo yokuqala yamaqoqo. Ompetha base-Afrika bango-2016 bebengadlalisi okweqembu elibuya okwesithathu kulandelana kweyamaqoqo yeChampions League.Zize zaya ekhefini iSundowns ingakhombisi ukuthi iyabona ukuthi isenkingeni uma umdlalo uqhubeka ngendlela obuqhubeka ngayo.Ithuba eliwele kuThokozani Sekotlong ongene ngesikhathi sekhefu endaweni kaHlompho Kekana, bekufanele alisebenzise kwazise iqembu lakhe belilandela ngemuva. Zithe ziya emizuzwini ka-70, iSundowns ibisiqala ukukhombisa izimpawu zokukhathala kodwa ithuba elitholwe uVilakazi ngomzuzu ka-73 bekufanele lingene.Kufikwa kule mizuzu kusewu 1-0 nje yingoba, uJean-Robert Klomegan obevimbele iqembu lasekhaya, ubevukile emaqandeni. Lo nozinti uqale umdlalo usuka phansi evimba amabhola obekubukeka kulula ukuwavalela enethini kunokuwashweba. Phakathi kwabadlali abagejile kukhona uJali, Oupa Manyisa, Themba Zwane noVilakazi amahlandla amaningi.*Umbiko ulotshwe sekusele ihora uqale omunye umdlalo ka-Group C phakathi kweHoroya neWydad Casablanca izolo eConakry.",Iphoxile iDowns igotshwa yi-AS Togo
"UMENGAMELI wezwe uMnuz Cyril Ramaphosa ufuna ziphenywe ngokushesha izinsolo ezibhekene noNgqongqoshe wezeMpilo, uDkt Zweli Mkhize.UMkhize ulandelwa yifu elimnyama kulezi zinsuku kulandela ukuvela kwezindaba zokuthi umnyango awuholayo wanikeza ngethenda kaR150 million kwinkampani iDigital Vibes, okuthiwa iphethwe ngabantu abasondelene nomndeni wakwaMkhize.Le nkampani iphethwe nguNkk Tahera Mather okuthiwa ungumngani womndeni kaMkhize noNkk Naardhira Mitha oke waba ngumsizi kaMkhize. Yize uMkhize ethe akazange ahlomula ngisho indibilishi kule thenda waphinde wakuphika ukuthi oNkk Mather noMitha bangabangani bakhe, uRamaphosa uthe lezi zinsolo zidinga ukuphenywa ngokushesha.URamaphosa ubhoboke okokuqala ngalezi zinsolo izolo ngesikhathi ethula isabelomali sehhovisi likamengameli.Ekhuluma izolo ePhalamende, uRamaphosa uthe lezi zinsolo ziyakhathaza futhi zibucayi.“Kubalulekile ukuthi i-SIU (Special Investigating Unit) nezinye izinhlaka ezilwa nenkohlakalo ziphenyisise lezi zinsolo. Uphenyo kufanele lusheshe luqedwe ngokuphazima kweso bese kulandelwa zonke iziphakamiso ezizokwenziwa wumbiko.”URamaphosa uqinisekise isizwe ukuthi uyalusukumela lolu daba.“Ngikhulumile nongqongqoshe, ubambisene nabaphenyi. Engifuna ukukusho ukuthi lolu daba ngiphezu kwalo. Ngithanda ukunxusa abantu ukuthi banikeze i-SIU ithuba lokuthi iphenye ngaphandle kokuphazamiseka. Uma umbiko usukhishiwe, sizothatha izinyathelo ezifanele.”URamaphosa uthe izinhlaka zikahulumeni zizoqhubeka nokulwa nenkohlakalo ngaphandle kokwesaba nokwenzelela.URamaphosa uthe likhulu ibanga eselihanjwe uhulumeni ukulwa nenkohlakalo. “Asizange sinanaze ukuphenya ngesikhathi kwenziwa izinsolo zokuthi kukhona abehlisa ngemilenze imali yokuthenga izinsiza zokulwa nobhubhane iCorona.“Abantu bayazibonela ukuthi siyalwa nenkohlakalo ngale ndlela yokuthi kunezikhawu eziningi lapho sibone kubhekwana nalabo abebebhekene nezinsolo zenkohlakalo, abanye baze bahlanziswa imali abayibhubhudlile.”Uncome iqhaza elibanjwe i-SIU, oKlebe noMcwaningi maBhuku ekuvundululeni le nkohlakalo ethinta ukuthengwa kwezinsiza zokulwa nobhubhane.URamaphosa uphinde wamemezela ukuthi uhulumeni uzokhuculula ezinkampanini zikahulumeni.URamaphosa uthe iningi lalezi zinkampani zikahulumeni azenzi kahle ngenxa yokuthi ziholwa ngabantu abangakulungele ukwenza umsebenzi.Uthe uma kuqashwa izikhulu nabazohlala kumabhodi alezi zinkampani, akuzukuthathwa uvucu.URamaphosa uthe ufuna zonke izinkampani zikahulumeni zikwazi ukuzimela, zingathembeli ekutakulweni wuhulumeni.",URamaphosa ubhoboke ngezinsolo ezihaqe uMkhize
"ININGIZIMU Afrika isikulungele ukusungula ibhange likahulumeni. Usho kanje uNgqongqoshe wezeziMali, uMnuz Tito Mboweni, ethula isabelomali sikaR1.954 trillion izolo.UMboweni uthe ngoJulayi wonyaka odlule ubenike iphini lakhe umsebenzi wokuthi licwaninge ngokusugulwa kwebhange likahulumeni, uyajabula ukuthi kuyimanje izinhlelo zokulisungula zihamba kahle.Uthe ibhange likahulumeni lizolandela imithetho yamabhange, lilawulwe yiPrudential Authority ebhekele ukusebenza kwamabhange nezinye izikhungo ezisebenza ngemali.Uveze ukuthi uhulumeni uzoba nesikhwama esibizwa ngeSouth African Sovereign Wealth Fund sizoba noR30 billion.Uthe ukusungulwa kwalesi sikhwama kuzokonga imali ezosiza izizukulwane ezizayo.Imali yalesi sikhwama izophuma kuphethroli, igesi nasemalini eyenziwa uma kudayiswa okumbiwayo.“Lesi sikhwama sizoqinisekisa ukuthi siyakwazi ukutshala imali entuthukweni ezosiza izizukulwane ezizayo,” kusho uMboweni.Uveze nokuthi iSABC izothola uR1.1 billion ngenyanga ezayo kuR3.2 billion eyayabelwe wona ngonyaka odlule, ukuze itakulwe.Uthe le mali izosiza iSABC ukuthi ikhokhele izikweletu zayo kodwa kufanele iyiphathe kahle, iqinisekise ukuthi ilandela imithetho yokusebenza, ibheke namathuba ezinkampanini ezizimele.I-Denel uyabele uR576 million, ukuze ikwazi ukuqhubeka nokusebenza emuva kokuvela kokuthi inezinkinga zemali.I-Transnet kuvele ukuthi inyuse inzuzo yayo ngoR6 billion ekubeni iboleka ngokwemali esuke inayo. UMboweni uzwakalise ukukhathazeka ngokungabi bikho kukagesi ezweni, wathi uzokwenza konke okusemandleni ukuqinisekisa ukuthi ugesi uba khona ukuze kukhule umnotho.Uthe bafake uR230 billion eminyakeni ewu-10 ezayo ukulungisa izinkinga zikagesi.Uthe kuzoba nezinhlobo ezihlukene zikagesi, okubalwa ongangcolisi imvelo nomoya. I-SAA izonikwa uR16.4 billion ukuze ikhokhele izikweletu.",Izwe selikulungele ukuba nebhange likahulumeni: Mboweni
"UMENGAMELI Jacob Zuma uzoqoka ibhodi elisha le-SABC uma ikomiti lePhalamende eliphenya ngodaba lwale nhlangano seliwuqedile umsebenzi walo ngonyaka ozayo. Lokhu kuvezwe yihhovisi likamengameli izolo.“UMengameli uzolinda iPhalamende liqede ngophenyo lwalo. Izinqumo ezizothathwa zizolawulwa yizincomo ezizokwenziwa ngamalungu ePhalamende,’’ kusho uMnuz Bongani Ngqulunga okhulumela uMengameli esitatimendeni asikhiphile. USihlalo waleli bhodi obese sele yedwa uSolwazi Mbulaheni Maguvhe ugcine esulile esikhundleni sakhe kuleli sonto ngemuva kokugxekwa okukhulu njengoba akhombisa ukuthi kuningi angakwazi ngale nhlangano yokusakaza. Lokhu kugqame ngesikhathi ehlohlwa imibuzo ngamalungu ePhalamende, izimpendulo zakhe eziningi ubevele athi akakhumbuli kumbe akazi ngalokhu okubuzwayo.UZuma wazemukela izindaba zokusula kwakhe njengoSihlalo webhodi. ""UMengameli ubonge kakhulu uSolwazi Maguvhe ngomsebenzi awenzele le nhlangano wamfisela inhlanhla nangekusasa lakhe.’’UMaguvhe obuye abe ngumsebenzi wase-Unisa, ubeshaya phansi ngonyawo enqaba ukwesula ngemuva kokuthi sekwesule wonke amalungu ebhodi.UMaguvhe ehambisa nethimba lakhe labameli bake baphuma bashiya kanjalo ikomiti lesikhashana namalungu ePhalamende abephenya ngodaba lwale nhlangano. Babekhala ngokuthi lesi sithangami kasinabo neze ubulungiswa. UMaguvhe ongaboni emehlweni wacela ukuthi yonke imibiko, owoMvikeli woMphakathi, okamcwaningi mabhukunowe-ICASA kufanele ibhalwe ngohlelo lwe-braille ngoba uma kungenziwanga lokho kuyofana nokuthi badlala ngaye. Kwabe sekuchithwa lokho yikomiti libeka isizathu sokuthi ubenaso sonke isikhathi sokuzilungiselela ukuza kulesi sigcawu sophenyo.Kwaze kwaphoqeleka ukuthi athunyelelwe amasamanisi ukuze ezovela kulesi sigcawu. Ikomiti elahlala izinsuku eziyisikhombisa lezwa ubufakazi obushaqisayo ngokukhohlakala okukhinyabeza le nhlangano. Amalungu ePhalamende afunga agomela athi asazovumbulula okuningi ngonyaka ozayo uma sekuqhutshwa lolu daba. Amalungu ePhalamende aphinde akhala ngokuziphatha okungagculisi kwezikhulu zale nhlangano nomthelela kaMnuz Hlaudi Motsoeneng ongundabamlonyeni. UMaguvhe watshela ikomidi ukuthi uMotsoeneng wenza ""umsebenzi oncomekayo’’ wasivikela nesinqumo sakhe sokumvotela ukuthi eqashwe ngokuphelele kwesokuba yisikhulu senhlangano. Lolu phenyo oluqhutshwa ngamalungu ePhalamende luguqisiwe, seluyoze luqhubeke uma kuqala inyanga ezayo.",UZuma uzoqoka elakwa-SABC
"NgoLwesibili abantu basale bedidekile ngesikhathi uBabes noMampintsha befake izithombe ezinkundleni zokuxhumana lapho uBabes ebize khona uMampintsha ngobaba wengane.UMampintsha naye ube esephendula ngokufaka upopayi wesifazane okhulelwe, nowengane encane.Kube nesasasa abantu bezibuza beziphendula ukuthi laba ngabe balindele ingane yokuqala yini.Imithombo yeSolezwe engashayi eceleni iveze ukuthi ngempela uBabes uzithwele.“Mina ngiyaxakeka ukuthi bayikhuluma kanjani le nto ngoba bathe bazothula. Ngimangele sengibona sebekhuluma lolu daba ezinkundleni zokuxhumana. Angikazi ukuthi unezinyanga ezingaki kodwa yena ukhulelwe impela,” kuchaza umthombo.Omunye umthombo uveze ukuthi uBabes indaba yokuthi ukhulelwe ubeyikhuluma kodwa becabanga ukuthi uyadlala.“Hawu uyazi leyo nto uBabes ubeyisho kodwa nje singayinaki. Besihlala sicabanga ukuthi uyazikhulumela nje akuyona into yangempela. Anginaso isiqiniseko sokuthi yinto ekhona ngempela yini awuzame ukukhuluma naye,” kusho umthombo.Isolezwe lizame kaningi ukuxhumana noBabes noMampintsha ngalolu daba kodwa izingcingo zabo bezikhala zingabanjwa.Laba kuveza lezi zindaba nje uBabes usanda kusula icala alivulela uMampintsha lokushaya.Icala belisenkantolo yeMantshi yasePinetown.",Ziyaqina ezithi uBabes Wodumo ukhulelwe
"KUME ukudayiswa kwamathikithi okugibela amabhasi eDurban Transport izolo, ngesikhathi abasebenzi abangamalungu eSouth African Municipal Workers Union (Samwu) belaxaza umsebenzi, bekhala ngokusebenza ngaphansi kwezimo ezinzima.Izolo Isolezwe lifice amalungu eSamwu adayisa amathikithi,ethi awasakwazi ukuyodayisa emalokishini selokhu kuvalwe ukudayiswa kwamathikithi ngezimpelasonto ngoba, amalungu omphakathi afuna ukuwahlasela.UMnuz Dumisani Luthuli, onguSihlalo weSamwu eThekwini, uthe amathikithi okugibela amabhasi kamasipala ebedayiswa kakhulu ngempelasonto. “Ukumiswa kohlelo lokudayiswa kwamathikithi ngempelasonto, kubeka engcupheni impilo yabasebenzi futhi kuphazamisa nabagibeli. Uma abasebenzi beyodayisa amathikithi phakathi nezinsuku, umphakathi ufuna ukubashaya ngoba usuke uzitshela ukuthi bebelovile emsebenzini, uma bengawadayisi ngempelasonto kwazise umphakathi awutshelwanga ngalezi zinguquko,” kusho uLuthuli.Izindawo ezingasawadayisi amathikithi ngezimpelasonto yiseMega City, KwaMashu Station, Nozaza, Bridge City, Malvern, Bluff, Wema, Chesterville, Lamontville nasemakethe eThekwini.“Abasebenzi bahamba bodwa, akekho obagadayo. Uma kucima i-generator kufanele behle emotweni bayoyikhanyisa. Lokhu kubeka impilo yabo engcupheni ngoba bangabanjwa inkunzi noma balinyazwe yizigebengu. Uma abasebenzi betshela umqashi lezi zingqinamba ababhekene nazo, uvele athi uzobaxosha aqashe abantu abaswele umsebenzi,” kusho uLuthuli.Uveze ukuthi amabhasi kawanayo imishini yokupholisa umoya, bayafa wukushisa.Uthe ngisho kunyuka imali yokugibela abasebenzi abadayisa amathikithi abatshelwa ngalokho, bazithola sebexabana nabantu uma sebebashayela amathikithi asho enye imali.UMnuz Msawakhe Mayisela okhulumela uMasipala weTheku uthe: “Abaphathi baxoxa nezinyunyana ngalolu daba. Isixazululo sizotholakala maduze. Siyaxolisa ngokuphazamiseka okudalwe yilesi simo,” kusho uMayisela.Uthe okwamanje abantu bazokwazi ukuthenga amathikithi koSizakala Centre eMhlanga, KwaMashu, Pinetown, kuFlorence Mkhize eThekwini naseMega City eMlaza ngo-7.30 ekuseni kuze kube wu-15.30 ntambama. ESizakala Centre eMlaza kuyavulwa nangoMgqibelo ngo-7.30 kuvalwe ngo-11.30 ekuseni.",Batelekile abadayisa amathikithi amabhasi kaMasipala
"UNOBHALA weNationa Education, Health and Allied Workers Union (Nehawu), uMnuz Zola Saphetha, uthe basamukela ngezandla ezimhlophe isinqumo sokusula emsebenzini koMqondisi woMnyango wezaseKhaya, uMnuz Mkhuseli Apleni.U-Apleni usule emsebenzini ngoMsombuluko, izindaba zaqinisekisa nguNgqongqoshe woMnyango uMnuz Malusi Gigaba.USaphetha uthe u-Apleni ubephethe ngesandla sensimbi futhi ukusula kwakhe kuzosusa umthwalo emahlombe abasebenzi. “Kudala sikhala ngaye sisho ukuthi nokuthi ulahlekisela abakhokhi bentela ngezigidi ngenxa yezinhlelo zakhe zokuthi abasebenzi basebenze ngoMgqibelo. Ubengafuni ukubakhokhela kodwa ubeluyisa enkantolo udaba lokuthi kufanele baholelwe. Ubengafuni nokuqasha abanye abasebenzi yize zikhona izikhala zomsebenzi,” kusho uSaphetha. Uthe bayathemba ukuthi ukuhamba kwakhe kuzojika izinto eMnyangweni wezaseKhaya  ngoba kuzoqashwa abantu futhi nabasebenzi bazoba nomdlandla wokusebenza ngaphandle kokucindezelwa ngumphathi. IPhini likaNobhala wePublic Servants Association, uMnuz Tahir Maepa nalo lithe bayakwamukela ukuhamba kuka-Apleni abamchaze njengomuntu obehluleka wukuphatha kahle abasebenzi. Bathe bazomkhumbula ngesinqumo sakhe esimbi sokusebenzisa abasebenzi ngoMgqibelo bese bengaholelwa.UGigaba uthe bazomemezela uMqondisi ozobamba ngesonto elizayo bese beqoka uMqondisi omusha kungakapheli izinyanga ezintathu. Ubonge u-Apleni ngokuzinikela emsebenzini wakhe esho nokuthi bamfisela okuhle kodwa njengoba eseyosebenza eDiscovery Banking.",Usolwa ngokuphatha ngesihluku obengumqondisi emnyangweni
"ITHWELE kanzima intombazane (12) yaseThengani, eManguzi, ezalwe ingakwazi ukuzibamba uma idinga ukuzikhulula.Le ntombazane efunda uGrade 7 kwesinye sezikole zabafundi abangakhubazekile eManguzi kuthiwa selokhu yazalwa ayiziyeli endlini encane uma idinga ukuzikhulula nokwenza impilo yayo ibe nzima.Unina wayo omncane, uthe ingane kadadewabo izalwe inesifo esaziwa nge-urinary ne-fecal incontinence nokwenza ingakwazi ukubamba umchamo nendle. Kusukela isencane kuze kube yimanje igqoka inabukeni ngoba ayizwa uma isizikhulula.Uthe okubakhathazayo wukuthi isihlekwa ngezinye izingane ngenxa yale nkinga enayo.Uthe le nto isiyimbangela yokuthi ingakhululeki noma kufanele iye esikoleni ngoba ezinye izingane ziye ziyibuke kabi ngenxa yephunga uma isizikhululile ingezwanga noma ingakalishintshi inabukeni.Uthe bebelokhu bezitshela ukuthi isimo sayo sizobuye silungiseke kodwa kuze kube yimanje asilungi.“Okusikhathazayo wukuthi le nto isiyamhlukumeza naye ngoba useyazenyeza. Kuthi noma exoxa akhulume ngokuthi izingane zibuye zimhleke ngoba zithi uyanuka. Ngonyaka ozayo kufanele ayofunda uGrade 8 kwesinye isikole esingazi ukuthi kusona uzophatheka kanjani,” kuchaza unina omncane.Uthe bake bamfaka esikoleni sezingane ezikhubazekile wafunda khona kodwa ngokuhamba kwesikhathi waba nenkinga ngoba izingane bezimhleka zibuye zimlandele uma eseyoshintsha inabukeni ngoba zifuna ukumhleka.Uthe le ngane igqigqe ezibhedlela kusukela isencane kodwa akukho mehluko okhona kuyona.Uthe bayaye bathole amanabukeni emtholampilo kodwa nawo awaneli ngoba bathola angu-28 ngenyanga nokwenza agcine ewasebenzisa kakhulu uma esesikoleni.Ngokusho kwakhe bathole ukuthi ukuze kulungiswe isimo sayo kungadingeka ukuthi ihlinzwe kodwa lokhu kungenziwa ezibhedlela ezizimele.Uthe bayafisa ukuthola noma yiluphi usizo mayelana nale nkinga.UDkt Bongani Nxumalo, ongudokotela owelapha izifo zonke, uthe kuvamile ukuthi abantu baphathwe yisifo esiphethe le ngane.Uthe lesi simo siyakwazi ukulungiseka ngemishanguzo kokunye ngokuhlinzwa.UDkt Nxumalo uthe lokhu kuyenzeka nakubantu abasuke behlaselwe yisifo sohlangothi bangabe besakwazi ukuba nomuzwa obatshelayo uma sebedinga ukuzikhulula.",Inkinga esimenza inhlekisa esikoleni
"UCWANINGO lwaminyaka yonke olubheka intengo yamaphathi ezimoto, i-AA Kinsey Report, luveza ukuthi intengo iyakhuphuka.Lolu cwaningo oluneminyaka engu-30 lukhona, lwenziwa wuqweqwe lwentatheli yezimoto uMalcom Kinsey.UKinsey uthe ucwaningo lwakhe ulwenze eThekwini futhi ubeziyela mathupha emagaraji nohla lwamaphathi afuna kugcwaliswe intengo yawo.""Okubonakalayo ukuthi amaphathi omzimba anyukile. Amalambu, amafenda angemuva namarimu yikho okubonakala ngathi kunyuke kakhulu. Kunomthelela omubi kuwo wonke umuntu ngoba kunyusa imali ekhokhwa kumshwalense uma evelelwa yingozi.""Ucwaningo luhlukaniswe ngamaqoqo. Iqoqo lamaphathi okusevisa luhlanganisa intengo ye-air filter, oil filer, brake pads, plug nokunye.Elinye ngelamaphathi okulungisa imoto okukhona kulo i fan belt, shock absorber, cam belts, namabrake disc.Elokugcina ngelama crash parts elihlanganisa amaphathi uma imoto iba sengozini njengobhonethi, amarimu, izicabha, windscreen, bhampa nokunye.Umbiko ogcwele utholakala ku-https://www.aa.co.za/sites/default/files/aa-kinsey_report_2020_parts_list.pdfImiphumela yocwaningo imi kanje:City Cars and Entry-level Vehicles CategoryIKwid yiyo enamaphathi ashibhile kuzo zonke njengoba enguR62,990, kulandele iFord Figo ngoR63,866 bese kuba yiHyundai Atoz ngoR66,189.Service parts:– Kwid R3,048– Figo R3,168– Honda Amaze at R3,455Repair parts:– Figo at R6,187– Honda Amaze at R7,033– Atoz at R7,560Crash parts prices:– Kwid at R50,490– Figo at R54,510– Atoz at R54,572Super Mini CategoryIHyundai i20 inamaphathi ashibhile anguR90,065, kulandele iToyota Starlet ngoR90,826 bese iFord Fiesta iba sendaweni yesithathu ngoR91,275.Service parts:– Toyota Starlet at R3,150– Toyota Yaris at R3,543– Renault Sandero at R3,968 (last year’s winner)Repair parts:– Suzuki Swift at R7,285– VW Polo at R7,348– Toyota Starlet at R8,256Crash parts prices:– Hyundai i20 at R72,590– Ford Fiesta at R74,699– Toyota Starlet at R79,419Family Favourites CategoryIToyot Quest ihamba phambili ngokushibha njengoba amaphathi ahlanganisiwe ebiza uR85,031, kulandele iNissan Almera ngoR86,488 bese kuza iCorolla Hatch ngoR131, 294.Service Parts:– Nissan Almera at R2,827– Toyota Corolla Hatch at R4,934– Toyota Quest at R5,344Repair Parts:– Toyota Quest at R9,088– Nissan Almera  at R9,920– Toyota Corolla Hatch at R10,504Crash Parts Prices:– Toyota Quest at R70,598– Nissan Almera at R73,741– Toyota Corolla Hatch R115,855Compact Cross CategoryIMahindra KUV 100 iphambili ngoR81,776, ilandelwe yiHaval H2 enamaphathi abiza uR93,860 bese kuba yiCitroen C3 Aircross ngoR102,249.Service Parts:– Haval H2 at R3,741– Mahindra KUV 100 at R3,781– Renault Duster at R3,873Repair Costs:– Honda HR-V at R8,814– Citroen C3 at R9,392– Mahindra KUV 100 at R10,012Crash Parts Prices:– Mahindra KUV 100 at R67,982– Haval at R79,797– Ford Eco Sport at R88,016Crossover CategoryIToyota Fortuner yiyo enamaphathi ahlanganisiwe ashibhile abiza uR100,429, kulandele iNissan X-Trail bese endaweni yesithathu kuba yiVW T Cross ngoR119,852.Service Parts:– Nissan X Trail at R3,556– Hyundai Tucson at R4,283– Nissan Qashqai at R4,629Repair Parts:– Peugeot 5008 at R8,961– Toyota Rav 4 at R9,066– Nissan X-Trail at R9,367Crash Parts Prices:– Toyota Fortuna at R83,049– VW T-Cross at R102,141– Nissan X Trail – R102,997Executive Crossover CategoryIVolvo XC 60 iphambili ngoR242,070, kulandele i-Audi Q5 ngoR251,288 bese kuba yiMercedes GLE ngoR328,211.Service Parts:– Volvo XC 60 at R8,964– Audi Q5 at R9,907– Range Rover Sport at R10,822Repairs Parts:– Jaguar I Pace at R16,336*– Audi Q5 at R17,486– Volvo XC 60 at R17,964Crash Parts Prices:– Volvo XC 60 at R215,142– Audi Q5 at R223,894– Mercedes GLE at R243,383Double Cabs CategoryIFord Ranger XLT iyona enqobile ngoR79,796, kulandele iGWM Steed 6 ngoR86,105 bese kuba yiToyota Hilux ngoR90,189.Service Parts:– GWM Steed 6 at R3,443– Nissan Navarra at R3,669– Toyota Hilux at R5,059Repair Parts:– Isuzu at R5,837– Ranger XLT at R7274– GWM Steed 6 at R7,645Crash Parts Prices:– Ranger XLT R67,456– GWM Steed 6 at R75,016– Toyota Hilux at R76,573Single Cabs CategoryINissan NP 200 yiyo enamaphathi abiza kancane anguR42,529, endaweni yesibili yiNissan NP300 ngoR48,611 bese kuba yiToyota Hilux enamaphathi abiza uR58,747.Service Parts:– Nissan NP 200 at R2,404– Isuzu at R3,904– Nissan NP 300 at R4,326Repair Parts:– Isuzu at R5,427– Nissan NP300 R6,204– Mahindra Scorpio at R6,389Crash Parts Prices:– Nissan NP200 at R29,685– Nissan NP300 at R38,080– Toyota Hilux at R46,486Executive Saloons CategoryI-Alfa Giulia izihola phambili ngoR86,570, kulandele i-Audi A3 ngoR178,710 bese kuba yiToyota Supra ngoR217,634.Service Parts:– Alfa Giulia least at R5,961– Audi A3 at R6,406– Mercedes A200 at R6,520Repair Parts:– Alfa Giulia at R6,361– Audi A3 at R9,964– BMW 330i at R18,073Crash Parts Prices:– Alfa Giulia at R74,246– Audi A3 at R162,339– Toyota Supra at R177,963",Iyakhuphuka intengo yamaphathi ezimoto
"ZESULIWE izinyembezi zikanina wosana olwebiwa lunesonto luzelwe ngenkathi inkantolo igweba owesifazane owaluntshontsha iminyaka engu-12 ebhadla ejele.Inkantolo yesiFunda eMpangeni igwebe owesifazane (34) olivumile icala lokuthumba okwenzeka ePhaweni, eJozini ngo-2011. Uhhafu wesigwebo sakhe ulengisewe iminyaka emihlanu. Encwadini abecela inkantolo imthambisele isigwebo, owesifazane uthi wangena kubo kwengane ebona izimpahla zayo zinekwe kulayini.Wafike wazenza umsebenzi kahulumeni ozosiza unina wengane owayeneminyaka engu-16 ukuze athole umazisi nengane yenzelwe isitifiketi sokuzalwa bakwazi ukuthola imali yesibonelelo sikahulumeni.Abazali bakanina wengane kuthiwa babeseGoli ngaleso sikhathi, umakhelwane ebabhekele okwenzeka kulo muzi.Owesifazane kuthiwa wakwazi ukukhohlisa umakhelwane wagcina ehambe nonina wengane nengane baya edolobheni eJozini.Sebesedolobheni kuthiwa wacela unina wengane  wathi akayothenga into abazoyidla esitolo yena uzosala ambambele umntwana. Emva kwalokho kuthiwa washaya wachitha nomntwana wabheka eGoli,Okhulumela iNational Prosecuting Authority (NPA) KwaZulu-Natal, uNkk Natasha Kara, uthe indaba yonakale ngesikhathi owathumba ingane esehlukana nesoka lakhe, kwenziwa ulibofuzo phakathi kwengane nowesilisa okwavela ukuthi akuyona eyakhe.“Owesifazane waveza ukuthi ingane wayeba ngoba wayebathanda abantwana kodwa engenabo abakhe. Wathi wayefuna ukumenza owakhe unomphela umntwana amntshontsha,” kusho uNkk Kara.Uthe enkantolo kwavela ukuthi unina wengane wayekhala ubusuku nemini efuna usana lwakhe engalutholi, efuna yonke indawo kangangoba kwakuthi uma kunengane etholakalayo, anikele khona eyobheka ukuthi akuyona yini eyakhe. Uthe nomndeni kanina wengane  wachitha itshe lemali uyofuna usizo kubantu ababonayo ungalutholi.Kuthiwa unina wengane akafuni lutho oluzomhlanganisa noweba usana lwakhe.",Ugwetshiwe oweba usana eJozini
"IBUKEKA isaqhubeka impi yezikhundla enhlanganweni ebusayo i-ANC, njengoba sekuvele izindaba zokuthi uNgqongqoshe wezokuHlaliswa kwaBantu, ezaManzi nokuThuthwa kwendle, uNksz Lindiwe Sisulu, ubhekene nezinsolo zokuzama ukuketula uMnuz David “DD’’ Mabuza oyiphini likamengameli. Lezi zinsolo ezibucayi zivele encwadini ebhalwe wumuntu ongadalulwanga efaka isikhalo kuMvikeli woMphakathi, u-Advocate Busisiwe Mkhwebane.Incwadi kuthiwa isola uNksz Sisulu ngokuqasha abantu abathile emnyangweni wakhe ukuze aqinise ukwesekwa kwakhe emkhankasweni wokufuna amandla.Kusolwa ukuthi njengoba ebuyise uNksz Bathabile Dlamini ukuba azoba ngusihlalo webhodi yophiko lomnyango wenzela khona ukwesekwa yi-ANCWL uma eseqhuba umkhankaso wakhe wokufuna ukuba yiphini likamengameli.Incwadi iveza ukuthi uNksz Sisulu ucuphe ukuthi uMabuza aketulwe engqungqutheleni ebizwa ngeNational General Council ezoba ngonyaka ozayo.Kusolwa ukuthi uNksz Sisulu uhlela ukuthi amvukele esisiwini njengotshwala uMabuza kuleyo ngqungquthela bese emketula esevele esenakho ukwesekwa ngabaningi ngaphakathi enhlanganweni.Le ncwadi kuthiwa iphinde idalule ukuthi uNksz Sisulu uzosebenzisa izinsolo zenkohlakalo ezilandela uMabuza kusukela esewundunankulu waseMpumalanga.UNksz Sisulu uke waba sembangweni wesikhundla sikamengameli owagcina unqotshwe wuMnuz Cyril Ramaphosa emuva kokuba uNksz Sisulu ehoxe ingakaqali ingqungquthela.",ULindiwe Sisulu ezinsolweni zetulo
"UMNDENI kadokotela obulewe eDUT usuveze ukuthi kwenzeka lokhu nje wayenenhlolokhono yomsebenzi wokuba ngesinye sezikhulu kulesi sikhungo.UDkt Euvette Taylor (30), watholwa ngeSonto lomhla ka-8 Febhuwari ezindlini ezihlala abafundi eWinterton, enemivimbo eseshonile.Umndeni kamufi uveze ukuthi bayamazi osolwa ngokuhlasela umufi njengoba babengabangani futhi wayemvakashele ngelanga lesigameko.Okhulumela umndeni, uMnuz Sabelo Nyawo, uthe badidekile ngokuthi kungani umufi ebulawe ngesihluku esingaka.“Esikufunayo njengomndeni ukuthola iqiniso ngokuthi kungani umbulali embulale ngesihluku esingaka. Kwenzeka lesi sigameko nje, ngoMsombuluko wayenenhlolokhono yomsebenzi eDUT lapho wayezoba ngesinye sezikhulu futhi kuzoba umsebenzi aqashwe kuwo ngokugcwele. Asingabazi ukuthi wayezophumelela ngoba ubengumuntu okhaliphile. Silahlekelwe kakhulu ngokubulawa kwakhe ngoba ubewukhathalele umndeni nabasondelene naye,” kusho uNyawo.Elandisa Isolezwe uthe njengomndeni bathole ukuthi umsolwa washaqa impahla endlini kamufi.“Esikutholile wukuthi wafika nalo mngani wakhe osolwa ngokumbulala bahlala endlini yakhe. Kwafika namantombazane amabili angabangani bakamufi ahlala khona eDUT. Bahlala kwaze kwashaya u-11 ebusuku. Amantombazane abe esehamba eya ezindlini zawo eshiya umufi nomngani endlini. Asazi ukuthi kwenzekani sebesele. Endlini kamufi kwakuthathwe impahla yakhe okubalwa amaTV amabili, ama-laptop nokunye okuningi,” kusho uNyawo.Uthe bathole ukuthi umsolwa ubonakala kwikhamera (CCTV) yakulesi sikhungo eyofaka izimpahla emotweni kamufi. Ubonakala ehla enyuka kukhona akuthuthayo.Ekugcineni ubonakala eshaya echitha nemoto kamufi.FUNDA: 
Ingebhe kubulawa omunye enyuvesiImoto yatholwa amaphoyisa eMlaza. Umndeni uthe yayinezimbobo zokudutshulwa ilahliwe.Ngokusho kukaNyawo umufi uze atholakale nje ngoba abe-tracker bashayela omunye wesifazane owayenomufi ucingo ebusuku bebuza ukuthi ukuphi umufi nemoto yakhe.“Kwakumele baye bonke esontweni ngeSonto. Bathuka sebeshayelwa abe-tracker ucingo. Kwathi uma beyobheka bafica endlini kukhiyiwe imoto ingekho. Babiza onogada bazama ukuvula kodwa bathola ukuthi i-gas igcwele endlini. Sisola ukuthi wayezama ukuqhumisa indlu njengoba i-gas yavulwa yabekwa eduze kwesitofu sivuliwe. I-microwave yayivuliwe kwafakwa nezipuni zensimbi ukuze iqhume,” kusho uNyawo.Uthe kwaba yinhlanhla nje ukuthi indlu ingashi nesidumbu sikamufi.Umufi uzofihlwa e-Underberg, inkonzo yomngcwabo izoba ngoMgqibelo.Okhulumela amaphoyisa KwaZulu-Natal uLt. Colonel Thembeka Mbele uthe kusaphenywa, umsolwa akakaboshwa.",Umndeni uyamazi owabulala owaseDUT
"UBushiri nowakwakhe bazobuyiswa kuleliINKANTOLO yemantshi eMalawi inqume ukumdedela uMfundisi Shepered Bushiri nenkosikazi yakhe uMary ababoshwe kulandela ukuzinikela emaphoyiseni ngoLwesithathu. NgoLwesine iMantshi uViva Nyimba ithe ukuboshwa kwalaba bashadikazi bekungekho emthethweni wayalela abomthetho ukuthi badedelwe ngaphandle kwebheyili. UBushiri ubexwayisiwe ukuthi kwashaya usuku lwayizolo engabuyilie eNingizimu Afrika kunempahla yakhe ezodliwa njengomuzi wakhe kaR5.5 million oseCenturion. “Ilungelo lempilo libaluleke ukudluka noma yini ephathekayo kulo mhlaba,” kusho uBushiri esitatimendeni asifake ekhasini lakhe kuFacebook kulandela isinqumo senkantolo izolo. Ungqongqoshe wezoBulungiswa kuleli uMnuz Ronald Lamola,  uthe uhulumeni waseNingizimu Afrika uzokwenza konke okusemandleni ukuqinisekisa ukuthi uMfundisi Shepherd Bushiri nenkosikazi yakhe bayabuyiswa kuleli ukuzobhekana namacala.ULamola uveze lokhu izolo ngesikhathi ephendula  ngezinqumo ezithathwe yiKhabhinethi emhlanganweni wangoLwesithathu.“Ngokomgomo weSouth African Development Community (SADC), ukuthunyelwa kwamaphepha agunyaza ukuthi kubuyiswe owokufika oboshwe ezweni lakubo ngamacala awenze kwelinye izwe, kuthatha izinsuku eziwu-30 ukusuka osukwini aboshwe ngalo kulandelwa yonke imigudu ebekiwe. Kodwa ezobulungiswa kuleli zifake isicelo kwezobulungiswa zaseMalawi, kwavunyelwana ukuthi amaphepha athunyelwe emasontweni amabili ngenxa yokuphuthuma kodaba,” kusho uLamola.Uthe uhulumeni awufuni ukuqagela ngendlela eyasetshenziswa abakwaBushiri ukweqa kodwa uthembele ophenyweni olwenziwayo okuyilo elizoveza konke ngokweqa kwabo.“Ukusebenza ngobuqotho kwezobulungiswa kuleli akungabazeki. Zisebenza ngokuzimela, ngokukhululeka nangaphandle kokwenzelela, ngakho abukho ubufakazi bokuthi leli lizwe liyenzelela kwezobulungiswa. Ezobulungiswa zizokwenza umsebenzi wazo nabakwaBushiri,”  kusho uLamola.UBushiri, ongumfundisi webandla i-Enlightened Christian Gathering, wephula imigomo yebheyili emuva kokweqa kade engaphandle ngebheyili.",Udedeliwe uBushiri kuthiwa uboshwe ngokungemthetho
"UMBHALI wezincwadi zemidlalo yasemoyeni, usethathe isinyathelo sokufaka kubameli abaphathi boKhozi FM ngenxa yokuthi abafuni ukumkhokhela imali abamkweleta yona enguR57 000.UDumisani Hlatshwayo (37) waseLimpopo, uthe wabhalela lo msakazo umdlalo ozigcawugcawu osihloko sithi Singcwaba Nini. “Ngagunyazwa ukuba ngibhale iziqephu zalo mdlalo ezingu-32, engangizothola ngazo uR1 800 ngesiqephu ngasinye.” Uthe umdlalo wakhe wasakazwa kusuka ngoJulayi 26 kwaze kwaba wuSepthemba 13 ngo-2016.“Kwathiwa ngeke ngisayisayina i-contract ngoba sewuze wadlalwa lo mdlalo, ngabe benza okuphambene nomthetho kaSABC. Umphathi woKhozi wathi okungcono angibathumelele i-invoice. Ngakwenza lokho kodwa kwangabikhona inqubekela phambili. Bengilokhu ngixhumana naye uMpanza elokhu ethi angilinde. Ngibe sengimthumelela umqhafazo wafona sekuzophela uNovemba wathi sekugunyaziwe ukuthi ngikhokhelwe ekupheleni konyaka owedlule kodwa kuze kube yimanje angikatholi lutho. Noma ngimthumelela imiqhafazo, uMpanza akasangiphenduli. Angisazi ngempela ukuthi kufanele ngenzenjani.”Ethintwa uMpanza ucingo lwakhe belungaphendulwa kwahluleka ngisho esethunyelelwa umqhafazo.Okhulumela iSABC uKaizer Kganyago, uthe bayazi ukuthi bakweleta uHlatshwayo le mali ngenxa yokuthi kunemigomo engalandelwanga ngaphambi kokuba aqale umsebenzi. “Naye umbhali akumele akhale ngoba uyalazi iqiniso futhi ubelokhu aziswa ukuthi kuqhubekani hhayi ukuthi useyazitshwa. Uzokhokhelwa imali yakhe ngoba sisemzuliswaneni wokugcina wokukhokha,” kusho uKganyago.UHlatshwayo usanda kuhlabana kwi-2017 Sanlam Prize For Youth Literature kumunxa we-African Languages ngencwadi ayihlelelwa nguSolwazi uDBZ Ntuli esihloko sithi Imibala Yothando kanti eyokuqala esihloko sithi Inhlonipho ifundwa kuGrade 9.",Umangalela Ukhozi FM owalubhalela umdlalo
"U-ED Harris uzimisele ukugqamisa iKapa ngomculo. Lo mdidiyeli usayiniswe yiKalawa Jazmee.UMasixole “Ed Harris” Matshaya (26) usanda kukhipha i-albhamu yakhe ethi-7784 Is Not a Jungle.Le albhamu igabe ngezingoma okubalwa kuzo Idimoni ayishaye no-Abongile “Sdudla Somdantso” Nhloko noPhelokazi “Pearl” Dyantyi.Le ngoma yasusa umsindo njengoba uNUZ Queen enza efanayo bamsola ngokuyintshontsha. UBusiswa waze wayenza kabusha ekhwela edilika kuNUZ Queen.USdudla Somdantso uthe akafuni ukukhuluma ngoNUZ Queen ngoba udaba lwengoma lusingethwe ngabaphathi babo.“Usibulele ngokuyintshontsha kodwa ngomusa kaNkulunkulu uBusiswa waseseka. Ngeke ngisho ukuthi uyamdelela kodwa ubeka amaqiniso,” kusho uSdudla Somdantso.U-Ed Harris uthe kule albhamu yakhe enezingoma ezingu-13 uphinde wasebenza noMaphorisa, Busiswa, Mwezi nabanye.Uthe uqale enguDJ ngo-2007 kwathi ngo-2009 wangena ekudidiyeleni umculo othi yena.Uthe ngo-2015 wakhipha i-EP engenzanga kahle emakethe kodwa wangaliphonsa ithawula njengoba esebuye ngale albhamu. Uthe umculo awenzayo bawubiza nges’gubhu okuyigqom’ elidle ngamapiyano nebhesi.“Ngesikhathi kufika uSdudla noPearl ngathi asisebenze sikhulisane sonke. IKapa yindawo esabukeleka phansi ngokomculo ngoba asinabo oMampintsha bethu kodwa eThekwini baningi. Ngifuna ukuba wuDJ Tira waseKapa ngikhulise amanye amajita asemancane ngoba baningi abanethalente. Ngizobanikeza ithuba lokuzibonakalisa.”Uthe kubuhlungu ukwenza umculo abantu bangawujabuleli ngakho uthatha isikhathi sakhe uma edidiyela ukuqinisekisa ukuthi useqophelweni eliphezulu.",U-Ed Harris uzimisele ukuba wuDJ Tira waseKapa
"NGOKOMBIKO weStats SA zingaphezu kuka-120 000 izingane zamantombazane ezisafunda isikole ezibelethe nyakenye.Ngokwalo mbiko, iLive Birth 2017, okhishwe ngeledlule awu-3 261 amantombazane aphakathi kweminyaka engu-10 kuya ku-14 abelethe nyakenye.Awu-119 645 aphakathi kuka-15 no-19.Umbiko wenziwe ngokuthi kuqoqwe umbiko ngabesifazane ababelethile eMnyangweni wezaseKhaya nyakenye.Kuwona kuhlukaniswe ngokweminyaka yabesifazane ababelethile.Minyaka yonke ihlale ikhathaza uMnyango weMfundo eyisiSekelo eyokukhulelwa kwabafundi ezikoleni.Okhulumela umnyango, uMnuz Elijah Mhlanga, uthe ziyashaqisa lezi zibalo ngoba emantombazaneni abelethile abalelwa ku-3 000 afunda uGrade 6, 7 no 8.Uthe lawo angaphezulu kuka-119 000 afunda uGrade 10 kuya ku-matric.“Sishaqekile ngezibalo ngoba yizingane ezisuke zisafunda isikole. Sihlale sibanxusa abafundi ukuthi bagxile ezincwadini zabo ngaso sonke isikhathi,” kusho uMhlanga.Uthe nabazali kumele babambe iqhaza ngoba akuyona inkinga yomnyango wodwa.“Uma ubheka kubafundi abaneminyaka ewu-10 abakhulelwayo kumele kuvulwe amacala baseyingane. Kulaba abaneminyaka ewu-16 basuke sebenalo ulwazi ngengozi yokukhulelwa ngakho kumele basebenzise izivikelo,” kusho uMhlanga.Uthe kwesinye isikole eLimpopo omunye wabafundi obekhulelwe ukuvezile ukuthi ubenalo ulwazi ngokuthi angazivikela kanjani ukuze angakhulelwa.“Sinesifundo iLife Orientation abafundi okungamele bacabange ukuthi asithi shu ngoba sibalulekile. Siyabafundisa ngokukhulelwa nangezindlela abangazivikela ngazo,” kusho uMhlanga.Akusona isifundo samantombazane kuphela kodwa nabafana kumele basiqonde.Ngokombiko bawu-989 318 abesifazane ababeletha nyakenye. Uthe isibalo sababelethayo sinyukile kunesango-2016 esasiwu-969 415.Kuzalwe kakhulu abafana abawu-460 774 amantombazane aba wu-452 725.Isifundazwe iGauteng yisona esinesibalo esiphezulu sezingane ezizelwe ngezingu-239 457 kulandele iKwaZulu-Natal ngezingu-197 913.Isifundazwe esibe nesibalo esincane yiNorthern Cape ngeziwu-24 395.Umthetho iDeaths Registration Amendment Act ubalula ukuthi kumele izingane zibhaliswe ezinsukwini eziwu-30 zibelethiwe.",‘Ziyashaqisa’ izibalo zokuteta kwabafundi
"U-Ayanda ukhalaze ngale nqubo ekhasini lakhe ku-Instagram izolo. UNcwane uthe kuyakhathaza ukuthi noma sekwaba khona inkululeko yabantu, abafelokazi basacindezelwa yimithetho yamasiko ababekelwa yona kudala.""Emuva kweminyaka engu-25 kwaba khona inkululeko kuleli, abafelokazi basacindezelwa baphinde baphathwe kabi yimithetho yesintu namasiko angabekezeleleki. Ngokomthethosisekelo waseNingizimu Afrika, sonke siyalingana kodwa kuze kube yimanje abafelokazi kusalindekeke ukuthi bagqoke inzilo izinyanga ezingu-12 kodwa amadoda wona ayaqhubeka nezimpilo zawo ngemuva komngcwabo wamakhosikazi awo,"" kusho uNcwane.UNcwane uqhube wathi ukugqoka inzilo kufanele kube ukuthanda komfelokazi hhayi impoqo ebekwa yisiko.View this post on InstagramSunday FACT: After 25 years of “freedom” , Widowed women are still oppressed and unfairly treated by customary laws & some unbearable culture!!!! According to the Bill of rights of the Constitution of SA 1996 ( Act 108 Of 1996) We should be treated EQUALLY!!! But till this day many widowed women are still forced to wear INZILO ( a black mourning attire ) for 12 good months, BUT widowed men can completely carry on with their lives after the burial of her wife. INZILO is NOT a South African culture nor tradition and this should be a choice of a widow not an obligation!!! #WidowsRightsMatter #WidowsRightsAreHumanRightsTooA post shared by 
Ayanda Ncwane(@ayandancwane) on Aug 18, 2019 at 1:11am PDTAbalandeli bakhe bebehlukene phakathi ngombono wakhe, abanye behambisana naye kanti abanye bebemchitha. Abanye babe nethuba lokuxoxa ngezinkinga asebeke babhekana nazo ngokucindezeleka kwabafelokazi.uthe: ""Le nqubo ayidalelwe ukucindezela abantu besifazane, kepha akufanele iphoqwe. Amadoda nabesifazane banezindima ezihlukene abazidlalayo futhi lokho akusenzi ukuthi singalingani. Kungakuhle sihloniphe ukwehluka kwethu nezindima esizidlalayo.""uthe: ""Uqinisile Ayanda, mina ngaxoshwa umamezala wami namadodakazi akhe ngosuku engangcwaba ngalo umyeni wami. Ngikhuluma ngomama okhulekayo, konke lokhu kwenzeke ngenyanga edlule. Thina bantu besifazane siyahlukumezana.""",'Asingaphoqwa ukugqoka inzilo'- Ayanda Ncwane
"UTHULWE umthwalo enikelelwa ngendlu ugogo (112) waKwaNongoma obehlala nabazukulu bakhe abahlanu endlini yodaka.UNkk Belusile Zungu waseNkalaneni, KwaNongoma, unikelelwe ngendlu emuva kokuhlala iminyaka endlini eyakhiwe ngodaka.Indlu enamakamelo amabili yakhiwe nguMnyango wokuHlaliswa kwaBantu ngoMgqibelo emuva kokuthi ezwelwe yilungu lomphakathi elizibophezele ekusizeni amalungu omphakathi kuleya ndawo.UMnuz Sabelo Ngema, osize uNkk Zungu ukuze athole umuzi, uthe bese kuneminyaka embona ehleli kule ndlu. Uthe kube nzima kakhulu kuyena ngesikhathi ebona uthayela wendlu wonakele kungena imvula ngo-2016.“Ngiqale lapho ngazama ukuthola abangasiza ukuze ugogo nabazukulu bakhelwe indlu. Bekubuhlungu ukubona indlela abahleli ngayo nendlela abasala ngayo ngaphandle njalo uma kukhona izinhlelo zentuthuko ezenziwayo. Ngibe sengicela aboMnyango wezokuHlaliswa kwaBantu ukuthi bangenele, basize, bavuma njengoba sekwenzekile nje bawuthola umuzi,” kusho uNgema.UNkk Zungu uthe uyabonga ngokuthola usizo emuva kokuhlala isikhathi eside endlini ebingekho esimeni esifanele ebe ehlala nezingane.“Ngibonga uSabelo ngokungisiza ngoba bengihlala endlini ewayo. Ngilala endlini manje,” kusho uNkk Zungu.Ngaphandle kwendlu uNkk Zungu uphinde wanikelelwa bakwaBoxer ngokudla, izimpahla zokugqoka nezokulala nokunye akunikwe abenhlangano elwela amalungelo abesifazane eVryheid iWoman of Significance.UNgema unxuse amalungu omphakathi ukuthi azisukumele asize abantu abaswele angalindi amakhansela njengoba esiza nabantu abasuke bedinga ukuthola omazisi nezinye izidingo.“Ngifisa sengathi bangabonela kimina ngoba nami angisebenzi kodwa ngiye ngicele abantu abanganikela bese ngisiza abadinga usizo. Okunye okusuke kudingwa abantu kungenziwa wumphakathi ubambisene,” kusho uNgema.",Ukhishwe endlini yodaka ugogo (112)
"KUSOLWA ukuthi uzimbele igodi ngokugoloza ukukhokha imali yaserenki edume ngokuthi ‘’yibhakede’’ usomatekisi obeyisikhulu seSantaco, odutshulwe wafa ngabantu abangaziwa.UMnuz Mandla Mzelemu (60) uvukelwe ngamadoda angaziwa, engaphandle komuzi wakhe ePort Edward, ngoLwesine ntambama amthela ngoyaba lwezinhlamvu waphelela khona lapho.Ubeyilungu lesigungu sesifundazwe kwiSantaco, okuyinhlangano yamatekisi.Umthombo othembekile osondelene nophenyo uthe uMzelemu ubeyindoda emele iqiniso futhi uke washo ukuthi akahambisani nemali ekhokhwa erenki.“Uke wazama nokuthola inombolo kaNgqongqoshe (uBheki) uNtuli ukuze abike ngezinto ezingahambi kahle erenki. Abanye abebehambisana naye bephikisa indaba yebhakede, babulawa nabo.“Ubengasabi phela lo baba. Ubesho uma into engahambisani nayo. Ngisola ukuthi bamshayele lokho,’’ kusho umthombo osondelene nophenyo.Kuthiwa kunabaziwayo ukuthi bangamabhoklolo erenki, abafuna imali ngodli okungaziwa ukuthi yenzani njengoba ihlala iqoqwa.“Sekuphume izidumbu eziningi emarenki ahlukene kubangwa ‘’ibhakede’’ eliqoqwa njalo.Imenenja yehhovis leSantaco KwaZulu-Natal, uMnuz Sifiso Shangase ikuqinisekisile ukubulawa kukaMzelemu. Uthe bazoshiya ezandleni zamaphoyisa ukuthi enze uphenyo.“Sicela ukuthi umndeni uthobeke amanxeba ngokulahlekelwa wubaba uMzelemu. Silimele sonke ngoba ubesebenza kakhulu embonini.“Kasazi ukuthi kuhlobene nani ukubulawa kwakhe. Sizwile ukuthi kube ngabantu nje abavuke bamthela ngenhlamvu ngasekhaya lakhe.“Siyamethemba uNkulunkulu, ukuthi siyogcina sitholakele isisombululo sodlame lwamatekisi,’’ kusho uShangase.Okhulumela amaphoyisa KwaZulu-Natal uKapteni Nqobile Gwala uthe amaphoyisa aphenya icala lokubulala emuva kokuthi umufi ehlaselwe ehleli emotweni.",Uzithintele ngeyebhakede usomatekisi obulewe
"ISILOMO somdlali we-Orlando Pirates esinamaphupho amakhulu ngesizini ezayo, uThembinkosi Lorch, sesiyalulama ehlombe esalimala kulo ngesikhathi eZimnyama zibhekene naMaZulu FC emdlalweni we-Absa Premiership eKing Zwelithini Stadium, eMlaza.Lokhu kwenze uLorch (24) wangayiqeda isizini neqembu lakhe. Kodwa kulokhu uthe ufuna ukubuya ngamandla ngesizini ezayo.“Ngemuva kokulimala ehlombe ngiye kohlinzwa. Sengiluleme manje. Into esisele wukuthi ngiqale ngilijwayeze ukunyakaza ihlombe lami. Kukhona ithambo elephuka phakathi ehlombe. Bekungokwesibili ngithinteka ehlombe. Ngesikhathi ngithinteka okokuqala ngabhinyilika ihlombe lagudluka lapho kumele libe khona,” kusho uLorch.Ngesizini ezayo kubhekwe ukuthi uLorch asize iBucs iqede indlala yeminyaka emine iphikwa yizicoco. IPirates izolwela isicoco seMTN 8, Telkom Knockout, Nedbank Cup, Absa Premiership neseCAF Champions League.“Iqembu libe nesizini enhle uma kuqhathaniswa nesizini engaphambi kwedlule. Ngeke sibe nazo izizathu zokubeka izaba ngesizini ezayo ngoba kumele silwele zonke izicoco esizobe sizibanga. Nami ngibheke ukunqoba isicoco sami sokuqala. Selokhu ngiqalile ukudlala esigabeni esikhokhelayo angikaze nginqobe nesisodwa isicoco. Isicoco engike ngasinqoba ngisithole eqenjini lesizwe siphakamisa iCosafa Cup. Ngeneme ngokuthi iphupho lami lokudlala kwiCAF Champions League lizofezeka. Ngesizini ezayo ngibheke ukunqoba izicoco, ukudlala kwiChampions League nokusiza iBafana ekutheni izibekisele indawo kwi-Africa Cup of Nations,” kusho uLorch.Sekuphele iminyaka emine iPiratesyagcina ukuphakamisa isicoco. Yagcina ukunqoba isicoco ngo-2014 ikhala yemuka nesicoco seNedbank Cup eMoses Mabhida Stadium, eThekwini.Ngesizini edlule iBucs iqede endaweni yesibili kwi-log ye-Absa Premiership ngemuva kwalokho yazibekisela indawo kwiChampions League.ULorch, oyibamba ngasezinhlangothini noma ngemuva kwabagadli, kuphoqeleke ukuthi ahoxe eqenjini lesizwe elidlala kwiCosafa Cup eLimpopo.“Ngizimisele ngokusebenzisa lesi sikhathi ukuthi ngiphumule ngokwanele. Uma udlala kwiChampions League awusitholi isikhathi sokuphumula. Ngakho kumqoka ukuthi umuntu asisebenzise kahle lesi sikhathi,” kusho uLorch.",ULorch ufuna ukubuya ngamandla ngesizini ezayo
"INHLANGANO ebhekelele ezemijaho yamahhashi, iHorse Racing Authority (HRA) ishaya indesheni kuhulumeni ukuthi ivunyelwe isingathe imijaho yamahhashi khona kusaqhubeka uthaqa wezwe ngenxa yecoronavirus.Kusuka ngoMashi, ezemidlalo emhlabeni zimisiwe emhlabeni wonke okubalwa nayo imijaho yamahhashi njengoba nendumezulu yeVodacom Durban July, eba minyaka yonke ngempelasonto yokuqala kaJulayi ihlehlisiwe kulo nyaka.Nakuba ethe bebengakayicabangi eyokuthi baze bafikisane nohulumeni enkantolo abeHRA, kodwa isikhulu esiphezulu kule nhlangano, uVee Moodley, sicashunwe kwi-ENCA engxoxweni ebisakazwa bukhoma sithi bazoshaya indesheni kuhulumeni.UMoodley uthi okwenza basukume phansi yingoba ukungabi khona kwemijaho kuzoholela ekutheni baphoqeleke ukuthi babulale imihlambi yamahhashi ngomjovo.Empeleni isibalo samahhashi kuthiwe angaba ngaphezu kuka-400 ngenyanga eyodwa abulawayo.UMoodley uthe lokhu kuzoholela ekulahlekeni kwemisebenzi engu-60 000 nokuzosho ukwanda kwemizi okulala ikati eziko kuyo.""Sivele silimele kakhhulu, asekhona amahhashi okuphoqeleke ukuthi abulawe. Uma singaqhubeka singabinayo imijaho kuzokonakala nakakhulu. Sizolahlekelwa yimisebenzi engaphezu kuka-60 000,"" kusho uMoodley.Ebuzwa ukuthi ngabe bakulungele yini ukuya enkantolo uma bengavunyelwa ukubuyisa imijaho, uthe:""Besingakafiki lapho ngoba sikholwa wukuthi sizozwakala isikhalo sethu. Imboni yethu iklama indima emqoka kabi emnothweni wezwe. Angenze isibonelo nje, uma usiqhathanisa nemboni ethi ayicishe ifane, eyamaCasino, emahhashini kungasebenzeka ngokuqhelelana.""""Sike sawahlola amahhasi, kuze kube yimanje besingakatholi lutho olukhomba igciwane. Nemithetho yokuqhelelana ingalandeleka kalula uma uqhathanisa namacasino.""Imboni yemijaho yamahhashi incike emaphanteni okuyiwo abhejayo. Lokho kusho ukuthi uma ivulwa imijaho zizothinteka nezinkampani ezinjengoHollywood Bets nezinye.Akucaci-ke nokho ukuthi uMoodley ubebala nazo uma ekhuluma ngemisebenzi engaphezu kuka-60 000 ezolahleka.Kuyiqiniso ukuthi uma ingabuyiswa imijaho, maningi amahhashi okuzophoqa ukuthi abulawe kwazise kubiza izinkulungwane ukondla ihhashi lonjaho ngenyanga.@malbingo",Bafuna kuvunyelwe imijaho yamahhashi
"NJENGOBA u-Ephreli kuyinyanga yokugubha inkululeko kuleli, kulo nyaka le nkululeko igujwa esimeni izwe libhekene neCovid-19.Nakuba lena kungeyona inselelo ebhene neNingizimu Afrika kuphela, umbuzo osalayo uthi esimeni esifana nalesi, lokhu kusho ukuthini kubantu bakuleli?UMnuz Mpumelelo Zikalala ongungoti kwezokuthuthukiswa koMthethosisekelo wezwe, uthe lesi simo sikhombise ngokusobala ukuthi ukuxhumana kukahulumeni nabantu abamvotelayo, yinto ekude kakhulu kangakanani.“Lokhu ukubona ngezinqumo ezithathwayo. Akukho lapho okulalelwa khona abantu ukuthi bona bathini ngokwenzekayo ngaphambi kokuthathwa kwezinqumo,” kusho uZikalala.Ngokwakhe, ukuthathwa kwezinqumo, kumele kuhambisane nokuxhumana nabantu, ngendlela efanayo nokuzibandakanya nabo uma kuzoyiwa okhethweni. Uthe kunoma iyiphi intando yabantu, uhulumeni uxhumana nabo kuqala bese izinqumo zithathwa sekuke kwanokubonisana.Wenze isibonelo ngokusabalaliswa kwezijumbana zokudla emphakathini, wathi akekho obukeka ezihlupha ngolwazi ngabantu okumele bahlinzekwe ngalokhu, nokuthi bangaki i-ward ngayinye.“Lesi sikhathi sisifundise ukuthi nabezomthetho abakuqondi ukuthi kumele basebenze kanjani ngokulandela iBatho Pele ebeka amalungelo abantu phambili,” kusho yena.Uthe indlela abomthetho abaziphatha ngayo bechitha utshwala nenyama emagcekeni emizi yabantu abasolwa ngokuphula imithetho kathaqa kulesi sikhathi, kayikhombisi inhlonipho.“Kumele bakuthathe abakutholayo bayokulahla lapho beyalelwe khona. Ukuthi bakuchithe emagcekeni abantu akukhombisi ukubahlonipha,” usho njalo.Uthe kumele njalo ekuseni uma kunamasha abezomthetho bakhunjuzwe izindlela okumele baphathe ngayo izakhamuzi zakuleli.“Mhlawumbe okunye okumele kubhekisiswe, ukuba khona kwesidingo sala malungelo esikhathini esiphila kuso, ukuthi akumele yini abuyekezwe,” kuchaza yena.Uthe kunemithetho eshaywa abaholi kodwa kuphinde kube yibona abayiphulayo.Isishoshovu samalungelo abantu, uNkk Mary De Haas, uthe ngaphandle kokuthi umgubho wenkululeko uqondane nesikhathi seCovid-19, abantu ababencishwe amathuba phambilini basahlupheka.“Umzabalazo wokulethwa kwezidingo ebantwini kumele uqhubeke ngoba abantu baswele amanzi ahlanzekile nemfundo engcono basakweswele kuze kube yimanje,"" kusho uNkk De Haas.",Izinselelo ngomgubho ohambisana neCovid-19
"UMGADLI weMaritzburg United, uBongokuhle “Saniza” Hlongwane, uthi bazolwa kuze kube wumdlalo wokugcina ukwenza isiqiniseko sokuthi baqhela unomphela esishozini sezembe.I-The Team of Choice ibalwa namaqembu alwa nokubalekela izembe njengoba kumanje ihlezi endaweni ka-14 kwi-log yeDStv Premiership, ngamaphuzu angu-17 emidlalweni engu-19 esiyidlalile kule sizini.Nokho, okwenza uHlongwane abenethemba lokuthi ezakhe zizolivika izembe, ukuthi emidlalweni emine yokugcina yeligi zibuye namaphuzu ayisishiyagalombili amqoka. Zinqobe emibili, zadlala ngokulingana eminye emibili. Kanti emdlalweni wokugcina weligi ngeledlule zibhaxabule iTS Galaxy ngo 2-0 wamagoli kaHlongwane noThabiso Kutumela.I-The Team of Choice izobuyela ensimini ngokududulana neChippa United koweDStv Premiership, eHarry Gwala Stadium, eMgungundlovu, ngo-Ephreli 3.“Ukuzethemba kubuyile kakhulu kithina badlali njengamanje, simagange ngokulwela ukuthola amanye amaphuzu emidlalweni elandelayo. Empeleni nje ngisho nale midlalo emibili esidlale ngokulingana kuyona, oweCeltic neChiefs, bekufanele siyiwine kodwa-ke sagcina sidlale ngokulingana.“Eqinisweni sidlala kahle kakhulu ngakho le ndawo esikuyo kwi-log ayisifanele. Ngingasho ngaphandle kokungabaza ukuthi izembe sizolivika noma kanjani. Umdlalo nomdlalo esizowudlala kusukela manje sizolwela ukubuya namaphuzu kuwona,” kusho uHlongwane odabuka KwaNxamalala, eSweetwaters, eMgungundlovu.UHlongwane (20) ongomunye wabagadli abasebancane abathembisayo, ukhushulelwe esikimini esikhulu seMaritzburg United ngesizini ka-2018/2019 esuka eqenjini le-United elidlala kwiDStv Diski Challenge. Kanti kule sizini usashaye igoli elilodwa waba ngumvusi wenyamazane kwelinye emidlalweni engu-13 asayidlalile kuyo yonke imiqhudelwano.“Empeleni ngiqale ukudlala ibhola kwiMncwabe FC yaseNorthdale ngineminyaka engu-11, ngathi lapho sengithe thuthu ngajoyina iNxamalala Fast XI edlala kwiSAB. Kwathi ngokuhamba kwesikhathi ngajoyina iPhenduka eyayidlala kwi-ABC Motsepe League nokwathi ekudliweni kwayo yizembe kwiMotsepe, ngabe sengibuyela kwiNxamalala.“Ngajoyina iMaritzburg emva kokuba umqeqeshi uPeter Petersen engimeme ukuthi ngizozama inhlanhla kuleli qembu. Ngidlale eqenjini leMDC (esiyiDStv Diski Challenge) eliqeqeshwa nguye Petersen ngaphambi kokuba ngikhushulelwe esikimini esikhulu,” kuqhuba uHlongwane.UHlongwane ufisa ukuzibona ebalwa nabagadli abaphambili eNingizimu Afrika ngelinye ilanga, uthi ufunda lukhulu kubagadli adlala nabo asebenamava, oThabiso Kutumela, Judas Moseamadi noJose Ali Meza. Uthi futhi kuyisifiso sakhe esikhulu ukudlala eqenjini lesizwe, iBafana Bafana.Uke wabizwa eqenjini lesizwe leBafana Bafana, eladlala neLesotho kowe-Africa Nations Championship (Chan) ngo-2019. Wabizwa futhi naseqenjini lesikhashana le-Under 20, Amajita, nokho wagcina engabanga yingxenye yeqembu elidlale kwiNdebe yoMhlaba ka-Under 20 edlalelwe ePoland, ngo-2019.",OweMaritzburg ukholwa wukuthi bazolivika izembe
"UNOBHALA Jikelele we-ANC uMnuz Ace Magashule, uthe nakuba kwake kwaba khona umdonsiwano phakathi kwakhe noMengameli Cyril Ramaphosa emuva kwenkomfa ngo-Disemba 2017, kodwa manje sebesebenzisana kahle kakhulu.UMagashule usho lokhu ngenkathi ekhuluma kwiNewzRoomAfrika ngeSonto ekuseni.Ubekhuluma ngomumo wale nhlangano selokhu kwaqala iCovid-19.“Ukube uRamaphosa akazange avale izwe kusenesikhathi, ngabe sibhekene nenhlekelele yeCovid-19,” kusho uMagashule.Uthe ukubheduka kwaleli gciwane, kwenze le nhlangano yangabe isakwazi ukuxhumana nabantu, kwazise iyinhlangano ekholelwa ekuzifikeleni mathupha kubona abantu.NgokukaMagashule, lokhu sekuholele ekutheni le nhlangano ihlehlise nezinkomfa ebezihlelwe ukuthi zizokuba kulo nyaka.“Silawulwa ososayensi (abacubungula ngeCovid-19), ngeke simemezele ukuthi sizokuba nenkomfa ngesonto elizayo, kuyajika futhi sesithi isiphinde yahlehliswa,” kuchaza uMagashule.Okwamanje uthe izinkomfa kuleli qembu zihlehliselwe isikhathi esingaziwa.  Nakuba kunjalo, uthe selokhu kwala iCovid-19, bakwazile ukugxila kokunye, njengokugxila ekukhuliseni umnotho wezwe.Phezu kokuthi icoronavirus ifike kwavalwa amehlo, uthe kukhona ebafundise kona kwezobuchwepheshe.Uthe iningi labo belingakwazi ukusebenzisa ubuchwepheshe besimanje bezokuxhumana iZoom, kodwa manje sebeyakwazi.Mayelana nokubuyiselwa kwi-ANC kwabekade besolwa ngokudla imali yase VBS Mutual Bank eLimpopo, uMagashule uthe yisiGungu esiPhezulu sale nhlangano samalungu angu-100 esithathe leso sinqumo, okungamele sibukelwe phansi.",UMagashule uyavuma ukuthi wake wabakhona umdonsiswano phakathi kwakhe noRamaphosa
"KUNYAMALALA komlingisi oyintandokazi uThemba Ndaba, odlala indawo kaBrutus kwiThe Queen kuMzansi Magic, kwenze abantu banganami.UBrutus unyamalale ngesikhathi kuqhuma ibhomu esikebheni kushada uShaka (Sthembiso “SK” Khoza) noMmabatho (Motsoaledi Setumo). Ngokwalo mdlalo abaqinisekisiwe ukuthi bashonile kulesi sigameko wuGift (Thabang Molaba) noRoy (Kabelo Moalusi).Ukungajabuli kwabantu kugqame kakhulu ezinkundleni zokuxhumana njengoba kukhona abathi abanikazi balo mdlalo ngabe benza iphutha elikhulu uma bengaqeda indawo yalo mlingisi njengoba bebaningi abachazwa yindawo yakhe.KuTwitter kukhona abathi uma kungukuthi ushonile ngempela uBrutus, kuzomele kube neholidi eNingizimu Afrika kuzilelwe yena.Leli sonto liphele kungacaci ukuthi ushonile ngempela yini uBrutus kodwa kunezinhlelo zomngcwabo wakhe njengoba kunenkolelo yokuthi ushonile emuva kokutholakala kwesigqoko sakhe endaweni yesigameko.Okhulumela uMzansi Magic, uNondumiso Mabece, uthe nabo bayazithola izikhalo kubantu ngokunyamalala kukaBrutus kulo mdlalo.“Kukhona abathi abasafuni ngisho ukuwubuka umdlalo ngoba bacasulwa ukuthi uBrutus akasekho.Sicela abantu baqhubeke nokubuka umdlalo ngoba kuningi okusazobajabulisa ngawo. Ngeke ngikudalule okuzogcina kwenzekile ngalo mlingisi kodwa abantu abawubuke. Besingazami ukuzwa amanzi ngobhoko ngokuthi anyamalale kodwa indlela obhalwe ngayo kwisizini entsha ukuthi abanye babalingisi bazobuya abanye ngeke besabuya. Yingakho kuqhume ibhomu kushadwa esikebheni, kwaba khona abashonayo,” kusho uNondumiso.Uthe uma abantu bewuduba bazophuthelwa okumnandi okusazokwenzeka kuwona ngoba basazomangazeka ngabazokubona kwenzeka.",Bacikekile kunyamalala umdlali oyintandokazi kwiThe Queen
"UMA kuya ngenkulumo yomqeqeshi weKaizer Chiefs u-Ernst Middendorp, unozinti u-Itumeleng Khune kufanele akhohlwe wumqhudelwano i-Africa Cup of Nations (Afcon) ka-2019 ezoba se-Egypt ngoJuni.UKhune ulimale ehlombe nyakenye nokuholele ekutheni ahlale isikhathi eside engadlali. Ezintini kwiChiefs lokhu kunike ithuba abanye onizinti okukhona kubona uVirgil Vries, Bruce Bvuma noDaniel Akpeyi waseNigeria.KwiBafana kuhlomule uDarren Keet weBidvest Wits oshaye into ecokeme emdlalweni wokugcina wokuhlungela i-Afcon neLibya ngenyanga edlule.Ebuzwa ngoKhune emuva kokuthi iChiefs idlale ngokulingana ngo 1-1 neLamontville Golden Arrows koweligi, uMiddendorp uthe: “Ufuna ngiphendule ukuthini? Usekulungele ukudlala? Asikhulume iqiniso, sekuyophela * -Ephreli. Kuze kube manje akakalithinti ibhola. Angazi kungani kufanele ngihlale ngiphendula lo mbuzo njalo emuva kwamasonto amathathu? Awekho amathuba alokho. Nginesiqiniseko salokho. Uma ngempela kukhona ophupha ngoKhune kwi-Afcon ekubeni engaziqeqeshi shuthi akazimisele ngalutho. UKhune kufanele azilungiselele ukuqala kahle isizini ezayo.”Uqhube wathi: “SinoBruce noDaniel okungonozinti abashisa umbango ngezinga eliphezulu. Lona wumbono wami. Uma umqeqeshi weqembu lesizwe (Stuart Baxter) eqoka uKhune ekhempini ye-Afcon yisinqumo sakhe. Odokotela bethu banombono ohlukile.”Ngesikhathi iBafana igcina ukudlala kwi-Afcon iqeqeshwa ngu-Ephraim Mashaba ibhekane nesimo esifanayo. UKhune ubekade elimele isikhathi eside kodwa walulama sekusondele umqhudelwano. UMashaba uqoke ukumshiya, wathatha uJackson Mabokgwane, Wayne Sandilands noBrilliant Khuzwayo. Ugcine ebashintshanisa bonke emidlalweni emithathu yamaqoqo, iBafana yaphuma ekuseni kwi-Afcon.Emdlalweni weChiefs ne-Arrows, uMiddendorp unikeze ithuba uJoseph Molangoana ophuke umlenze ekuqaleni kwesizini. Uveze nokuthi kuzobuya uLebo Manyama ngaphambi kokuphela kwesizini.“ULebo Manyama ubengumdlali obalulekile kithina ngoDisemba nangoJanuwari ngaphambi kokukhahlelwa kabi sibhekene naMaZulu. Ungomunye wabadlali ababukhali ekwazini ukuthi kufanele abe kuphi, izinqumo zakhe, ukuphasa ibhola nokushaya amagoli. Kubuhlungu ukuthi kufanele silinde. Ubekade esezofika lapho kukhona uJoseph futhi mhlampe ephambili kodwa walimala umsipha. Sizobona kusasa (izolo) ukuthi kuzokwenzekani. Kodwa ngesonto elizayo ngeke abuye. Mhlawumbe uma sesodlala neFree State Stars uzobuya athole imizuzu embalwa,” kusho uMiddendorp.NgoMgqibelo ngo-8.15 ebusuku iChiefs izobhekana neBloemfontein Celtic emdlalweni we-Absa Premiership ePeter Mokaba Stadium, ePolokwane.",UMiddendorp akamboni edlala kwi-Afcon uKhune
"INKANTOLO eNkulu yaseMgungundlovu yamukele isitatimende sikafakazi osewashona ecaleni lokubulawa kwabantu ehostela iGlebelands.Izolo umshushusi * -Advocate Dorian Paver ufake isicelo sokuba kwamukelwe ubufakazi bukamufi, uMnuz Phumelele Patrick 'Godola' Ndlovu.UNdlovu ungomunye wabantu abazibonela kubulawa abantu ababili ngoMashi 2016 ehostela. Ngo-Meyi 2016 wenza isitatimende esifungelwe emaphoyiseni ngakubona kwenzeka.Lo fakazi wabe esedutshulwa, washona kungakaqalwa ukuqulwa kwecala. Bathathu ofakazi abebezoba yingxenye yaleli cala asebabulawa, uNdlovu, uMnuz Sipho Ndovela noNksz Princess Sibiya. Abasolwa kuleli cala nguSergeant Bhekukwazi Louis Mdweshu, oMnuz Khayelihle Mbuthuma, Vukani Manenze Mcobothi, Wonderboy Eugene Hlophe, Ncomekile Matlale Ntshangase, Mbuyiselwa Mkhize, Mondli Thalente Mthethwa noBongani Mbhele.U-Advocate Paver ubize iphoyisa elabhalisa uNdlovu isitatimende, uWarrant Officer Malusi Sipho Mhlabeni. UMhlabeni uthe babehambisana nephoyisa eselashona uDetective Constable Thandoluhle “Ndo” Mhlongo, baya eMdatsane beyohlangana noNdlovu. Uthe uNdlovu wayebhace kuleya ndawo ngoba esola ukuthi kunabantu abafuna ukumbulala.Uthe uNdlovu wabhalisa isitatimende esifungelwe.“Ngamazisa ukuthi siphenya ngodaba lwaseGlebelands futhi sithole ulwazi ukuthi wayekhona kudutshulwa abantu ababili. Nempela wavuma wabe esesitshela konke okwenzeka. Ngamchazela ukuthi ngizodinga isitatimende esifungelwe ngokwenzeka, wavuma. Ngabe sengibhala phansi imininingwane ayekusho. Wasayina isitatimende,” kusho uMhlabeni.Umshushisi ucele ukuba afunde isitatimende sikamufi.Kwisitatimende kuvele ukuthi umufi wayehlezi nabababili ababulawa. Uthe wabona kuqhamuka amadoda amane ehlome ngezibhamu, kubona kukhona athe uThalente (Mthethwa) noMahliphiza (Mkhize). Laba abanye ababili wayengabazi. Kuvele ukuthi abasolwa bavele babadubula, kungaxatshwene.Uthe yena wabaleka wacasha endlini. Waphuma sebedubulekile ababili. U-Advocate Paver uthe yize umufi engeke esakwazi ukufakaza ngoba wabulawa (ukubulawa kwakhe akuyona ingxenye yamacala abekwe abasolwa kuleli cala), kuzobaluleka ukuba ubufakazi bakhe bamukelwe njengoba kukhona nabanye ofakazi phambilini abakhuluma ngaye umufi ukuthi wayekhona kwindawo yesigameko ngelanga lesehlo.Ummeli wabasolwa uMnuz Xolani Sindane, usichithile lesi sicelo wathi kungamukelwa kanjani ubufakazi bomuntu osewashona ongeke akwazi nokuziphendulela. Uthe lokhu kuzokwenzelela kubasolwa ababili abavela kwisitatimende sakhe.U-Advocate Paver uthe impela kuwubulungiswa ukuba ubufakazi bamukelwe njengengxenye yobufakazi becala.Ijaji uNkosinathi Chili libe selinquma ukuthi ubufakazi bukamufi buzokwamukelwa kuleli cala.Icala lizoqhubeka ngesonto elizayo.Abasolwa babhekene namacala angu-22, okubalwa ayisishiyagalolunye okubulala nawokuzama ukubulala. La macala enzeka phakathi kuka-2014 no-2016.",Inkantolo yamukele ubufakazi bosewashona
"BEKUYIMPELASONTO ethule kubadlali abaningi baseNingizimu Afrika abadlalela amaqembu aphesheya kwezilwandle.Nokho uKamohelo Mokotjo uphinde wagqama esiza iqembu lakhe iBrentford linqoba umdlalo onzima kwiQueens Park Rangers kwiChampionship yase-England.UMokotjo ubuyele enkundleni ngemuva kokweqiwa yimidlalo ethile ngenxa yokuthinteka wafike wakhela iqembu lakhe igoli elilodwa benqoba ngo 3-0 kwiQPR. Uwudlale wonke lo mdlalo uMokotjo ngoMgqibelo ebusuku.Kusaqhubeka ukuthi ayibuke nezihlwele imidlalo ye-Amiens uBongani “Ben 10” Zungu osezolulama emva kokuphela kwesikhathi eside engalithinti ibhola ngenxa yokulimala. Leli qembu likaZungu lisahleli kabi ngasemsileni we-log yeligi enkulu yaseFrance yize lidlale neRemis ngokulingana kuba * 2-2.NoLebogang Phiri weGuingamp uhlulekile ukusiza iqembu lakhe libambana ngo 0-0 neNantes khona eFrance. Nakuba kunjalo kodwa ezikaPhiri zihleli ngesinqe esisodwa kule ligi enkulu yaseFrance ngoba zisemsileni ekubeni sekusele imidlalo engu-11 ukuba isizini isongwe.Sekudlule imidlalo eyisishiyagalombili engaliqabulisile ibhola inethi uLebo Mothiba. Lokhu akumphethe kahle lo mdlali weStarsbourg ofike kuleli qembu ethwelwe ngeqoma futhi wafika wawaqhulula amagoli. Kulokhu ezikaMothiba zigcine zikhala ngaphansi ngo 1-0 ziwunikwa iNice ngeSonto. Ngesikhathi sekubonakala ukuthi ngeke esaba wusizo yize ewuqalile umdlalo, uMothiba ukhishiwe sekusele imizuzu engu-14 ukuthi umdlalo uphele.Umdlali wakuleli okumhambele kahle njengoMokotjo, nguPercy Tau ophinde wawudlala wonke owe-Union Saint-Gilloise edlala esigabeni esiphakela esikhulu eBelgium. Lo mdlali ofike kule ligi kwezwakala ubedlala benqoba ngo 1-0 kwi-AFC Tubize okubasondeza nemidlalo ye-Europa League.NoThulani Serero ubedlala iVitesse inenebula iNAC Breda ngo 4-2 emdlalweni wesigaba esikhulu saseNetherlands i-Eredivisie ngoMgqibelo ebusuku.",Kuphinde kwagqama uTau noMokotjo phesheya
"UFUNA ukubhodlela kwiHighlands Park umqeqeshi weChippa United, uClinton Larsen, ngemuva kokuthi ezakhe zidedele amaphuzu amathathu zihlulwa iBlack Leopards ngo 3-2 emdlalweni we-Absa Premiership ngempelasonto.I-United iyeke amaphuzu abengayenza ithi ukuphefumula njengoba ibalwa namaqembu angase adliwe yizembe uma ingashintshi emidlalweni eyisikhombisa esele kwiligi.EzikaLarsen zihambe phambili ngo 2-0 emdlalweni obuseThohoyandou Stadium ngamagoli kaThabo Rakhale noLerato Manzini esiwombeni sokuqala. Nokho amagoli amathathu omgadli weLeopards, uMwape Musonda awone wonke umcimbi weChili Boys.ULarsen ephawula ngemuva komdlalo uthe uphoxekile ngokwehlulwa kodwa ubona ubungcono eqenjini lakhe.“Yebo uyadumaza umphumela kodwa singcono kakhulu kunalokho ebesiyikhona ezinyangeni ezimbili ezedlule. Yebo besingenza kangcono ekuvimbeni amagoli kodwa ngiyabonga ngoba asizange sibhekise amakhanda phansi. Sizolokhu siqhubeka nokulwa,” kusho uLarsen ongumqeqeshi wesine ukupheka i-United kule sizini.Isiqeqeshwe uDan Malesela, Eric Tinkler noJoel Masutha futhi akufanele kumangaze uma usihlalo uSiviwe Mpengesi engamkhomba afika ngayo uLarsen.Emdlalweni olandelayo bazovakashelwa iHighlands Park ngeSonto eNelson Mandela Bay Stadium ngo-3.30 ntambama.“Sizobe sidlalela ekhaya. Kumele siqinisekise ukuthi siyawenza umsebenzi. IHighlands ayenzi kahle ekuhambeni. Banamaphuzu awu-29, nginesiqiniseko abekho lapho abebefisa ukuba khona kulesi sikhathi. Bazolwela ukuthi bangene kwiTop 8. Ngokwami sidlala neqembu esilinganayo nalo. Ngike ngasho ukuthi ngaphandle kwamaqembu ayisithupha amakhulu, engibala kuwona neCape Town City, lawa amanye ayishumi singontanga nawo,” kusho uLarsen.IHighlands, ehleli endaweni yesishiyagalolunye kwi-log, izofika emdlalweni ihambela phezulu ngemuva kokushaya iBaroka FC ngo 2-1 ngempelasonto.IChippa yehlele endaweni yesibili ukusuka emsileni ngamaphuzu awu-20. Yehlukaniswe amaphuzu amathathu neMaritzburg United evale ekugcineni ngamaphuzu awu-17 (ngaphambi komdlalo wayizolo). I-Team of Choice ibidlala izolo neMamelodi Sundowns eHarry Gwala Stadium, eMgungundlovu.Imidlalo ye-Absa Premiership:Namuhla: Baroka FC v Lamontville Golden Arrows (Peter Mokaba Stadium, 7.30pm)NgoLwesihlanu: SuperSport United v Kaizer Chiefs (Mbombela Stadium, 8pm); Bloemfontein Celtic v Bidvest Wits (Dr Molemela Stadium, 8pm); Cape Town City FC v Polokwane City (Cape Town Stadium, 8pm)NgoMgqibelo: Free State Stars v AmaZulu FC (Goble Park, 3.30pm)NgeSonto: Chippa United v Highlands Park (Nelson Mandela Bay Stadium, 3.30pm)",'Uma sesidlala neHighlands sizobe sidlala nontanga'
"SEKUPHELE iminyaka engu-13 kulokhu kuvela ukuthi unezipoki ezimbili egameni lakhe owesifazane waseQuarry Heights, eThekwini, uNksz Nobuhle Ndimande (30).  Uthe lokhu kuvela njalo uma eyoshayela indodana yakhe enokukhubazeka isitifiketi sokuzalwa eMnyangweni wezaseKhaya.UNksz Ndimande uthe akasazi ukuthi kumele enzenjani njengoba umnyango umchitha futhi umsabisa ngokumbopha, ubuza ukuthi kungani engazazi lezi zingane ezingaphansi kwenombolo kamazisi wakhe kulo mnyango.“Uma ngithi ngishayela ezami izingane kuthiwa ngeke ngikwazi ngoba lezi zingane ezingaphansi kwegama lami, zicishe zilingane nalezi engisuke ngithi ngiyazifaka,” kusho uNksz Ndimande.Uthe njengamanje indodana yakhe eneminyaka ewu-13 ayikwazi ngisho ukuyobhalisela isikole samabanga aphansi ngenxa yale nkinga. Kunzima nokuyibhalisela isibonelelo sikahulumeni.UNksz Ndimande uthe uqale ukugqigqa emahhovisi oMnyango wezaseKhaya aseMngeni, eThekwini, kusukela ngo-2006.Uthi lezi zipoki ziqale ukuvela ekade eyoshaya umazisingo-2005.“Le nkinga iyangicindezela kakhulu ngoba manje umntwana wami useneminyaka engu-13 engenaso isitifiketi sokuzalwa. Ngahamba ngayobhalisela umazisi kodwa wagcina ungafikanga, okwadlula iminyaka ngagcina sengiphoqeleka ukuthi ngibhalisele omunye. Lo wesibili wafika usuthi nginezingane ezimbili kodwa angizazi lezo zingane,” kuchaza uNksz Ndimande.Ubika ukuthi indodana yakhe eyazalwa ngonyaka ka-2006 wagcina engakwazanga ukuyibhalisela isitifiketi sokuzalwa ngenxa yokuthi iminyaka yayo ayihambisani nale ekuthiwa ngeyakhe, yona okubikwa ukuthi yazalwa ngo-2005.“Mina nginezingane ezintathu ezazalwa ngo-2006, 2010 no-2018. Lezi ezimbili angizazi nhlobo” kusho uNksz Ndimande.Uthi wabuyela eMnyangweni wezaseKhaya lapho bafika bathi kuzodinga akhokhe ukuze zikhishwe lezingane egameni lakhe. Uthe wakhokha kodwa kuze kube yimanje akukaze kulungiswe.“Sengilwe kakhulu. Ngagcina sengixabana nabo esikhungweni eMngeni ngoba ngingaqondi ukuthi kungani ingalungiswa le ndaba. Njalo bangitshela ukuthi udaba lusadingidwa ePitoli. Ekugcineni bangitshela ukuthi bazongibopha ngoba kusho ukuthi lezi zingane engingazazi yizipoki zami.”Okhulumela uMnyango wezaseKhaya eKZN, uMnuz Cyril Mncwabe, uthe lolu daba lusazophenywa.“Umnyango usazoluphenya udaba. Kuzodinga sisebenzisane nenhlangano iSouth African Social Security Agency (SASSA) ukuze sibheke nokuthi awukho yini umkhonyovu oke wenzeka ngalezi zingane ezimbili,” kuchaza uMncwabe.UNksz Ndimande uthe okubaluleke kakhulu kuyena ukuthi akwazi ukufaka umntwana wakhe esikoleni aphinde akwazi nokumholela nemali yesibonelelo sikahulumeni.",Akasazi enzenjani okuthiwa uholela izipoki
"IMIKLOMELO yabasebenza emkhakheni wezethelevishini namafilimu  amaSouth African Film and Television Awards, kuhlelwa ukuthi ibe ngoMeyi 21 noMeyi 22 eGoli.Lokhu kuvele kusomqulu okhishwe yiNational Film and Video Foundation (Nfvf),  ebhekele le miklomelo njengoba ifuna inkampani ezohlela amaSaftas akulo nyaka.""Ngokudlule amaSaftas abe ngosuku olulodwa eSun City Superbowl futhi ahlanganise uhlelo lwasekuseni oluqoshiwe noludlala bukhoma lwakukhaphethi obomvu nemiklomelo emikhulu ntambama. Kulokhu kodwa amaSaftas 15 azoba sendaweni efanele eGoli imicimbi ibe mibili, ngezinsuku ezilandelanayo bese ikhonjiswa ngoLwesihlanu ngoMeyi 21 2020 - Craft Awards nangoMeyi 22 2021 - imiklomelo emikhulu,"" kusho usomqulu.Uqhuba uthi inkampani efunekayo kumele yenze umcimbi ohlanganisa ukuqoshwa kwezinkulumo zabanqobile, ukuqoshwa kwabazonandisa ezindaweni ezahlukene nokunye. Okuzodlala bukhoma ngokuzoshiwo umethuli wohlelo nokumenyezelwa kwabanqobile.Umcimbi wokuklomelisa abanqobe kumaCraft Awards okuyilapho kuhlomula khona abasebenza ukuhlanganisa imidlalo yethelevishini namafilimu, wona uzosakazwa online. Kuthiwa ngenxa yesibalo esiphezulu semiklomelo izohlukaniswa kabili ekuseni nantambama.Indikimba yomcimbi wakulo nyaka ithi Still Shining.Ukwamukelwa kwezicelo zezinkampani ezifuna ukusingatha le miklomelo kuzovalwa ngo-11 ekuseni ngoMashi 12.Kwenzeka lokhu nje, umethuli wezinhlelo ophinde abe ngumsakazi uHulisani Ravele uphumele obala wathi ufuna ukwethula amaSaftas akulo nyaka.""Noma ngabe ubani othola le thenda ngicela ningithole uma senifuna umethuli! Ngineminyaka engu-24 ngikulo msebenzi futhi angikaze ngiphathe uhlelo kumaSaftas, cabanga!"" kusho uHulisani owaqala ukugqama ethula iYo-TV eminyakeni edlule.",Aseqalile amalungiselelo amaSaftas
"Nokubongwa PhenyaneINTOKAZI ethathe isicoco sikaMiss SA emcimbini obuseTable Bay Hotel eKapa ngoMgqibelo ebusuku uShudufhadzo Musida (24) ithi izosebenza ngamandla ukusiza intsha nabesifazane abahlaselwe yizifo zengqondo ikakhulukazi emakhaya.UShudufhadzo, waseHa-Masia, eLimpopo, ungowokuqala ukuthatha lesi sicoco kulesi sifundazwe.Ekhuluma nabezindaba ngempumelelo yakhe uthe abantu abayesekile iqala ukungenela umncintiswano yibo abayibeke la ikhona manje.“Ngiyaziqhenya futhi ngiyajabula ngokumela iNingizimu Afrika. Ngiyathemba ukuthi angiyena owokuqala nowokugcina esizweni samaVenda ukuthatha isicoco. Engizokumela kakhulu ukugqugquzela imfundo nezomnotho emantombazaneni asemancane nabesifazane. Kodwa okukhulu kakhulu ukubasiza ezifweni ezithinta ingqondo,” kusho uShudufhadzo.Uthe ngokuthola ithuba elifana naleli uzoqhubeka nokwenza okuhle okwaqalwa abawine eminyakeni edlule.“Emakhaya abesifazane bathwala kanzima becabanga izinto ezibuhlungu abadlule kuzo, bangakwazi ukuthola usizo lokwelulekwa ngokwengqondo. Ngizimisele ukubasiza kulokho. Ngiyakholelwa ekutheni kumele umqondo wethu usebenze kahle ukuze sishintshe izinto eziningi ezingalungile kuleli. Ngizohlangana nezinhlangano ezehlukene nginxuse ukuthi sifundise ngokubalulela kokuba nomqondo ophilile kusuka ebuncaneni babo.“Okunye engizoqinisekisa wukuthi kuyenzeka khona emakhaya wukuthi intsha iyakuthola ukudla nazo zonke izidingo ukuze yenze kahle ezikoleni ekuzo.“Ukuqala lolu hambo kimi kuze kube yimanje kube yinto engingeke ngiyifanise nalutho. Ngaphambi kokuthi ngingenele uMiss SA, ngangiphupha ngokusiza abesifazane nezingane, ngakho-ke ithuba lami leli. Impilo yami ishintshe kakhulu futhi ayishintshele mina kuphela kodwa nempilo yesizukulwane esiza ngemuva kwami.”Ngokuphumelela kwakhe uhlabene ngemiklomelo kaR3 million.Indawo yesibili ithathwe nguThato Mosehle (25) waseKlerksdorp, eNorth West, eyesithathu yathathwa uNatasha Joubert (23), wasePitoli.Uhlelo beluphethwe usaziwayo uNomzamo Mbatha.Kunandise uSho Madjozi, Mi Casa, Ami Faku, Sun-El Musician noJimmy Nevis.Amajaji omcimbi bekuwuZozibini Tunzi, Anele Mdoda, Peggy-Sue Khumalo, Leandie du Randt noKim Engelbrecht.",Ngizosiza abenezifo zengqondo: Shudufhadzo
"KUPHELILE ukuqagela, ukaputeni wamaBhokobhoko uSiya Kolisi usezojoyina iCell C Sharks njengomdlali wayo. UKolisi (29), uzodlalela oShaka ngenxa yesivumelwano senkampani ethenge amasheya kuleli qembu elizinze eThekwini, iMVM Holdings yase-USA. Kuvele nokuthi iqembu abelidlalela uKolisi, iWestern Province belifuna imali engu-R1 million, ukuze limdedele kwinkontileka yakhe ebizophela ngo-Okthoba nonyaka.Kulindeleke ukuthi uKolisi ethulwe yiSharks maduzane. Akucaci-ke nokho ukuthi ngabe uzolithatha yini ibhande lobukaputeni kuLukhanyo Am, noma izinto zizoqhubeka njengokwejwayalekile.Esitatimendeni esithunyelwe yiWestern Province izolo,  ithe  bazamile ukumncenga uKolisi ukuthi ahlale kodwa wanqaba.""UKolisi ubevele ephelelwa yinkontileka neqembu ngo-Okthoba. Iqembu lizame konke okusemandleni ukumgcina kodwa umdlali wathi usefisa ukushiya,"" kusho isitatimende.Ushiya kwiProvince nje bese ehlale iminyaka engu-11, kwazise wajoyina leli qembu ephuma esikoleni.Bese edlale amahlandla angu-118 kwiProvince.Uthathe izintambo zobukaputeni kwiProvince ngo-2017, kwathi ngo-2018 wamenyezelwa njengokaputeni weqembu lesizwe amaBhokobhoko.Sekuwumlando ukuthi ngo-2019, uKolisi neqembu lesizwe banqobe isicoco seNdebe yoMhlaba ngaphansi kobuholi bukaRassie Erasmus obengumqeqeshi ngaleso sikhathi. Izinkinga zemali bese zibhokile kwiSharks, kodwa lokho sekubukeka njengomlando njengoba leli qembu seliphethwe iMVM Holdings yaphesheya kwezilwandle.Ngesizini edlule, iSharks ingelinye lamaqembu angakhala kakhulu ngokuphazanyiswa wukubheduka kweCoronavirus. Kwamiswa imidlalo yeVodacom Super Rugby ihamba phambili. Ayikwazanga nokunqoba iCarling Currie Cup, yehlulwa kowamanqamu yiVodacom Bulls. ",UKolisi usebheke kwiCell C Sharks
"MHLELI: Ngivumele ngincele kule nsengwakazi eyiphephandaba lesizwe elisithatha lisibeke nala abanye bengafiki khona.Kulobu bugebengu nokubulawa kwabantu esikubona nsuku zonke kwithelevishini nasemaphephandabeni kubulawa odadewethu, abafowethu nezihlobo ngabantu abaziwayo nabatholwa benamacala. Ngabe uhulumeni wethu ufuna kuze kwenzekeni kanti?Mina nginaso isisombululo kule nto, yisigwebo sentambo esiyisisombululo. Ngiyazi abaningi bazophikasana nami kulokhu bethi kwafa abantu abaningi ngendlela engafanele ngesikhatthi sobandlululo kodwa-ke njengoba besho kwakuyisikhathi sobandlululo, manje sekubusa uhulumeni wentando yabantu. Ake sibukele komakhelwane bethu abafana neBotswana. Sikhona isigwebo sentambo futhi uma uqhathanisa izinga lobugebengu nelethu la eMzansi izibalo zikhomba ukuthi eBotswana liphansi kakhulu.Ukubopha umuntu otholwe kunesiqiniseko sokuthi udlwengulile waphinde wabulala izingane ezintathu emndenini akusizi ngalutho ngoba nasejele lapho wondliwa yimali yentela ekhokhwa uye lo muntu abulale izingane zakhe. Sekwanele manje ma-Afrika ngicela uhulumeni ayibukisise kahle le ndaba futhi nginesiqiniseko sokuthi ingabehlisa ubugebengu nokubulawa kwabantu.ThokozaniELovu",[IMBONO] Isigwebo sentambo singaba yisisombululo kule ngwadla
"SEKUQUBUKE inkombankombane ngokusha komuzi wobeyiMeya yaseMvoti, uMnuz Philani Mavundla nomunye onukwayo ngokusha komuzi, osesikhundleni komunye womasipala, amgagulile kodwa ongatholanga ukuphawula.NgoLwesihlanu ebusuku kuqubuke ingomane yomlilo ongathi ubaswe yizimuzimu, emzini kaMavundla kusha umuzi kungaziwa ukuthi wokhelwe wubani.Kusha isithabathaba somuzi nje uMavundla usanda kumemezela ukuthi uyasishintsha isigqoko kwezepolitiki uyayishiya i-ANC, ujoyina iNFP.Uthe kungenzeka ukuthi ukusha komuzi wakhe kusukela lapho ngoba uthole izinsongo zivela komgagulile, obonakala engahambisani nesinqumo sikaMavundla.‘’Kusobala vele ukuthi ukujoyina kwami iNFP akwehlanga kahle kwabanye. Kodwa ngiyazibuza ukuthi yini ngithole izinsongo bese kusha umuzi wami.Ngithukwe yimeya * ... ingibiza ngawo wonke amagama, yaze yathi ayihlome ihlasele,’’ kuchaza uMavundla.UMavundla ukhale nangokuthi ngesikhathi kufika izicishamlilo, sifike safa esisodwa ngaphandle komuzi wakhe, sangamsiza ngalutho.Labo abebethunyiwe bebenganawo namathuluzi afanele okusebenza, beswele ngisho ithoshi lokukhanyisa besebenzisa amaselula nelati elilodwa.Imeya esolwa uMavundla ayitholakalanga ocingweni lwayo emuva kokuba izanywe izikhathi eziningi, yashiyelwa nomyalezo engawuphendulanga.Kunombhalo Isolezwe ngeSonto elinawo lapho kusolwa ukuthi ubhalwe ngonukwayo, kulapho okunamazwi khona athi ayihlome, okusolwa ukuthi abheke kuMavundla.Umbhalo okusolwa ukuthi ngowokunkwayo uthi i-ANC isetshenziselwe ukushintsha ukwesekwa kwayo kuye kwiNFP ngabantu abangosomathuba.Sonke siyazi ukuthi uma bengekho abaholi bangempela kugqama abaholi mbumbulu. Abantu abathanda i-ANC, kufanele basukume bayivikele kukho konke okuzovela kusukela manje,’’ kusho okusolwa ukuthi ushise umuzi, kwiFacebook. UMavundla uthe akajiki kulesi sinqumo sakhe sokujoyina iNFP futhi umuzi wakhe uzolungiswa ngokukhulu ukushesha ngoba kushe amagumbi amabili nje kuphela, akulimalanga muntu.",Imeya ezinsolweni zokushisa umuzi
"Nokubongwa PhenyaneZIWOLE izindondo izintandokazi zemidlalo kuthelevishini, iGomora neThe River ezikhonjiswa kuMzansi Magic (DStv 161) ne-1Magic (103) kwiRoyalty Soapie Awards.Umcimbi wezindondo ubukhonjiswa kuSABC1 ngo-8 kuya ku-10 ebusuku ngoMgqibelo, lapho bekuhlonishwa abalingisi bemidlalo ehlukene yakuleli.Kuhlonishwe neqhaza lalabo abasebenza emikhakheni ehlukene yokukhiqizwa kwemidlalo.Imidlalo eqoqe izindondo ezimbalwa iThe Queen ethole izindondo ezintathu, iGomora yadla ezine kwathi iThe River yakhala yemuka nezinhlanu.Umlingisi oyisithandwa sabaningi kulezi zinsuku uSannah Mchunu uhlabane ngendondo ye-Outstanding Supporting Actress.Lo mlingisi akandanga ngamaningi ebonga indondo, ubonge izingane zakhe eziyisikhombisa wathi zimgqugquzele, zaphinde zameseka engena kulo mkhakha.“Ngiyabonga kakhulu kubahleli balo mcimbi ngoba le ndondo isho lukhulu kumina. Angazi ngithini, ngiyabonga kakhulu nakubalandeli bami,” kuchaza uSannah.Omunye umlingisi ohlabane nguSicelo Buthelezi olingisa indawo kaTeddy emdlalweni iGomora, ohlabane nge-Outstanding Newcomer.Ubonge ozakwabo asebenza kulo mdlalo.“Ngiyabonga kakhulu kuNtobeko Sishi noSiphesihle Ndaba esibambisene nabo kahle kulo mdlalo. Ngiyabonga nakuzona zonke izinkakha zabalingisi kulo mdlalo esisebenze nazo kahle nezangifundisa lapho kumele ngenze khona kahle,” kusho uSicelo.Omunye othole izindondo ezibalulekile nguSindi Dlathu, olingisa indawo kaLindiwe kwiThe River.Uthole indondo ye-Outstanding Couple nozakwabo uHlomla Dandala abangabashadikazi kulo mdlalo. Wathola eye-Outstanding Female Villain.Uzalo luhlabane ngendondo eyodwa ye-Outstanding Lead Actress, ethathwe nguDawn Thandeka King, ngendawo kaMaNgcobo.Abanye abahlonishiwe yilaba:Outstanding Editing TeamIsibayaOutstanding LightingThe QueenOutstanding Art DirectionGetroud met RugbyOutstanding Directing TeamGomoraOutstanding Make-Up & HairThe RiverOutstanding WardrobeThe QueenOutstanding Writing TeamSkeem SaamMost Popular Soapie of the Year (Public Vote Category)GomoraOutstanding Supporting ActorSthembiso Khoza onguShaka Khoza kwiThe QueenOutstanding Lead ActorPresley Chweneyagae onguCobra kwiThe RiverOutstanding Male VillainDirk Stoltz onguDeWet Basson kwi-7de LaanOutstanding SoapieBinnelandersSocial CohesionGetroud met RugbyBackground ActorSphiwe MsebeLifetime Achievement AwardAngus Gibson",Iwole izindondo ezinhlanu iThe River
"SHARIKA REGCHANDUMASIPALA waseMsunduzi odume kabi ngokungaphathwa kahle kwezimali uphendule amatafula wathola umbiko omuhle wokusetshenziswa kwenkece kusabelo-mali sika-2014/2015.Ngemuva kweminyaka emihlanu obukade ungenayo imali ngayo ngenxa yokungasetshenziswa budedengu kwayo, kulo nyaka kutholakale ukuthi wonke amabhuku awo ami ngendlela.Lokhu kuvele ngesikhathi kwethulwa imibiko yomasipala emcimbini obuseSibaya Casino izolo ekuseni.IMeya yaseMsunduzi, uMnuz Chris Ndlela, ibijabule, yabonga imenenja yomkhandlu, uMnuz Mxolisi Nkosi, nethimba lakhe.“UNkosi utakule umkhumbi wethu uzika njengoba afica umasipala wethu usesimweni esibucayi wawuthatha wawubeka kuleli zinga okulo njengamanje,” usho kanje.UNkosi ubonge ithimba lakhe ngokubambisana naye ekufezeni iphupho lakhe lokuthi umkhandlu waseMsunduzi uthole umbiko omuhle.“Kubonakala sisebenza kahle cishe kuyo yonke iminyango emkhandlwini. kuyiqiniso ukuthi sisuka kude lapho izinto kade zingahambi kahle khona kodwa sisengenza kangcono kakhulu kunalokhu esikuzuzile,” usho kanje.Ngo-2010 umasipala waseMsunduzi wafakwa ngaphansi komlawuli ozimele womnyango wezokuBusa ngokuBambisana neziNdaba zoMdabu oholwa nguNkk Nomusa Dube-Ncube emuva kwezinsolo zokungazisebenzisi ngendlela efanele izimali.IMeya yangaleso sikhathi nemenenja kamasipala baphucwa amandla abo, kwalethwa ithimba elisha labaphathi ngenhloso yokutakula umkhandlu njengoba wawubonakala ucwila nomkhumbi.UMnuz Johann Mettler waqokwa waba wumlawuli kwathi ngesikhathi inkontileka yakhe iphela ngoDisemba ngo-2010, waphindela esikhundleni sakhe sokuba yisikhulu esiphezulu kwa-SA Local Government Association (Salga).Esikhundleni sikaMettler kwabe sekungena imenenja yomkhandlu weTheku, uMnuz Sibusiso Sithole, owabamba izintambo umasipala waze waphuma ngaphansi komlawuli ngo-2011, kwase kungena uNkosi ezintanjeni osetholele umkhandlu umbiko omuhle okokuqala eminyakeni emihlanu kwembulwa kwembeswa eMsunduzi.",UMsunduzi unconyiwe ngemali kulokhu
"UMLINGISI oqale ukuzakhela igama emdlalweni Uzalo uKay Sibiya, uthi bekuyiphupho lakhe ukuthi ngelinye ilanga abe yingxenye yomdlalo iGenerations: The Legacy.Uveze ukuthi ngenkathi esemncane esaphupha ngokulingisa, wayecabanga ukuthi ikhono lakhe uzoqala ukuligqamisa kulo mdlalo.UKay ungomunye wabalingisi abasha kulo mdlalo okusanda kuqala isizini entsha. Ulingisa indawo kaSiyanda, ongumfowabo kaJack Mabaso. Ekhuluma ngomdlalo uKay, uthe ukujabulele ukuba ingxenye yomndeni eyenza lo mdlalo.“Uyazi nginemizwa engafani ngokuba yingxenye yalo mdlalo njengoba ngithukile kodwa ngijabule futhi ukuthi ekugcineni iphupho lami leminyaka selize lafezeka. Umlingisi ongangami angakutshela ukuthi sonke sisakhula futhi sisaphupha ngokuba kuthelevishini, umdlalo esasifuna ukuba kuwona yiyona iGenerations, ngakho kuyajabulisa ukuthi ekugcineni sekwenzekile,“ kuchaza uKay.Ekhuluma ngoSiyanda uthe ungowesilisa ozithembayo, owaziyo ukuthi ufunani empilweni futhi olimelayo iqiniso.“Ukhule kahle ekhaya elifudumele uSiyanda, ekhuliswa abazali bakhe bobabili. Kodwa angakwazi ukuthi umama wakhe esemncane eneminyaka engu-17, wathola ingane yomfana manje esikhulile futhi eyesatshwayo nehlonishwayo njengoba iyisigebengu, enguJack Mabaso. Kuzocaca emdlalweni ukuthi uSiyanda kumphatha kanjani lokhu azokuthola njengoba esekhulile nje,“ kusho uKay.URussel Savadier ongomunye wabaqasha abalingisi kulo mdlalo, uveze ukuthi akekho umlingisi wakuleli owamfikela emqondweni ngesikhathi besungula indawo kaSiyanda.“Sasifuna umuntu ozongena athi khaxa kule ndawo, oyinsizwa ebukekayo futhi ezoba nesithunzi, uKay uyena owafika emqondweni wami, nangempela samthola. Yena noVusi Kunene (Jack Mabaso), ungafunga ukuthi bazalwa ndawonye ngempela,“ kuchaza uRussel.Uthe uJack uzothola ngomndeni wakhe nangomama wakhe emuva kokuthi eye esangomeni, okuzothi esamfuna uTshidi (Latoya Makhene), amthole kuqala, ukuze afeze izinhloso zakhe. ",Kufezeke iphupho leminyaka kuKay nge
MHLELI: Ngicela ukuthi qaphu ngengikuzwe emsakazweni ngaphinde ngafunda ngakho kwelakho langoNovemba 12 ngaphansi kwesihloko esithi “ngeke zifunwe izitifiketi ezinganeni zangaphandle kuleli.”Le nkulumo ingethusile ngoba sinenkinga yokulawula abantu bangaphandle abangena kuleli ngokungemthetho nabangene ngokusemthethweni okungaze kusidalele izinkinga ezinhlobonhlobo.Okunye okungixakayo wukuthi kuzoqinisekiswa kanjani ukuthi ingane ahamba nayo umuntu bahlobene ngani nayo nokuthi uma kwenzeka bedukelana kuyokwenziwa njani ukuthola izihlobo zayo.Okunye wukuthi uma kwenzeka kutholakala into eyicala enganeni kuyothiwa ibihamba nobani uma ingenawo yona amaphepha ayihlobanisa nomuntu omdala othile. Iyaxaka le nto yokuthi uma sifuna ukwakha amathuba emisebenzi singabe sisazibheka izinto ezingasidalela inkinga ngomuso.Le nto ifana nse nale nto yokuthi abatshali zimali bathi abanikwe ilungelo lokuqasha baxoshe ngendlela abayithandayo ukuze benze inzuzo. Umbuzo engizibuza wona uthi ikuphi inkinga uma abahamba nezingane bephethe amaphepha ezingane uma behamba nazo. Uma abavakashi beze ngokuvakasha okuqondile abangabi nenkinga yokuphatha amaphepha ahambisana nokungena kuleli.Kule mihla kunenkinga yokushushumbiswa kwabantu okukhungethe umhlaba jikelele. Lokuxegisa kwethu izinto kulelizwe kuzokwenza sibe yisizinda sezigebengu ezinhlobonhlobo. Kuzomele inhlangano ebusayo ibheke ukuthi ongqongqoshe abazenzeli abakuthandayo kodwa bahamba emigomweni yeqembu ngoba abantu basuke bevotele imigomo yeqembu hhayi ekangqongqoshe.Ongqongqoshe abalawulwe yimigomo yeqembu ukuze imigomo yeminyango kahulumeni ingashintshi. Abayibhekisise kahle imithetho ngaphambi kokusayina.B khathieThekwini,Luyethusa olokwamukelwa kwezingane zabokufika
"UNICHOLAS Ninow (22) ulivumile icala lokudlwengula intombazanyana eneminyaka engu-7 ethoyilethi lasendaweni yokudlela iDros eSilverton ePitoli nonyaka ngesikhathi evele eNkantolo yaseNorth Gauteng ngoMsombuluko.UNinow uvume icala lokudlwengula, elokutholakala nezidakamizwa kanye nelokwephula ingalo yomthetho kanti uliphikile icala lokushaya unina kamgilwa nabanye abasebenzi baseDros ngesikhathi esebanjiwe.Kukholakala ukuthi uNinow walandela le ntombazanyana ngesikhathi isuka endaweni yokudlala yakhona eDros iya ethoyilethi wabe eseyidlwengula. Kusolakala ukuthi unina wentombazanyana nguyena owambamba oqotsheni egila lo mkhuba ngesikhathi eyobheka indodakazi yakhe.Kwasabalala amavideo ezinkundleni zokuxhumana ayekhombisa uNinow enqunu egcwele igazi kuzwakala nowesifazane owayekhala. Lesi sigameko sashiya abantu bedabuka enkundleni uTwitter, abanye besola iDros ngokungaphephi kanti abanye babesola unina wale ntombazanyana ngokuba budedengu.UNinow ungene enkantolo wahlala phansi wazifihla amehlo ngesikhathi izintatheli zizama ukumthatha isithombe. Ngesikhathi ummeli wakhe efunda ukuvuma kwakhe icala uNinow uvele wakhihla esikaNandi kanti nasemuva kwakhe bekuhleli owesifazane osekhulile okusolwa ukuythi ngowomndeni naye obelokhu esula izinyembezi.Ngasekuqaleni konyaka, umsolwa wahlolwa ingqondo izinsuku ezingu-30 esibhedlela sengqondo iWeskoppies lapho ayehlolwa khona ngodokotela abane. Lokhu kwalandela ukuthi ummeli wakhe uMnuz Riaan du Plessis eveze ukuthi uNinow wabe enomlando wesifo sengqondo kanti futhi ubenenkinga yezidakamizwa kusukela eneminyaka engu-14. Ukuhlolwa kwakhe kwaveza ukuthi ukulungele ukuqulwa kwecala.Amalungu e-African National Congress Women's League kanjalo noNgqongqoshe wezokuBambisana nezeNdabuko uNkk Nkosazana Dlamini-Zuma bebehambele inkantolo ngoMsombuluko. ",Ulivumile icala owadlwengula intombazanyana (7) esitolo sokudla
"UMENGAMELI we-EFF, uMnuz Julius Malema, uphakamise ukuthi ukhetho lohulumeni basekhaya lwangonyaka ozayo luhlehliswe emuva kokobheduka kweCorona.Ethula inkuluma emgubheni we-EFF weminyaka eyisikhombisa yasungulwa izolo, uMalema uthe ukhetho lwangonyaka ozayo ngeke kube ngolukhululekile, waphakamisa ukuthi luhlehliselwe u-2024.“Amaqembu amancane ngeke akwazi ukukhankasa ngokukhululeka ngenxa yezimo ezikhona, yingakho sithi ukhetho aluhlehle,” kusho uMalema.Nakuba uMalema ephakamisa ukuthi luhlehle kodwa i-IEC isanda kuthi iyaqhubeka namalungiselelo okuphatha ukhetho.UMalema ubuye waphakamisa ukuthi izwe libuyele esigabeni sesihlanu sikathaqa ukuze kuliwe neCorona.“Uma izwe lingabuyeli esigabeni sesihlanu, uMengameli Cyril Ramaphosa kuzomele abekwe icala lokubulala abantu kanti asikhohliwe futhi yindaba yaseMarikana,” kusho uMalema.UMalema usole uRamaphosa ngokuthatha izinqumo ezibeka impilo yabantu engcupheni ngoba efuna ukujabulisa labo asephakatheni labo okungongxiwankulu abamhlophe.Uthe uRamaphosa udayise izwe ngengilazi yewayini kanti lowo uMnuz Jacob Zuma wadayisa izwe ngepuleti lesitshulu.Uthe uhulumeni ushaye isikhala ngokuthi athi akuvulwe izikole ngesikhathi sisephezulu isibalo sabantu ababulawa nabangenwe iCorona.“Imbangela yokujaha ukuthi kuvulwe izikole bekuwukuthi kudliwe imali yamathenda yokuhlanza izikole njengoba kubhubhudlwa imali yokuhlinzeka ngezifonyo.”Uthe inkohlakalo ikhule kakhulu ngaphansi kobuholi bukaRamaphosa ikakhulukazi emuva kokubheduka kweCorona.UMalema unxuse ukuthi kube nobumbano eqenjini lakhe ukuze liqhubeke nokukhula libe yisikhondlakhondla kwezombusazwe.Uthe kwi-EFF akekho umholi ongcono kunomunye.UMalema uthe ngesikhathi iqembu lakhe lisungulwa eminyakeni embalwa edlule baningi abebecabanga ukuthi ngeke lilibone ilanga njengamanye amaqembu.“Saqeda unyaka bathuka, bathi ngeke siye engqungqutheleni, sabukhetha ubuholi, nasengqungqutheleni yakamuva yaseNasrec baningi ababethi ngeke sibuye khona kodwa namanje sisahlangane yize ziningi izihibe esidlule kuzo kodwa sinqobile,” kusho uMalema.Uthe amalungu abo manje kumele aqale asebenzele ukuthi iqembu selizoba neminyaka ewu-10.“Iphelile manje indaba yokuthi i-EFF yiqembu elincane. Manje sesiyiqembu elikhulu, elifike kwezwakalala kwezombusazwe.”Kule minyaka eyisikhombisa bekhona yinkulu impumelelo asebeyizuzile ehlanganisa nokuba wongqoshishilizi ekulweleni amalungelo abantu nokulwela indaba yokubuyiswa komhlaba kubantu. Yizitshudeni ze-EFF ezazihola umkhankaso wokulwela imfundo yamahhala ezikhungweni zemfundo ephakeme.",UMalema ufuna luhlehliswe ukhetho
"S’MANGELE ZUMAUNESILONDA esingapholi uNksz Thuli Mthembu (42) ongunina womsakazi wesiteshi somphakathi iRise FM, uNksz Nontsikelelo Thango (23), okusolwa ukuthi wadutshulwa wabulawa ‘yisoka’ lakhe elalithi lizama ukudubula isigebengu esasizama ukuduna imoto yalo emgwaqweni u-N2 ngaseSlovo, KwaMbonambi, ngenyanga edlule.UNksz Mthembu uthe ngeke axole engakalitholi ithuba lokukhuluma nomsolwa uMnuz Bongani Mthiyane (35), amchazele kahle ukuthi yadubuleka kanjani indodakazi yakhe.UMthiyane, ongaphandle ngebheyili, kulindeleke ukuthi abuyele eNkantolo yakwaMbonambi ngoMeyi 3.“Umsolwa angimjwayele, umuntu engimazi kahle ngumfowabo owayenguthisha kaNontsikelelo. Umfowabo ube lusizo kakhulu emndenini kusukela uNontsikelelo esafunda isikole, emsiza ngoba ebona usizi lwethu. UNontsikelelo ufa nje uBongani usanda kuzomcela ekhaya ukuthi ayomdayisela esitolo sakhe eMzingazi njengoba ayengakawutholi umsebenzi ongcono. Angikwazi ukuthi bebethandana, uNontsikelelo ubenomyeni wakhe abanengane naye eneminyaka emibili,” kusho uNksz Mthembu.Uthe okumxakayo wukuthi uMthiyane ujwayele ukungena ngemoto aze ame egcekeni uma ephelezele uNksz Thango kepha ngosuku lwesigameko wama emgwaqweni.“Angazi noma kwase kufike usuku lwendodakazi yami lokufa yini. Ngizwa kuthiwa kwangqongqoza umuntu ewindini likaBongani ngesikhathi behla emotweni. Lo muntu wacela ukulayithiswa ugwayi kepha uBongani wathi akabhemi. Ngesikhathi befulathele lo muntu wabuyela wayoma ngasemotweni wabuye wabalandela. Kuthiwa uBongani wakhipha isibhamu wabuyisela uNontsikelelo ngemuva, engathi ingane yami yadubuleka ngesikhathi izama ukuvimba uBongani ukuthi angamdubuli lo muntu. Kuningi okungangicaceli, yingakho ngifisa ukuthi ake azongichazela kahle,” kulandisa uNksz Mthembu.Uqhube wathi uma kwenzeka iphutha ngempela uMthiyane kuzomele akhokhe isinxephezelo emndenini ngephutha lakhe.Umphathisiteshi weRise FM, uMnuz Bonginkosi Bhengu, uthe banethemba lokuthi umthetho uzothatha indawo kuleli cala njengoba kunzima ukukholwa ukuthi wadubuleka ngephutha.“Silahlekelwe kakhulu thina njengoba uNontsikelelo ubengumfundi aphinde abe ngumhleli wezindaba esiteshini,” kusho uBhengu.",Umama ufuna iqiniso kumsolwa
"KUBE nesikhalo ngokuboshwa kowesifazane obebhikisha engagqokile ngoba ekhala ngokuhlukunyezwa ngokocansi.UNksz Gugu Ncube ube ngundabuzekwayo ezinkundleni zokuxhumana okubalwa kuzo uTwitter izolo ngesikhathi kusabalala i-video yakhe egqoke iphenti nesikibha ebhikisha ngaphandle kweziNdlu zoMbuso i-Union Buildings ngoba ekhala ngokuhlukunyezwa kwakhe athe kwenzeka esasebenza esikhungweni semfundo ephakeme i-University of South Africa (Unisa).Kule video uzwakala ebalisa ngokuhlukunyezwa ngomunye wabaphathi athi wayefuna alale naye. Uphinde aveze ukuthi wabika kubaphathi base-Unisa kodwa kwangenziwa lutho. Uthe kunokuthi athole usizo lesi sikhungo sathi usulile emsebenzini.Kule video uze aveze negama lomphathi amsola ngokumhlukumeza nathe wayefuna alale naye.Kwenye i-video ubonakala ethathwa ngamaphoyisa esifazane angaphezu kwamahlanu amphoqa ukuthi angene evenini yamaphoyisa ngenkaniElinye lamalungu omphakathi abonakala kuyona lizwakala liwabuza ukuthi uboshelwani, bese kuphendula elinye lamaphoyisa lithi uboshelwa ukungaziphathi kahle emphakathini.Esitatimendeni, i-Unisa ithe ikhathazekile ngesenzo salona wesifazane abathe ubesebenza kwesinye isikhungo ebesixhaswe yinyuvesi i-Unisa Centre for Early Childhood Education (UCECE).Bathe okubakhathaza kakhulu ukuthi akukhona okokuqala lona wesifazane ezama ukwehlisa isithunzi senyuvesi emuva kokuphela komsebenzi wakhe.Bathe ngenxa yokuthi lesi sikhungo sizimele, lona wesifazane akakaze aqashwe yinyuvesi.Baveze nokuthi usifakile isikhalo sokuhlukunyezwa kwase kulandelwa imigudu efanele ukubhekana naso okubalwa kuzo ukumiswa kwabasebenzi abathile okubalwa kubo nalabo ababengamalungu ebhodi i-UCECEBathe emuva kophenyo olunzulu kwavela ukuthi akukho okubambekayo ezinsolweni ezazibekwe kuloyo msebenzi owayesolwa.“Noma silihlonipha ilungelo lokuthi alwele akholelwa kukhona kodwa mayelana nokungaphatheki kahle ngendlela kodwa siyamnxusa ukuthi ayeke akwenzayo nokuthi angalifaki igama lenyuvesi endabeni ephakathi kwakhe ne-UCECE. Inyuvesi ayikweseki ukuhlukunyezwa nanoma yikuphi futhi izithathela phezulu izindaba ezithinta ukuhlukunyezwa,” kusho uthishanhloko walesi sikhungo, uSolwazi MandlaMakhanya.Abantu banikele ezinkundleni zokuxhumana begxeka ukuboshwa kwakhe abanye beveza ukuthi kufana nokuthi usehlukumezeka okwesibili.",Uboshiwe obhikishe efake iphenti
"UFAROUK Khan, uchome uphaphe lwegwalagwala, umqeqeshi weCapeTown City, uBenni McCarthy, ngokuba nesibindi sokunikeza uTokelo Rantie, elinye ithuba lokuzibonakalisa kulo mdlalo ngemuva kokunyamalala kwakhe isikhathi esingangesizini engawuthinti unobhutshuzwayo ngenxa yokungamhambeli kahle kwezinto eTurkey.UKhan nguyena owathuthukisa lomdlali ekudlaleni unobhutshuzwayo enkulisa yakhe iStars of Afican Football Academy.URantie (27), ovuswa kwabafileyo ubedlala kwiGençlerbirlii Spor ngemuva kokushiya kwiBournemouth yase-England kusukela ngo 2013kuya ngo2016, ashiye ngawo ngoba eseya eTurkey.“Kufanele ambonge uBenni (McCarthy) ngokuba nesibindi sokumnikeza elinye ithuba.“Akekho umqeqeshi ebholeni elikhokhelwayo ongavele abe nesibindi sokusayinisa umdlali obesehlale isizini yonke engadlali.“Engibona ukuthi kuqinise uBenni ukuthi athathe lesinqumo kungenxa yokuthi ngesikhathi bekwiPirates ubambe iqhaza lokuba ubhuti omdala kaRantie, emeluleka futhi emcobelela ngamava okudlala njengomgadli,”kusho uKhan.Ebuza ukuthi ngabe yini lena eholele ekutheni uRantie angadlali isizini yonke uthe kube ngenxa yezizathu ezibhekene naye, engingathandi ukwenaba ngazo kwabezindaba.“Anginayo imininingwane ngokwaqhubeka eTurkey ngoba wayemukelwe ngesasasa ngesikhathi efika khona. Engimncoma ngakho uRantie ukuba bukhali ekutheni abone ukuthi ngubani kubaqeqeshi abebemfuna ongabuyisela izinga lakhe endaweni yalo. UBenni ungumqeqeshi osemncane futhi okwaziyo ukusebenzisana nabadlali. Ngakho angingabazi ukuthi ukusebenzisana kwabo kahle usengazithola ebuyela e-Europe ngemuva kwesizini,”kusho uKhan.Ukunyamalala kukaRantie ngesizini edlule kumlahlekisele ngendawo yakhe kwiBafana Bafana ngemuva kokushaya into ecokeme ngesikhathi idlala neNigeria edume ngamaSuper Eagles kuhlungelwa imidlalo ye-Afcon ezodlalelwa eCameroon ngonyaka ozayo.URantie ufike kahle kwiCity ngesikhathi lapho idlala ibhola elinenkosi phakathi nokuthi leli qembu lizodlala emdlalweni wamanqamu eMTN 8 Wafa Wafa ngokuphela kukaSepthemba.Lo mgadli usayine iminyaka emithathu kuleli qembu laseKapa elibophele izikhweqe zabadlali.",UFarouk ubabaza isibindi socija iCape Town City
"UMA ziqhubeka nokwehla izibalo zabahaqwa yiCovid-19, ingaxegiswa imithetho yokuvalwa kwezwe.UNgqongqoshe wezeMpilo kuleli uDkt Zweli Mkhize, uthe umnyango wakhe usiqaphile isimo futhi uyabona ukuthi kusukela ngesonto eledlule ziyehla izibalo zabatheleleka ngeCovid-19 kuleli. Uthe lezi zibalo zehle ngo-19% ngoLwesihlanu,  zisuka ku-36% okuyinto ethembisayo."" Ukwehla kwezibalo zabahaqwa yileli gciwane kuhambisana nokwehla kwabalaliswa ezibhedlela, beguliswa yilo. Sinethemba lokuthi kuzokwehla ingcindezi ebhekene nezikhungo zezempilo ezizimele nezikahulumeni efakwa yileli gciwane. Sihlale sibhekile ukuthi izibalo zimi kanjani ngoba izibalo yizo eziholela ekutheni kuthathwe isinqumo sokuxegiswa kwemithetho yokuvalwa kwezwe. Kuyasijabulisa ukuthi abantu bakuleli bayayilandela imigomo ebekiwe,""  kusho uDk Mkhize.Uthe nakuba kukhona ukwehla okubonakalalo kodwa izinga lokuthelelana kwabantu lisephezulu kusadingeka lehle, lize libe sezingeni elamukelekile"" Kubalulekile ukuthi singakhathali ukulandela imigomo elawula ukusabalala kwegciwane okungukufaka izifonyo, ukuqhelelana, nokugeza izandla ngamanzi anensipho noma ngesibulali magciwane,""  kusho yena.Uqhube wathi umnyango wezempilo usuluphothulile uhlelo lwesection 21  olugunyaza umnyango ukuthi usabalalise umgomo weCovid-19, okhiqizwa yiSerum Institute of India."" Isikhungo esigunyaza ukusetshenziswa kwemithi kuleli, iSouth African Health Products Authority (SAHPRA), sesikugunyazile lokhu. Ezinsukwini ezizayo umphakathi sizowazisa ngebanga eselihanjiwe ukuze kutholakale  umgomo wokuqala. Okulindelekile ukuthi ufike kuleli ngaphambi kokuthi kuphele ikota yokuqala. Esingawutshela umphakathi ukuthi konke kusahamba ngohlelo,""  kusho uNgqongqoshe.Uthe basebenzisana nezinhlaka ezifanele ukuze baqiniseke ukuthi uhlelo lokusatshalaliswa kwalo mgomo luhamba ngendlela.  Uthe bewumnyango bathintwe ngabadayisi abazimele abadayisa imigomo"" Siwumnyango sithathe isinqumo sokuthi ibhekwe leyo migomo ukuthi ngeyangempela yini, ngokuthi kukhulunywe nabakhiqizi bayo ukuze kuqinisekiswe ukuthi iphephile. Siwumnyango sixhumana ngqo nabakhiqizi ngenhloso yokuthi sazi ukuthi imigomo esiyithengayo iphephile,""  kusho uDkt Mkhize ",Ingaxegiswa imithetho uma zehla izibalo zeCovid-19
"UMHOLI we-EFF, uMnuz Julius Malema, usephakamise ukuthi kwenziwe uphenyo ngezibalo zeCovid-19 kuleli, ngoba lezi ezinikezwa abantu njengamanje azilona iqiniso, kuphela kusetshenziswa bededengu izimali zabakhokhi bentela ngamathenda kube kuthiwa kuthengwa izinsiza zokulwa nokusabalala kweCovid-19.UMalema usho lokhu ngesikhathi ekhuluma  i-EFF igubha iminyaka eyisikhombisa yasungulwa.Uthe ukwenyuka kwezibalo zeCovid-19 kuleli, kudalwa ngumengameli odonsela isigingci sabelungu.Usole abathi abawuboni umsebenzi osewenziwe yi-EFF selokhu yasungulwa njengabaqambi manga.Phakathi kwezinto athe iqembu lakhe lazenza ukuze kuhlomule abantu abasemazingeni aphansi kuleli.Ukuphakamisa ukuthi kuthathwe umhlaba unikezwe abanikazi bawo ngaphandle kwesinxephezelo.Ukuvikela ihhovisi loMvikeli woMphakathi elihlale lihlaselwa “ngokungenabulungiswa”.Ukusiza izitshudeni ziyobhalisa emanyuvesi esikhathini lapho kwakuthiwa azibhalise kuphela ngokusebenzisa i-internet, ukulwa nokuhlukunyezwa kwabesifazane nokunye okuningi.UMalema usole owayengumengameli wakuleli uMnuz Jocob Zuma ngokudayisa izwe ngepleti lokudla.Umengameli Cyril Ramaphosa yena umsole ngokudayisa izwe ngengilazi yewayini.“Kwaphuma izithukuthuku sisungula leli qembu. Leli yiqembu lonogada, nelabasebenzi abasemazingeni aphansi,” kusho uMalema.Uthe namhlanje leli qembu selidumaze abaningi ababecabanga ukuthi ngeke lihlanganise le minyaka eseliyiqedile likhona.“Asikaze sibenzele phansi abantu abaningi bakuleli. Nangokuzayo sisazosebenzela izingane zakuleli lizwekazi ezidonsa kanzima,” kusho yena.Usole ukufika kwabamhlophe kuleli ngo-1652, ukuthi yikhona okwahlakaza impilo yabantu abamnyama, ngokubathatha njengabantu abangaphelele.“Bafike bakha umqondo wokuthi ngabelungu kuphela abakwazi ukuphatha izwe,” usho njalo.Usole iqembu elibusayo ngokusetshenziswa ongxiwankulu, wathi selaze lakha amaqembu ngaphakathi kulona ukuze azitike ngemali yabakhokhi bentela.NgokukaMalema, ukuphatha kukahulumeni wentando yabantu, kuholele ekubeni nokungalingani ngokwezinga lokuphila kwezinhlanga kuleli.Usole uhulumeni ngokuhluleka ukulawula izibhedlela ngendlela efanele njengoba ezempilo zibonakala zifadabala.Okucacayo ngokusho kwakhe, ukuthi ingqalasizinda isaqhueka nokusiza abamhlophe kodwa abamnyama basadonsa kanzima.“Ngokuzayo sifisa kube nemali efanayo e-Afrika yonke, kungabuswa izwe ngokulandela umqondo waseNtshonalanga,” kubalisa yena.Usole i-African Union ngokuba yisichuse esingenamsebenzi walutho.",UMalema ufuna kwenziwe uphenyo ngezibalo zeCovid-19
"KUDUTSHULWE iphoyisa lafa, elinye lalimala kanzima elalelwe unyendle yiqulu labantu abebehlomile eNsuze, ngeSonto.Kuthiwa amaphoyisa amabili asebenza ophikweni lwezoNhloli KwaZulu-Natal abefuna indoda esembonini yama-metered taxi ethinteka oxhaxheni lwamacala okubulala osomatekisi kule ndawo njengoba kunombango wokuthutha abagibeli phakathi kwabantu bama-metered taxi nosomatekisi.Umthombo weSolezwe ocele ukungadalulwa kodwa olwazi ukusuka nokuhlala udaba lombango wokuthuthwa kwabantu, uthe amaphoyisa abeyofuna igenge yama-metered taxi ethinteka emacaleni okubulawa kwabantu endaweni kubalwa nosomatekisi.“Kunomuntu osembonini yama-metered taxi nomfowabo abayinkinga asebebaqedile abantu basematekisini njengoba kuliwa kubangwa umsebenzi, babulala abantu ngisho emini baphinde bashise nezindlu zabo,” kusho umthombo.Uthe abasolwa bathinteka nasecaleni lokubulawa kukasihlalo kasoseshini wamatekisi eNsuze ohambela oThongathi naseMgungundlovu.“Sebephelile abantu kusukela kuqale le mpi kanti abasolwa bayaziwa,” kusho umthombo.Uthe kodwa abasolwa sebezilungisile njengoba sebebulele nephoyisa.Okhulumela amaphoyisa kuzwelonke uColonel Brenda Muridili uthe kuvulwe icala lokubulala nokuzama ukubulala esiteshini samaphoyisa saseNsuze.“Kusolwa ukuthi ngoNovemba 3, ngabo 5 ntambama, amaphoyisa amabili ophiko lwezobuNhloli KwaZulu-Natal abelandela umkhondo othile wendoda efunwa uthuli mayelana namacala okubulala eNomyeni, eNsuze ngesikhathi edutshulwa yiqulu labantu ebelihlomile liwalalele unyendle, kwadubuleka uWarrant Officer oneminyaka engu-49, elinye iphoyisa elinguCaptain lalimala laphuthunyiswa esibhedlela.”",Kufe iphoyisa lilandela owamatekisi
"UHAMBELA phezulu umrepha odabuka eBergville kodwa osezinze eLindelani, eThekwini uBandile ‘Dr Bone’ Maphalala osanda kusayina isivumelwano sokusabalaliswa komculo wakhe emhlabeni wonke jikelele, yinkampani yase-USA, iWarner Music. UDr Bone uthe ujabule kakhulu ngoba wayengaziphuphi esebenza nenkampani ekuleli zinga.“Ngezinye zezinto umuntu, ikakhulukazi odabuka emakhaya noma ohlala ezindaweni ezinjengoLindelani, ongazitsheli ukuthi zingenzeka nakuwe. Uma uzwa ngama-record label anjengo Warner, ngeke wazitshela ukuthi ungagcina usebenzisana nabo noma umculo wakho ugcina usabalaliswa umhlaba wonke. Lesi sivumelwano enginaso manje neWarner siyithokozisa kakhulu inhliziyo yami ngoba singinika ithuba lokwenza engikuthandayo ngomculo wami. Umhlaba wonke uyogcina ulazi igama likaDr Bone.”Ubonge uNkulunkulu namadlozi ngesipho amnikeza sona.UDr Bone ngomunye wamaciko azobe eshiyelana inkundla kwi-Osindisweni Fun Run & Youth Celebration ezinkundleni zemidlalo zasoSindisweni eNdwedwe ngoJuni 23 phakathi kuka-8 ekuseni no-4 ntambama. Phakathi kwamaciko azobe enandisa kulo mcimbi kubalwa noShantel, Bella Meihn, DJ Lenny, AmaJuniya nePushers. Uhlelo luzobe luphethwe ngumsakazi weZwi Lomzansi 98.0 FM, u-Andile ‘MC Pholobas’ Ngcobo.Echaza uDr Bone uthe lizoguqula amafu livele lidume emini izulu ngenxa yamanoni akhe afana nelithi Kudum’Izulu, Fak’Umoya alenza nesilomo somculi kamaskandi esingasekho uMtshengiseni ‘Indidane’ Gcwensa elithi Noma Bengakhuluma.“Ngizokhipha amangwevu wodwa. Ngizobuye ngibazwise okokuqala ngqa ezinye izingoma abangazilindela kwicwecwe lami engisalipheka estudiyo njengamanje.”UDr Bone useke wasebenza nabaculi abahlonishwa kakhulu kuleli nasemazweni angaphandle njengoZakwe, Mzulu, Lungelo, Mbijana, Stonebwoy (Ghana), Endia (Nigeria), Chopstix (Nigeria), Eva Alordiah (Nigeria) nabanye. Waqala ukungena kwezobuciko ngesikhathi ejoyina iqembu lomdanso wesipantsula, Amarafifi ngeminyaka yo-2000. Lathi uma lihlakazeka leli qembu, uDr Bone waqala ukubhala izingoma ze-hip hop, ebukela kakhulu kumrepha wase-USA, u50 Cent.Ngo-2013 uDr Bone waqopha umucu wakhe wokuqala osihloko sithi Fak’Umoya, okuyingoma eyamfaka kakhulu ebantwini kangangoba yaze yagcina seyiyibika lohlelo lukaNjinji Magwaza oKhoziningoMgqibelo.Ngalowo nyaka, uDr Bone wakhala wemuka nomklomelo weBest Vernacular Hip Hop kumaSatma Awards. Ngo-2014 lo mrepha wamenywa emcimbini waseGhana i-Osibisa neBecca. Ngonyaka olandelayo wanandisa kwiCMJ Music Marathon eNew York e-USA futhi wadlulela MIDEM Artists Accelerator eFrance. Wadlulela kwiBayimba International Festival of the Artists e-Uganda naseNamibia ngoDisemba 25, 2015. Ukuze abe nobudlelwane neWarner Music, uDr Bone ubonga uSphe Mbhele ngokumhlanganisa noSeymor Stein kwiKZN Music Imbizo.",Uchichima injabulo esayiniswa inkampani yase-USA
"UZOVELA phambi kwekomidi lePremier Soccer League (PSL) eliqondisa ubugwegwe umqeqeshi weFree State Stars, uLuc Eymael, emasontweni adlule odikile abezindaba ngemuva kokuthi behlulwe AmaZulu FC emdlalweni we-Absa Premiership.IStars yashaywa ngo 2-1 kulo mdlalo eKing Zwelithini Stadium yize yakha inqwaba yamathuba okushaya amagoli kodwa yangawasebenzisa.Ngemuva komdlalo u-Eymael wakhuluma nabethelevishini kodwa wangabe esakhuluma nabamaphephandaba nabemisakazo abebelindile.“Umqeqeshi weFree State Stars ubekwe icala ngokuphula umthetho weNSL wabezindaba kulandela ukuthi engayanga kokhuluma nabezindaba ngemuva komdlalo wabo naMaZulu FC ngo-Agasti 19. Uzovela ekomidini ngoSepthemba 4,” kusho isitatimende.Kwagcina kukhulume iphini lakhe nezintatheli, uDavid Vilakazi, nalo lazihlangula lithi alimazi ukuthi ukephi lizwe kuthiwa umqeqeshi “usehambile”.Ngemuva kwalokhu * -Eymael ucashunwe kweminye imithombo yabezindaba ethi akayanga ezintathelini ngoba wayebanjwe wumkhuhlane. Wathi yena akazange abone muntu owayemlindile futhi akekho owamtshela ukuthi kunesithangani nabezindaba.Lo mqeqeshi akusiyena kuphela ozobhekana nolaka lwePSL. Unozinti weBaroka u-Ayanda Dlamini nalo iqembu bazoquliswa ngemuva kokuthi lo mdlali afuqa ngebhola umfana olanda ibhola emidlalweni ngesikhathi bebhekene nabakhaya iPolokwane City. Umfana wasizwa wukuthi avike ukuze angalimali. Icala labo lizolalelwa ngoSepthemba 6.U-Eric Tinkler naye uzovela ekomidini ngenkulumo okuthiwa wayenza esekwiSuperSport United ngoFebhuwari.IChippa United nayo ingene enkingeni ngemuva kokuthi abalandeli bayo bangena enkundleni igcina ibambana ngo 2-2 neBlack Leopards emdlalweni weligi. Abalandeli beChippa abalimazanga impahla futhi abashayanga muntu, babebhiyozela ukubuya kwezabo zikade zilandela ngemuva.Nokho kuyinto eyaziwayo ukuthi kuyicala ukuthi abalandeli bangene enkundleni noma ngabe bajabule okanye badiniwe. Bonke laba bazoya ekomidini ngoSepthemba 6.",Uzoqondiswa ubugwegwe oweFree State Stars
"MTHOKOZISI MNCUSENIK UKHONA okusina kujeqeza umqeqeshi waMaZulu, uSteve Barker, okuvela ukuthi angase angabuyi uma leli qembu selibuya emaholidini kaKhisimusi kulandela imiphumela engagculisi emidlalweni yeNational First Division (NFD) abaphathi abanesifiso sokuyinqoba ngo-2016.AmaZulu izinto aziwahambeli kahle kuNFD kwazise asele ngamaphuzu ayisishiyagalolunye kuBaroka FC ehlezi esicongweni ngamaphuzu angu-28 ngemuva kwemidlalo engu-13. Leli qembu lihlezi endaweni yesikhombisa ku-log yeNFD. Selinqobe imidlalo emihlanu ladlala ngokulingana kwemine laphinde lahlulwa kwemine. Izikhulu zoSuthu zifake izindodla zemali eqenjini ngenhloso yokuthi iqembu libuyele ngokushesha ku-Absa Premiership njengoba kwenze omakhelwane balo iLamontville Golden Arrows. AmaZulu agcine inqwaba yabadlali bawo abanesipiliyoni futhi abahola kakhulu ngenhloso yokushubisa umbango wokudla ubhedu kuNFD. Phakathi kwabadlali boSuthu abebegaqelwe ngamaqembu amakhulu. UBarker uphinde walandelwa abadlali abancane abanonhlonze. Ulethelwe u-Ayabulela Konqobe obolekwe ku-Ajax Cape Town, uThabo Moloi weSuperSport United noMbongeni “Shoes” Gumede we-Orlando Pirates kodwa imiphumela iyagqoza. Ngokuthola kweSolezwe, uBarker angase azisulele yena ngoba kuyavela ukuthi ukhombisa izimpawu zokuphelelwa amaqhinga, kukhona nokuthi angase adedelwe ngokushesha ukuze iqembu lizosheshe liqashe omunye umqeqeshi ngaphambi komdlalo weBaroka (esesicongweni) ekuhambeni ngoJanuwari 9. “Akekho ongaboni ukuthi amaqhinga aphelile kuyena. Iqembu lihlulwa imidlalo okumele liyinqobe bese kuthi le okulindeleke ukuthi ibe nzima linqobe. Nabo abadlali uma ukhuluma nabo engxenye bayasho ukuthi awekho amaqhinga aqhamuka nawo umqeqeshi,” usho kanje umthombo oveze nokuthi uRoger Sikhakhane onezinkinga neChippa United usemningi emidlalweni yoSuthu. Nakuba ezanywe kusukela ekuseni uBarker ubengalubambi ucingo.UBrilliant Mkhathini wezokuxhumana kuleli qembu uthe. “Ngiqala ukukuzwa ngawe lokho. Eqinisweni iyangethusa le nto ongitshela yona ngoba angiyazi, engikwaziyo ukuthi uBarker umqeqeshi woSuthu,” usho kanje uMkhathini.",Angase angabuyi noma azisulele yena uBarker
"IKHOMISHINI ebhekele ezobulili, iCommission for Gender Equality (CGE) seyiqale uphenyo ngesenzo sowesifazane obhikishe engagqokile, ekhala ngokuhlukunyezwa ngokocansi.Le khomishini iveze ukuthi ithole isikhalo esisemthethweni esivela kuNksz Gugu Ncube, ngezinsolo zokuhlukunyezwa ngokocansi yilungu lebhodi le-University of South Africa Centre for Early Childhood Education (Ucece).Iveze ukuthi ijutshwe ngokusemthethweni ukuthi iphenye nanganoma yiluphi udaba oluthinta ukuhlukunyezwa ngokobulili kwabantu emuva kokuthi sebethole isikhalo.Ikhomishini ithi izokwenza konke okusemandleni ukuxazulula noma iyiphi inkinga ethinta lokhu futhi izongenela ekulungiseni amaphutha enziwa ababengenele ukuxazulula izinkinga ezithinta ukuhlukunyezwa ngokobulili.“Uma uphenyo lwekhomishini seluphothuliwe kuzokhishwa umbiko ozobe uneziphakamiso, ukuze ubonwe wumphakathi,” kusho isitatimende sesigungu sekhomishini.Ikhomishini iveze lokhu ngemuva kokubhikisha kukaNksz Ncube ngaphandle kwezindlu zoMbuso, ngesonto eledlule.UNksz Ncube ube ngundabuzekwayo ngesikhathi i-video enaye isabalala ezinkundleni zokuxhumana lapho ebebonakala ebhikisha egqoke iphenti nesikibha, ngaphandle kwase-Union Buildings lapho ayekhala ngokuthi wahlukunyezwa ngesinye sezikhulu, ngesikhathi esasebenza esikhungweni semfundo ephakeme, i-University of South Africa (Unisa). Kule video wayezwakala ebalisa ngokuhlukunyezwa ngomunye wabaphathi, athi wayefuna ukulala naye. Kuyona uzwakala ethi wabika kubaphathi besikhungo kodwa bayishaya indiva indaba yakhe.Kuphinde kwavela enye i-video lapho ayethathwa kuyo ngamaphoyisa esifazane angaphezu kwamahlanu, ayemphoqa ukuthi angene evenini yamaphoyisa ngenkani.Esitatimendeni i-Unisa izwakalise ukukhathazeka ngezinsolo ezazibekwa nguNksz Ncube, yaveza nokuthi wayengasebenzi ngaphansi kwayo kodwa wayesebenzela i-Ucece.Ithe okubakhathaza kakhulu ukuthi akukhona okokuqala ezama ukwehlisa isithunzi senyuvesi emuva kokuphela komsebenzi wakhe.Uthishanhloko wase-Unisa, uSolwazi Mandla Makhanya umnxuse ukuthi ayeke akwenzayo nokuthi angalifaki igama lenyuvesi endabeni ephakathi kwakhe ne-Ucece.Ngesonto eledlule uNksz Ncube uvele eNkantolo yeMantshi ePitoli, ngecala lokungaziphathi kahle emphakathini. Kulindeleke ukuthi abuyele enkantolo ngo-Ephreli 10.Ikhomishini ebhekele ezobulili seyinxuse noma wubani ofisa ukufaka isikhalo esithinta ukuhlukunyezwa ngokobulili ukuthi abike ngokuthi abathinte enombolweni yamahhala ethi 0800 007 709.",Luqalile uphenyo ngobhikishe ngephenti ezindlini zoMbuso
"BASABISA ngokuduba izinhlelo zeSupersport uma kuwukuthi izikhulu zalesi siteshi ziyahluleka ukubuyisa obeyintandokazi yomethuli wezinhlelo zemidlalo, uRobert ‘Madluphuthu’ Marawa.UMarawa uxoshwe yilesi siteshi ngomqhafazo kuleli sonto, kanti ubalise kuTwitter ngalokhu, esho ukuthi usexoshwe ngomqhafazo engasavalelisanga nakubabukeli bohlelo lwakhe iThursday Night Live with Robert Marawa.“Ngithole umbhalo ngezithuba zabo-6.50 namhlanje ebusuku, ungazisa ukuthi ngingabe ngisazihlupha ngokuza estudiyo ukusakaza iThursday Night Live with Marawa Show kwiSuperSport .“Ngithanda ukubonga bonke abangisekile ohambweni lwami njengomsakazi weSuperSport, nalabo engisebenze nabo kwiSuperSport,” kubhala uMarawa.ISuperSport iphendule ngesitatimende esifake kwiTwitter esithi: “ISuperSport isinohlu lwabethuli abasha abazodalulwa ngesizini ezayo yebhola.""Lokhu kwenze ukuthi sisinqamule isivumelwano ebesinaso noMarawa.""URobert utsheliwe ngesinqumo sethu ekuqaleni kwaleli sonto.""Siyabonga amagalelo akhe kule minyaka eyedlule futhi simfisela impumelelo emizamweni yakheyakusasa.""Kuze kwashaya isikhathi sokushicilela engatholakali uMarawa futhi nemiyalezo abethunyelelwa yona engayiphendul.Ugcine ebhale kuTwitter ukuthi usazogeqa amagula ngokuxoshwa kwakhe yiSuperSport.Ngemuva kwalesi sitatimende, kube sekuphawula ababukeli, bekhwela bezehlela ezikhulwini zeSuperSport. Bebezigxeka ngokuthatha isinqumo esingaphusile ngokuxosha uMarawa yedwa.“Siyawuzwa lo mbhedo wenu, pho ngaphandle kukaMarawa ngobani abanye abakhululiwe. Akukwazi ukuba nguye kuphela.”Abanye bakhale ngendlela axoshwe ngayo uMarawa ngomqhafazo.“Anikwazi ukuxoshwa umuntu ngomqhafazo.""Okwesibili futhi anikwazi ukwenza izinguquko namhlanje ekubeni ningaxhumanilenaye.“Mhlazane sathola enye imbangi, niyoba ngumlando.”Nosaziwayo abasalanga ngaphandle njengomculi uDr Malinga oluleke uMarawa ukuba avule isiteshi sakhe ngoba uzihambela yedwa ekusakazeni.“UMarawa yindoda enesibindi,” kubhala umholi we-EFF, uJulius Malema.UNgqongqoshe wezeMfundo eGauteng uMnuz Panyaza Lesufi uthe ayidutshwe iMultichoice kuze kube ibuyekeza isinqumo sokuxoshwa kukaMarawa.",Ababukeli besabisa ngokuduba iSuperSport kuxoshwa uMarawa
"ABANTU baseNgonyameni izolo bavale umgwaqo odlula khona ngoba bethi sebekhathele wukulethelwa amanzi ngezimoto sebefuna aphuma kompompi.Isikhalo sabo esikhulu wukuthi imoto kamasipala eletha amanzi iwaletha njalo ngoLwesithathu emini abasebenzayo abawatholi ngoba basuke bengekho futhi alukho uhlelo oluqondene nokuphakela ababuya ntambama emakhaya ngamanzi.Amanzi kawaphumi kompompi ngoba amapayipi abo ayavalwa kodwa kabazi ukuthi avalwa ngubani.Elinye ilungu lomphakathi ebelimdibi munye nabebevale umgwaqo elingathandanga ukudalulwa ngoba lithi abaphawula kwabezindaba baba sengcupheni yokuboshwa ngamaphoyisa besolwa ngokuba ngobhongoza lithe: “Sikhathele ukuphila impilo ehlukile kunabanye abantu bakule ward. EMadundube lapho kuhlala khona ikhansela amanzi ayaphuma. Phambilini ikhansela lasilethela amathangi lithi amanzi azofakwa kuwo kodwa bekuba khona abantu abafaka ukungcola. Salitshela ikhansela ukuthi asisawafuni. Amanzi alethwa yimoto awasanelisi sifuna aphuma kompompi ngoba siyazi ukuthi akhona,” kusho yena.Uthe uma beke bafonela kwamasipala becela amanzi ayaphuma kompompi abuye anqamuke.“Uma kuzoba nomhlangano womphakathi amanzi ayaphuma ngoba basuke befuna siphumelele. Ngesikhathi kuzovotwa amanzi abephuma manje asevalwe yini? Sikhathele ukwenziwa izilima,” kusho esinye isakhamuzi.Abantu baqale nyakenye ukubhikisha ngenxa yamanzi angaphumi kompompi. Ikhansela le ndawo labe selifaka amathangi kodwa ashiswa. Kwaqalwa uhlelo lokulungiswa kwamapayipi ngoba kuthiwa anomthelela.Lithintwa mayelana nemashi ikhansela uMnuz Mbuyiseni Mkhize lithe lizwile ukuthi kuvalwe umgwaqo ewadini yalo kodwa alikwazanga ukuya emphakathini obuvale umgwaqo ngoba belinomhlangano.“Akekho umuntu ophuma kulowo mphakathi ofike wazokhononda kimina, ngakho angazi kahle ukuthi yini ebeyenza bavale umgwaqo. Uhlelo lwamanzi luyaqhubeka njengoba kwakuhleliwe, amapayipi asalungiswa. Akekho umuntu ovala manzi ngamabomu kodwa angifuni ukwanda kakhulu ngalolu daba ngingakakhulumi nawo umphakathi,” kusho uMkhize.Okhulumela amaphoyisa KwaZulu-Natal, uLt-Col Thulani Zwane, uthe akekho olimele noma oboshiwe ngesikhathi kubhikishwa. Amaphoyisa asiqaphile isimo.",Babhikishe bavala umgwaqo bethi bafuna amanzi
"BAKHALA ezimathonsi abantu abebegcina imali yabo enkampanini iCrypto Insight, ngenhloso yokuthola inzuzo emva kwezinsuku ezingu-30, emva kokunyamalala komnikazi wayo nezigidi.Isolezwe ngeSonto lithintwe abanye abebekhihla isililo befuna usizo. Bethi akusehli ngisho ukudla uma becabanga ngemali abayifake kule nkampani, ngendlela enkulu ngayo.Baveze nokuthi kukhona asebevukwe wushukela bangeniswa ezibhedlela ngoba bebeboleke imali komashonisa, abanye bafaka imali yempesheni abayithole emsebenzini ngoba bezama ukuyikhulisa ngokushesha.Kuthiwa umnikazi wenkampani uMnuz Sebastian Nhlakanipho Gwetyana (28), ugcine ukubonakala kuFacebook enza isiphihli somcimbi emahhovisi akhe abeseMusgrave, eThekwini, ngoLwesine olwedlule. Iningi lagcina ukumbona ngalolo suku njengoba engasatholakali nasocingweni lwakhe oseluhlala luvaliwe.Kuthiwa balinganiselwa ku-5000 abantu abebefake imali kule nkampani futhi bayizinhlanga ezehlukene.Baveze nokuthi abebefake imali bavela kuzona zonke izifundazwe zaseNingizimu Afrika nasemazweni angaphandle. Kuthiwa kukhona abaseSwatini, Nigeria, Ghana, Botswana nabakwamanye amazwe.Kuthiwa uGwetyana ubefundisa abantu ukufaka imali ngezindlela ezahlukene kwi-akhawunti yakhe futhi kukhona abebesebenzisa namaBitcoin.Omunye wabebefake imali ongowesifazane ohlala eNdwendwe, uthe kabasazi ukuthi kumele benzenjani manje ngoba nabebesebenzela uGwetyana, bathi kabamazi ukuphi.“Ubenamahhovisi eMusgrave nasePitoli. Uma sithinta abebemsebenzela bathi ubatshele ukuthi uyawavala amahhovisi aseMusgrave kodwa usezotholakala enkabeni yedolobha, iTheku.“Bathe akachazanga ukuthi uyaphi nedolobha kodwa usazobayalela lapho ezotholakala khona, kwaba ngukugcina kwabo ukuxhumana naye. Sicela nisisize bakwethu ngoba lo muntu ubaleke nezigidi zethu,” kusho lo wesifazane.Omunye wesifazane oseGoli obefake imali kule nkampani, uthe namahhovisi asePitoli avaliwe futhi akekho owazi ukuthi ukuphi uGwetyana.“Okubuhlungu kukhona abantu esibonayo ukuthi bazoshona ngendlela asebegula ngayo emva kokunyamalala kukaGwetyana. Besimethemba ngoba inkampani yakhe sithole ukuthi ibhalisiwe ngokusemthethweni futhi kunabantu abathembekile okuyizikhulu zepolitiki nazo ebezigcine imali yazo enkampanini yakhe.“Esike sakuthola wukuthi ama-akhawunti akhe ake amiswa kabili, kuthiwa akakwazi ukuwasebenzisa ebhange ngenxa yokuthi bekungena imali eningi kakhulu kuwona, kungaziwa ukuthi iqhamukaphi. Ubekwazi ukuwavula ukuthi aqhubeke asebenze ngoba emabhange ubethi yimali efakwa ngabantu abafundisa ukuhweba,” kusho lesi sisulu.Imizamo yokuthola uGwetyana ayiphumelelanga ngoba ucingo lwakhe alungeni kanti nemiyalezo athunyelelwe yona akayiphenduli.Omunye obemsebenzela eThekwini, uNksz Diana Elephant, uthe akasakwazi ukumthola uGwetyana njengoba ucingo lwakhe seluhlala luvaliwe.“Ngijoyine inkampani kaGwetyana ngoJanuwari kulo nyaka. Nami ngingomunye wabalahlekelwe yimali. Ngifake kuyona ngenhloso yokugcina imali.“Ngenxa yokuthi ngifike engenabo abasebenzi ngithathe isinqumo sokumlekelela, ngokuthi ngibambe izingcingo uma kushaya abantu abafake imali yabo enkampanini yakhe.“Ngenxa yalokho uthe ngoba ngiyamsiza usecela ukuthi ngisebenze naye, ngibambe izingcingo bese ngidlulisela imiyalezo kuyena bese kuba nemali encane angiholela yona.“Nami ngingomunye wabalahlekelwe yimali njengoba iningi ebengiyigcine enkampanini yakhe. Inkinga wukuthi manje abantu abakuqondi lokho ngoba bazitshela ukuthi sihlangene noGwetyana sabaleka nemali yabo.“Abanye baze bangisabise ngokungibulala kanti angazi lutho ngokunyamalala kwakhe. Ngisho nocingo abebengishayela kulona ngolwami njengoba bengisebenzela ekhaya.“Ngicela ukuthi abantu abalahlekelwe yimali ngokuyigcina eCyrpto Insight bavule amacala. Ngizobambisana namaphoyisa uma enza uphenyo futhi angibalekile njengoba nawe ukwazile ukungithola ocingweni. Ngeke ngicashe futhi ngikhona lapha eThekwini,” kusho uNksz Elephant.Uthe ushaqekile ngesenzo sikaGwetyana ngendlela abethembisa ngayo uma echaza ngebhizinisi lakhe. Uveze ukuthi ubungeke usole lutho ngendlela abehleleke ngayo. Ngisho namahhovisi akhe uthe abekhombisa ukuthi ngawomuntu oyaziyo into ayenzayo nosebhizinisini elisezingeni eliphezulu.Nabantu abebefake imali kuyena uthe ubexhumana nabo zonke izinsuku esebenzisa ikhasi lakhe leFacebook ebazisa ngokuqhubekayo, aze afake nama-video akhe ebacacisela ngemali yabo. Muva nje kucwebile kuFacebook njengoba engasabonakali nhlobo.Okhulumela amaphoyisa eGoli, uBrigadier Mathapelo Peters, uthe likhona icala lenkohlakalo elivuliwe esiteshini samaphoyisa eBoksburg ngesonto eledlule.Uthe okwamanje kusenziwa uphenyo kodwa akukaboshwa muntu.",Bakhala ngoGwetyana 'obaleke' nezigidi zemali
"UTiisetso kulo mdlalo okhonjiswa kwi-e.tv (DSTV channel 194), uzolingisa indawo kaSiya.IRhythm City idlala ngoMsombuluko kuya kuLwesihlanu ngo-7 ebusuku.Ekhuluma ngokuba kulo mdlalo uTiisetso, uthe uyajabula ngokuthi ekugcineni kuvele lezi zindaba futhi kukukhulu okuzayo.“Engingakusho nje ukuthi abantu abalinde, ukuthi sizoba yini isiphetho ngalo mlingisi emdlalweni,” kusho uTiisetso.Uveze ukuthi ubesekulinde ngabomvu ukuthi abantu bakuleli bahlangane noSiya, oyinsizwa ebukekayo futhi ezithandayo.UMatodzi Mashau wakwa-e.tv uthe uSiya ufika la uMampho efuna umuntu azohlala naye endlini izinyanga ezine ngoba uRene ehambile eyocula eBroadway.“Ngenxa yokuzithanda ayikhona uSiya, uMampho ukhetha yena ngenxa yokuthi usola ukuthi uyisitabane. USiya naye ukhombisa ukuthi ungumuntu olungile futhi odingwa uMampho endlini yakhe. Bayezwana ngokushesha futhi kuba mnandi endlini abahlala kuyona bobabili,” kusho uMatodzi.Uthe ngendlela amuhle ngayo, ngesinye isikhathi uMampho ufisa sengathi uSiya ngabe akasona isitabane.“Kodwa uMampho uyaqala ukubona ukuthi kukhona okukhombisa ngokusobala ukuthi abekucabanga akunjalo. Uya kubantu abasondelene naye, ukuze ayobabuza ukuthi uSiya uthanda abantu bobulili obunjani,” kuchaza uMatodzi.Ababukeli bomdlalo okumele bakulindele ukuthi ingabe bazogcina beyizithandani yini noma cha.",Umlingisi oza ngamawala uthembisa into yamehlo kwiRhythm City
"BAVUMELENE ngokuntuleka kwabagadli abakhaliphile i-Afrika yonke abaqeqeshi, uStuart Baxter weBafana Bafana no-Adel Amrouche weLibya, abadlale ngokulingana emdlalweni wokuhlungela i-2019 Africa Cup of Nations ocike izinkumbi zabalandeli ebezidele imvula namakhaza zanikela eMoses Mabhida Stadium, eThekwini, izolo ntambama.Kuqale u-Amrouche waseBelgium, exolisela uBaxter ngokuthi iBafana ingalitholi igoli evika ngokuthi: “Phambilini besazi ukuthi kukhona uWeah (George), uMiller (Roger) nabanye. Manje siyaqalaza. UGrobler (Bradley) wumgadli omuhle, ngimbonile kwiligi.”UBaxter naye ukhale esifanayo ebuzwa ngokuyeka ithuba lokuqhwakela kuGroup E wathi: “Uma ngingabeka abaqeqeshi abangu-10 la, banganginika isikimu esihlukile bonke. Kuzofanele sibuyele ebhodini silungiselele iqembu elihlukile kwiSeychelles, sizame ukucindezela, sithole umphumela.”IBafana iye kulo mdlalo yethembise ukuthi iyogeza igama kwazise sekunesikhathi yenzela isizwe phansi. Kuzokhumbuleka ukuthi igcina ukudlala eMoses Mabhida yanenebulwa yiCape Verde nokwaholela ekuhlulekeni ukuya eRussia kwi-2018 Fifa World Cup.Nokho izolo iBafana isheshe yakhombisa izimpawu zokuqhubeka lapho yagcina khona esikhundleni sokwenza ebikuthembisile.Itumeleng Khune lowo owalile ezintini kungenjalo bekuzophela imizuzu engu-30 isinamagoli amane iLibya.Bekusaphele eyisithupha uKhune evimba ibhola elibi elikhahlelwe nguRabia Ramadan Alshadi.Ngomzuzu ka-15 nguye othiye iLibya yashaya ipali.Ngoka-25 uvimbe ibhola lika-Ali Ali Mohamed, obezitamuzela nje ibhola kubadlali abafishanyana baseMzansi.Ngomzuzu ka-26 uvimbe ibhola likaHamdou Elhouni.Kwenzeka konke lokhu nje iBafana ngenxa yokuthi iqembu likaBaxter limangaze abaningi liqala indlela ebheke kwi-2019 Afcon ngokunenebula ngo 2-0 iNigeria ekuhambeni nyakenye.Yize kunabadlali obasindile umdlalo njengoSibusiso Vilakazi, obexukuza isisu noDean Furman noKamohelo Mokotjo kodwa konke ukukhuluma kuzobuya ngoBaxter.Kuzokhumbuleka ukuthi uvele unyamanambana kusukela ehluleke ukuya eRussia kanti usenze sanzima naye isimo eqasha indodana yakhe, uLee, ukuba azoqeqesha onozinti.Umdlalo weBafana olandelayo useVictoria lapho izohlasela khona amathofi kaGroup E, iSeychelles. Komunye umdlalo kaGroup E obuyizolo iNigeria ibhaxabule iSeychelles ngo 3-0.",Kukhalwe ngabagadli koweBafana neLibya
"UKUKHULISA ingane kuhambisana nezinselelo eziningi. Uma ingane ingena esigabeni esiphakathi kweminyaka engu-13 kuya ku-19, kusuke sekuqala inkathazo.UNkk Nokuthula Ngubane-Xulu onguMsunguli we-Ordained Parents Movement, uthe sekunzima kakhulu esikhathi samanje ukukhulisa izingane ezikulesi sigaba ngenxa yezinguquko ezifika nempilo yesimanje.UNkk Ngubane-Xulu okhulise izingane ezingu-11, uthe ukufika kwezobuchwepheshe nakho kunezinselelo. “Izingane zamanje sezinalo lonke ulwazi eziluthola ezinkundleni zokuxhumana. Sekumele ube umzali onesibindi, ukhulume nezingane ngoba uma ungakhulumi zizothatha izimfundiso kwezinye izindawo.”Uthe naye kube yinkinga ukukhulisa izingane zakhe kulesi sigaba ngoba wakhula ngezikhathi zakudala.“Ekhaya ngakhulwa sishaywa futhi singaqophisani nomzali. Kwadingeka ngishintshe ukwenza ngoba bengibona ukuthi ukushaya akusizi ngoba bezivele zingezwa kakhulu uma ngizishaya,” kusho yena.Uthe ezinye izinselelo zesimanje ukuthi abazali kunamaphutha abawenza empilweni besakhula, okuba nzima ukuqondisa izingane uma sezenza wona. Uveze nokuthi abanye benza iphutha lokufuna ukukhethela ingane impilo nabo abangakwazanga ukuyiphila. Ugcizelela ukuthi abazali kumele basondele kakhulu ezinganeni ezikulesi sigaba, bazilalele bezwe nemibono yazo. Uthe kuhle ukuthi uma umzali ebuzwa yingane ngokuthize, afune nolwazi kwabanye kodwa angayizibi. Enye inselelo ayibonayo eyokuthi izingane zamanje zidliswa noma yini ngoba abazali bezama ukuzijabulisa kanti sebezifaka enkingeni yokukhuluphala. Uthe izingane ezikulesi sigaba yizona anenkinga yokukhuluphala, okufanele abazali batshale umkhuba wokudla ngendlela nokuzivocavoca.Ezinganeni anazo unendodana uSakhe ona-18, nendodakazi eneminyaka engu-11, athi useqalile ukukhuluma nayo ngoba iyasondela kulesi sigaba.UNksz Nqobile Kweyama oyi-Educational Psychologist, uthe sekunzima esikhathini samanje ukukhulisa izingane ngenxa yokwanda kwezidakamizwa nezinkundla zokuxhumana. Uthe ezinye izingane zizama ukuzihlola ukuthi zifunani nokuthi yini inhloso yazo emhlabeni.“Abazali bazithola bengazi ukuthi yikuphi okumele bakwenze ukukhulisa izingane. Abazali abayazi impilo yesimanje ngoba bakhula kwesinye isikhathi esihlukile. Baningi nabazali abakhulisa izingane ngabodwana, okuba nzima kakhulu uma zifika kulesi sigaba,” kusho yena.",Izinselelo zokukhulisa izingane
"INHLANGANO eyengamele izikole zokushayela KwaZulu-Natal ithi maduze izoqala uhlelo lokukhuculula zonke izikole ezingenazo izitifiketi zokusebenza, eziphuma eMnyangweni wezokuThutha esifundazweni.Kuzokhishwa abafundisa ukushayela bengaqeqeshiwe wumnyango, banikwa isitifiketi.Lokhu kushiwo wubuholi boBumbano Driving Schools Operators Association, izolo emuva komhlangano noNgqongqoshe woMnyango wezokuThutha eKZN, uMnuz Bheki Ntuli.Bebehlangene noNtuli ngenhloso yokuqinisa ubudlelwano nomnyango futhi alalele izikhalo zabo.Umkhulumeli woBumbano, uMnuz Mzwandile (MG) Zondi uxwayise abanikazi bezikole ezingabhalisiwe ukuthi baxhumane namahhovisi ezifunda zabo ukuze bezosizwa ngokuqeqeshwa wumnyango.“Sizobe sikhuculula izikole nabantu abangayanga koqeqeshwa. Asifuni kube khona abazogcina sebenza okuphambene, babone sengathi kuliwa nabo ngenxa yokuthi abanazo izimvume zokusebenza. Akukho muntu ozovula isikole esisha kuze kube imboni yethu siyayiqoqa,” kusho uZondi.Uphawule ngesikhungo esihlolela ukushayela ePinetown wathi: “Sisolwa ngokuvala isikhungo ngoba kuthiwa siphikisa ukumiswa emsebenzini kwabasebenzi ebesisebenzisana nabo, ukugwazisa uR2 500 abazohlolelwa ukushayela.Asiyazi thina leyo nto, sivale isikhungo ngoba asitshelwanga ukuthi kwenzakani, sibone abasebenzi besebenza sakuhudula izinyawo betelekile kungasebenzeki. Sikhathele wukubizwa ngamagama kuthiwa sikhohlaleke, ekubeni kungabaphathi bezikhungo ezihlolela ukushayela nobhululu babo abagcwele inkohlakalo,”kusho uZondi.USihlalo wale nhlangano, uNksz Mpume Mncwabe uthe kunophawu lomnyango olunanyathiselwa emotweni okufundwa ngayo ukushayela, oluveza ukuthi isikole sisemthethweni uma kuyiwa esikhungweni okuhlolelwa kuso ukushayela. Unxuse abezikole ukuthi basebenzisane nomnyango ukulawula imboni. UMnuz Geoff Nkosi, ongumengameli wale nhlangano uthe bahlangane noNtuli ukuzethula kuyena bese bembekela izinto abafisa zenzeke ukuze kungabi bikho ukuphambana ngemibono. Uthe bakwazile ukubumba ithimba elimele imboni, imigomo nendlela yokuziphatha, baqeqesha abafundisa ukushayela.UNkosi uthe iKZN inezikole ezingu-965, abafundisa ukushayela bangu-575. Uthe bafisa nokuhlangana noMnuz Fikile Mbalula onguNgqongqoshe woMnyango wezokuThutha kuzwelonke ngoba luyacothoza uhlelo lokubhaliswa kwezikole ezifundisa ukushayela kuzwelonke.Kuze kwashaya isikhathi sokushicilela udaba ingaphumelelaga imizamo yokuthola ukuphawula komnyango ngalolu daba.",Bazoqeda ngezikhungo zokushayela ezingenamvume
"ZIDLULE nabantu abangu-1612 izingozi ezenzeke emgwaqeni yakuleli ngesikhathi samaholidi kaDisemba nyakenye.Lokhu kudalulwe uNgqongqoshe wezokuThutha uMnuz Blade Nzimande ngesikhathi ethula umbiko ngezokuphepha emgwaqeni ngoLwesithathu.Ngokwalo mbiko obheka izingozi ezenzeke kusukela ngoDisemba 1 kuya kuJanuwari 8, iKwaZulu-Natal ihambe phambili ngesibalo sabantu abafe ezingozini njengoba kudlule abawu-328 kulesi sifundazwe.Ngemuva kwayo kulandele i-Eastern Cape (238) Gauteng (219), Limpopo (178), Mpumalanga (162), Free State (159), Western Cape (149), North West (125) ne-Northern Cape (54).Zimbili kuphela izifundazwe okwehle izinga lokufa ngezingozi kuzo. EGauteng izinga lehle ngo-19%, eNothern Cape lehla ngo-2%.ENorthern Cape izinga linyuke ngo-80% noma isibalo sabafe emigwaqeni sisaphansi kulesi sifundazwe.Kulezi zingozi u-36% wabantu abafa ababengabagibeli, abahamba ngezinyawo (35%) abashayeli (27%) kanye no-2% wababehamba ngamabhayisikili.Lo mbiko ngezinhlekelele ezidlule nabaningi emgwaqeni uphuma nje bekubikwe ukuthi sinyusiwe isibalo samaphoyisa agcwele emgwaqeni kanti nongqongqoshe uphinde waveza ukuthi kuba nama-roablock awu-775.Kulokhu kuboshwe izimoto eziwu-4016, abantu abawu-8057 kwashicilelwa amathikithi awu-765 009 emiqwaqeni yakuleli ngesikhathi samaholidi.UNzimande usole uphuzo oludakayo, ukushayela budedengu, ukukhathala kanye nezimoto ezingekho emthethweni njengomnyombo wezingozi ezenzeka nsuku zonke emgwaqeni yakuleli. Uthe uma lungabonakali uguquko kubashayeli bakuleli iNingizimu Afrika isazoqhubeka ibe nemigwaqo eyingozi.  ",Sinyukile isibalo sabadlule ezingozini zomgwaqo
"IPHINI lo mqeqeshi kwiMaritzburg United uDelron Buckley, lincoma umqeqeshi waleli qembu u-Ernst “Mazinyo” Middendorp ngokungancethezi kubadlali. UBuckley utshele izintatheli ukuthi ukufika kukaMiddendorp kuzolisiza kakhulu iqembu ngoba utshela abadlali kwezikabhoqo uma kukhona angakuboni kahle.ITeam Of Choice izobhekana neqembu elizihola phambili kwi-log yeDStv Premiership, iMamelodi Sundowns, kusasa ngo-8.15 ebusuku, eHarry Gwala Stadium. Ziya kulo mdlalo ziyabheda izinto kwiMaritzburg esanda kuxosha umqeqeshi u-Eric Tinkler obephikwa yimiphumela. Ngemuva kwemidlalo emihlanu kwiDStv Premiership, iMaritzburg ayinalo nelilodwa iphuzu, igingqa inguzunga yeqanda emsileni we-log.Lokhu kuphoqe izikhulu zeqembu ukuthi zikhombe indlela uTinkler, zaqasha umakadebona womqeqeshi ebholeni lakuleli uMiddendorp.“Engikuthanda ngoMiddendorp ukuthi akancethezi, akalokhu ezenza into angeyona umuntu umtshela kwezikabhoqo into angayithandi. “KuMiddendrop usheshe ubone ukuthi impilo yakho izoba mfishane eqenjini uma ungakwenzi akufunayo. “Selokhu efikile kuyacaca lapha kwiMaritzburg, kunabadlali asebatshelile ukuthi ufuna bekhuphule amasokisi kungenjalo ngeke abadlalise. “Kadeni lesi simo iqembu elizithola likusona, lidinga umuntu onjengoMiddendorp ukuze izinto zizolunga,” kusho uBuckley.Leli phephandaba libuze uBuckley ukuthi kungani izinto kade zingahambi kahle kusekhona uTinkler, abesebenzisana naye.“Besidlala yonke inhlobo yebhola ngaphansi kukaTinkler. Besiqala kahle emuva, siwuhlelela kahle futhi umdlalo. “Kodwa inkinga nje ebesibhekene nayo kakhulu ukuthi besingawashayi amagoli nhlobo. “Besiphenduka omampumpane ngemuva komdlalo sizibuze ukuthi yikuphi ngempela esingakwenzanga, kucace ukuthi amagoli yiwona esingawashayi,” kulandisa uBuckley.Ngokusho kukaBuckley, phakathi kwezinto ezigqamile esezenziwe uMiddendorp ejimini, ukudlalisa abadlali ngaphansi kwengcindezi.“Lonke isonto uMiddendorp ubeyivalile inkundla ejwayeza abadlali ukudlala ngaphansi kwengcindezi. “Ubebatshela ukuba baqinise unyawo uma bemakana, bengancengani. Naphambi kwamapali, ubebacija ngezinto okumele bazenze ukuze kuzobhakuza inethi. “Ngibona ukuthi umdlalo wethu neSundowns yiwona esizoshintsha ngawo izinto, kufanele kube khona esikutholayo ukubuyisa ukuzethemba kubadlali bethu,” kusho uBuckley.Imidlalo yeDStv Premiership:NgoMgqibelo - Ngo-3.30pn: Cape Town City v Orlando Pirates (Cape Town Stadium); Golden Arrows v Swallows (Sugar Ray Xulu Stadium).Ngo-6pm: Tshakhuma FC v AmaZulu FC (Thohoyandou Stadium).Ngo-8.15pm: Maritzburg United v Mamelodi Sundowns (Harry Gwala Stadium).NgeSonto - Ngo-3.30pm: TS Galaxy v Stellenbosch (Mbombela Stadium); Baroka v Chippa United (Peter Mokaba Stadium).",Uncoma ukungancethezi kukaMiddendorp kubadlali
"SEKUVELE isiphakamiso sokuba kushintshwe umphenyi wecala lokubulawa kwelungu lesigungu esiphezulu se-ANCYL KwaZulu-Natal, uNksz Sindisiwe Beauty Ndlovu (34) okusolwa ukuthi udutshulwe yisoka. Umzala kamufi, uNksz Slo Khuzwayo, wenze lesi siphakamiso enkonzweni yomngcwabo enkundleni yezemidlalo eThokozani ngoMgqibelo.UNksz Khuzwayo uyiphoyisa naye njengoba nomufi kusolwa ukuthi ubulawe yisoka eliyiphoyisa okuthiwa limhlabe ngenhlamvu esifubeni washona. UNksz Khuzwayo uthe balibheke ngabomvu icala futhi abeneme ngomphenyi wecala.“Siyezwa ngomuntu ophenya icala sengathi akalungile kahle, yingakho sicela iziphathimandla ukuba ashintshwe uma kungenzeka. Umsolwa (emgagula ngegama) akafanele ukuba semphakathini emuva kwesenzo sakhe,’’ kusho uNksz Khuzwayo ebamba izinyembezi.Uthe akasiboni isizathu sokuthi iphoyisa livele liqhulule umuntu ngenhlamvu ngoba bayadonswa ngendlebe ngendaba yesibhamu nokuziphatha uma beqeqeshwa ekolishi lamaphoyisa.Ukhale nangokuthi amaphoyisa ambalwa abulala abantu athunaza isithunzi sombutho wonke njengoba sebedume kabi nje.Uthe into abeyenziwe wusibali wabo ngeke bayikhohlwe ebulala umzala wabo ngesihluku ekubeni kade ezilungele, engakaze aphoxe muntu.Ugcizelela ukuthi isibhamu asiyona inkinga kodwa kuba wumuntu osiphethe oba yinkinga uma engasiphathanga ngendlela efanele. Umzala kamufi uqede ukukhuluma wehla esiteji wajikela emuva kwetende wakhala kakhulu waze wabhuquza phansi kwasuka ithimba layomsingatha, limphathele amanzi kodwa elokhu eshilo ngesililo.Umnewabo kamufi uMbishobhi Bhekizitha Ndlovu, uthe ufisa ukuthi kuvele kuzwakale ukuthi umsolwa uzibulele ejele ngoba ubashiye nesilonda esingeke siphinde selapheke. Umsolwa kulindeleke ukuthi abuyele enkantolo kuleli sonto azofaka isicelo sebheyili.",Bafuna kushintshwe umphenyi wecala lowe-ANCYL
"MHLELI: Kuyadida esikubona kwenzeka embuthweni wamaphoyisa. Kafushane nje ngineminyaka engu-12 ngangena embuthweni wamaphoyisa. Sekuphele iminyaka engu-10 ngingayibali le ngisaqeqeshwa nginganyuselwa esigabeni esilandelayo, sokuba wusayitsheni. Silokhu singo-constable nje.Okubuhlungu kakhulu ukuthi kunozakwethu abaqashwe ngemumva kwethu abasophikweni iTRT, NIU neVIP banyusiwe beneminyaka emibili beqashiwe. Thina esisebenza eziteshini ayikhulunywa eyethu, ayinalo nethemba. Kubuhlungu kithina esisebenza eziteshini ngoba uma kukhona okuphuthumayo yithina esingena lapho, uma kunengozi kungena thina, uma kukhona ominzile noma kushe umuzi kubizwa thina kuqala. Izimpiko lezi ezinyusiwe ziqhamuka kamumva nakhona zifike zibuke zishiye.Ngamafushane nje embuthweni weSAPS umgomgodla wawo amaphoyisa asebenza eziteshini, wona impela lawa anganakiwe. Ziningi izinkulumo ezike zikhulunywe amalungu omphakathi ukuthi amaphoyisa ayehluleka ukwenza umsebenzi wawo, ayizigebengu nawo, ayavilapha kodwa akekho oke azihluphe ngokubuza ngengcindezi esiyitholayo kulo msebenzi. Kungcono ke uma isabangwa uhlobo lomsebenzi esiwenzayo kodwa ibuhlungu kakhulu uma isizobangwa izikhulu zethu ezisiqashile zikhethe iphela emasini sibhekile.UMnuz Bheki Cele sazi kahle ukuthi uphiko iTRT lwasungulwa wuyena. Ingakho nje esethe uma ebuya esikhundleni wabuya ngokunyusa ozakwethu abakulolu phiko.UCele usanda kuthi umuntu akangeni emaphoyiseni ngoba efuna ukuxosha indlala ekhaya. Wayeqinisile, kumele sisebenze ngokuzinikela kodwa iqiniso lithi sonke siyayifuna impilo engcono futhi sizoyithola ngokuhola imali engconywana.Izingane zethu asikwazi ukuzinika impilo engcono ngoba oyise nonina abanyuki emsebenzini. Kucace bha ukuthi uCele wayebhekise kithi esibadala emaphoyiseni, uma ethi asingaxoshi indlala.Iphoyisa leSAPS",[IMIBONO] Imile nse impilo emaphoyiseni aseziteshini
"MHLELI: Kwelakho ngithi mangibeke ilaka lami emva kokugqemeka engeqiwa ntwala emculweni wakithi wesintu kamaskandi ngokuwa kweminye yemithi ebisimkhulu nensika emculweni wakithi, uMjik’jelwa Ichalaha Ngubane (osesithombeni).Mangiqale ngikhalisane nomndeni, izihlobo nabangani. Ngilapha-ke. Sekuyisikhathi sokuthi sibumbane singabalandeli bakamaskandi manje sikhohlwe ngoqhawe lami kodwa sibambane silwe nesihlava esiya sikhula sokubukelwa phansi nokucwaswa komculo wakithi yizinhlelo zokusakaza zethelevishini.Kwaqale kwahamba iNdidane eyadida abaningi sangavezelwa umngcwabo wayo kwithelevishini ekubeni yayingumuntu odumile kumaskandi kodwa uma kudlule umculi wakweminye iminxa siyaboniswa umngcwabo bukhoma.Kubuye kwenziwe ngisho izikhangiso ezihlanganisa nokuvezwa konyaka azalwe ngawo nadlule ngawo lowo mculi kodwa kulona kamaskandi selokhu kwathi nhlo asikaze savezelwa bukhoma umngcwabo.Kowokholo, kwaito, jazz neminye siyavezelwa ngisho nomlando womculi odlulile kodwa kithina do.Kusukela kuSABC1, 404 naku-eNCA lutho nje ukuyiphatha nokuyiphatha eyabaculi bakamaskandi. Umbuzo wami uthi iyiphi le ndlela abayisebenzisayo, uma ikhona esetshenziswayo, lena enobandlululo olungaka?Sekuyisikhathi sokuthi zonke izinduna zabalandeli bakamaskandi zisitholele incazelo. Seku­yaqapheleka nje ukucwaseka komaskanda.Nasonyakeni ofile ezingomeni zonyaka zashaywa ngesithende ezakamaskandi, sathula sabuka kodwa-ke kulokhu hhayi ngeke sithi sekwanele manje.Fanele Kekeletso Nkosi",IMIBONO: Wenzani umculo kamaskandi kwiSABC ne-eNCA?
"KUBUYE inhlansi yethemba izolo kwabasiza ezikoleni abangakaholi kusukela ngoDisemba emuva kokuthi uMnyango weMfundo eyisiSekelo ukhiphe izinamba okufanele bazifonele uma bengaholile.Izolo, uMnyango weMfundo eyisiSekelo uthe uyazi ukuthi kukhona abasiza ezikoleni, nabasiza othisha abangakaholi ngakho usuthathe izinyathelo zokulekelela izifundazwe ukuba zilungise lolu daba.“Sibe nomhlangano ophuthumayo nabaphethe izimali zoMnyango wezeMfundo kuzo zonke izifundazwe ngoLwesibili. Inhloso yethu wukuqinisekisa ukuthi bonke abasiza ezikoleni nabasiza othisha bayahola. Sicela abangakaholi kuze kube manje ukuthi bathinte abantu esibabhale kulo luhlu,” kusho aboMnyango weMfundo eyisiSekelo.Bacele abangakaholi ukuthi baqinisekise ukuthi bathumela imininingwane yabo efanele ukuze bathole imali yabo.Ngokudlule Isolezwe lalibhale ukuthi abasiza ezikoleni nabasiza othisha bazohola ungakapheli uJanuwari kodwa uze waphela abaningi bengaholile.Kulindeleke ukuthi bahole umholo wezinyanga ezimbili uma sebethola imali yabo.Naba abathintwayo ezifundazweni :KwaZulu-Natal  uMnuz Bafana Zwane 082 802 1275Eastern Cape uNksz Lukhanyo Sidiya 073 923 6960Free State uMnuz Fikile Hugo 064 654 9608Gauteng uNksz Lydia Phehla 083 460 1310Limpopo uMnuz Matthew Mhlongo 082 803 2163Mpumalanga uNksz Leoma Delport 071 124 9345Northern Cape uMnuz Mzwandile Mothelesi 071 524 3562North West uMnuz Simon Montjane 082 309 6904Western Cape uNksz Erna Veldman 082 884 3990",Izinombolo ezingasiza abangaholile ezikoleni
"BAZOWUKHOMBA onotshwala labo abathintekayo ekwenyusweni kwamaholo omakadebona boMkhonto Wesizwe abasebenzela uMasipala weTheku.UNobhala we-ANC KwaZulu-Natal, uMnuz Mdumiseni Ntuli, ubebize isithangami sabezindaba izolo ekuseni, udalule ukuthi uphenyo olwenziwa yihhovisi likaNdunankulu lizoveza obala ukuthi kulandelwe miphi imigudu ngesikhathi kwenyuswa imali yomakadebona.Abasebenzi bakamasipala emkhakheni wezamanzi bavuke umbhejazane bavala imigwaqo becikwa ukwenyuswa kwemali yomakadebona. Kuthiwa basuswe kuGrade 4 baya kuGrade 10 nokuchaza ukuthi bazosuka koR7 000 baye koR20 000 ngenyanga.UNtuli uthi bahlanganile nezikhulu zikamasipala bangathola izimpendulo ezigculisayo ngalolu daba. Uthe kuvele ukuthi kwakhangiswa izikhala kwaqashwa aboMkhonto Wesizwe kuphela kuzo nokuyinto eshiya imibuzo.""Sekufanele sidedele uphenyo luqhubeke ukuze sithole kahle iqiniso. Uma kukhona owenze okuphambene nomthetho, kuyofanele ajeziswe noma ngabe ubani. Ngeke sikwazi ukuhlala sisonge izandla kube konakala. Ngeke sikwazi ukulahlekelwa umasipala obaluleke kangaka,"" kusho uNtuli.UNtuli ukhuluma kanjena nje izinto zimapeketwane eThekwini njengoba uqhubeka umbhikisho wabasebenzi abafuna ukwenyuselwa amaholo.Omunye womakadebona osebenzela umasipala weTheku okhulume wacela ukufihlwa, uthe bona baqala bafunda ngaphambi kokwenyuselwa imali.""Sinezitifiketi ezifakazela ukuthi sifundile njengoba sisebenza nje. Sebekhuluma sengathi simane saphiwa nje le mali.""Kufanele izwe lazi ukuthi sathathwa ngaphansi kohlelo lukaProject 60, kubuhlungu uma sekuthiwa asifundile thina,’’ kuchaza lo msebenzi.UNobhala wenyunyana iSouth African Municipal Workers Union (Samwu) KwaZulu-Natal uMnuz Jaycee Ncanana, uthe bafuna ukuthi kwenyuselwe nabanye abasebenzi imali kungenjalo isiteleka siyaqhubeka.",'Onyuse amaholo uma bekungafanele uzojeza'
"USHAYA phansi ngonyawo u-Ernst Middendorp oqeqesha iKaizer Chiefs uthi abanayo inkinga emapalini. U-Akpeyi ufakwe ngemizuzu yokugcina eqenjini ebelizoqala umdlalo ngemuva kokuthi unozinti obeboshelwe, uBruce Bvuma ekhale ngezinhlungu enyongeni besavivela ukuqala umdlalo.Laba yibona onozinti abakhona eqenjini elikhulu njengoba u-Itumeleng Khune esalulama ekulimaleni okwenzeke ngesizini edlule.U-Akpeyi usayiniswe ngoJanuwari ngemuva kokushaya udaka kukaVirgil Vries owayesayiniselwe ukuvala isikhala sikaKhune esalulama. Nokho naye lo nozinti waseNigeria useqeda isizini engasalitholi ijezi kuMakhosi ngemuva kokufambula kweminye imidlalo.Ngesikhathi uMiddendorp ebuzwa ngokuthi ngabe izoba khona yini inkinga emapalini njengoba uBvuma esethintekile, uthe ezakhe ziqine kakhulu kule ndawo.“Uma kukhona into eyodwa engingayithembisa ngo-100%, ngokuzethemba wukuthi asinayo inkinga konozinti. Ngisho nencane. Ngicabanga ukuthi uDaniel wenze kahle. Ubuya kwi-Afcon lapho eqede khona endaweni yesithathu neNigeria. Kuke kwaba khona ukungabaza okuncane ngesiwombe sokuqala lapho esheshe waphuma khona. Kodwa ngicabanga ukuthi umdlalo wonke ubewulawula. Kulungile uma kudlala uDaniel noma kudlala uBruce, okanye uKhune. Empeleni simdlalisile (uKhune) imizuzu ewu-45 ngesonto eledlule samnikeza neminye ewu-60. Sesizolandelisa ngewu-90 ngemuva kwalokho uzobe esezokwazi ukuthi angaqokwa (esikwatini),” kuchaza uMiddendorp.IChiefs isiyinqobe yomibili imdlalo ye-Absa Premiership. Izoze idlale olandelayo ngo-Agasti 24 neSuperSport United eFNB Stadium ngo-6 ntambama.UMiddendorp uthe uzosebenzisa lesi sikhathi ukucija iqembu lakhe ekuhlaseleni. Yize benqobile uveze ukuthi akakagculiseki ngesibalo samagoli. Emdlalweni wokuqala bashaya iHighlands Park ngo 3-2.“Nasemdlalweni weHighlands Park ngicabanga ukuthi besingashaya amanye amagoli kodwa kumele sikuqonde ukuthi kuba lukhuni uma unabadlali abasha ezindaweni eziwukhiye. Ngicabanga ukuthi ngijabule ngokuthi siyawakha la mathuba okuseyindlela yokuthuthukisa nokuhlanganisa iqembu. Okwamanje ngiyakwamukela lokhu ngoba sikwazile ukuthola amaphuzu amathathu,” kusho uMiddendorp.",UMiddendorp uzishaya isifuba ngonozinti bezakhe
"KUGQAME isihlava sokugeja eqenjini lesizwe iBafana Bafana, liyeka ithuba lokuhlala ngokukhululeka esicongweni sikaGroup E emidlalweni yokuhlungela i-Africa Cup of Nations (Afcon).Umdlalo obuseLinite Stadium uphele ngo 0-0. IBafana ibifike lapha ihambela phezulu ngemuva kokubhaxabula iSeychelles ngo 6-0 eFNB Stadium ngempelasonto edlule. Nakuwona lo mdlalo akhona amathuba alula agejwa abadlali kodwa kwagcina kuzibeka ngokuthi akhona asetshenzisiwe.Kodwa izolo uma ungumlandeli weBafana ubuka umdlalo kufanele wukuthi ugcine ngokuminca, ukuze izitha kungagcini kuyizona ezithola igoli njengoba beziya ngokuzethemba.Elakuleli lihlulekile wukusebenzisa amathuba amanye awo ehlele uLebo Mothiba, Dino Ndlovu, Percy Tau no-Aubrey Modiba. Kwesokuqala isiwombe iqembu likaStuart Baxter lithole inqwaba yamakhona kodwa lahluleka wukuwasebenzisa, okuyinto ephambene nasemdlalweni wokuqala lapho liphume namagoli amabili ngezimo ezifanayo.Nokho kubonakele umdlalo uqala ukuthi iSeychelles iza nokuhlukile njengoba zithe zibekwa amagqozo yakhombisa okukhulu ukuzimisela, iya phambili okuyinto ebingayenzi ngesikhathi kudlalwa kuleli.Leli qembu belikwazi ukuvala iminyakazo yeBafana okubonakale ikuthola kunzima ukuthi imelane nokugxuma kwebhola kule nkundla enotshani obungesibona obemvelo. Lokhu bekwenza ibhola lingahlali phansi ngendlela abebefisa ngayo abadlali uma beshaya amaphasi.Elakuleli licishe lathelwa ngehlazo, ngaphambi kokuthi kuyiwe ekhefini iSeychelles ithola ithuba umdlalo usuzoya ekhefini kodwa wasiza * -Itumeleng Khune.Nasesiwombeni sesibili, uKhune, ongazange avimbe nelilodwa ibhola emdlalweni wokuqala, ubesematasa, iSeychelles ilokhu ingqongozile emapalini eBafana. Ekugcineni leli lizwe libe selithola iphuzu lalo lokuqala eqoqweni.IBafana isinamaphuzu ayisishiyagalombili esikhundleni, sayishumi ukube iqhubekile nokunqoba. Emdlalweni olandelayo iBafana izokwamukela iNigeria ekhaya ngoNovemba 16. Umdlalo wokugcina wokuhlunga ungoMashi wonyaka ozayo labo izovakashela iLibya.Amaqembu amabili azoqeda ephezulu azoya kwi-Afcon eseCameroon ngoJulayi wangonyaka ozayo. Le midlalo emibili esalele iBafana kumele nakanjani iyiwine ukuze ingatholi iphoxeka ekugcineni.",Indumalo iBafana ilahla amathuba
"KUBOSHWE abane ababeyizikhulu eMnyangweni wezeMfundo e-Eastern Cape, nomqondisi wenkampani ngamacala okukhwabanisa athinta uR59 million wokuthengwa kwezincwadi zesikole. Kwababoshiwe owayeyisikhulu uNksz Noxolo Gwarube (50), oMnuz Mthunywa Ngonzo (58) owayeyinhloko yomnyango, Monwabisi Tywakadi (60) Tyrone Fourie (48) noHermanus Smith (47) umqondisi weSiegesmund Trust.Bavele enkantolo izolo  baphuma ngebheyili kaR5 000 kanti kumele babuyele enkantolo ngoJulayi. Umnyango wawubeke uR209 million wokuthenga izincwadi zokufunda.Okhulumela oKlebe e-Eastern Cape uCaptain Yolisa Mgolodela, uthe uGwarube wathola intshontsho lama-laptop amabili  nomakhalekhukhwini kwiSiegesmund Trust. Le nkampani yathola ithenda kaR59 million. “UMnyango wezeMfundo waqolwa u-R59 million. Abasolwa abahlanu bazobuyela enkantolo ngoJulayi 8.” ",Ibheyili kwabakhwabanisela owezemfundo
"USEYISOSHA owayengumgadli we-Orlando Pirates neJomo Cosmos, uDavies Mwape, owafika eNingizimu Afrika ethwelwe ngeqoma ukuthi uzofike agile izimanga kodwa wagcina engenzanga lutho olutheni.UMwape (29) wadlala kweZimnyama ngaphansi kobuholi bukaKostadin Papic. Kuleli qembu wafike wahluleka wukwenza ayelindelwe ukuthi akwenze okuwukushaya amagoli.UMwape useyisosha eLusaka njengoba engasalidlali ibhola.UMwape ugcine ukubonakala kuZanaco ngo-2013.IZanaco igijima kwiligi enkulu yaseZambia.Leli qembu lidlalelwa ngu-Isaac Chansa owaduma kuPirates.“UMwape useyisosha manje. Akasalidlali ibhola. Omunye umdlali oseyisosha nguMbewe (Festus) owayedlala kuGolden Arrows. Naye usenesikhathi eyekile ukudlala ibhola,” kusho omunye wabadlali neNkana FC ebikhempe ehhotela elilodwa nentatheli yaleli phephandaba, eSouthern Sun Ridge.UMwape akagcinanga ngokudlala kuPirates kuphela kodwa wayibamba nakuJomo Cosmos.Nakhona izinto zafike zangahamba kahle wagcina ebuyele ngakubo eZambia. Eqenjini lesizwe laseZambia udlale imidlalo eyisithupha.UMwape uke wadlala naseTanzania, edlala kwizinkunzi zakhona iYoung Africans. KuPirates udlale nezibabuli ezingoBenedict “Tso” Vilakazi, Gift “Vum Vum” Leremi, Lebohang “Cheese-Boy” Mokoena, Lucky “Phinda Mzala” Lekgwathi osanda kuthatha umhlalaphansi ebholeni. Ukuba yisosha yinto enkulu eZambia kwazise noChris Katongo ozakhele udumo kuJomo Cosmos, Chipolopolo nasemaqenjini aphesheya kwezilwandle waqala kuwona lo mkhakha.UKatongo osize iZambia yadla umhlanganiso ku-Africa Cup of Nations ngo-2012 eGabon nase-Equatorial Guinea, uphethe izimendlela zokuba yisosha eliseqophelweni eliphezulu.",Useyisosha owake wadlalela eZimnyama
"KUNGATHATHA cishe izinyanga ezingu-18 ukuthi kusungulwe umgomo wegciwane, iCoronavirus (Covid19) eselibulale abantu abangu-3 100 emhlabeni kusukela libhedukile, ezinyangeni ezimbili.ICovid19 ibheduke eWuhan, eChina isisabalale emazweni amaningi emhlabeni. Bangu-90 000 abantu okubikwa ukuthi bangenwe yileli gciwane emhlabeni.E-United States sekufe abayisithupha osekuholele ekutheni umengameli Donald Trump wakhona, enze isiphakamiso sokuthi izinkampani ezikhiqiza imithi zakhe umgomo ukuze kuvikelwe abantu obhubhaneni.Kodwa ongoti bezempilo bathi ukusungulwa komgomo kuze kufinyelele esigabeni sokuthi usetshenziswe, kungathatha izinyanga ezingu-18. Njengamanje kudingeka into ephuthumayo.UDkt Antony Fauci, inhloko yesikhungo esicwaninga ngezifo ezithathelanayo kuleli, iNational Institute of Allergy and Infectious Diseases, uthe kudingeka isikhathi eside ukusungula umgomo, ngokubona kwakhe into engaba ngcono ukuthi kuhlolwe umshanguzo wokwelapha igciwane.UMnuz Leonard Schleifer, isikhulu esiphezulu enkampanini ekhiqiza imithi, iRegeneron Pharmaceuticals, uthe uma kuxhanyazelwa kwenziwa umgomo kuba nengozi yokuthi uma lowo mgomo ususetsheziswa kubantu wenze igciwane libe yingozi kakhulu.IWorld Health Organization (WHO) ithe amazwe osekubikwe ukuthi anabantu abanaleli gciwane asengu-73. E-Afrika mane amazwe okubikwe ukuthi anabantu abanegciwane. I-Senegal iyizwe lesine e-Afrika okubikwe ukuthi inomuntu onegciwane. Isikhungo esicwaninga ngezifo ezithathelanayo, iNational Instituite of Communicable Diseases (NICD), izolo sithe lesi siguli sibonwe ngoMsombuluko, sithe besiseFrance.Amanye amazwe osekuqinisekiswe ukuthi anabantu abanesifo yi-Algeria, Nigeria, Egypt, Tunisia neMorocco.I-NCD ithe akekho umuntu oseke watholwa enaleli gciwane eNingizimu Afrika, izolo bese bengu-164 abahlolelwe igciwane.",Kusekude ukuthola umgomo weCoronavirus
"I-IFP noNgqongqoshe wamaPhoyisa kuleli bathi bashaqekile ngokusatshiswa ngokubulawa komndeni wowesilisa ogonyuluke kubo ngokusocongwa kwekhansela leNkatha laseZululand. Lo mlisa usevule necala emaphoyiseni aseMgungundlovu ePressburry, ladluliselwa eVryheid kanti uthi usongelwa umholi oqavile kwi-IFP ngoba efuna asuse igama lakhe esitatimendeni esifungelwe esimnukayo.Lokhu kulandela ukuthi lo mlisa ocele ligodlwe igama lakhe, ekhale ngokuthi kunamaphoyisa awabize ngamagama asebeke engcupheni umndeni wakhe ehlangene nalo mholi we-IFP naye eligodliwe igama lakhe.Uthi kumanje kunezingcingo ezisabisa umndeni wakhe.USihlalo we-IFP kuzwelonke, uMnuz Blessed Gwala, uthe uyashaqeka uma esethola ukuthi lo mlisa owathi wayekhona kubulawa ikhansela uSbuyiselo Dlamini, usesatshiswa ngaphakathi eqenjini.“Lowo muntu ngiyamazi. Wasifonela samhlelela ukuba afike eThekwini wabe esesichazela ngakwaziyo. Ngavele ngabona ukuthi lesi sinindolo asichazayo singaphezu kwami, ngamthatha ngamdlulisela kwiziphathimandla zamaphoyisa. Ngakho unamanga uma esethi ngamhambisa kuBheki Cele, asikaze nje sihlangane noCele. Ngaphandle kwalokho okunye okwenzekayo lapho angikwazi ngakho ngiyethuka uma sekuvele ukuthi kunomunye umholi wethu osabisa lo mlisa ukuze aguquke kwayekushilo phambilini. Mina ngamyisa emaphoyiseni ngoba ngangibuye ngididwe ukuthi lo muntu unamalimi,” kusho uGwala.Okhulumela uCele, uNksz Reneilwe Serero ukuqinisekisile ukuthi bahlangana nalo mlisa kodwa bayethuka uma sebezwa ukuthi uyasatshiswa ngoba ubengakwazi lokho.Lo mlisa usejele laseMgungundlovu, iNew Prison ngecala lokubulawa kowayeyimenenja kaMasipala waseRichmond, uMnuz Sibusiso Sithole.“Kuthe ngesikhathi ngiyiswe enkantolo yaseVryheid, eLouwsburg ngecala elingahlangene nalolu daba naleli engiliboshelwe, sahlangana endleleni nalo mholi weNkatha. Amaphoyisa ayengihambisile ayelokhu ekhuluma naye ocingweni. Wayeshayelelwa iBMW X5 emhlophe. Sayilandela sangena emgwaqweni owubhuqu nalapho esafike sama khona. Kwaphuma ubhuti owayehamba nabesilisa ababili abamsiza ukuba ehle emotweni. Ngakhumbula ukuthi ngiyamazi nguye lona owasikhokhela imali engu-R450 000 oLundi mhla siqeda ukubulala uDlamini wakhuluma nami wathi ukhathazekile ngokuthi ngigonyuluke ngegama lakhe kwi-IFP ngakho ucela ngiguqule lokho ngithi ngangithengwe yiyo (IFP) ukuba ngimqambele amanga,” kusho lo mlisa.Uthe okumphethe kabi ukuthi lawa maphoyisa ayakwazi ukumcela ejele uma ezoya enkantolo ahambe naye ngakho useyasaba ukuthi azomenzakalisa.Uveze nokuthi nezinkabi ayenazo ziyazi kubo futhi azikaboshwa.Uqhube wathi kumanje amaphoyisa nalo mholi we-IFP, bafuna aqinisekise ngokuboshwa kwabasolwa basoLundi ukuthi uyabazi ekubeni engakaze ahlangane nabo.Uveze ukuthi mhla beyobulala uDlamini wayehamba nezinkabi zase-Eastern Cape ngeGolf kanti kukhona owayebasiza ebatshela ukuthi umufi usekuphi.“Satshelwa ukuthi umqaphi wakhe akekho kushoniwe kubo ngakho uhamba yedwa. Okokugcina satshelwa ukuthi asigade emarobhothini asuka edolobheni oLundi ngoba uzoqhamuka ngakhona uphuma eShisanyama nokuyindlela esamthola ngayo samdubula,” kusho lo mlisa.Uthi kumanje ayenabo abakaboshwa ngakho nabo sebeqalile basabisa ngokuthi bazoqotha umndeni wakhe oseMdantsane ngoba bayazi ukuthi uhlalaphi.UMnuz Skhanyisele Dlamini ongumfowabo kamufi uvele waphelelwa amazwi ezwa le ndaba.Uthe kusho ukuthi lawa maphoyisa abalokhu bewathemba abewabiza ngamagama, yiwo kanti ayingozi, wathi abasazi bewumndeni bazothemba bani manje ngoba ne-IFP abasayithembi.Okhulumela amaphoyisa KwaZulu-Natal UColonel Thembeka Mbele, ukuqinisekisile ukuthi kukhona icala lokusabisa eliphenywayo.",Inkabi iyacula ngelokusoconga ikhansela
"LIZOBE libanjwe yimenenja ibhentshi kuPolokwane City uma isidudulana neMamelodi Sundowns emdlalweni wanamuhla we-Absa Premiership.Umdlalo weligi oseLoftus Stadium, ePitoli, ngo-7.30 ebusuku. IPolokwane ishiywe obengumqeqeshi uLuc Eymael ngempelasonto osejoyine iBloemfontein Celtic.UBernard Molekwa utshele leli phephanda izolo ukuthi nguyena ebambisene noPhuthi Mohafe obeyiphini lika-Eymael abapheka iqembu njengoba lilungiselela ukubhekana ne’Downs.“Amalungiselelo ahambe kahle kakhulu. Abadlali bakulungele ukubhekana neSundowns. Silindele umdlalo onzima njengoba sebeke balahla amaphuzu , okusho ukuthi bazosithelekela kanzima. Nathi sesinesikhathi singawini, sibalindele ngoba siyazi ukuthi kungenzeka noma yini ebholeni,” kusho uMolekwa.Emdlalweni womzuliswano wokuqala iSundowns yanqoba ngo 2-0 ekuhambeni.Kulokhu iRise and Shine, u-Eymael ayishiye isendaweni yesikhombisa ku-log, izoya emdlalweni ngaphandle kwabadlali bayo abamqoka.Ngokusho kukaMolekwa umgadli uRodney Ramagalela ohamba phambili eqenjini ngokushaya amagoli ayisishiyagalombili kuligi, usalulama ekulimaleni akuthola bedlala neBaroka FC emasontweni edlule. UThobani Mncwango yena usaqhubeka nokubhuquza ngaphandle njengoba abekwa icala esolwa ngokukhuluma kabi ngeqembu emithonjeni yabezindaba.Ukumiswa kukaMncwango kusolwa ukuthi ngezinye zezithathu ezenze * -Eymael agcine eshiyile kanti kuvela nokuthi usihlalo weqembu wangena nezicabha ezindlini zokushintshela washiya angalazi ngemuva kokuthi bebambane ngo 0-0 nabakhaya iBaroka.UMolekwa uthe: “Besingalindele ukuthi umqeqeshi uzoshiya, kusithusile.”Uthe imininingwane ingatholakala kusihlalo uJohnny Mogaladi. Nokho uMogaladi inombolo Isolezwe elinayo ibikhala kodwa ingabanjwa.“Thina sitshelwe ukuthi yithina esizobamba okwamanje. Usihlalo uyena ozoba neminingwane ngokuthi kwenzakaleni ngomqeqeshi, ngeke ngiphawule kulokho,” kusho uMolekwa.Ngokuthola kwaleli phephandaba uMncwango akanayo nencwadi emumisayo eqenjini, watshelwa ngomlomo. Usalindele ukuthi kulalelwe icala lakhe. Inkontileka yalo mgadli nePolokwane izoze iphele ngesizini ezayo.",Izinto zimapeketwane kuPolokwane City
"OWAYEYILUNGU lebhodi ye-Eskom ukuphikile ukuthi wanikeza abakwaGupta ulwazi oluyimfihlo ngamanye amalungu ebhodi ngo-2014.UMnuz Mark Pamensky, owayeyilungu lebhodi ye-Eskom ubethula ubufakazi ngesikhathi ebuzwa ukuthi wenzani ekusizeni inkampani iThe New Age (TNA) ukuba ithole uxhaso.UPamensky ongomunye wabantu abasolisayo, abamataniswa nomndeni wakwaGupta.Wayekade eyilungu lebhodi e-Oakbay, inkampani yakwaGupta. Ngaso leso sikhathi wabe esethola isikhundla sokuba kwibhodi ye-Eskom ngo-2014.UPamensky usolwa ngokuthi uye owayenikeza aabakwaGupta lonke ulwazi.Wavulelwa icala lokukhwabanisa yi-Organisation Undoing Tax Abuse (Outa), ngo-Agasti 2017.I-Outa yaveza ukuthi wayethumela ulwazi lwase-Eskom oluyimfihlo kwabakwaGupta ukubasiza ukuba bathenge imayini yamalahle eGlencore.Wayesolwa ukuthi wayethumela lolu lwazi eseyilungu lebhodi lase-Oakbay nakhona kwa-Eskom.Izolo uPamensky utshele ikhomishini ephenya ngokulawula koMbuso yindlazana ukuthi wahlangana noMnuz Atul Gupta kodwa waphika ukuthi wamnikeza ulwazi oluyimfihlo ngokuthi uzoqokwa abe yilungu lebhodi kwa-Eskom. Uthe yena waziphuzela itiye nabakwaGupta.",Uphika eyokunikeza abakwaGupta ulwazi oluyimfihlo
"BADUBELE emigwaqweni esenkabeni yedolobha eThekwini, bawusaphaza wagcwala yonke indawo udoti, abasebenzi abaqoqa udoti nabangeneme ngezinqumo zomqashi.Abasebenzi bathulule imigqomo egcwele udoti, badabula opulastiki okulayishwe kubo udoti izolo.Ubuyizindimbane udoti emgwaqweni u-Anton Lembede ngasesangweni laseDurban University of Technology, eCity Campus. Kuphazamiseke ukuhamba kwezimoto.Isenzo sabasebenzi abasophikweni iDurban Solid Waste, silandela isiteleka esingekho emthethweni abasibambe edepho eseSpringfield ngoLwesibili ekuseni.Ngalolu suku bavale umgwaqo owuthelawayeka uN2 noM4 eningizimu yedolobha ngamaloli, kwasiza amaphoyisa abalusa ababuyisela edepho. Iningi labasebenzi liqhinqe ngaphandle kwedepho lithi ngeke libuyele emsebenzini kuze kube umqashi uguqula izinqumo azithathile.Kuthiwa abasebenzi behliselwe amahora okusebenza esuka kwayisishiyagalombili aba mahlanu. Lokhu kuvuse ulaka kubasebenzi asebekhala ngokuthi kwehla amaholo ngenxa yesikhathi esincane abasisebenzayo.Okhulumela uMasipala weTheku, uMnuz Msawakhe Mayisela ugxekile isenzo sokuchithwa kukadoti ngabasebenzi abayitoho ngaphansi kwe-Expanded Public Works Programme (EPWP).UMayisela uthe labasebenzi bayayazi imigudu okumele bayilandele uma kukhona abengenelisekile ngakho.“Siyakugxeka ukungcoliswa kwemigwaqo yedolobha ngodoti futhi siyaxolisa kwizakhamuzi ngokwenzekile. Ubuholi bakha izinhlaka zokuba kuxoxiswane ngokungeneliseki kwabasebenzi, ” kusho uMayisela.Uthe kulindeleke ukuthi abasebenzi bavele phambi kwekomiti eliqondisa ubgwegwe ngesenzo sabo.",Basaphaze udoti wagcwala imigwaqo eThekwini
"SITHEMBISO MKHIZEKUVUKE umunyu kwinhloko yabaqeqeshi beMamelodi Sundowns, uManqoba ""TV"" Mngqithi, ngesikhathi ibongela uzakwabo, uSteve ""Mphathi"" Komphela ngokunqoba inkomishi yokuqala.Usuku lwangoLwesithathu balusonge behleka bodwa abalandeli bamaBrazilians emva kokuthi iqembu labo linqobe isicoco seDStv Premiership, ekubeni lisasalelwe yimidlalo emithathu kuphele isizini.Lithele othulini omkhaya balo, iSuperSport United ngo-3-1, kobuseLoftus Versfeld Stadium.ISundowns inqobe isicoco seligi ngamaphuzu awu-60.Iqophe umlando ngokuba yiqembu lokuqala ukusivikela amahlandla amane elandelana. Iphinde yaba ngeyokuqala ukusinqoba ngaphansi kwabaxhasi abasha, iDStv Premiership.Kubaqeqeshi uMngqithi anqobe nabo isicoco, kukhona uRhulani Mokwena noKomphela, abaningi bese belibeke ngembaba elokuthi unebhadi lendalo.UKomphela ubengakaze anqobe isicoco engumqeqeshi, wahluleka noma esekwiKaizer Chiefs ahlala kuyona amasizini amathathu.""Angazi ukuthi ngingakuchaza kanjani ukujabula enginakho ngoSteve. Ukuhlakanipha kwakhe kungenye yezinto eyenza sithathe isinqumo sokumletha eChloorkop. Wenze umsebenzi obabazekayo kwiChiefs, kube yibhadi nje ukuthi akanqobanga neyodwa inkomishi.""Okubuhlungu wukuthi kunabantu abese becabanga ukuthi unebhadi. Bese kukhona nabathi leli bhadi uzoliletha iSundowns. Njengoba uSteve esenqobe iligi, ngicabanga ukuthi lezi zinkulumo zizophela.""Indaba kaSteve ingikhumbuza uPitso (Mosimane) kumasizini adlule. Wathi kumele senze isiqiniseko sokuthi iligi siyinqobela uTeko (Modise). Yingoba kukhona abase bethi unebhadi. Abantu bayathanda ukwehlulela, bathi kawufanelwe lutho. Okubuhlungu wukuthi lokho kwenziwa yindlu emnyama. Sicindezelana sodwa, esikhundleni sokwesekana. Kukhulu uSteve asekwenzile ebholeni lakuleli. Liyababazeka izinga labadlali abakhiqizile esaqeqesha kwiFree State Stars nabanike ithuba kwiChiefs.Noma enganqobanga lutho kwiChiefs, kodwa kumele sibheke ukuthi izinga lokudlala ngaphansi kwakhe lalinjani nokuthi njengoba engasekho selinjani. Mhlawumbe ukube wanikwa ithuba, wathola uhlobo lwabadlali abafike esehambile ngabe kukhona akunqoba. Mhlawumbe bekuyinhloso kaNkulunkulu ukuthi anqobe okuthile esenathi,"" kusho uMngqithi.Lo mqeqeshi odabuka eMzimkhulu, ubonge wangapheza kubo bonke abasebenzi beSundowns.""Ngibonga ngiyanconcoza kwibhodi, kumengameli nakubo bonke ubuholi beqembu, abadlali, ithimba labaqeqeshi, elabacwaningi nabo bonke ababambe iqhaza.""Nakuba sihlulwe yiChampions League kodwa kubuyise amathemba ukunqoba isicoco seligi. Besingasinqoba kunoma yimuphi umdlalo kodwa ukusinqoba sidlalela ekhaya, sibhekene nomkhaya bethu, kusijabulise kakhulu.""AmaBrazillians azobhekana neSwallows, eDobsonville Stadium koweligi ngoMgqibelo.Imidlalo yeDStv Premiership ngempelasonto:Kusasa: Swallows v Mamelodi Sundowns (5pm, Dobsonville Stadium).NgeSonto: TS Galaxy v Orlando Pirates (3pm, Mbombela Stadium). ",Umunyu kuMngqithi ebongela uKomphela ngesicoco
"UBizizi noKaygee bathe basithandile isigqi sikaDJ Hlo ophethwe yiMaz Entertainment kaDr Musa Zulu, yingakho besebenze naye kuleli culo.UKaygee, uthe iculo lizophuma maduze nabo bagculisekile ngendlela eliyilo.Uthe iculo lizophuma ngo-Okthoba 1, kodwa sebeqedile ukuliqopha.UDJ Hlo, uthe okwenze wapika laba baculi yingoba ebone kuyibona abangenza ubulungiswa ekukhipheni iculo lamaPiano ngendlela abefuna ngayo.“Iculo lami lithi iFestive. Ngalo nginethemba lokuthi lizoba ngezinye izingoma ezizohamba phambili njengoba sekuzoqala amaholidi kaDisemba.Isigqi sikaBizizi noKaygee ngiyasithanda vele futhi bengifisa ukuthi ngisebenze nabo.Konke sekumi ngomumo ngalo njengoba nosuku elizophuma ngalo selwaziwa. Kumanje sihlela ukushutha i-video yalo ezophuma kanye nalo ngo-Okthoba 1,” kusho uDJ Hlo.Yize uDJ Hlo esemusha emculweni kodwa ufike kwazwakala ngomculo wakhe. Usanda kukhipha iculo lakhe elisematheni kulezi zinsuku elithi: Ebusuku, apike kulona uRethabile.Amagalelo akhe emculweni asheshe azwakala njengoba ephinde abe yinxusa leRoots ku-SABC1.",AbeKokota bakhiphe iculo noDJ osemusha emculweni
"KULIMALE abantu abayisihlanu kubalwa nezingane kushayisana itekisi nemoto encane eMgungundlovu izolo.Zine izingane ezilimele engozini eyenzeke ekuseni emgwaqweni uSlangspruit, eMbali.Okhulumela abosizo oluphuthumayo i-ER24 uMnuz Russel Meiring, uthe bafike endaweni yesigameko ngemuva kwehora lesithupha ekuseni.“Abosizo oluphuthumayo bafice itekisi nemoto encane kumi phakathi nomgwaqo. Baxilonge abalimele kwatholakala ukuthi izingane ezine ezineminyaka ephakathi kweyisithupha kuya kweyisishiyagalolunye zilimele,” kusho uMeiring.UMeiring uthe abalimele baxilongwe endaweni yesigameko maqede baphuthunyiswa esibhedlela i-Edendale.Uthe amaphoyisa abekhona endaweni yesehlo ukuze aphenye ngembangela yengozi.",Ingozi ishiye abahlanu belimele
"ISIKHALI esingasiza AmaZulu FC, aqhubeke nokunqoba imidlalo ukuzinikela, ngokusho kukaCavin Johnson opheka Usuthu.Inyokana Eluhlazana idlale ibhola elinenkosi phakathi ishaya iCape Town City FC ngo 2-0, emdlalweni weLast 16 kwiTelkom Knockout (TKO) eKing Zwelithini Stadium, eMlaza ngoLwesibili ebusuku.Amagoli oSuthu avalelwe phakathi u-Emiliano Tade noBongi Ntuli esiwombeni sesibili.Ukunqoba kwezikaJohnson, bekusho ukuthi AmaZulu asaligcinile irekhodi elihle lokungashaywa ekhaya (eKing Zwelithini Stadium) selokhu kuqale isizini.""Kungijabulisile ukuzinikela kwabadlali, ikakhulukazi esiwombeni sesibili. Uma siziqeqesha noma silungiselela umdlalo sinendlela esiyaye senze ngayo, engicabanga ukuthi igoli lokuqala (likaTade), likufakaziselile esikwenzayo.Okubalulekile njangamanje ukuthi sibambisane, silekelelane ngoba sinomdlalo onzima ngoMgqibelo esizowudlala neCape Town City, eKapa we-Absa Premiership. Kuzofanele kube khona esikutholayo kulowo mdlalo ngoba isimo esikusona kwi-log asisihle neze,"" usho kanje ngemuva komdlalo uJohnson.AmaZulu anamaphuzu amathathu, emidlalweni eyisishiyagalombili. Azobhekana ne-Orlando Pirates ekhaya emdlalweni we-quarterfinal yeTelkom Knockout.Elinye iqembu laKwaZulu-Natal elisekhona kwiTelkom yiMaritzburg United ezobhekana neBidvest Wits ekhaya",OwoSuthu ubabaza ukuzinikela kwabadlali
"SISHUBILE isimo emndenini okugasele kuwo amaphoyisa nabezenhlalakahle kusolwa abazali ngokwenqabela izingane ukuya esikoleni ngenxa yenkolo yamaJuda.Zintathu izingane zakwaSokhulu okuthiwa ziyekiswe isikole ngoba umndeni sewuthole ukuthi ungamaJuda.Ngokusho kukaNkk Nokuthula Sokhulu ongunina walezi zingane, abezenhlalakahle namaphoyisa bagasele kwakhe emuva kokuncinzwa wumphakathi obasola ngokuncisha izingane ilungelo lokufunda.Izolo bekulindeleke ukuthi kuphume isinqumo ngokubonisana kwalo mndeni nabezenhlalakahle ngekusasa lezingane.NgokukaNkk Sokhulu, akukho okungalungile abakwenzile bengabazali. Uthi benze ucwaningo olukhomba ukuthi bangamaJuda ngakho-ke kuzomele izingane zabo bazifundisele bona ngoba izikole ezikhona kuleli zamaJuda zibiza imali enkulu.“Ngenze ucwaningo olunzulu ngokufunda izincwadi zomlando nezenkolo, ngathola ukuthi thina asibona abantu abamnyama njengoba kushiwo kodwa singamaJuda,” kusho uNkk Sokhulu.Uthe ucwaningo lwakhe luveze nokuthi izingane zakhe kumele zifunde ezikoleni iTorah, umthetho wabenkolo yamaJuda.Ucwaningo lwakhe lugcine lumxhumanisa nomfundisi wamaJuda ezinkundleni zokuxhumana, uRabbie Ydin, waseHighlands North, eGoli, wameluleka ngokuningi ngenkolo yamaJuda.Ukuxhumana kwabo kugcine sekwenza uYdin atheleke emzini wabo KwaMashu, ezofaka ivangeli lamaJuda emndenini.Njengoba izingane zabo zingasayi nje esikoleni, zifundiswa isiHebheru nsuku zonke ekhaya nguYdin.Leli phephandaba lifike kulo muzi uYdin ematasa ethandaza ngolimi olungazwakali nalo mndeni.UNkk Sokhulu uthe abazimisele ngokuyeka ukuthola “iqiniso” ngenkolo nangokuba amaJuda ngoba iBhayibheli lahlanekezelwa.UMnuz Sandile Sokhulu uyise wezingane, uthe phezu kokuthi kade bekholwa enkolweni yamaKrestu, bazoqhubeka nokufuna ""iqiniso"" lenkolo yamaJuda ekhuluma ngabo ngqo bengabantu abamnyama.UYdin uthe ubizwe yilo mndeni ngenhloso yokuthi azowucacisela kabanzi ngenkolo yamaJuda.Uthe akuwona kuphela umndeni wakwaSokhulu aseke wawuhambela ezofundisa iTorah.“Sengike ngaya eRichards Bay, Cape Town, Swaziland, Zimbabwe ngiyofundisa iTorah,"" kusho uYdin. Usebuya nakwa-Israel esizindeni samaJuda ngenhloso yokucobelela ulwazi ngale nkolo.Mayelana nokuthi kuzokwenzekani ngezingane aseqale ukuzifundisa iTorah, uthe konke sekukubazali bazo. Okhulumela uMnyango wezokuThuthukisa koMphakathi esifundazwe uNkk Ncumisa Ndelu, uthe lolu daba lusesezandleni zemantshi ezokhipha isinqumo.",Izingane seziyeke isikole ngenxa yenkolo yamaJuda
"BADEDELWE ngebheyli umama nendodakazi abasolwa ngecala lokubulala ilungu lomndeni wabo balingcwaba ethuneni elingashoni egcekeni ngoba lisolwa ngokweba ilahle lemoto.UNkk Wakhele Ngcobo uMaShozi (71) noNkk Hlengiwe Kweyama uMaNgcobo (43) baseMansenseni, eDassenhoek, eMariannhill, baboshelwe icala lokubulala uMnuz Khehla Ngcobo (25) ngoJulayi wangonyaka odlule.Okhulumela iNational Prosecuting Authority KwaZulu-Natal uNkk Natasha Kara, uthe iNkantolo yeMantshi yasePinetown izolo idedele laba ngoR1 000 umuntu emunye.UNkk Kara uthe inkantolo ilihlehlisele uJulayi 8 nonyaka icala ukuze kuqhutshekwe nophenyo.Isolezwe lithole ngomthombo ukuthi uNgcobo, owayeyiphara washaywa kubo waze wafa ngenxa yokuthi edayise ilahle lemoto kadadewabo kaNkk Kweyama.Kuthiwa wayeboshwe izandla nezinyawo esihlalweni, wathelwa ngamanzi abilayo ekhanda ayehla ngomzimba wataxwa waze washona.Eseshonile kuthiwa wasongwa ngengubo yokulala wafihlwa.“Kwabe sekufunwa amadoda amabili endawo acelwa ukuba ambe umgodi okwadidiswa ngawo kwathiwa owethoyilethi. Emuva kosuku lomgodi umbiwe, la madoda abuya kulo muzi ezocela elinye itoho lokwakha ithoyilethi kwathiwa umgodi usugqitshiwe ngeke lisakhiwa ithoyilethe kanti kwasekugqitshwe uNgcobo,” kusho umthombo.Umthombo uqhube wathi ngoMgqibelo kufike amaphoyisa azenza abantu abalunywe indlebe ngokuthi kulo muzi kudayiswa isiqatha ayaluza igceke efuna ukubona ukuthi likhona yini kodwa angasola lutho.“Kungalesi sikhathi lapho amaphoyisa evele aqonda uNkk Kweyama amtshela ukuthi ayazi babulala umfowabo ngakho akasho ukuthi isidumbu sakhe basingcwabaphi. Ushaywe uvalo washo. Kwase kumbiwa isidumbu, yena nonina baboshwa,” kusho umthombo.Okhulumela amaphoyisa KwaZulu-Natal uCaptain Nqobile Gwala, uthe isidumbu sikamufi besingcwatshwe ethuneni elingashoni. Kuvulwe icala lokubulala, kwaboshwa abomndeni.",Badedelwe ngebheyili abasolwa ngokufa kwephara
"I-ORLANDO Pirates iyaqhubeka nokuba matasa emakethe njengoba isimemezele ukuthi isisayinise umdlali waseZambia u-Augustine Mulenga.Lo mdlali oyibamba phambili nasezinhlangothini unikezwe inkontileka yeminyaka emithathu.UMulenga ulindelwe kuleli ngesonto elizayo njengoba ebedlala kwiCHAN neqembu lesizwe laseZambia elikhishwe kuma-quarterfinal alo mqhudelwano obanjelwe eMorocco. IPirates isanda kumemezela uXola Mlambo njengomdlali wayo obegijima kwiBidvest Wits kanti iqale iwindi ngokulanda uDiamond Thopola noPhetso Maphanga abebekwiChippa United. Isihlukane noThabo Rakhale oye kwiChilli Boys no-Ayanda Gcaba obolekiswe kwiPlatinum StarsIPirates ihlela ukwethula abanye abadlali abasha ngaphambi kokuthi kuvalwe iwindi lokuhwebelana ngabadlali kusasa ngo-12 ebusuku.UXOLA Mlambo owethulwe njengomdlali we-Orlando Pirates izolo eminiIzolo iPirates imemezele ukuthi isisayinise uXola “Ten Ten” Mlambo oyibamba enkabeni yenkundla nosuka kwiBidvest Wits.UFloyd Mbele, isikhulu sePirates, uthe akaqedile ukusayinisa. “Sijabule ukuthola umdlali ofana noXola. Ukumsayinisa kwethu kuchaza kona ukuthi siyazifela ngaye. Asizange sishintshane ngamdlali neWits. Asiqedile ukusayinisa abadlali abasha. Ngaphambi kokuthi kuvalwe iwindi bakhona abadlali abasha esizobethula.”Imibiko ibithi iPirates izothola uMlambo bese yona idedela * -Abbubaker Mobara ongazange abonakale emdlalweni wangempelasonto edlule.UMbele udalule ukuthi basambhekile umgadli ngemuva kokuhluleka bethi bazama uBrockie.“Ebholeni kumele wazi ukuthi uzohluleka noma uzowina uma kukhona oxoxa nabo. Kungani kumele sidikibale ngokushweba ithuba lokusayinisa uBrockie? Sisaqhubeka nomkhankaso wethu wukuthungatha umgadli. Kunesikhathi esizibekele sona ukuthi kumele kushaye sona sesimtholile. Noma yimuphi umgadli ongalibheki ipali esingamthola sizomsayinisa,” kusho uMbele.Njengamanje iPirates ibophele uThamsanqa Gabuza, Lyle Foster, Ayanda Nkosi noThabiso Kutumela phambili. UGabuza nguyena oseshaye amagoli amaningi kubagadli beZimnyama. Useshaye amagoli amathathu.IPirates isishaye amagoli awu-18 emidlalweni ewu-18 okuchaza ukuthi ishaya igoli umdlalo nomdlalo ewudlalayo.Omunye umgadli obefunwa yiPirates kodwa yagcina ingamtholanga nguThobani Mncwango ogcine esayine kwiWits. Lokhu kuchaza ukuthi iPirates sekumele izame kubagadli abafana noMohamed Anas weFree State Stars noPrince Nxumalo we-Ajax Cape Town.Kusasa ngo-7.30 ebusuku iPirates izoshukana ne-Ajax eCape Town Stadium, eKapa, emdlalweni we-Absa Premiership. Uma ithola amaphuzu agcwele izosala ngamaphuzu amabili kwiSundowns ezihola phambili.",IPirates isayinise umgadli waseZambia
"SEKUVELE ukuthi usehlelelwe ukuba aqashwe ubusuku nemini uBabes Wodumo okuvela ukuthi uhlalele ovalweni selokhu egonyuluke 'ngokuhlukunyezwa' ngobeyisithandwa sakhe uMampintsha.Lezi zindaba zokugadwa kukaBabes zivezwe ngumsakazi weMetro FM uMasechaba Ndlovu kuTwitter ngoMgqibelo, eveza ukuthi lungenelelwe uNgqongqoshe wamaPhoyisa uMnuz Bheki Cele.Lokhu kwenzeke ngemuva kokuthi uBabes ekhulume kabanzi ngokumhlukanise noMampintsha ohlelweni lukaMo Flava noMasechaba, iThe Drive, kwiMetro FM ngoLwesihlanu ntambama.UBabes uveze ohlelweni ukuthi sebehlukene noMampintsha.Ohlelweni uMasechaba uveze ukuthi uMampintsha ubemshaya uBabes futhi wake wamephula umlenze. UBabes uthe uMampintsha ubenezinombolo eziyimfihlo zokungena ezinkundleni zokuxhumana i-Instagram, Twitter noFacebook kaBabes abhale ezenza yena.Nakuba bebengakaze bakuqinisekise emphakathini ukuthandana kwabo kodwa uBabes Wodumo uveze ukuthi besebethembisene umshado.Esitatimendeni esikhishwe nguMampintsha uthe njengosaziwayo kufanele engabe usophondweni lwemikhankaso yokulwa nokuhlukunyezwa kwabesifazane.“Angimsulwa kodwa futhi angisho ukuthi nginecala kwizinsolo ezenziwe engxongxeni ezwakele. Kungenzeka ukuthi ngike ngathatha ngamawala kwezinye izinto ezenzeke sisathandana kodwa engingeke ngazikhuluma esidlangaleni.”Uxolisile esizweni kodwa hhayi kuBabes.Part 3: UMampintsha uchithe eyezibhakela nokuphulwa kwemilenze. 
    #babeswodumo
#mampintsha

Video: 
      @FaneleBengu
pic.twitter.com/o0CZJgnm7h— Isolezwe Newspaper (@IsolezweNews) 
      May 20, 2018
Kwi-video ayenze neSolezwe ngeSonto ushaye ungqimphothwe, wathi kunesandla sesithathu kulolu daba ngoba kukhona abafuna ukubahlukanisa noBabes ukuze bamsebenzise kahle engasekho (uMampintsha).Engxoxweni Isolezwe ngeSonto elibe nayo nelinye ilungu eliqavile lo mndeni kaBabes Wodumo nokho elingathandanga ukuba igama lalo lidalulwe, lithe ukwethembisana umshado kukaBabes noMampintsha ngasese, kungezinye zezinto ezingahlalanga kahle kwabakwaSimelane.“Siyazi bebethandana kodwa kwasiphula umoya ukuthi bathembisane umshado ngasese bangenzi izinto ngendlela ejwayelekile yokuthi kucelwe isihlobo esihle,” kusho ilungu lomndeni.Lithe laba bahlukane ngemuva kokuklwebhana ezinyangeni ezintathu ezedlule. UBabes wala uMampintsha wathatha izimpahla nemoto wahamba.Yize kunjalo kodwa leli lungu lo mndeni aliphumelanga obala ngezinsolo zokuthi uBabes ubesengukudla kwenduku.Liphinde langena ezintangeni uma libuzwa ngezinsolo zokujola eceleni kukaBabes. Lithe uBabes ungumuntu oshelwayo nomiswe kabi yizimpunyela ezimbili zaseThekwini. Zimthembisa ukumshada kanti uMampintsha uyakwazi lokhu futhi kuyamcika. Yikho okwenza abe nesikhwele esibi aphinde afune ukumlawula kukho konke akwenzayo.“Uyazi nawe ukuthi indoda yinhle ngezinkomo zayo, uma ingoqa kuba nenkinga. Uma yena engazimisele ngoBabes akangamhlukumezi, akamyeke aqhubeke nempilo yakhe ngoba bakhona abamthandayo nabamcabangela kangcono,” kusho ilungu lomndeni.Okunye okuvelayo wukuthi ngobusuku abahlukane ngabo abakwaSimelane bahambela emzini kaMampintsha eWestville baya kolwisa khona uMampintsha bedinwa wukuhlukumeza kwakhe nokukipitisa uBabes.“Beziba khona izingxabano njengokwejwayelekile kodwa le yokugcina ibe namandla, ngoba kuze kwaphoqa ukuthi uBabes aqoqe okungokwakhe emzini kaMampintsha wabuyela kubo kuRussell Street eThekwini,” kusho umthombo.Ngokweminye imithombo selokhu behlukene, kuvela ukuthi uMampintsha akaphathekile neze kahle ngoba ukungabi noBabes kuyamgulisa emoyeni.Izinsolo zokuhlukunyezwa ziqinisekiswa udadewabo kaBabes, uNondu Simelane (bheka inkulumo ethwetshulwe ngenhla kwesokudla).Kuthiwa ingxabano yabo ikapakele nasebhizinisini njengoba uBabes Wodumo eseshiye iWest Ink wavula inkampani yakhe iWena Wodumo Entertainment.Ethintwa uyise kaBabes Wodumo, uMbhishobhi Mbongeni Simelane, ngokubuyela kwendodakazi yakhe ekhaya uthe: “Angikhulumi nabezindaba.”Umthombo uthi inkontileka kaBabes neWest Ink iphele ngoJanuwari 11 kodwa uMampintsha wangayivuselela.Kumanje uBabes Wodumo usebhukhwa enkampanini yakhe. Yize kunjalo kodwa ikhona ingoma entsha ezophuma maduze ayeyiqophe esengaphansi kwe-West Ink.Part 2: ‘UBabes uyongivikela nini emhlabeni?’ 
    #BabesWodumo
#Mampintsha
#Masechaba

Video: 
      @FaneleBengu
pic.twitter.com/bj0he4QanH— Isolezwe Newspaper (@IsolezweNews) 
      May 20, 2018
Kuthiwa ukwehla kwakhe emzimbeni akusikho ukuthi uyajima, kepha yisikhwele ebesimbulala esize saholela ekutheni abe nokhwantalala.* Khonamanjalo uDJ Tira ufake isithombe eme noMampintsha noBabes ethi: “Ngiyanithanda, sekuyisikhathi sokuthandaza.”Kuvela lezi zindaba zokuhlukunyezwa kukaBabes kunenqwaba yabesifazane kuleli ababulewe okusolwa abantu abathandana nabo. Isolezwe selisungule umkhankaso obizwa nge-#Sekwanele ngenhloso yokukhuza lesi sihlava sokuhlukunyezwa nokubulawa kwabesifazane abantu abathandana nabo (bheka ikhasi 7 no-10).Kusenjalo umculi uBusisiwe ""Cici"" Twala, nyakenye uvulele icala obeyisoka lakhe nomphathi u-Arthur Mafokate ngokumshaya aze amhudule ngemoto.Ubudlelwane babo buthi abufane nobukaBabes noMampintsha.Icala liseNkantolo yeMantshi yaseMidrand eGoli.Ngesonto eledlule bekumele liqulwe kodwa lahlehliselwa uJulayi 11 lapho lizobe seliqala ukuqulwa khona.UCici walimala kanzima kulesi sehlakalo wahuduleka naphansi elenga emotweni kaMafokate. UMafokate akakafuni ukuphawula ngalezi zinsolo.UCici wasala elele kanjalo elimele, washosha waya komunye umuzi oseduze wabe esephuthunyiswa esibhedlela. Uthi wafike wathola ukuthi uselimele kakhulu. UMafokate uyaliphika icala.",Usezogadwa uBabes ‘ohlukunyezwayo’
"KUQHUME umthandazo esiShayamthetho KwaZulu-Natal kucishe kushayeka phansi uNdunankulu waKwaZulu-Natal uMnuz Willies Mchunu ngesikhathi ethula inkulumo yakhe yokuvula.UMchunu ubesanda kuveza ukuthi usecela obambe njengoNdunankulu kulesi sifundazwe, uMnuz Sihle Zikalala amqhubekele nenkulumo yakhe.Ngesikhathi ewa uMchunu ulekelelwe owesilisa obeseduzane naye ngaphambi kokuthi kungenelele uNgqongqoshe wezeMpilo KwaZulu-Natal, uDkt Sibongiseni Dhlomo obemnika usizo oluphuthumayo.  Sekunesikhathi uMchunu ehlushwa yisimo sempilo esingesihle.Nyakenye uMchunu ushadelwe ngemuva kokushonelwa inkosikazi ngonyaka ka-2016,  uDudu Mchunu. Ukushona kwenkosikazi yakhe kulandelwe wukushona kwabazali bakhe. Ngemuva kokushona kwamalungu omndeni wakhe, uMchunu uxinwe wukugula waphuma engena ezibhedlela.There’s been an unexpected and sudden turn of event as Premier Willies Mchunu suddenly becomes weak while delivering his 
#KZNSOPA2019 and emergency personnel are rushed in. 
pic.twitter.com/GTkMc9uHfD— Steve Bhengu (@SteveBhengu) 
February 27, 2019KZN Premier Willies Mchunu just collapsed while delivering the SOPA 😳 
pic.twitter.com/V6HzmzAkWT— Claude Makayekwe (@kafur_) 
February 27, 2019",BUKA: Kungenelele uDhlomo uNdunankulu ewa ethula inkulumo
"I-ANC Women’s League, ebisho okunye mayelana nokuxoshwa kweMeya yeTheku, uNkk Zandile Gumede, iphume isicula elinye iculo emuva kokuhlangana nabaholi abaphezulu be-ANC KwaZulu-Natal.Manje isithi iyasihlonipha isinqumo esithathwe wubuholi be-ANC eKZN kukhishwa uNkk Gumede esikhundleni. Ekusukeni ibikhononda ngokuthi ukhishwe kalula ngoba engumuntu wesifazane.NgoLwesibili uMengameli we-ANC Women’s League, uNksz Bathabile Dlamini, ekhuluma eGauteng ebusuku emcimbini obuhanjelwe nawuMengameli Cyril Ramaphosa usabise ngokuthi abesifazane abaxoshwa kwi-ANC bazovula iqembu labo ngoba kunomkhuba omubi wokubakhipha ezikhundleni.Uthe abaneme ngomkhuba wokukhishwa kwabesifazane abaphethe izikhundla eziphezulu.Izolo uNksz Dlamini utshele abezindaba ukuthi uzokhuluma nabo uma esephuma emhlanganweni nobuholi obuphezulu be-ANC eKZN kodwa emuva komhlangano uthe akukhulunywe nonobhala we-ANCWL, uNkk Meokgo Matuba.Uthe bayasihlonipha isinqumo se-ANC KwaZulu-Natal ngoba empeleni ayilweli umuntu oyedwa kodwa ilwela ukuhlonishwa kwabaholi besifazane.“Asilweli umuntu oyedwa, sikhulumile nobuholi be-ANC KwaZulu-Natal sabona nombiko oholele ekushintshweni kobuholi komasipala. Ngemuva kokuxoxa nobuholi siyasihlonipha isinqumo esithathiwe. Sizoqhubeka nokulwela abaholi besifazane ngoba asifuni babukelwe phansi.”Uthe kwezinye izifundazwe zikhona izingqinamba zokungahlonishwa kwabantu besifazane kodwa baqale KwaZulu-Natal ukuze balulungise udaba lwabesifazane.UNksz Dlamini uthe uhambisana nalokho okushiwo wuNkk Matuba.Kwale ngisho izintatheli sezimncenga wathi akayingeni indaba yokuphawula, izintatheli zamgcina kudala esafutheka njengeselesele kodwa manje akasenaso leso sikhathi.Emhlanganweni bekukhona ubuholi obuphezulu be-ANC KwaZulu-Natal okubalwa kubo uSihlalo, uMnuz Sihle Zikalala, iPhini lakhe, uMnuz Michael Mabuyakhulu, uMgcinimafa, uNkk Nomusa Dube-Ncube, uMnuz Sipho Hlomuka noMnuz Themba Mthembu, uNobhala we-SACP KwaZulu-Natal.Bekukhona nabaholi be-ANC eMusa Dladla oMnuz Mdu Mhlongo, Tholi Gwala, Nkk Thembeka Mchunu nabakwezinye izifunda akade bevalelwe emhlanganweni okungashiwongo ukuthi bekungowani.I-ANCWL eThekwini ithe kayeneme ngokuxoshwa kukaNkk Gumede yathi kunabantu abadicilela phansi isithunzi sakhe.UNkk Maboni Chamane okhulumela i-ANC Women’s League eThekwini, uthe udaba lokuxoshwa kukaNkk Gumede baluthatha njengokukhishwa kwabesifazane ezikhundleni zokuhola ngoba alikho icala elimlahlile.",I-ANCWL nengwiji kolukaGumede
"KUKHALWA ngobudlova kumbhishobhi webandla lamaZayoni okuthiwa uvale isikole Umzokhulayo Primary KwaNyuswa, eNdwedwe, okuthiwa uphoqe abafundi ukuthi babuyele emakhaya, babuye uma sekuxoshwe uthishomkhulu.U-Bishop Bheki Ngcobo obuye abe wumengameli  we- African Freedom Revolution (AFR), kuthiwa ngesonto eledlule ungene wakhipha ngoshova abafundi emakilasini, wavala isikole.Kuthiwa ubehambisana nedlanzana ebelidlubhe izikibha zeqembu lakhe. Baqoqe izingane baziyalela ukuthi ziphume esikoleni, zingalubhadi esikoleni zizozwa ngabo uma sekumele zibuye. Kuvele ukuthi abamfuni uthishomkhulu ngoba kungesiye owendawo futhi ekhokhisa abazali o-R100.Nayizolo kuthiwa itshe belisome inhlama, abafundi nothisha abazange balubhade esikoleni.Uthisha olandise Isolezwe owayekhona ngosuku lwesigameko kodwa ongathandanga ukudalulwa, uthe  uNgcobo nayehamba nabo kabazange bazihluphe ngokucela imvume kothisha kodwa bathi isikole bayasivala.“Isikhathi sokuphuma sasingakashayi nomuntu owelisa izingane umgwaqo wayengakafiki. Izingane zaphoqwa ukuthi ziphume ngababegqoke izikibha ze-AFR, iningi labo okungebona abendawo. Bathi abamfuni uthishomkhulu nabanye othisha futhi bafuna kusebenze abantu bendawo kuphela,” kusho umthombo.Kuthintwa uNgcobo, uvumile ukuthi baziyalele izingane ukuthi zingalubhadi esikoleni kuze kube umnyango uxosha uthishomkhulu.“Lokhu sikwenze emva kokuzwa izikhalo zabazali ngodaba lokukhokhiswa kwabo o-R100 okwenziwa uthishomkhulu. Lokhu uthi ukwenza ngoba edinga ukukhokhela uthisha ongaqashwanga wumnyango,” kusho uNgcobo.Uthe akukhona okokuqala bekhala ngalesi senzo njengoba nangonyaka owedlule babhikisha bemfuna exoshiwe kodwa umnyango wabaziba.Umzali osesigungwini esilawula isikole ongathandanga ukudalulwa ngoba ethi usaba ukwenzakaliswa wuNgcobo, uthe ukukhokhwa kwale mali ekhokhwa ngonyaka, kwavunyelwana ngakho emhlanganweni wabazali bayemukela ngoba bebona iqhaza likathisha osefundise kulesi sikole evolontiya kusuka ngo-2014 engaqashiwe.“UNgcobo uyisidlova. Iningi labazali liyahambisana nokukhokhwa kwale mali futhi akubanga yisinqumo sikathishomkhulu kodwa ngesethu singabazali. “Iyahlukaniswa le mali, uthisha ayihole nyangazonke ukumsiza athole insipho. Okubuhlungu wukuthi isikole asivalayo kasikho ngakubo, yena ongowakwenye indawo kodwa uyagxambukela futhi akanazo izingane ezifunda kuso. Kulahlekelwa izingane zethu,” usho kanje.Okhulumela uMnyango wezeMfundo KwaZulu-Natal, uMnuz Kwazi Mthethwa, usigxekile isenzo sokuvalwa kwesikole.“Sithanda ukuqwashisa abaholi bamaqembu epolitiki amancane ukuthi badlalele kude nezikole ngoba ziyindawo okubunjwa khona ikusasa lezingane, akusona ezokuzama ukukotela udumo. Umnyango uzoqinisekisa ukuthi ukufunda nokufundisa akuphazamiseki,” kusho uMthethwa.",Bakhala ngombhishobhi ovale isikole
"KUZWELE nakubadlali baphesheya kwezilwandle ukushona kuka-Anele Ngcongca odlale iminyaka eBelgium.UNgcongca (33) ushone engozini yemoto izolo ekuseni. Ubekade esemabhukwini eMamelodi Sundowns kodwa ebolekiswe kuMaZulu. Ukushona kwakhe akugcinanga ngokushaqisa abantu baseNingizimu Afrika kuphela kodwa kunyakazise nababengozakwabo eBelgium esadlala kwiKRC Genk awine nayo izicoco.UNgcongca wajoyina iGenk ngo-2007 esuka kwiFC Fortune yaseKapa, kade ekade esuke kuleli eyozama inhlanhla kwi-Arsenal eyayiqeqeshwa u-Arsene Wenger.Ngo-2015 uqokwe kubadlali abahamba phambili kwiGenk eminyakeni ewu-100, iTeam of The Century. Lapha uqokwe nabadlali okukhona kubo uThibaut Courtois osevimbela iReal Madrid yaseSpain noKevin De Bruyne oseyisihlabani seManchester City, bobabili ababhonge emswaneni ngokushona kukaNgcongca.UCourtois ubhale ekhasini lakhe kwi-twitter wathi: “Ngidumele ukuzwa ukuthi owayengumdlali weGenk u-Anele akasekho. Ubengomunye wabadlali abanomdlandla kunabo bonke esengake ngahlangana nabo. “Ngiyohlala ngikukhumbula ukumoyizela kwakho futhi ngizophila nokuhlala ubheka izinto ngeso elihle kwakho. Sizokukhumbula kakhulu mngani wami. Ngicabanga ngomndeni wakho.” UDe Bruyne uthe: “ RIP mngani wami.”KwiGenk uNgcongca uwine isicoco seligi nezinye izindebe ezehlukene. Ubengomunye wabadlali abahlonishwayo futhi ethandwa ngabalandeli bayo.Emyalezweni wayo iGenk ithe: “Sizwa izindaba ezibuhlungu zokushona kuka-Anele Ngcongca. Ushone engozini yemoto. Udlale imidlalo engekho ngaphansi kuka-279 kwiGenk. Sicabanga ngomndeni nabangani bowayengumdlali wethu waseNingizimu Afrika.”UNgcongca udlale imidlalo engaphezu kuka-50 kwiBafana Bafana. U-Aaron “Mbazo” Mokoena, owayengukaputeni weBafana emqhudelwaneni weNdebe yoMhlaba ka-2010 uNgcongca adlale kuyo, uthe akakakholwa ukuthi akasekho. UMbazo naye udlalile kwiGenk phakathi kuka-2003 no-2005 ngaphambi kokuthi ijoyinwe nguNgcongca.“Namanje angikakholwa wukuthi u-Anele akasekho. Lapha sikhuluma ngomuntu ebengisondelene naye. Ngokwami ubengowesibili kubadlali basemuva kwesokudla abaphambili eMzansi. SasinoSizwe Motaung kuqala, uyena olandela emuva kwakhe ngokuba nekhono.”“Ubethula kakhulu. Ngesikhathi ngingukaputeni eqenjini lesizwe, akakaze ayenze ibe nzima impilo yami. Uma sisensimini bengihlala ngazi ukuthi ukhona uzongilekelela, nami ngokunjalo. Ngokwami ubesengawadlala amasizini amathathu. Sengathi umphefumulo wakhe ungaphumula ngokuthula.”Kubadlali baseMzansi abafe ezingozini zomgwaqo kukhona uLesley Manyathela, Richard Henyekane, Cecil Lolo, Clifford Moleko, Gift Leremi, Sinethemba Jantjie, Mondli Cele noMlondi Dlamini. Emasontweni adlule kushone umdlali osemncane weKaizer Chiefs, uJames McFarlane.Inhlangano eyengamele ibhola, iSouth African Football Association (SAFA), esitatimendeni sikamengameli, uDanny Jordan, ikhale ngokushona kwabadlali ezingozini zomgwaqo. Igcizelele ukubaluleka kokugcina imithetho yomgwaqo.IPremier Soccer League (PSL), nayo ikhiphe isitatimende ngokushona kukaNgcongca.“IPremier Soccer League ishaqekile ngokushona ngokuzuma komdlali weBafana Bafana u-Anele Ngcongca. Uzokhunjulwa ngeqhaza alibambile kwiMamelodi Sundowns nokuzithoba kwakhe ngaphandle kwenkundla. Iligi idlulisa amazwi endunduzo emndenini wakwaNgcongca nakozakwabo.”Kubadlali baseNingizimu Afrika abebelila ngokushona kukaNgcongca kukhona uMoeneed Josephs, osanda kuwagaxa emgibeni, obhale ukuthi: “Kusenzima ukukholwa. RIP Anele.”U-ANELE Ngcongca (Kwesokudla) nayedlala nabo kwiGenk eBelgium u-Eric Matoukou waseCameroon noSamuel Yeboah waseGhana",Kukhalwe naphesheya kushona uNgcongca
"UMDLALI weMamelodi Sundowns uPhakamani Mahlambi angase abolekwe AmaZulu FC.Yize imibiko ingaqinisekisiwe, kodwa ebuzwa ngalokhu, umqeqeshi woSuthu, u-Ayanda “Cobra” Dlamini,  akazange avume futhi akazange aphike.“Angithandi ukuxoxa ngomdlali ongekho kuMaZulu njengamanje, kuba lula ukuxoxa ngomdlali okhona. Ngakho akulula neze ukuphendula lolo daba,” kusho uDlamni izolo.UMahlambi ulizwa ngendaba ijezi kuBafana Ba Style selokhu kuqale isizini.Uvele izikhawu ezimbalwa ngesizini edlule kusekhona uPitso Mosimane kwiSundowns kodwa selokhu kubambe izintambo abaqeqeshi abathathu uManqoba “TV” Mngqithi, Rulani Mokwena noSteve “Mphathi” Komphela akaliboni elidlalayo.Inhlanzi ibonakala ishelwa ngamanzi kuMahlambi. Nezinkinga zangaphandle kwenkundla okubalwa kuzo uphuzo oludakayo, ngezinye zezinto okungenzeka ukuba zimenzela phansi uMahlambi ogqame kakhulu kwiBidvest Wits eminyakeni edlule.AmaZulu anqobe umdlalo wawo wokuqala kwiDStv Premiership ngoLwesithathu ehlula iBlack Leopards ngo 2-0. Iqhawe loSuthu kube uLuvuyo Memela oshaye amagoli amabili.“UMemela ukhombisile ukuthi kungani ethathwa njengomdlali osezingeni eliphezulu, nokuthi ulethelweni kuMaZulu. Angingabazi ukuthi usazowashaya amagoli, inkani nje masiqhubeka nokwakha amathuba. “Sidlale kahle kakhulu emidlalweni yethu emibili ngaphambi kweLeopards, sidlala ngokulingana nePirates ngaphambi kokushaywa iTS Galaxy nayo esasiyehlula ngomdlalo, kwaphika inhlanhla. Ukuzethemba kuzobuya manje kubadlali, sibheke ukuqhubeka nomgqigqo omuhle,” kulandisa uDlamini.Ngesikhathi uSandile Zungu ethenga Usuthu kuPatrick Sokhela, wathi ufuna iqembu liqede lisendaweni yesine kwi-log yeDStv Premiership uma kuphela isizini. Iningi lakubuka lokhu njengokuphupha emini, kwazise maningi amasizini livika izembe. Nokho abadlali abasayinile bazikhombise ngokusobala izinhloso zikaZungu, othe usekhathele ukuthi Inyokana Eluhlazana inikele ngamaphuzu kwamanye amaqembu.",UMahlambi angase abolekwe AmaZulu
"ISIPHINDE yakhela ngamaqubu enye emaqenjini aseLondon adlala kwi-English Premier League, i-Arsenal isayinisa uWillian ovalelise kwiChelsea ngesonto eledlule.Ngokwesithathu eminyakeni emihlanu i-Arsenal ivuka ngesilomo somdlali weChelsea kwazise ngo-2015 isayinise ingwazi kanozinti waseCzech Republic, uPetr Cech olandelwe nguDavid Luiz.Isikhwishikhwishi saseBrazil, uWillian, sisayine iminyaka emithathu kusuka ngokuqala kwesizini ka-2020/2021.Izindaba zokusayina kwi-Arsenal kwalo mdlali oneminyaka engu-32, zidalulwe yiyo i-Arsenal kwiwebsite yayo (www.arsenal.com) ngoLwesihlanu.UWillian, odlalele iBrazil kumaFifa World Cup amabili (2014 ekhaya nango-2018 eRussia) ugabe ngamava emidlalo engu-600 kumasizini angu-13 ebholeni elikhokhelayo.Ufike kwiChelsea ngo-2013 esuka kwi-Anzhi Makhachkala yaseRussia, abefike kuyo esuka kwiShaktar Donetsk afike kuyo ngo-2007.KukwiDonetsk lapho eqale khona ukuwola izicoco enqoba i-Ukranian Premier League kane kanjalo ne-Uefa Cup ngo-2009.Uqale ukudlala ibhola elikhokhelayo kwiCorinthians yaseBrazil.KwiChelsea unqobe iPremier League, yiFA Cup ne-Europa League ababhubhise kuyo i-Arsenal ngo 4-0 nyakenye.Kungathi i-Arsenal ichomela iChelsea ngokuphanyeka imininingwane ethi uWillian kwiBlues ushiye edlale imidlalo engu-339, washaya amagoli angu-63 wakha amanye angu-56.Ephefumula ngomdlali wakhe wokuqala ukumsayinisa umqeqeshi we-Arsenal, uMikel Arteta, uzwakalise intobeko yodwa.“Ngicabanga ukuthi ungumdlali ongenza omkhulu umehluko kithi,” kusho u-Arteta ngalo mdlali obebuka nezihlwele i-Arsenal iguqisa iChelsea ngo 2-1 kowamanqamu eFA Cup kamuva.“Besilokhu simbukela eduze kulezi zinyanga ezimbalwa ezedlule. Besihlose ukuqinisa ngomdlali wasesiswini ohlaselayo kanjalo nasezimpondweni. Usinika okuningi okuhlukile njengomdlali. Ukwazi ukudlala izindawo ezintathu noma ezine ezehlukene. Akukho angakakuboni ebholeni kodwa ukuba netshisekelo yokuphinda aze la kuyajabulisa.“Ngisachazwe yizo zonke izingxoxo esengibenazo naye.”KwiBrazilian uWillian usedlale ka-70 washaya amagoli ayisishiyagalolunye kusukela ngo-2011. Ngaphezu kwamaWorld udlale nakwi-2015 Copa America, Copa America Centenario kanjalo no-2019 Copa America okuyisicoco asize iSelecao yasinqoba.Usevele ugixatshezwe ngejezi unombolo-12.",Yakhele ngamaqubu enye kwi-Arsenal isayinisa uWillian
"I-ANC ithi izohlangana neSilo samaBandla mayelana nodaba lo mhlaba ngoba le nhlangano ayikasithathi isinqumo mayelana nokweseka umbiko wowayengumengameli uMnuz Kgalema Motlanthe ngalolu daba.Umbiko kaMotlanthe wethimba elajutshwa mayelana nendaba yokubuyiswa komhlaba lanquma ukuthi kuqedwe nge-Ingonyama Trust, okuthukuthelise iMbube.Ohola imikhankaso yokhetho kwi-ANC, uMnuz Fikile Mbalula, uthe uMotlanthe waveza umbono wakhe ikakhulu ngodaba lweNgonyama.“Asikho isinqumo mayelana nokuthi seseka umbiko kaMotlanthe. Ayikho indaba yokuthi siphikisana neSilo noma sifuna ukudla umhlaba. Isilo sikhuluma asizange sigqugquzele udlame, sithe sizokhuluma nanezinkantolo ngodaba lweNgonyama Trust. Sizoxoxisana neSilo ngalolu daba. Asinawo umbono wokuthi siphuce amaZulu umhlaba,” kusho uMbalula.Uthe kodwa umgomo wokuthi kubuyiswe umhlaba ngaphandle kwesinxephezelo usamile.UMbalula usho lokhu nje, uMengameli wale nhlangano uMnuz Cyril Ramaphosa ukulesi sifundazwe ngale mpelasonto njengoba kunomkhankaso, iThuma Mina.Embizweni yeSilo ngoLwesithathu iMbube ixwayise ngokuthi kuzoshuba uma kukhona abacabanga ukusiphuca umhlaba waso.URamaphosa uqale ngokuvakashela ibandla iPentecostal eMpangeni namhlanje ekuseni, kuzothi ntambama adlulele eChatsworth lapho ezohlangana khona nomphakathi wakule ndawo.URamaphosa usemkhankasweni wokuvakashela izifunda ezintathu zale nhlangano kule mpelasonto okuyiMusa Dladla, eThekwini bese egcina KwaDukuza lapho ezokhipha namatayitela.Umxhumanisi wethimba lesikhashana le-ANC esifundazweni, uMnuz Sihle Zikalala, uthe okuseqhulwini udaba lobumbano nokusebenzisana.“NgoMgqibelo uzoba sesifundeni KwaDukuza lapho kuzoqala khona uhambo lwamakhilomitha amahlanu kusukwa eSatu Park kuyiwa kuwadi 16 kugqugquzelwe abantu ukuthi bazivocavoce,” kusho uZikalala.URamaphosa uzobuye avakashele imindeni yamakholwa ashona kuqhunyiswa ngebhomu ekhonza eVerulam.",I-ANC ayikasithathi isinqumo ngokaMotlanthe
"OWESIFAZANE (35) waseNhlazatshe, eMgungundlovu, usola inyanga yodumo lokuthwalisa ngokumdlwengula iphindelela ithi iyamthwalisa.Uphinde asole le nyanga yaseJozini nangokumqola imoto iMercedes C180 Kompressor, yayibhala amagama ayo.Owesifazane uthe waya enyangeni nabangani bakhe besifazane ababilili ngemuva kokuzwa le nyanga izishaya isifuba emsakazweni Ukhozi FM, ithi igwilikisa abantu abanamabhizinisi.“Ngizondla ngokudayisa izingubo zokugqoka. Saya emzini wenyanga ngoNovemba 4, safika ingekho sase siyilinda. Yathi ukuze isisize kufanele sikhokhe uR15 800 umuntu ngamunye.“Ngenxa yokuthi sasingenayo leyo mali, yathi masibambise ngemoto yami engangizoyilanda uma sesithole imali eyayiyifuna. Yathatha i-log book yami ithi izoyibika ngayo imoto emsamo.”Uthe inyanga yambizela eceleni lapho ihlolela khona, yambuza imibuzo ngaye.“Yangibuza umyeni, ngathi uma ngiyitshela ukuthi sewashona, yangisabisa ngokuthi ngizofa maduze ngoba umyeni wami ufuna ukungilanda. Yathi izongisiza ngomuthi okumele iwugcobe ebuntwini bayo bese iphinda igcoba isitho sami sangasese sihlangane ukuze kuzosuka ithunzi lomyeni wami.""Umgilwa uthe wadideka ikhanda wagcina esevuma engaqondile.“Ngaya endlini alala kuyo lo baba, wafike wangidlwengula engagqoke ngisho ikhondomu.""Akuphelanga nemizuzu ewu-7, wachama maqede wageza umphambili wakhe ngamanzi, wabe esewusula ngethawula, maqede wangiphonsela lona ukuba nami ngizisule.”Uthe le nyanga iphinde yamdlwengula kwaze kwaba kabili izinsuku zilandelana futhi seyimgoyise ekamelweni layo.Abangani bakhe babuyela emuva ngetekisi.“Ngezintathakusa zangoLwesibili, le nyanga yathi angivuke ngoba kukhona abazongihambisa ekhaya ngoba sengilaphekile futhi yanginikeza isigubhu eyathi ngizosifaka uju nomuthi eyathi ngizowugcoba kuR1000 engangizowufaka kwi-account yami yasebhange ukuze ngithole itshe lemali.”Uthe wafika kwakhe wakwenza konke, kodwa uma kuphela izinsuku eziyisikhombisa kungenzeki lutho, waqala ukufonela inyanga.Umgilwa uthi uqhubekile nokuzama ukuxhumana nenyanga kodwa yangabe isayingena indaba yakhe, yamsabisa.“Ngigcine ngithola ongiyale ngokuthi mangiyoyivulela icala ngoba ibingasafuni nokubuyisa imoto yami.“Ngizwe kuthiwa imoto isiyibiza ngomsizi wayo futhi seyikhangisa ngayo,” kuzikhalela umgilwa.Okhulumela amaphoyisa aKwaZulu-Natal uLieutenant Colonel Thulani Zwane ukuqinisekisile ukuthi likhona icala lokudlwengula elivulelwe inyanga esiteshini samaphoyisa eNgwavuma.“Okwamanje akukaboshwa muntu.”",'Udlelwe imoto yinyanga yamdlwengula' eyothwala
"ISEKWE ngemizuzu yokugcina iBanyana Banyana eqophe umlando ingena kwiNdebe yoMhlaba okokuqala.Izolo iSouth African Football Association (Safa) imemezele uxhaso lweminyaka emithathu lwamasudi kanokusho azogqokwa yiBafana Bafana neBanyana.Uxhaso, oluvela enkampanini yaseTurkey, i-D’S Damat, kuthiwa belungahlelelwe iBanyana ekuqaleni kwezingxoxo. Nokho ukushaya kwayo into ecokeme emqhudelwaneni i-Africa Women’s Cup of Nations, kuyakhele ugazi kubaxhasi, baqoka ukuyifaka.Abaxhasi kade beswenkisa iKaizer Chiefs eminyakeni edlule isaqeqeshwa nguMuhsin Ertugral waseTurkey. Uxhaso lufike kuvele kunesikhalo ngokuthi iBanyana ayixhasekile ngendlela uma kuqhathaniswa neBafana. Amabhonasi atholwayo ashiyana kude kakhulu.Isikhulu se-D’S Damat, uFerhat Saridogan, sithe udumo lwakamuva lweBanyana yilona olwenze bayicabangele.“Kade saqala ukukhuluma neSafa mayelana nokugqokisa iqembu lesizwe. Sigcine sivumelene ngokuthi bagqoke izimpahla ezisezingeni eliphezulu. Sifuna baswenke baconse. Ngithe ngisesikhumulweni sezindiza kungekudalaa, ngabona ukuthakaselwa kweBanyana, nganquma ukuthi nayo siyifake kulolu xhaso.“Leli yithuba lethu lesibili eNingizimu Afrika. Eminyakeni edlule kade sixhase iChiefs, besisebancane. Isizathu sokuxhasa iChiefs sasicacile. Yingoba yayiqeqeshwa ngumqeqeshi waseTurkey. Manje sinqume ukugqokisa isizwe sonke ngokuqoka ukuxhasa amaqembu esizwe,” kusho uSaridogan.Umengameli weSafa, uDanny Jordan, ulwamukele ngezandla ezifudumele uxhaso wathi ubudlelwano phakathi kweNingizimu Afrika neTurkey budala.“Ngesikhathi sifuna ukusingatha iNdebe yoMhlaba yaseseka iTurkey. Ngesikhathi silungiselela ukudlala iNdebe yoMhlaba ka-2002 sadlala neTurkey. Ngaphezu kwalokho baningi abadlali bethu abadlale khona. UShoes Moshoeu wayeyinsika yeFernebache okuyiqembu elikhulu. Kufanele ube sezingeni eliphezulu ukuze udlalele leli qembu. Lolu xhaso lufika ngesikhathi lapho amaqembu ethu esizwe enza kahle. Siyalujabulela kakhulu,” kusho uJordan.",Ibingabaliwe iBanyana oxhasweni lweSafa
"USETHUBENI lokuhlabana ngendondo kumaSouth African Film and Television Awards (SAFTA) umethuli wezinhlelo uKatlego Maboe owazakhela udumo ethula izinhlelo kuSABC nezikhangiso zakwa-OUTSurance.UKatlego ungene emunxeni weBest Presenter ngomsebenzi awushaya kwiTropika Island of Treasure Curacao. Uqhathwe nomsakazi weMetro FM uDineo Ranaka, intatheli uDevi Sankaree Govender, Entle Bizane othula iHectic on 3, Palesa Tembe, Katchie Nzama noWaldimar Pelser.Lo methuli wezinhlelo ube sematheni ezinkundleni zokuxhumana ngemuva kwesimemezelo samaSAFTA kwazise uke walandelwa yizigemegeme nyakenye kulandela ukusabalala kwe-video yakhe evuma eyokuphinga emshadweni.UKatlego wazidonsela amanzi ngomsele ngale video njengoba yaholela ekutheni akhonjwe afika ngayo kwa-OUTSuruance kwaqashwa abasha ukuqhubeka nomsebenzi wakhe.Lokhu kwathusa abaningi kwazise zazisathakaselwa abaningi izikhangiso zakhe ayebonakala kuzo ekhuluma nabanikazi bezimoto ethi ‘chenca daideng’.Kwabahambe phambili eminxeni ehlukeni kubalwa iTshedza Pictures ekhiqiza i-The River neThe Legacy esethubeni lokunqoba izindondo eziwu-24.",Uqokwe kuma SAFTA owaxoshwa kwi OutSurance
"Akuqali ukuthi uKO ahlangane noNandi benze ingoma njengoba benza ngo-2015, bekhipha ethi Skhanda Love.Ingoma abazoyikhipha ithi Say U Will.Ekhuluma neSolezwe, uKO uthe ngemuva kokukhipha ingoma iSkhanda Love, uNandi wabuya kuye wazomtshela ukuthi abenze enye.“Abantu bakuleli bayijabulela kakhulu ingoma yethu yokuqala nathi sabona ukuthi sisebenzile kuyona. Ngemuva kokuthi uNandi angitshele ukuthi asenze enye ingoma ngavuma kodwa kwangaba bikho okwenzakalayo okuthe ngonyaka odlule saqala sasebenza kule ngoma ezophuma manje okuyinto esiyijabulela kakhulu ukuthi ekugcineni sekwenzekile,” kuchaza uKO.Uthe le ngoma ikhuluma ngothando futhi icishe iyele kuSkhanda Love.“Ayifani nse kodwa ikhuluma ngothando nayo. Okujabulisa kakhulu ukuthi sesenze ngisho i-video yayo ezophuma ekuqaleni kukaSepthemba. Sisebenze kanzima ukuyihlanganisa ngenxa yokuthi njalo sicabangela abalandeli bethu,” kuchaza uKO.Ngaphandle kwale ngoma uKO uthe lo nyaka ube muhle kakhulu kuyena njengoba ingoma yakhe ethi Supa Dupa yenze kahle futhi abantu bayamukela ngezandla ezimhlophe.“UNkulunkulu uzibonisile kimi njengoba ngiphinde ngahlangana nezinkampani ezinkulu, ngasebenzisana nazo. Izimpahla zami zingenile ezitolo ezinkulu kuleli okuyinto ejabulisayo.”Uphinde waveza ukuthi ngenyanga ezayo uzokhipha i-albhamu yakhe, wathi usekulinde ngabomvu ukuthi abantu bakuleli bayizwe.",UNandi noKO bahlanganise olunye ulozolo
"ABOSHWE esemsebenzini amaphoyisa amabili esiteshini eSiphingo, ngamacala enkohlakalo nokweba.Okhulumela amaphoyisa KwaZulu-Natal, uBrigadier Jay Naicker, uthe aboshwe ngemuva kokuba kufike ummangali esiteshini ezovulela amaphoyisa amacala eSiphingo, ngoMgqibelo.UNaicker uthe ummangali owunogada ubike ukuthi ubeqaphe indawo yamabhizinisi eSiphingo, ngesikhathi amaphoyisa amabili elesifazane nelesilisa, efika emhloma imibuzo ngezinsolo zokuthi udayisa ugwayi.“Unogada uvumile wase ewayisa lapho ewubeke khona ugwayi. Abe esemyalela ukuthi apakishe amakhathoni kagwayi awu-48 evenini lamaphoyisa, zamkhalela. Aphoqe unogada ukuthi akhokhe uR1 500 ase emdedela ngaphandle kokumbeka icala,” kuchaza uNaicker.Kube sekuthintwa ithimba lamaphoyisa elilwa nenkohlakalo esifundazweni. Kuthe uma kufika abaseshi balo esiteshini, ummangali wabakhombisa lawa maphoyisa abesemsebenzini, zawakhalela.Kulindeleke ukuthi lawa maphoyisa avele eNkantolo yeMantshi eThekwini, namuhla ngamacala enkohlakalo nokweba.",Kuboshwe amaphoyisa esemsebenzini
"Ukusho lokhu kwi-video ayifake kwiTwitter echaza ngesehlakalo sokuphinde ahlaselwe yisifo senhliziyo esimenze wangeniswa egunjini labagula kakhulu ngesonto eledlule.URobert useke wahlaselwa yisifo senhliziyo izikhathi ezimbili eminyakeni edlule.Kwi-video uveza ukuthi ngemuva kokungazizwa kahle enezinhlungu esifubeni wathatha imoto waya esibhedlela eyobheka ukuthi yini imbangela yokungazizwa kahle.“Ngemuva kokufika esibhedlela ngizithole sengisegunjini labagula kakhulu engihlale kulo cishe isonto lonke. Sengiphumile nokho egunjini labagula kakhulu, sengikwelabalulamayo. Ngiyabonga kakhulu kubahlengikazi nodokotela ngomsebenzi abawenzile esibhedlela engikuso esinodokotela abasezingeni eliphezulu. Nakubona bonke akade besiza ngiyabonga kakhulu,” kusho uMarawa.Uthe yize eseluleme kodwa udlulisa umyalezo kubantu ngoba ufuna bayigade impilo yabo.“Impilo ibalulekile kakhulu. Okwamanje odokotela basazama ukubheka ukuthi alikho yini ihlule elidale lokhu yingakho ngisagcinwe khona namanje. Nokuhamba-ke kube nomthelela ngoba ngisanda kubuya e-Egypt,” kusho uMarawa.Uthe okuningi uzokuxoxa uma kuhamba isikhathi kodwa ubonga yonke imithandazo yabantu.Ngesonto eledlule kuSAfm, uWalter Mokoena, uthe insizwa ezakhele igama ekuhlaziyeni ezemidlalo, uDavid Kekana, isesibhedlela igula kakhulu.Ukusho lokhu ohlelweni lukaThabiso Mosia wabe esecela ukuthi abantu bamthandazele.",‘Abantu abazihlole uma bengazizwa’
"EZINYANGENI eziyisithupha ezedlule uSiya Kolisi ubehola amaBhokobhoko kwiNdebe yoMhlaba ayinqoba engukapteni, kodwa manje usebhekene nolunye uhlobo lwempi njengoba esefake isandla lapha ezweni lakhe, ukusiza labo abahlukunyezwe ushintshompilo olufike nokubhebhetheka kweCovid-19.Ukuhola kwakhe amaBhokobhoko anqoba indebe yombhoxo eJapan, ngoNovemba, kumakhele udumo umhlaba wonke, okufakazelwe nawukuthi aqokwe njengomdlali ovelele eNingizimu Afrika ngo-2019.Njengoba izwe libhekene neCoronavirus uKolisi nenkosikazi yakhe uRachel baqale inhlangano iKolisi Foundation enikele ngokudla emndenini edinga usizoi. Inhlangano yabo iqale ngokunikela ngezibulalimagciwane nezifonyo kodwa manje seyengeze ngokodla. ""Sizama ukusiza lapho esingakwazi ukufaka isandla, ikakhulukazi emalokishini lapho okunzima khona ngempela ngoba abantu abanawo ngisho umhlaba wokulima. Ezindaweni zasemakhaya abanye abantu banawo umhlaba kodwa amanzi abanawo,"" kusho uKolisa. NgoLwesine ePitoli kubonakale izinkulungwane zabantu bebambe ulayini belinde ukuthola izijumbana zokudla okuthunyelwe emphakathini kulesi sikhathi sokuvalwa kwezwe. Lokhu kwakhe isithombe esicacile sokuthi ijule kangakanani inkinga yibubha kuleli ebuye yengezwa ukuvalwa kwezwe. UKolisi, osaqhubeka nokwenza umsebenzi wenhlangano yakhe ngaphansi kokuvalwa kwezwe, uthe muva nje kumthusile akubone eLimpopo. ""Bengithi ngiyakwazi ukuhlupheka ngaphambi kokuvakashela iLimpopo. Ngibone abantu abangenawo amanzi, bephuza amanzi emifuleni okuphuza kuyo izilwane. Ubona nengane igeza khona lapho, kwaba buhlungu ukubona leya nto,"" kusho uKolisi.Lo mdlali weStormers kule mpelasonto uzobuyela elokishini lakhe iZwide, eBhayi, ukuyolula isandla kwabaswele.""Elokishini lami sisiza abantu abangaphezulu kuka-500, kuzo zonke izindawo zangasekhaya engangihamba ngicela isinkwa ngisakhula. Manje ngibuyela kuzo kulezi zinyanga ezizayo ukuphosa esivivaneni.""",UKolisi ukhathazekile ngabahluphekayo ngesikhathi seCovid-19
"SEKUNTWELA ezansi ngephupho leminyaka likaSolwazi Joseph Shabalala lokusungula isikole esizofundisa ngomculo womdabu iLadysmith Black Mambazo Music Academy, eMnambithi lapho edabuka khona.Lezi zindaba zivele esithangamini sabezindaba ebesisemzini kaMshengu eMnambithi izolo. Amalungu eMambazo abezocela izinhlanhla kuMshengu njengoba eqokwe eminxeni emibili kuma-60th Grammy Awards ezoba seMadison Square Gardens, eNew York, e-USA, ngoJanuwari 28.Isikhulu sikaMasipala i-Alfred Duma, eMnambithi, uMnuz Brian Xaba sithe sesikhona nesiza sesikole.“Ikhona nemali esesiyifakile singumasipala. NoMnyango wezokuThuthukiswa koMnotho nezokuVakasha nowezobuCiko namaSiko uyifakile.Sesihlanganise uR15 million. Sisaqhubeka nokucela enye,” kusho uXaba.Ucele osomabhizinisi ukuba bafake isandla. Unxenxe amalungu eBlack Mambazo ukuba acele uxhaso emazweni azohanjelwa yiqembu.Ilungu elidala kuMambazo * -Albert Mazibuko, lithe lijabule ngokufezeka kwaleli phupho.Lithe beliphatheka kabi uma lisemazweni libona kuza nezingane ezincane ezinkundleni zokucobelela ngolwazi ngesicathamiya.“Ziyangijabulisa izindaba engizizwa namuhla ngoba kuningi ebesinesifiso sokwabelana ngakho nabantu bakuleli.Sengikulangazelele ukuba yingxenye yalesi sikole,” kusho uMazibuko. Uthe abantu baseNingizimu Afrika abakhululeke ngoba bazowudla umhlanganiso emkhakheni weBest World Album ngeShaka Revisited: 30th Anniversary neBest Children’s Album ngeSongs For Peace & Love For Kids& Parents Around The World.“Kulokhu nginethemba elikhulu. Ngiyazi ukuthi lama-award amabili awethu. Anosihlangabeza esikhumulweni sezindiza khona niyongibona ngiwaphethe,” kusho uMazibuko.IMeya yase-Alfred Duma uMnuz Vincent Madlala ithe aMambazo awabuye nazo lezi zindondo. Uthe bayawubonga umsebenzi weMambazo. UMshengu uvukwe wusinga wacula naMambazo, yize ebehleli esihlalweni ngenxa yokungaphatheki kahle.Ucule naMambazo ingoma ethi Ngizobambelela Esiphambanweni neHomeless. UMshengu uyabonakala ukuthi useyaziqinisa.Uqinise aMambazo idolo, wathi angabi nalo uvalo.“Ngiyazi ukuthi kuba njani uma niya emiklomelweni. Kukhulu okuhle okuzayo,” kusho uMshengu.Imenenja yaMambazo uXolani Majozi ithe ziningi izinhlelo abanazo njengoba kulo nyaka iqembu ligubha iminyaka engu-58 lasungulwa.“Imicimbi emikhulu izoba ngo-2020 selineminyaka engu-60,” kuphetha uMajozi.USbongiseni uthe bebezothatha izibusiso kuyise bese belifulathela leli kusasa.",SiseMome isikole saMambazo
"INKANTOLO yoMthethosisekelo kulindeleke ukuba ikhiphe usuku ezothula ngalo isinqumo ngombango wobuholi ebandleni lamaNazaretha njengoba izolo icala lingazange libe khona.Leli cala liphakathi kwabaseThembezinhle nabaseBuhleni. EBuhleni baholwa yiNkosi Mduduzi “Nyazilwezulu” Shembe, eThembezinhle baholwa iNkosi Phinda Shembe, emuva kokuba kukhothame iNkosi Vela “Misebeyelanga” Shembe.Isolezwe likhuluma nommeli waseThembezinhle uMnuz Trevor Nkosi, uthe bebenolwazi lokuthi icala lizoba khona izolo njengoba kwakubhalwe kanjalo kwi-website yoMthethosisekelo kodwa kwangenzeka lokho  ngenxa yokuba matasa kwamajaji namanye amacala.“Icala belingekho ohlwini lwamacala namhlanje, kwakufakwe ukuthi lizoba khona  namhlanje kwi-website yenkantolo kodwa kwabuye kwasuswa lokho. Silindele unobhala wasenkantolo ukuba asazise ukuthi amajaji alungele nini ukuba athule isinqumo. Amajaji besazi ukuthi bese ekulungele ukuletha isinqumo. Sesizozwa ngawo, ngoba ngisho nomabhalane wenkantolo uthe uzolindela wona amajaji ukuba akhiphe usuku,” kusho uNkosi.Besibhekwe ngabomvu lesi sinqumo njengoba kuzoba isona sokugcina kuleli cala eselidonse kusukela ngo-2011.Umbango wasuka emuva kokukhothama kweNkosi uVimbeni Shembe uThingolwenkosazana.Okwasusa umsindo kwaba ukuthi iNkosi Mqoqi Ngcobo yamemezela uNyazilwezulu njengomholi ekubeni kuthiwa yayingagunyaziwe.Ummeli uMnuz Zwelabantu Buthelezi waba nobufakazi obuqinile bokuthi umholi ofanele yiMisebeyelanga ngoba wasebenzisa incwadi eyasayinwa wuThingolwenkosazana.Icala lasuka Nkantolo eNkulu eThekwini, laya kweNkulu yaseMgungundlovu, ladlulswa layiswa eNkantolo yokuDluliswa kwamaCala eBloemfontein.UNkosi uthe yize engenalwazi lokuthi isinqumo sizokhishwa nini kodwa kungaba noma yinini. Uma nje amajaji esekulungele ukusikhipha.",Amajaji azomemezela usuku lwesinqumo kwelakaShembe
"SITHEMBISO MKHIZEIPHINI lomqeqeshi kwiBanyana Banyana uThinasonke Mbuli, likhathazwa wukuthi iqembu lesizwe laseSwatini liyincwadi evaliwe, kweqembu lesizwe laseSwatinikanti bazobhekana namuhla koweCosafa Women Championship ngo-3.30 ntambama, eWolfson Stadium ePort Elizabeth.Umsizi kaDesiree Ellis, utshele Isolezwe ukuthi  bahlalelwe yijoka lokuthola indlela yokudlala yezitha zabo.Uthe akwaziyo ngeqembu wukuthi sekunesikhathi eside liyingxenye yeCosafa, kanti okuyingozi wukuthi libukeka likhula kulo mdlalo.UMbuli obuye aqeqeshe iqembu lase-University of Western Cape,  uthe ubufakazi balokhu wukubuya kwe-Eswatini kade idliwa, yagcina inqobe ngo-4-2 emdlalweni wokuqala.IBanyana inqobe umdlalo wokuvula kuGroup A ngo 2-0 ihlula i-Angola.“Ukuhlasela kweCovid-19 kwenze amaqembu alingana. Wonke amazwe anabadlali abantekenteke ngokomzimba nasengqondweni. Asazi kumele silindeleni kubona. Nakuba sikhonyile kowe-Angola kodwa bekubonakala ukuthi abadlali bethu badonsa kanzima. Ngaphambi komdlalo we-Angola, bese behlale izinyanga eziyisikhombisa bengadlali. Lokhu kwenza isimo sibenzima uma uzodlala neqembu elishaye amagoli amane,” kusho uMbuli.Uthe balindele ukunyuka kwezinga  kowe-Eswatini.“Kakukho okunye esiphupha ngakho ngaphandle kokuvikela isicoco seCosafa. Ngokuqhubeka kwemidlalo silindele izinga eliphezulu kubadlali bethu,” kuqhuba uMbuli.IBanyana izovala owamaqoqo noComoros ngoMsombuluko.Khonamanjalo, uSimphiwe Dludlu oqeqesha iqembu lakuleli lika-Under 17 elishaywe iZambia ngo-2-1 kowokuqala we-Under 17 Cosafa Cup,  uthe yize behluliwe kukhona okuhle akubonile kwezakhe.“Bahlale isikhathi eside bengadlali, akumele sibaphushe noma  sibathambele kakhulu. Kuningi okuhle engikubonile nesingakhela phezu kwakho. Amakhona nama-free kick ethu abemahle. Besibukeka kahle uma sihlasela.  Singenile emqhudelwaneni, uvalo alusekho,” kusho uDludlu.Uthe kungaba wenza iphutha uma engathi bazonqoba.“Okwami ukubabona  bekhumbuzana indlela yokudlala ndawonye. Kungabe ngidlala ngabadlali bami uma ngibaphushela ekuwineni iCosafa. Ngesingami lo mqhudelwano ngowokuqala amalungiselelo okuya kwiNdebe yoMhlaba.”",UMbuli uthi ukhathazekile Eswatini yincwadi evaliwe
"USALE encela isithupha umsakazi weMbokodo FM ongumfundisi, obeyinxusa lenkampani iBlue Alpha Alliance Group okuthiwa ishaye yachitha nemali yabantu.UMfundisi uNdlelenhle Khanyile, owethula uhlelo oluthi UJesu Umlamuleli, emsakazweni iMbokodo FM uyazisola ngokusebenzisana nale nkampani.Uveze ukuthi leli bhanoyi liphahlazeke nanemali yakhe njengoba ubethenge amasheya kaR38 000 kuyo.“Bese kuphele izinyanga ezintathu ngisebenzisana neBlue Alpha, ngibamaketha emsakazweni iMbokodo neVibe FM. Bangithola ngesikhathi nami ngiyofaka imali yami enguR38 000. Bezwa ukuthi ngisebenza emsakazweni, bacela ukuthi ngisebenze nabo. Bese ngike ngayithola imali enguR16 200,” kusho uKhanyile.Uthe ubone ngeledlule ukuthi inkampani isibalekile emuva kokuthi izikhulu zayo zingafiki emhlanganweni owawusedolobheni eThekwini.Uqhube wathi ujube ummeli wakhe ukuthi amsize avulele inkampani icala lokukhwabanisa nokudicilela phansi isithunzi sakhe njengoba engumsakazi ongumfundisi.“Abantu bangishayla ucingo bengibuza ngeBlue Alpha. Ngiyabachazela ukuthi nami kangisabatholi ezingcingweni ngakho abantu abanezinkontileka abavule amacala,” kusho uKhanyile.UNksz Lindeni Mahlaba (27) waseHammarsdale uthi ulahlekelwe nguR18 000 kule nkampani, awutshale ngo-Agasti nonyaka. Bekulindeleke ukuthi aqale ukuthola uR6 300 ngoNovemba 20 obezoyithola izinyanga eziwu-12.“Ngifake imali yami kwiBlue Alpha Alliance emuva kokuzwa uMfundisi Ndlelenhle Khanyile ekhuluma ngayo emsakazweni iMbokodo FM. Wathi le nkampani ifaka izimoto zayo kwi-Uber neTaxify, idinga abantu abazothenga amasheya. Wathi uma echaza imali etholwayo emuva kokuthenga amasheya ngaheheka,” kusho uNksz Mahlaba.Omunye umgilwa (42) waseNanda ocele ukungadalulwa, uthe ubefake uR38 000 ngoSepthemba 30, eyayibolekwe ngudadewabo omncane ebhange.“Kuduma ikhanda. Ekhaya kakunakudla. Bengilindele ukuhola ekupheleni kwale nyanga. Sithole imiyalezo ethi akekho umuntu ozokhokhelwa. Kuyacaca ukuthi babalekile nemali yethu,” kusho lo owesifazane.Uqhube wathi akazi ukuthi uzosikhokha ngani isikweletu ngoba waphelelwa wumsebenzi ngo-2017.Imizamo yokuzwa uhlangothi lweBlue Alpha Alliance kayiphumelelanga, ucingo lwabo kalubanjwa.Okhulumela amaphoyisa KwaZulu-Natal uCapt Nqobile Gwala ukuqinisekisile ukuthi amaphoyisa aseMpumalanga aphenya ngecala lenkohlakalo emuva kokuthi owesifazane eqolwe imali yakhe.",Kucwile imali yomfundisi ongumsakazi ‘ebhanoyini’
"IKHABHINETHI lakuleli lizosiphonsela inselelo isinqumo esikhishwe yiNorth Gauteng High Court, sokuthi imithetho eyashaywa ngaphansi kwesigaba sesine nesesithathu njengesiphambana namalungelo abantu akumthethosisekelo wezwe.Lokhu kushiwo uNgqongqoshe ehhovisi likaMengameli Cyril Ramaphosa, uMnuz Jackson Mthembu.Uthe inhloso yokushaywa kwale mithetho, kwakuwukusindisa impilo yabantu.NgokukaMthembu, inselelo bazophinde bayiphonsele kuyona inkantolo eyakhipha lesi sinqumo.“Ngaphambi kokuthi udaba siludlulisele eSupreme Court of Appeal, sizoqala kuyona iNorth Gauteng High Court okuyiyo eyakhipha lesi sinqumo,” usho kanje.Uthe ngeke baphuthume ngokuya eNkantolo yoMthethosisekelo wezwe.Ngokusho kwakhe, ukushaywa kwemithetho ngaphansi kwezigaba ezagxekwa yile nkantolo, kwakuwukunciphisa ukusabalala kweCovid-19, njengoba namazwe omhlaba alishayela ihlombe elakuleli ngokwazi ukunqanda ukusabalala kweCovid-19.Uthe iKhabhinethi liphinde lavumelana ngokuthi njengezwe isikhathi semithetho esihambisana nokushaywa komthetho iDisaster Management Act yeCovid-19.Ngokwakhe, le mithetho ukusebenza kwayo kulindeleke ukuthi kuphele ngoJuni 15, kodwa iKhabhinethi yasandisa kuze kube uJulayi.Uthe iKhabhinethi lizokuqikelela ukuthi ihlale isengeza lesi sikhathi ngenyanga eyodwa noma ezimbili ngokuhamba kwesikhathi.“IKhabhinethi liphinde lazwalise ukukhathazeka ngokukhula kwesibalo sokusuleleka kwabantu ngeCovid-19 eWestern Cape. Yingakho uMengameli Cyril Ramaphosa ezohambela khona eyohlola isimo,” usho njalo.Kulolu hambo uRamaphosa uphelezelwa uNgqongqoshe wezeMpilo kuzwelonke uDkt Zweli Mkhize, uNkk Nosiviwe Mapisa Nqakula ophethe ezokuVikela kuleli, uNkk Angie Motshekga ophethe ezeMfundo eyisiSekelo, uMnuz Bheki Cele ophethe amaPhoyisa kuzwelonke, nabanye ongqongqoshe.Uthe iKhabhinethi liphakamise nokuthi kuvikelwe izingane njengoba kuyisonto lokugubha ukunakekelwa kwazo umhlaba wonke.Udaba lokushoda kwamanzi, uthe nalo alusalanga ngaphandle ngenkathi iKhabhinethi libhunga.“Ukwehla kwamazinga amanzi ikakhulukazi emadamini aseWestern Cape, kube ezinye zezinto ezixoxwe yiKhabhinethi njengezikhathazayo,” usho njalo. ",Ikhabhinethi liphonsela inselelo isinqumo senkantolo ngemithetho kathaqa
"I-IFP ichitha ukungezwani kwezimeya zayo zesifunda uMzinyathi kanti isola izitha ngalezi zinkulumo ethi zihlose ukuthi iphazamiseke okhethweni.Okhulumela i-IFP kuzwelonke, uMnuz Mkhuleko Hlengwa, uthe kungamanga ukuthi izimeya zabo zixabene zodwa eMzinyathi.Ukusho lokhu ngemuva kokusabalala kwemibiko yokuthi kuxabene ubendle eMzinyathi ngenxa yeMeya yakhona uMfundisi Petros Ngubane engasabhekani nezimeya zomasipala abangaphansi koMzinyathi ewuphethe.Lapha bekubalwa iMeya yaseMsinga, uNkk Zane Mthethwa Ngcobo, iPhini leMeya yaseMzinyathi, uNkk Ntombi Mdlalose, uSomlomo waseMzinyathi, uMnuz Falenkosi Sikhakhane neMeya yaseNquthu uMnuz Mabilabila Kunene.Lesi simo kuthiwa sesiphazamise nezinhlelo zentuthuko yamanzi okuthiwa uNgubane akasazilethi eNquthu ngenxa yokungezwani.“Lezi zimeya okuthiwa azizwani zilapha emhlanganweni weqembu. Ngakho lokhu kokuthi azibhekani kungamanga futhi kuyitulo labathile lokuphazamisa i-IFP ezinhlelweni zayo zokhetho luka-2019,” kusho uHlengwa.Ukungezwani kuthiwa kwenzeke ngemuva kokuba uNgubane ehambe wayobhula esangomeni esibhula ngesibuko samtshela ngabantu abamzondayo.IMeya uNgubane iziphendulele kulezi zinsolo njengoba kuthiwa iMeya yaseMsinga ibhalele nobuholi be-IFP ikhala ngaye baze babizwa emhlanganweni obungeSonto eledlule.“Angikwazi okushoyo. Ngicela ubuze kuye futhi angiwazi lowo mhlangano. Ngisemhlanganweni lapha eThekwini. Mina ngiyimeya yaseMzinyathi ngakho akukho engingakubanga nemeya yaseMsinga. Singamakhansela nayo eMzinyathi futhi sisebenza kahle,” kusho uNgubane.Elinye ikhansela le-IFP, elicele kugodlwe igama lalo, lithe isimo asisihle neze eMzinyathi akusebenzeki.“Esikubonayo wukuthi lesi sihlava ebesiseNdumeni sesikhuphukele lapha eMzinyathi. Lokhu kunengozi yokuthi i-ANC izophinde ihlekise ngathi. Sesimkhuzile uNgubane kodwa akezwa ngoba nemenenja kamasipala, uSipho Ndabandaba, usebuya ukuyobikela noMntwana ngalesi simo njengoba naye emnyakazisa. Sekubuya le nto yango-2011 lapho uNgubane abhala incwadi efungelwe wathi uThulasizwe Buthelezi ubehlangene noDkt Makhosi Khoza owayekwi-ANC noDkt Meshack Radebe eMonte Vista Casino, eNewcastle, behlela ukuketula uMntwana. Le nto yalihlakaza iqembu salimala. Namanje uyakuphinda lokho futhi inkinga uyaphika ungaze umkholwe. Uphika aze acashe ngokuthi konke akwenzayo usuke ethunywe uMntwana,” kusho ikhansela ebeliphatheke kabi.UNgubane uziqhelelanisile nale nkulumo.",Bachitha eyokuxabana kwezimeya ze-IFP
"ISHAYA phansi ngonyawo i-Ajax Cape Town ngodaba lukaTendai Ndoro osolwa ngokwephula imithetho yeFifa.Ngeledlule iPremier Soccer League (PSL) ikhiphe isitatimende ebesiveza ukuthi iyaphikisana nesinqumo seDispute Resolution Chamber (DRC) sokuthi uNdoro aqhubeke nokudlala njengoba esolwa ngokudlalela amaqembu amathathu ehlukene ngesizini eyodwa okuphambene nemithetho yeFifa.I-Independent Online enguzakwabo weSolezwe iveze ukuthi iSafa isiyitholile incwadi evela kwiPSL efuna lolu daba ludlulele kumehluleli ozimele. Ophethe ezomthetho kwiSafa uTebogo Motlanthe uthe sekushoda babhalele i-Urban Warriors bayazise ngalokhu.NgoMgqibelo ngo-8.15 ebusuku, i-Ajax izodudulana ne-Orlando Pirates emdlalweni we-Last 32 yeNedbank Cup e-Orlando Stadium, eSoweto, eGoli. Ngesonto eledlule ngesikhathi la maqembu edlala koweligi iPirates ifake isikhalo ngokudlaliswa kukaNdoro izeseka ngokuthi akanalo ilungelo lokuba yingxenye yomdlalo.Umqeqeshi we-Ajax uMuhsin Ertugral ubophele uNdoro ngoba ethi uvunwa yisinqumo seDRC. Ngempelasonto uNdoro uphinde wabonakala ngesikhathi i-Ajax idlala nePolokwane City nayo efake isimangalo ngaphambi komdlalo.Ethintwa yileli phephandaba ngodaba lukaNdoro, uMich d’Avry oyinhloko yabaqeqeshi kwi-Ajax, ugcizelele ukuthi basazombophela lo mdlali uma besibona isidingo.“Angizimisele ngokuphawula ngodaba lukaNdoro kwabezindaba ngoba lusezandleni zabameli futhi kuningi okushiwo ngalo. Engingakutshela kona wukuthi njengoba edlalile emidlalweni eyedlule, nasemidlalweni ezayo sisazoqhubeka nokubomphela uma umqeqeshi embona efanelwe wukudlala. Uma kunokunye esibona kunesidingo sokuthi sazise umphakathi ngakho sizokhipha isitatimende,” kusho * -D’Avry.Uma igcine ichithwa yicala i-Ajax evika izembe ingazithola isiphucwa amaphuzu eyawathola kudlala uNdoro kwiligi. Amaqembu adlale kuwona kule sizini ka-2017/18 yi-Orlando Pirates, Al Fasaily yase-Saudi Arabia ne-Ajax asedlala kuyona njengamanje.Iningi labathandi bakanobhtshuzwayo ebelizitshela ukuthi i-Ajax izophumuza abadlali bayo abamqoka kwiNedbank ukuze bangaphazamiseki emkhankasweni wabo wokuvika izembe, baqambe beshilo ngoba leli qembu ngeke lisithambise isikimu.“I-Nedbank Cup siyayihlonipha kakhulu. Ngeke silenze iphutha lokuyithatha kancane ngoba sithi sifuna ukugxila emidlalweni yeligi. Kulesi simo esikusona sidinga ukunqoba yonke imidlalo ephambi kwethu ukuze sikhulise ukuzethemba. Ngeke silithambise iqembu lethu ngoba nakhu sithi noma singaphuma ukuze sizogxila emidlalweni yeligi. Ukushaya iqembu elisezingeni lePirates kuzokukhulisa kakhulu ukuzethemba kwethu njengeqembu,” kusho * -D’Avry.I-Ajax isanda kuthela iPirates ngehlazo lika 3-0 koweligi.“Uma singashaya iPirates maningi amathuba okuthi singafinyelela kowandulela amanqamu walo mqhudelwano uma ubheka amaqembu indlela aqhathwe ngayo,” kusho * -D’Avry.Imidlalo yeNedbank Cup Last 32:Namuhla: AmaZulu FC v Mthatha Bucks (King Zwelithini Stadium, 7.30pm); Ubuntu Cape Town v Polokwane City (Athlone Stadium, 7.30pm); Bidvest Wits v Cape Town City FC (Bidvest Stadium, 7.30pm)NgoLwesihlanu: Cape Town All Stars v Mamelodi Sundowns (Athlone Stadium, 8pm)NgoMgqibelo: Swallows FC v Maritzburg United (Dobsonville Stadium, 3.30pm); Steenberg United v Orbit College (Parow Park, 3.30pm); Phiva Young Stars v Chippa United (Kabokweni Stadium, 3.30pm); Orlando Pirates v Ajax Cape Town (Orlando Stadium, 8.15pm): Super Eagles - Free State Stars (Goble Park, 8.15pm)NgeSonto: Mariveni United v EC Bees (Old Peter Mokaba Stadium, 3.30pm); Kaizer Chiefs v Golden Arrows (FNB Stadium, 3.30pm); Happy Wanderers v Royal Eagles (Sugar Ray Xulu Stadium, 3.30pm; Celtic v SuperSport United (Dr Molemela Stadium, 3.30pm)",I-Ajax isazomdlalisa uTendai Ndoro
"AMADODA abulala izintombi noma amakhosikazi awo asuke enesifo sokuzikhukhumeza, iNarcissistic Personality Disorder.Lokhu kuvezwe udokotela wezengqondo, uDkt Manqoba Myeni ngesikhathi ebuzwa yileli phephandaba ngomsusa wamadoda abulala abathandana noma abake bathandana nawo.Uthe mancane amathuba okuthi umuntu osuke enalesi sifo elapheke ngoba usuke engaziboni edinga usizo.Uveze ukuthi uThabani Mzolo osolwa ngokubulala umfundi waseMangosuthu University of Technology, uZolile Khumalo (21) unezimpawu zokuba nalesi sifo.Umbhalo wakuFacebook okusolwa ukuthi wawubhala ngemuva kwesigameko, lapho ethi uZolile ushone engasakwazanga ukumtshela ukuthi uyamxolela uthe, uveza ngokusobala ukuthi akaziboni enephutha ngesenzo sakhe.Ezinye zezimpawu athe abantu besifazane kumele babaleke ngazo zombili uma bezibona kwabathandana nabo yilezi:* Umuntu othanda ukukulawula, akutshele nokuthi ugqoke kanjani.* Umuntu okukhethela abangani, akushayele umthetho yize ningakashadi.* Ukuquliswa amacala uma uke wangaluphendula ucingo.* Ukuhlale usolwa ngokuthandana nabanye abantu ngale kobufakazi.* Umuntu ongaliboni iphutha lakhe, asole wena ngokuba yimbangela yalo.* Ukubizwa ngamagama alulazayo, isilima noma into engelutho.Ucebise abesifazane ukuthi bangahlali babekezele othandweni olunenkinga ngoba kusuke kukukhulu okunyelelayo.Uthe abantu abanalesi sifo uma sebelungile balunga kakhulu, kanjalo nokudinwa kwabo kuyedlulela, umuntu uphenduke ibhubesi.Ukugwetshwa kukaSandile Mantsoe iminyaka engu-32 ngokubulala intombi yakhe uNksz Karabo Mokoena kujabulise abaningi, ngethemba lokuthi sizothumela umyalezo kulabo abahlukumeza abesifazane.",FUNDA: Izimpawu ezikhomba ukuthi kumele umbalekele owesilisa othandana naye
"KUSOLWA osonkontileka abangeneme ngokungawatholi amathenda, ngezigameko zokucekelwa phansi kwempahla kaMasipala weTheku.Kamuva nje kuvalwe i-valve yedamu lamanzi eCato Manor, eliphakela idolobha iTheku nemiphakathi elizungezile esehlweni sangoMsombuluko ekuseni.IMeya yeTheku, uMnuz Mxolisi Kaunda, isigxeke yangahloniza lesi senzo, esichaze ngobugebengu.UKaunda uthe izigilamkhuba zivale i-valve, yasikwa kwenzelwa ukuthi kungabi khona ozokwazi ukuyilawula ukuze amanzi aphume.Uqhube wathi ngosuku lwesehlo bahlangane nabasebenzi bomkhandlu, kwavunyelwana ngokuthi kuzovulwa amacala emaphoyiseni.Njengamanje umkhandlu ukhuluma nabaholi bamaphoyisa KwaZulu-Natal, ukuze kungenele ubunhloli bakhona ukuze kuzoboshwa abathintekayo, babhekane nengalo yomthetho.“Uma ngabe unezimoto zamanzi, okuthi uma kuvalwe amanzi usizakale ngoba ufuna imali kaDisemba, musa ukuyonqamula ingqalasizinda kamasipala ngoba ufuna siqashe izimoto zakho zamanzi,” kusho uKaunda.Umkhandlu usezinhlelweni zokwengeza isibalo samaloli awo athuthela umphakathi amanzi, bese uqasha abantu abazosebenzela umasipala.Lokhu umasipala ukwenza ukuze ugweme ukuthembela kosonkontileka abazimele, uKaunda athe yizo lezi kwesinye isikhathi ezivala ama-valve khona kuzoqashwa zona.Uthe babe nenkinga enkulu edolobheni, amanzi engekho ngoba leli damu liphakela izindawo eziningi.Ucele abangawatholanga amathenda eThekwini ukuthi bangalokothi baye kwingqalasizinda yomkhandlu beyoyicekela phansi.Uthe kubalulekile ukuthi abantu balinde, kulandelwe imigudu yezomthetho yokukhishwa kwamathenda.“Uma sikuyeka singenzi lutho ngalokhu, zizoqhubeka njalo lezi zenzo. Esikujabulelayo wukuthi singenele ngokushesha, sawabuyisa amanzi ngokuphazima kweso,” kusho uKaunda.Kuphoqeleke ukuthi umkhandlu uxolise emphakathini futhi uwubikele ngokushesha ukuthi yingani amanzi ungenawo.Phambilini kunosonkontileka abathuthela umasipala amanzi abasabisa ngokukhinyabeza indlela okuhanjiselwa ngayo umphakathi amanzi uma umkhandlu uqhubeka nokubancisha amathenda.",Icikekile imeya ngabafuna amathenda ngobudlova
"USOSIZINI umndeni wentombazane ekhubazekile okuthiwa ishone ngesikhathi kusha imijondolo yaseThandanani eGreenwood Park.Kuthiwa uZama Ngidi (13), obengakwazi ukukhuluma nokuhamba kahle, ubehleli endlini yedwa ngoMgqibelo emuva kwehora lesithupha ntambama ngesikhathi kuqala umlilo ogcine ushisa imijondolo engu-46.Unina omncane ongahlali naye, uNksz Rejoice Cele (35), ukhihle isililo ngesikhathi ezama ukuchaza ngakubona ngesikhathi kukhishwa isidumbu sendodakazi yakhe athe sabe sesingamathambo.Uthe uZama, obefunda esikoleni sabakhubazekile iGolden Hours Special Needs School, ubehlala noyise nomfowabo omdala uNjabulo (17) kodwa uyise ubebashiye bodwa ngempelasonto wathi uya emakhaya.“Kujwayelekile ukuthi uyise abashiye bodwa aye emakhaya. Nangesikhathi kusha ubengekho esemakhaya. Ngibe sengimshayela ucingo ngimtshela ukuthi ingane ishe yashona. Ngokujwayelekile ubengitshela uma ehamba ngiyithathe ingane ngihlale nayo angazi ukuthi kwenziwe yini ukuthi angasho,” kusho uNksz Cele.Umfowabo kaZama, uNjabulo, uthe ubehleli naye usuku lonke ngosuku okwenzeke ngalo lesi sigameko.“Ubaba ubeshiye imali ngahamba ngayomthengela into azoyidla ngabuya. Ngiphinde ngaphuma futhi emini ngayothenga ngabuya ngabona sengathi uyazela ngathi akalale. Bengisaphume isikhashana nje ngesikhathi ngizwa abantu bethi kuyasha ekhaya,” kuchaza uNjabulo.Akucaci ukuthi umlilo uqalwe yini.UNksz Cele uthe ngesikhathi abantu bezama ukucima umlilo usumkhulu kakhulu kungasangeneki ngaphakathi.Lo mlilo uthungeleke waze washisa neminye imijondolo yomakhelwane.Ikhansela lakule ndawo, uNkk Phindile Ndlela, lithe likholwa wukuthi wumoya owenze ukuthi umlilo usheshe ubhebhetheke. Udlulise amazwi enduduzo emndenini kaZama.“Siyazwelana kakhulu nomndeni ngokulahlekelwa kwawo. Sinabo futhi sisazoba nabo kusona sonke lesi sikhathi esinzima,” kusho uNkk Ndlela.Ubonge omakhelwane abakhele le mijondolo ngokulethela labo abashelwe ukudla nezinye izidingo.Ngesikhathi leli phephandaba lihambele kule ndawo abantu bebematasa belungisa kabusha izindlu zabo ezingqongqe ngesikhathi kusha.Omunye wabashelwe, uMnuz Ndishiza Nkomo (24), uthe uphume nezimpahla abezigqokile emuva kokushelwa wumjondolo. Uthe izimpahla abezigqokile uziphiwe abantu abebezobanikelela ngezimpahla.Uthe yena nabafowabo bebezihlalele bephuza ngesikhathi betshelwa ukuthi kuyasha.“Sifike umlilo ungasalawuleki kodwa sasebenza kanzima ukuze siwucishe. Kudamuke utshwala ngesikhathi siwucisha. Kushe yonke into, ukudla, izingubo nempahla yasendlini,” kusho uNkomo.Okhulumela amaphoyisa KwaZulu-Natal, uLt Col Thulani Zwane, ukuqinisekisile ukuthi amaphoyisa avule idokodo mayelana nalesi sigameko.",Kushone okhubazekile kungqongqa imijondolo
"KUTHIWA bayanda abesifazane bakuleli abavuma ukuya ocansini ngosuku lokuqala behlangene nabesilisa abasanda kuthandana nabo. Lokhu kuvezwe wumbiko wocwaningo olwenziwe yi-website yabajolayo, iVictoria Milan. Ucwaningo lwenziwe kwabesifazane bakuleli abangu- 5 650 abangu-71% wabo bavuma ukuthi abalilindi ibhadi kodwa balala zisuka nje. Yize bengazibekanga izizathu kodwa bathe akuselona ihlazo ukuvuka emashidini ngosuku lokuqala nendoda.Abangu-56% bathe bathatha isinqumo sebevele bezikhiphile nendoda ukuthi bazovuma ukulala. Izindawo okujwayeleke ukuthi balale kuzo yisehhotela nasendlini yendoda.UMnuz Sigurd Vedal ongumsunguli weVictoria Milan uthe ucwaningo luveza ukuthi abesifazane abahlonizi ngabakufunayo.“Laba ngabantu abathanda ukungazibeki phansi kodwa abangenza noma yini ukuzijabulisa. Abachithi sikhathi uma befuna ukuya ocansini nophathina babo,” kusho uVedal.UNksz Zola Dudeni ongumeluleki wezothando uthe noma engenazo izibalo kodwa kujwayelekile ukuthi abathandanayo balale ngosukulokuqala.Uthe lokhu kwenziwa ukushintsha kwezikhathi ngoba kudala abesifazane bebesaba ukunikela ngomzimba kalula endodeni.“Bekuthusa uma owesifazane elala nendoda zisuka nje kodwa manje akusexwayeki kwabanye. Kudala owesifazane ubefuna isiqiniseko sokuthi indoda ithanda yena hhayi umzimba wakhe,” kusho uNksz Dudeni.Phakathi kwezizathu athe zenza abesifazane basheshe balale ukuthi basuke bebamba indoda ngocansi.“Abesifazane balulangazelele uthando kangangoba bangenza noma yini ukubamba indoda. Bancamela ukulala zisuka ngoba besaba ukuthi indoda izobaleka uma beyincisha ucansi. Abanye abesifazane basebenzisa imithi ethize ukudoba indoda ocansini ngoba bengafuni ukubalekelwa,” kusho uNksz Dudeni.Uthe abanye abesifazane bayithatha njengesilima indoda engalufuni ucansi ngosuku lokuqala. Yize lo mkhuba sewandile, uNksz Gudeni uthe abantu kumele bazi ngobungozi bawo.“Kumele wazi ukuthi kungenzeka indoda ikushiye nesisu isiphike ngoba usuke ungakabi nesiqiniseko sokuthiiyakuthanda. Ungazibeka nasethubeni lokuthola izifo ngoba awukakamazi kahle umuntu olala naye.”",Bayanda abesifazane abalala nendoda zisuka
"NGEMUVA kwamasonto amabili egonqile elwa negciwane elihlasele umhlaba wonke, icoronavirus, umhlengikazi waseThekwini uthi ubonga uNkulunkulu ukuthi ukwazile ukuyinqoba lempi.UPortia Maloyi, uwumhlengikazi kwesinye sezibhedlela eThekwini, uthi yize ejabule kodwa usenovalo lokuthi leli gciwane lingaphinde futhi limhlasele njengoba esebuyele emsebenzini wakhe okuwukunakekela iziguli.""Emuva kwamasonto amabili ngivalelwe ngedwa, ngilwa neCovid-19, sengiluleme ngokuphelele futhi ngibuyele emsebenzini ngoMsombuluko. ngijabule kakhulu ngokubuyela ukuzokwelapha abantu bami nokusiza ekulweni neCovid-19, kodwa nginovalo lokuthi ngizophinde ngihlaselwe yigciwane futhi,"" kusho uPortia othe usebeke ithemba lakhe kuNkulunkulu lokuthi uzomvikela.UPortia, 42, uthe ukuba naleli gciwane bekuyinto enzima kakhulu futhi esabisayo ngoba ubengazi ngekusasa lakhe. Uthe yize abenethemba lokusinda kodwa ubekhathazeke ngokuthi wubani oyonakekela amadodakazi akhe amahlanu, okukhona kuwo nothunjana oneminyaka emine uma engasindi. Ubonge kosayensi abangalali ubusuku nemini belwa nokuthola ikhambi futhi unethemba lokuthi bazogcina bephumelele. ""Ngithanda ukutshela abantu ukuthi ikhona impilo emuva kweCoronavirus futhi ngikhuthaza labo abahaqekile futhi ngiyabakhumbuza ukuthi benethuba elihle lokuphunyuka uma bezinakekela bona futhi besebenzisa imishanguso efanele."" UPortia uthe ulwe negciwane ngokusebenzisa imishanguzo ekhuphula amasosha omzimba enjengoVitamin C, kuhlangene nemithi yokwelapha umkhuhlane nengxube ehlanganisa ijinja, garlic nolamula abezenzela khona ekhaya.Ululeke abantu ukuba badle kakhulu izithelo. Amava awathole ngalesi sifo, uthe ufunde ukuthi impilo imfishane futhi ayiqaguleki, kumele umuntu ayiphile ngokugcwele ngoba akazi ukuthi ikusasa limphatheleni, kungenzeka umuntu angaluboni usuku lwakusasa.  Uthe ukwesekwa akuthole kubangani nasemalungeni omndeni kudlale indima ebalulekile ekumnikezeni ithemba, isibindi nogqozi lokuphokophelela phambili nokulwa nesifo. ""Emuva kokutshelwa okokuqala ngokuthi senginale sisifo, ngithole imiyalezo eminingi kubantu bakuleli, abanye bengithandazela. Ngifisa ukubabonga bonke.""Inkosazane kaPortia, uPfunzie Maloyi (25), ithe bekunzima ukwamukela ukuthi unina usehaqwe yiCovid-19 ngenxa yendlela ethulwe ngayo yokuthi ungafa ngento oyiphefumulayo. UPfunzie uthe ukwelulama kukanina kubanikeze ithemba lokuthi nabanye abantu bazosinda egciwaneni uma behlezi ethembeni. ""Ngijabule kakhulu ukuthi usindile futhi yonke into seyibuyele esimweni esijwayelekile, ngiyabona ukuthi naye ujabule. Wonke umuntu emndenini obephatheke kabi esaba ukuthi isimo sakhe sizoba sibi, siphumulile ekukhathazekeni uma esinda. Uwumuntu wesifazane ongekho ntekenteke, uyangikhuthaza,"" kusho uPfunzie. ",Ugeqa amagula umhlangekazi waseThekwini osinde kwiCorona
"UMMELI kaNgizwe Mchunu uthe bazoya enkantolo eNkulu yaseThekwini ngonyaka ozayo ukuyophikisana nesinqumo sokuxoshwa kwakhe wuKhozi FM.UNgizwe ukhonjwe indlela kulo msakazo ngesonto eledlule ngezizathu ezingadalulwanga.“Yonke into sesiyiphothulile ngasohlangothini lwethu. Nosuku basinikezile, kuzoba wuFebhuwari 22,” kusho ummeli uVusi Tembe.Uthe akusisona isicelo esiphuthumayo nokuyingakho bethole usuku olungonyaka ozayo.“Ngicabanga ukuthi ngesonto elizayo isikhonzi senkantolo siyobe sesinikeza uhlangothi oluthintekayo amaphepha (iSABC).”Uthe njengoba udaba lungakangeni enkantolo, uNgizwe ngeke aze azwakale emoyeni.Kwenzeka lokhu nje, abalandeli bakamaskandi bathi bazongena nezicabha ezindlini zokusakaza uma uKhozi FM lungaphumeli obala ngembangela yokuxoshwa kukaNgizwe.Omunye wabaholi boNqambothi Lomculo Kamaskandi, u-Otto Mchunu uthe sebenqumele inhlangano yezokusakaza kuleli iSABC nezikhulu zoKhozi FM ugwayi katiki.“Sithe uma bengasicaciseli ngembangela yokuxhoshwa kukaNgizwe engakashayi u-Okthoba 28, 2018, sizohlela imashi ezoqonda ngqo emahhovisi akwaSABC aku-KE Masinga Road ngoNovemba 3. Sikhathele ngokungahlonishwa ngabaphathi boKhozi.” Uthe sebethule kwaze kwafika lapho kubama khona emphinjeni ukubekezelela ukuxhashazwa kwabo. Isolezwe linayo ikhophi yencwadi ethunyelelwe izikhulu zoKhozi nezakwaSABC eGoli futhi ifundeka kanje:“Kubuhlungu okwenziwa ngabaphathi boKhozi FM bokuthatha izinqumo ngaphandle kokucabanga bajule. Uma nikwenza lokho, kungani izikhulu zoKhozi zehluleka ukusinikeza isizathu esicacile ngokuxoshwa kukaNgizwe Mchunu? Kudala benisinikeza incazelo ecacile ngokususwa komsebenzi uma ephule imigomo yenkampani, kodwa manje asisaziswa. Uma ningasinikezi isizathu sokuthi uxoshelweni uNgizwe Mchunu. Uma nithatha izinqumo zokungasihloniphi njengabalaleli, kanti nisakazela bani? UKhozi FM olwethu balaleli kodwa asazi kungani ningasazisi ngaphambi kokuthatha izinqumo.” UMchunu ubuye wadalula ukuthi abaneme bona ngokungahoshelani kwezikhulu zoKhozi ngoba kuphazamisa izinhlelo. “Sikhathele yibo,” kuphetha incwadi yabalandeli bakamaskandi.",Bahlela imashi abakamaskandi ngoNgizwe
"KUDUMA amakhanda emindenini emithathu yase-Estcourt kulandela ukubulawa kwamadoda amabili abeyofuna izinkomo obekusolwa ukuthi zebiwe. Indoda yesithathu kuthiwa isadukile. UMnuz Mzothini Mazibuko (21), uMnuz Shabalala elingatholakalanga igama lakhe noMnuz Phelelani Zulu kuthiwa bahamba emakhaya ngoLwesine ngeledlule benyukela ezintabeni zoKhahlamba belandela umkhondo wezinkomo zasemakubo ezebiwe.NgoLwesihlanu, kwatholakala isidumbu sikaMazibuko nesikaShabalala zinamanxeba okudutshulwa, uZulu akakatholakali kuze kube manje.UMnuz Sangiphile Mazibuko uyise kaMzothini, uthe bese kuphele isonto kwebiwe izinkomo zakhe ezingu-11 namahhashi amathathu kanti ngaphambi kwalokho bezilokhu zebiwa izikhawu.""Kuvele umkhondo wokuthi izinkomo zebiwe abeSuthu bacasha nazo ezintabeni zoKhahlamba. Abafana ngokudinwa, balandele lo mkhondo benyukela khona ezintabeni. Asazi ukuthi kwenzekeni lapho ezintabeni. Sizwa kuthiwa kuqhamuke indiza yamasosha aseLesotho, yadubula bashona kwafa nezinkomo namahhashi,"" kusho yena.Uthe izinkomo eziyisikhombisa kwebezilahlekile zitholakele khona lapho entabeni.UMnuz Darkie Zulu uyise kaPhelelani, uthi namanje basazulazula ezintabeni, abayitholi indodana yakhe.Uthe ubelahlekelwe yizinkomo eziyisithupha ezingakatholakali kulezi ezifile, akazi noma zikhona yini noma sezonakele?""Amaphoyisa ezinja ehlulekile, athi akatholakali kungenzeka ukuthi uthunjiwe. Ngikholwa ukuthi ukhona lapha entabeni ngokusizwa umphakathi sisabheka,"" kusho yena.UMnuz Nowa Dlangalala, undunankulu wesizwe sakwaMazibuko, uthe sekwebiwe izinkomo ezilinganiselwa phakathi kuka-200 no400 izinkomo  zamalungu omphakathi ezebiwe kusukela ngoNovemba okusolwa ukuthi ziseLesotho.""Lukhona uhlelo lwamaphoyisa oluye lwenziwe uma kwebiwa izinkomo zangapha zikhonjwa eLesotho kodwa manje luhamba kancane ngenxa yeCovid-19. Miningi imigomo okumele ilandelwe okuholele ekutheni laba bafana baze bathathe isinqumo zokuya kozibhekela. Lapho befele khona akukhona eLesotho kuseKZN esiqiwini, Injisuthi. Asazi ukuthi kungani amasosha ebadubulile njengoba sizwa kuthiwa indiza bekungeyamasosha akhona? Esikubonayo ukuthi abeSuthu abasebenza ngapha bazoba sengozini ngoba umphakathi udinwe kakhulu ngenxa yokubulawa kwalaba bafana,"" kusho yena.UCol Thembeka Mbele uthe kuvulwe idokodo lophenyo eliphenywa amaphoyisa asesiteshini eLoskop. ",Kusolwa amasosha ngabadutshulwe bentshontshelwe izinkomo
"IBANKING Association South Africa (BASA) ithi ukuchitshiyelwa komthetho obhekelele izikweletu ubukela phansi ukusebenza kwamabhange.Isikhulu esiphezulu seBASA uMnuz Cas Coovadia sithe ngaphansi komthethoomusha amabhange azoba nenkinga ngoba kufanele ehlise izinga lokubolekisa ngemali kubantu abahola ngaphansi kukaR7 500.Uthe bawu-9.5 million abantu abazohlomula ngenxa yeNational Credit Amendment Act yize kukhona amabhange asakhathazekile.“Uma amabhange ehlisa isibalo sabantu abahola kancane ababoleka imali kungase kunyuke izindleko zokubolekisa ngemali. Sizokhuluma nohulumeni ngoba kuningi okungasicaceli kahle njengamanje,”USolwazi Bonke Dumisa oyisazi somnotho uthe iNational Credit Amendment Act isho ukuthi : abahola uR7 500 nangaphansi ngenyanga, futhi bekweleta imali enguR50 000 nangaphansi kwezikweleti ezingavikelekile, kuthi iNational Credit Regulator neNational Consumer Tribunal, bangenza ngaphansi kwezimo ezithile ukuthi okweletayo:(1) Avunyelwe ukuthi izikweleti zakhe akwazi ukuthi angazikhokha ngendlela emvumela ukuthi angakhokha imali ethe ukuba ncane ngenyanga, mhlawumbe ngokuthi kunwetshwe isikhathi sokukhokha leso sikweletu, mhlawumbe ngokuthi kwehliswe inzalo emalini ebolekiwe.(2) I-National Consumer Tribunal izovunyelwa ukuthi ingake imise okwesikhashana ukukhokhwa kwesikweletu ngesikhathi ongene obishini lwezikweleti esazama ukubamba umoya, esazama ukwenza izinto zibe ngconywana.(3) Ngaphansi kwezimo ezehlula ukwenza,iNational Consumer Tribunal ingacisha ingxenye yesikweletu noma yezikweleti noma isicishe sonke, isikhathi esingunyaka esingaphinde sengezelwe ngomunye unyaka.“Lo mgomo wesithathu yiwona osususe uhlevane,lapho abanye ababolekisi bezimali sebesonga ngokuthi sebezoba manqikanqika ukubolekisa ngemali kwabahola kancane.“Nibashaye indiva abasabisa ngokungaqhubeki nokubolekisa ngemali kwabahola kancane, amahobosha nje lawo,” kusho uDumisa.Alukho olutheni olushintshile, wukuthi-nje labo abahola kancane “nabangafundile” sebezothola amalungelo acishe afane nawakade atholwa ngabadla izambane likapondo ngaphansi komthetho omdala we-Insolvency Act.Isikhulu esiphezulu sakwaCapitec uMnuz Gerrie Fourie sithe lo mthetho usudingidwe iminyaka engaphezu kwemibili.“Ngesikhathi udingidwa lo mthetho besenza isiqiniseko sokuthi amabhuku ethu siwaphethe ngendlela ehlelekile uma kuthintwa abantu abahola ngaphansi kukaR7 500 ngenyanga. Siwenze wonke amalungiselelo.”",Imvunge ngomthetho wezikweletu
"KUSHONE udokotela izolo kwasinda omunye ngesikhathi kusha ifulethi abekulo ebhilidini eligudle ulwandle eThekwini.Udokotela, elisagodliwe igama lakhe, kuthiwa ubesebenza esibhedlela i-Addington eduze kwebhilidi elishile.Amaphoyisa nezicishamlilo zinikele izolo ekuseni ebhilidini iWindemere obekusha kulo ifulethi elilodwa.Umufi ubenomunye uzakwabo ngesikhathi kuqubuka umlilo. Kuthiwa isidumbu sakhe sitholakale egumbini lokugezela, uzakwabo waphuma engashanga. Ekhuluma nabezindaba zethelevishini i-eNCA, oyisihlobo sikadokotela uthe kabazi ukuthi umlilo udalwe yini ngoba ayikho nenkinga kagesi.Uthe udokotela ubesesitezi sesithupha. Ezinye izitezi azithintekanga. Kusolwa ukuthi intuthu ebivimbanisile ngesikhathi kusha, iyona edale ukuthi umufi angabe esakwazi ukuphuma.Kuthiwa umlilo uqubuke ngezithuba zabo-7 ekuseni.Ifika endaweni yesigameko intatheli yeSolezwe ibhilidi bese licishiwe kodwa kusekhona amaphoyisa. Abantu bebemi izixongololo ngaphandle abanye abahlala ebhilidini bengafuni nokukhuluma ngodaba.Okhulumela amaphoyisa KwaZulu-Natal, uCaptain Nqobile Gwala, uthe kushone owesilisa oneminyaka ewu-50. “Umufi ushonele endaweni yesehlo kwathi omunye walimala engalweni. Akwaziwa ukuthi umlilo udalwe yini kodwa amaphoyisa asaphenya. Kuvulwe idokodo lokufa komuntu eliphenywa esiteshini samaphoyisa iDurban Central.”Kushaye isikhathi sokuloba uMnyango wezeMpilo KwaZulu-Natal ungakaphawuli nemininingwane kadokotela ungakayiqinisekisi.",Udokotela ufe kusha ifulethi abehlala kulo ebhilidini eligudle ulwandle
"I-ORLANDO Pirates ayithi vu ngekusasa lika-Ayanda Gcaba ofuna ukushiya kuleli qembu. UGcaba ulizwa ngendaba ijezi kwiPirates.Selokhu kufike umqeqeshi omusha uMilutin “Micho” Sredojevic lo mdlali waKwaZulu-Natal (KZN) usephenduke ifenisha. Lo mqeqeshi odabuka eSerbia usebenzisa uJustice Chabalala, Ntsikelelo Nyauza noGladwin Shitolo phakathi nenkundla emuva.UMike Makaab weProSport International okuyinkampani ephethe izindaba zikaGcaba utshele Isolezwe ukuthi iPirates isathuli.“UGcaba akalitholi ijezi. Ngakho safaka isicelo sokuthi abolekiswe. Ngemuva kwalokho siphinde safaka isicelo sokuthi akhululwe kwinkontileka anayo nePirates. Kuze kube yimanje iqembu alikaze lisho lutho. Sihlalele ethembeni lokuthi lizosiphendula maduze ukuze silungise ikusasa lakhe,” kusho uMakaab.Inkontileka kaGcaba nePirates iyaphela ngoJuni. UGcaba ufike kwiPirates ngo-2012 esuka kwiFree State Stars.Kuleli qembu usanqobe isicoco esisodwa kuphela.Usize eZimnyama zakhala zemuka nesicoco seNedbank Cup ngo-2014 ngesikhathi zibhekene neBidvest Wits eMoses Mabhida Stadium, eThekwini.“Sizolinda yona iPirates, ngeke siyijahe. Nathi nomdlali kumele siqonde ukuthi kunenkontileka esayisayina ngakho kumele siyihloniphe futhi silandele yonke imigudu ekule nkontileka,” kusho uMakaab.UGcaba akahlali ngisho ebhentshini kwiPirates. UHappy Jele nguyena osehlala ebhentshini. Imenenja yakhe uJazzman Mahlakgane usanda kuqinisekisa ukuthi akayi ndawo. I-Pirates inombandela okumele iwusebenzise ohambisana nenkontileka yonyaka owodwa.Inkontileka kaJele neBucs iphela ngoJuni yize enombandela. I-Pirates ivukile kulo nyaka. Isinqobe imidlalo emibili ilandelana okuyibeke emaqenjini asembangweni wesicoco seligi.",Kulindwe isinqumo sePirates ngoGcaba
"KUHLEHLILE ukulalelwa kwesicelo sebheyili sabasolwa ngokubulala umfundi wasoThongathi owaduka ngemuva kokushaywa endaweni edayisa utshwala kule ndawo.Inkantolo yeMantshi yaseVerulam, izolo bekulindeleke ukuthi ilalele isicelo sebheyili sabasolwa ngokubulala u-Andile ‘Bobo’ Mbuthu (16) obefunda uGrade12 eNkosibomvu High eHambanathi, owaduka ngemuva kokushaywa.Abasolwa kulolu daba, ngoMnuz Mlungisi Thabethe (28), Andile Nhleko (27) Mncedisi Mzobe (27), Siyanda Msweli (26), Lindani Ndlovu (22), Malusi Mthembu (27). Umsolwa wesikhombisa ungumfundi wakuso lesi sikole nowaboshwa kamuva kunabanye.Ummeli wabasolwa abadala abayisithupha, uthe ufuna ukubona izitatimende zabo abazibhalisa emaphoyiseni kuqala.Usho kanje ngoba abasolwa kuthiwa bathi basayiniswa amaphepha ayengabhalwanga lutho okusho ukuthi okubhalwe kuwo abakwazi.UMnuz Chris Gaunden uthe usafuna ukubona izitatimende ezenziwa ngabasolwa futhi ufuna babe senkantolo uma kuzolalelwa isicelo sabo sebheyili. Izolo bebengekho enkantolo bekusetshenziswe ubuchwepheshe ukuthi babone okwenzeka enkantolo. UMshushisi, uMnuz Krisen Shah, uthe ukungezi kwabasolwa ezinkantolo kuhambisana nomthetho obekiwe wokulawulwa kwe-Corona kuleli.“Uma isiboshwa sike saphuma ejele kudingeka ukuthi sigcinwe ngasodwa izinsuku ezingu-14. Emajele ayikho indawo yokwenza lokhu yingakho kuhlelwe ukuthi amacala alalelwe ngekhamera.IMantshi uMnuz Rajesh Parshotan, ithe umsolwa omncane wavela enkantolo ngemuva kosuku abanye bevelile. Izolo ithe uzovela ngemuva kwabanye, ukufakwa kokulalelwa kwesicelo sebheyili wakuhlehlisela uMeyi 26.UMnuz Fata Shandu, usihlalo weCommunity Policing Forum, eHambanathi, uthe umphakathi awuzimisele ukwamukela abasolwa emphakathini.“Isenzo sabo siwubulwane bokuthi uma umuntu bemsola ngobugebengu bambulale kunokuba bamnikele emaphoyiseni,” kusho yenaUmalume ka-Andile uMnuz Ntobeko Ngidi, uthe kabanayo inkinga ngokuhlehla kwecala ngoba bafuna ubulungiswa.“Sifuna ubulungiswa, asijahile ukuthi kwenziwe yonke into ngokuphuthuma, sifisa ukuthi bonke abathintekayo ekubulaweni kuka-Andile babhekane nomthetho ngoba kuyacaca ukuthi baningi abantu ababa nesandla ekubulaweni kwakhe,” kusho yena.Umphakathi wase Hambanathi obusenkantolo uzokweseka umndeni uzame ukumasha, amaphoyisa awuhlakaza,ewusabisa ngokuthi uzoboshwa.",Uphoxekile umphakathi kuhlehla elokubulawa kukaBobo
"Nokubongwa PhenyaneBAZOBONA olunye uhlangothi lukaKhanyi Mbau, abantu uma sekuqala uhlelo olukhombisa ngempilo yakhe, iMbau Reloaded: Always Rise oluzokhonjiswa kwiBET Africa (DStv 129).Lolu helo luzoqala ukubonakala kulesi siteshi ngo-Okthoba 10, ngo-7.30 ebusuku.UKhanyi kubantu ozichaza njengomuntu owakhiwe ngobuciko, uzochaza konke ngembangela yokushintsha umzimba wakhe.Ngokwesibili uKhanyi esebenzisana nalesi siteshi.Iningi labantu uKhanyi limazela ezinkundleni zokuxhumana, emsakazweni nakwezinye izinhlelo zethelevishini kodwa abazobuka lolu hlelo bazobona ubudlelwane bakhe nendodakazi yakhe uCannes, angakhulumi ngayo kakhulu.Echaza ngalolu hlelo uKhanyi uthe kulona kuzogqama yena, indodakazi yakhe nodadewabo uThandeka nomngani wakhe, indodana kadadewabo uMcunu nomngani wakhe * -Alina.“Okungijabulisa kakhulu wukuthi ngibe nobudlelwane nesiteshi sakwaBET Africa futhi. Lolu hlelo luzonikeza ababukeli balo okwenzeka empilweni yami ngempela nokunye okuningi engikwenzayo. Ngiyaziqhenya kakhulu ngokuthi kulolu hlelo ngisebenze nabesifazane abaningi abebeqopha benza neminye imisebenzi kulona. Ngiyabamema abantu ukuthi bahambe nami kulolu hambo bangezwa ngabantu izinkulumo ezingekho,” kuchaza yena.UMonde Twala wakwaViacomCBS Networks Africa, uthe kubajabulisile ukusebenza noKhanyi kulolu hlelo.“Ngomunye umlando lo wokuxoxa ngempumelelo yomuntu omnyama. Sike sasebenza noKhanyi ohlelweni iThe Big Secret isizini yokuqala eyaba yimpumelelo. Siyathokoza ukuphinde sinethulele uhlelo oluzojabulisa abantu base-Afrika. Sifuna ukukhulisa lesi siteshi ngokugxila ezinhlelweni ezizokhuthaza intsha ehlukene,” kuchaza uMonde.Uhlelo uthe luzokhonjiswa iziqephu ezingu-13.Kuqala lolu hlelo nje abakwaBET bebesanda kukhombisa okulaBoity Thulo, nalo obeluveza impilo yakhe.",Uhlelo ngempilo kaKhanyi Mbau kwiBET Africa
"KUPHINDE kwaba nesixakaxaka izolo ePhalamende i-EFF yagcina ngokuthi iphume emuva kokuba uMengameli waleli qembu uMnuz Julius Malema eyalelwe ukuba ahoxise akushilo, ukuthi uMengameli Cyril Ramaphosa wayehlukumeza owayengunkosikazi wakhe ongasekho, uNomazizi Mtshotshisa.UMalema, obengafuni ukuhoxisa lokhu, uyalelwe wuSihlalo weNdlu yoMkhandlu weziFundazwe, uMnuz Amos Masondo, ukuthi aphume. Uphume namalungu aleli qembu ngesikhathi kuqhubeka inkulumompikiswano ngenkulumo eyethulwe nguRamaphosa ngeledlule.Umsindo ususwe yilungu le-ANC, uMnuz Boy Mamabolo, osukume wacela ukuba uMalema aphendule ngombono wakhe mayelana nodaba lokuhlukunyezwa kwabesifazane kuleli, wabe esembuza uMalema ukuthi ngabe yena akamhlukumezi yini unkosikazi wakhe?UMalema uphendule wathi yena akazange nje ahlukumeze kodwa wake wezwa ngabahlukumezayo.“Awuthi ngikuphendule. Odabeni lokuhlukunyezwa kwabesifazane. Mina ngasho kwenye inkulumo, ngathi ongakaze ahlukumeze unkosikazi eminyakeni engu-25 edlule akaphakamise isandla.Mina angikaze ngishaye umuntu wesifazane. Ngabuza lowo mbuzo ngoba ngathola ukuthi umengameli wayemshaya unkosikazi wakhe uNomazizi, sengathi angaphumula ngokuthula,” kusho uMalema.UMHOLI we-EFF uMnuz Julius Malema ogcine ephumile ePhalamende kulandela ukunqaba ukuhoxisa inkulumo yakhe abize kuyo amalungu ephalamende ngezilima. Isithombe: SABC NEWS/ YouTube screenshotURamaphosa, ozophendula kusasa, ubelokhu ezithulele.Abanye abaholi bathe inkulumo kaRamaphosa ayifikanga nalutho olusha, baphinde bagxeka okwenzeke ngeledlule i-EFF iduba ishiya inkulumo ebhekiswe esizweni ngoba ifuna kuxoshwe uNgqongqoshe wezaMabhizinisi kaHulumeni, uMnuz Pravin Gordhan, nokugxeka owayeyiPhini likaMengameli uMnuz FW De Klerk ngenkulumo ayenza ethinta ubandlululo.Bebekhala ngokuthi kudingeka kwenzeke okuthile ukubhekisisa imigomo yePhalamende.Umholi weDA obambile, uMnuz John Steenhuisen, uthe uRamaphosa ubaphoxile abantu bakuleli.Uthe ngesikhathi kusuka uMnuz Jacob Zuma esihlalweni, babezitshela ukuthi kuza umuntu ongcono, baba nethemba.“Abantu beqembu lakho bebekudinga okhethweni lwango-2019, ukuze uvikele inhlekelele eyayingahle yenzeke. Kodwa-ke ube ususiphoxa,” kusho uSteenhuisen.Ubesho lokhu ekhuluma ngomnotho wakuleli, athi awenzi kahle. Uthe uhlulekile wukuletha abatshalizimali ukuze kuzoba namathuba emisebenzi kuleli.Uthe liphezulu kakhulu izinga labangasebenzi njengoba lingu-29.1%.",URamaphosa usolwe ngokuhlukumeza owayeyinkosikazi yakhe
"UTHISHANHLOKO wasesikoleni saKwaMashu, iSibonise Senior Primary, uMnuz Lindokuhle Madonsela, udutshulwe ngentululwane yezinhlamvu washonela endaweni yesigameko ephuma esikoleni izolo ntambama. Ngokwemibiko,  uMadonsela ubulawe ngumuntu obesomotweni emhlophe yohlobo lwe-Etios ebimlinde ebangeni eliyikhilomitha uma usuka esikoleni. Okhulumela amaphoyisa KwaZulu-Natal, uColonel Thembeka Mbele, uthe umufi uvinjwe yimoto engaziwa ngezithuba zabo2.30 ntambama izolo. ""Kube sekuphuma umlisa ongaziwa esihlalweni somgibeli maqede wamdubula amahlandla ambalwa. Ushonele endaweni yesigameko. Abasolwa basagcwele izinkalo futhi nembangela beyingakaziwa."" UColonel Mbele uthe amaphoyisa aKwaMashu aphansi phezulu aphenya ngalesi sehlakalo. UNgqongqoshe woMnyango wezeMfundo KwaZulu-Natal, uMnuz Kwazi Mshengu, uthe bashaqekile ngesihluku okubulawe ngaso uthishanhloko.""Sinxusa nanoma wubani ongaba nolwazi ukuba axhumane nesiteshi samaphoyisa esiseduzane. Kusiphatha kabi kakhulu ukuhlangabezana nesigameko esinje ngesikhathi lapho sisahlukunyezwa yisifoCovid-19 futhi sisanda kuvula izikole zethu. Sisebenza ngokubambisana namaphoyisa ukubopha ababulali,"" kusho uMshengu kwiTimesLiveUnxuse ukuba kwehliswe imimoya futhi kudedelwe amaphoyisa enze umsebenzi wawo. ""NgoMsombuluko sizothumela nabeluleki bengqondo esikoleni. Njengomnyango sifisa ukudlulisa amazwi enduduzo emndenini osemanzini."" Nokhulumela iDA emkhakheni wezemfundo, uMnuz Imran Keeka, unxuse umphakathi waKwaMashu ukuthi welekelele ekubanjweni kwabenza lo mhlola. Kuthiwa uthishanhloko ubulawa nje ubesanda kubuyela emsebenzini emuva kokuba segunjini labagula kakhulu esibhedlela ngenxa yokuhlaselwa okufana nalokhu.",Kubulawe ngentululwane yezinhlamvu uthishanhloko wasesikoleni saKwaMashu
"SITHEMBISO MKHIZEISETHENJWA saMaZulu FC, uBongi Ntuli, besihlangene nobuholi obusha baleli qembu kubhungwa ngesikufunayo.UMandla Mthembu ophethe izindaba zalo mgadli, utshele Isolezwe ukuthi kulo mhlangano, babutshelile ubuholi obusha ngemali abafisa uNtuli ayihole kuleli qembu elithengwe nguSandile Zungu kuPatrick Sokhela obese eliphathe iminyaka.Wale waphetha ukudalula isamba nokuthi ubehola malini ngaphansi kobuholi obudalaUMthembu uthe kulo mhlangano bakuvezile ukuthi uNtuli ungumdlali wezinga eliphezulu okufakazelwa ukuba yinyama kwamanye amaqembu.Njengoba iminyaka yobudala ihamba kuNtuli oke wadlala kwiMamelodi Sundowns, uthe bazivezile nezinto afisa ukuzizuza ngokuba umdlali waMaZulu okumele zilingane nezinga lakhe.Selokhu iqalile isizini ka-2020/2021, uNtuli akakadlali nowodwa.Ngesizini edlule ubevutha engabaselwe njengoba eshayele leli qembu amagoli awu-13.“Ngeke ngande noma ngidalule konke ebesikufuna kodwa kubalulekile ukuthi uNtuli athole okufanele izinga lakhe. Uwumdlali wezinga eliphezulu. “Ukufika kobuholi obusha kuze nezinguquko eziningi obekumele kuhlalwe phansi kuboniswane ngazo. NoSuthu lukuvezile elikufunayo,” kubeka uMthembu.Ebuzwa ukuthi akhona yini amathuba okuthi ziqalwe phansi izingxoxo zokufunwa amanye amaqembu uthe basazoba nomunye umhlangano nezikhulu.“Okwamanje ngeke ngibe nayo impendulo ecacile ukuthi zizoqalwa phansi noma cha  izingxoxo zamaqembu amfunayo. Konke kuzoncika emhlanganweni olandelayo”.Kusukela kwi-bio-bubble, ngesizini edlule kuqine amahlebezi abethi lo mdlali angase awashiye AmaZulu.Bekuvela kakhulu i-Orlando Pirates neSundowns.UMthembu uthe akwaziyo ukuthi kuneqembu ebelibeka okungcono etafuleni.UBrilliant Mkhathini okhulumela uSuthu, uthe abaphathi bakhuluma nawo wonke umdlali nalabo abaphelelwa yizinkontileka.“Angazi ukuthi kungani kuqhakambiswa uNtuli iqembu likhuluma nawo wonke umuntu. Nalokhu kokuthi ufuna ukuhamba kasikwazi. Uzinikele eqenjini njengoba esalelwe yiminyaka emibili enkontilekeleni yakhe,” kusho uMkhathini. Mayelana nokungadlali kwakhe,  uthe ulimele onyaweni, usazohlala inyanga engadlali. Omunye athe ulimele uSiphesihle Maduna. Uthe balimale ngaphambi kokuqala kweligi.",UNtuli uhlangane nobuholi baMaZulu
"UMQONDISI jikelele emnyangweni wemfundo ePhakeme, uMnuz Gwebs Qonde, uthi phansi amaphaphu kubafundi basemakolishi ama-Technical and Vocational Education and Training (TVET) abafake izicelo zokufunda ngoba bezokwamukelwa bonke nonyaka.UQonde uthe babalelwa ku-207 000 abafundi abazobathatha nonyaka ngakho kayikho letho yokuthi bazokwamukela isibalo esincane.Uthe labo abangazifakanga izicelo bazokwamukelwa uma sekuthathwe bonke ababhalisile. “Kunehhovisi okufakwa kulo izicelo zokufunda emakolishi nasemanyuvesi. Sizoqale sithathe labo ababefake izicelo bese uma kusala izikhala amakolishi athathe labo abame kolayini. Umkhuba wokuma kolayini ungafakanga isicelo kumele uphele ngoba abafundi bayahanjelwa ezikoleni bagqugquzelwe ukuthi bafake izicelo. Kuba nezinhlelo ngisho emsakazweni nasezikhungweni zomphakathi zokwazisa abafundi ngokubhalisa.”Abafundi bake bakhala ngokubanjwa kwemiphumela abanye bethi ozakwabo bayitholile kodwa bona cha.UQonde uthe imiphumela ibanjwa ngoba kunogcobho othile. Kwenziwa uphenyo uma kusolakala ukuthi abafundi bakopelile. “Kuba nanezinsolo zokuputshuka kwephepha bese siyibamba imiphumela ukuze kwenziwe uphenyo. Labo ababanjelwe kumele bahambise izikhalo zabo ukuze ilungiswe indaba yabo.”Ikomiti lemfundo epha­keme lithe kumele zixoxe izinhlaka ezehlukene nomnyango.USihlalo wekomiti, uNksz Connie September, uthe akumele kuvalwe izikhungo ngenxa yokungaboni ngaso linye. “Kumele ixazululwe ngokushesha inkinga ekhona kungaze kuvalwe izikhungo kuhlupheke abafundi. Ukuxoxa yikhona okuzophuma nesisombululo kunoma yiziphi izinkinga ezibhekene nezemfundo.”Okhulumela i-DA kwezemfundo ephakeme, uDkt Belinda Bozzoli, uthe sekunesikhathi ungqongqoshe wemfundo epha­keme ezazi izinkinga ezibhekene namakolishi kodwa engenzi lutho ngazo. Kabahambisani nokuvalwa kwezikhungo ngoba kumele kuxoxwe ukuze kufinyelelwe esivumelwaneni.",Bazothathwa bonke abasema-TVET
"SEKUTSHALWE uR175.8 million wokulungisa izikole ezakhahlanyezwa yisiphepho nezimvula KwaZulu-Natal.Le mali izosiza nasezikoleni zaseWestern Cape kanti kule mali uR150 million uzosiza ezikoleni ezingaphezulu kuka-87 zakulesi sifundazwe bese uR25.8 million usize ezikoleni ezingu-22 zaseWestern Cape.Lokhu kulandela ukuphasiswa komthetho iDivision of Revenue Amendment Bill, ezokwenza ukuthi iminyango kahulumei isheshise ekulungiseni ingqalasizinda esuke icekelwe phansi yizikhukhula, imililo kanjalo nezimvula.USotswebhu we-ANC ePhalamende uMnuz Jackson Mthembu, uthe lo mthetho uzosiza nokuthi uthuthukise izimo zasezibhedlela zomphakathi.Uthe indaba yokuthuthukisa ingqalasizinda izosiza kakhulu izingane ezihluphekayo.“Uhulumeni we-ANC uzimisele ukuthuthukisa izimpilo zabantu. Siyayamukela imali engu-R199 million ehlinzekwe iKZN ukuze ilungise izibhedlela ezingu-14 ezakhahlanyezwa yizimvula,” kusho uMthembu.Kuzokhumbuleka ukuthi uMnyango wezeMfundo ubhekana nezinkinga zokungabi namali uma kumele kulungiswe ingqalasizinda ngemuva kwezimvula.Lokhu kwenziwa ngukuthi ingxenye eningi yesabelo sezimali iya emaholweni abasebenzi bese esele kuba eyezinsiza naleyo eyiswa ezikoleni.UMthembu uthe kulo mthetho kuzoba nemali ehlinzekwe umnyango wezokuhlaliswa komphakathi ukuze kulungiswe izindlu ezakhahlanyezwa yisichotho.Kubekwe eceleni uR100 million ozosiza imizi engu-3280 yakulesi sifundazwe ezakhahlanyezwa yizimvula, ezintathu zaseKnysna, eWestern Cape ezasha ngesikhathi umlilo usha ubuhanguhangu.Uthe isabelo sikangqongqoshe wezimali uMnuz Tito Mboweni sizobhekana nezidingo zomphakathi.UMthembu uthe bayakwamukela nokuphasiswa komthethosivivinywa ozosheshisa ukubhaliswa kwamatayitela.“Selokhu kwatholakala intando yeningi siyakhula isibalo nesidingo sokuthi amatayitela abhaliswe kusetshenzise amakhompyutha. Umthethosivivinywa i-Electronic Deeds Registration System Bill uzokwenza lokhu kube lula.”Uthe sekuzoshesha ngeke abantu besalinda isikhathi eside ngaphambi kokuba amatayitela abhaliswe.“Abantu sebezokwazi ukuba abanikazi bomhlaba bangalindi isikhathi eside. Sikushayela ihlombe lokhu ngoba bebelinda isikhathi eside ngaphambi kokuba abanikazi bomhlaba.”",Kutshalwe uR175.8m wokulungisa izikole eKZN
"UMBHISHOBHI Israel Makamu udedelwe ngebheyili ka-R2 000 namhlanje kulandela ukuvela kafishane ngecala lokunukubeza ngokocansi eNkantolo yeMantshi ePalm Ridge, eGoli, ngoLwesithathu. Ngokwesitatimende soKlebe uMakamu, ongumsunguli we-Endless Hope Bible Church e-Alberton, uboshwe namhlanje ekuseni kulandela icala elivulwe esiteshini samaphoyisa eBrackendowns ngowayesebenza esontweni lakhe ekhala ngokunukubezwa ngokocansi. Icala livulwe ngoMeyi 19 nonyaka.Leli cala limayelana nesigameko okusolakala ukuthi senzeka ehhovisi lakhe e-Alrode ngoSepthemba ngonyaka odlule. Icala lihlehliselwe uJulayi 13 ukuze kuqhubeke uphenyo.UMakamu usanda kuhoxa ekwethuleni uhlelo oludlala kuMoja Love iRea Tsotella kulandela ukusabalala kwengxoxo yakhe ekhuluma nowesifazane emcela inkonzo yasekameleni.Kuyona kuzwakala uMakamu eqala ebuza owesifazane ukuthi unobani, ngoba kukhona into afuna ukumcela yona.“Uzonginika angithi? Ngiyakucela phela, angithi uwedwa lapho. Ngiyakunxusa, oh uyangichomela?”.Lona wesifazane uzwakala enqaba ethi ngeke akwenze okucelwa inceku yenkosi.Ngemuva kokusabalala kwale ngxoxo, uMakamu uvele ohlelweni lwabefundisi kuMoja Love lapho aveze khona ukuthi empeleni wayecela izikhiye kulo wesifazane, wayengafuni ucansi. Incazelo yakhe ephelele kulolu hlelo: I had to watch the interview again. Haai Noo mann. makamu is insulting our sense of intelligence. #makamu pic.twitter.com/13LqRoNhZc ",UMakamu udedelwe ngebheyili ka-R2 000 ecaleni lokunukubeza ngokocansi
"SITHEMBISO MKHIZEMamelodi Sundowns (3) 3SuperSport United (0) 1IZISULE izinyembezi ngokushesha iMamelodi Sundowns, inqoba isicoco seDStv Premiership ekubeni isasalelwe yimidlalo emithathu isonge isizini.Ibhaxabule omkhaya bayo, iSuperSport United ngo-3-1 ngoLwesithathu ebusuku eLoftus Versfeld Stadium, yathatha isicoco sika-11 seligi.Labo mpetha beligi bebefike emdlalweni bebuya ekuwashisweni ijezi kwiCaf Champions League ngempelasonto. Iligi yisona kuphela isicoco abebesenethuba lokusinqoba kule sizini. Ukunqoba kubeke iSundowns phezulu ngamaphuzu awu-60, okusho ukuthi emidlalweni esele kalikho iqembu elisengayifica.Iqophe umlando ngokuba yiqembu lokuqala ukuvikela isicoco seligi amahlandla amane kulandelana.Ukubuyela emdlalweni Amatsatsantsa a Pitori abulawe ngumdlali wawo wakudala, u-Aubrey Modiba obenza izimanga kuzona zombili izinhlangothi phambili.Ngomzuzu ka-32,  eqhamuka kwesokunxele, ugobe ibhola elihlale izinyaweni zikaLebohang Maboe olibeke phakathi.Ngoka-40, uthushuke kwesokudla waligoba, lasho phakathi. Kwelesithathu akaligobanga, kodwa ungene namadoda ebhokisini, walibeka kuThemba ""Mshishi"" Zwane olinamathisele ngoka-43.Elokubika leSuperSport, linamathiselwe nguTobogo Mokoena ngoka-87, engaphandle kwebhokisi.Kusona isiwombe sokuqala i-United ibulawe wukuphuma ngekhadi elibomvu kukaGuily Manziba okhahlele uSiphelele Mkhulisi ebuntwini bakhe. Esikhundleni sikaMkhulisi kungene uMaboe.NgoMgqibelo, amaBrazillians azobhekana neSwallows, eDobsonville Stadium. Leli qembu eliphekwa nguManqoba Mngqithi, Rhulani Mokwena noSteve Komphela lizodlala neBloemfontein Celtic ngesonto elizayo, bese livala isizini neCape Town City eLoftus Versfeld ngoJuni 5 lapho lizobe selinikezwe indebe yalo yeDStv PremiershipISuperSport izoqhubeka nokuhlala endaweni yesithupha ngamaphuzu awu-41, emidlalweni ewu-28. Izoze idlale ngoLwesithathu neMaritzburg United. Komunye umdlalo wangoLwesithathu, iKaizer Chiefs iqunjwe phansi yiBlack Leopards ngo 2-1 eThohoyandou Stadium. ",ISundowns nomlando inqoba isicoco seDStv Premiership
"UBHEKENE nengcindezi umfundi kaGrade 11 waseBilanyoni, eDumbe owabona kubulawa intombi yomzala wakhe okuthiwa ukhala ngokuthi ubuthongo abusafiki ngenxa yesithombe sokugwazwa kwayo.Lokhu kulandela ukuthi umndeni namaphoyisa bedidekile ngokuthi kwenzekani ngesidumbu sikaNksz Makhosi Ndlangamandla (25) ngoba umphakathi uyamba lapho kuthiwa wagqitshwa khona kodwa akuveli lutho kuqhuma amanzi kuphela.UMnuz Sfiso Ndlangamandla, ongumfowabo kaNksz Ndlangamandla, uthe umfana eligodliwe igama lakhe, uyabalisa uthi le nto ayimniki ukuphumula ukhumbula konke okwenzeka.Uthe ingane kadadewabo eneminyaka engu-8 sebeyithathile bayoyifihla ngoba basaba ukuthi ingagcina isithola ukuthi unina wabulawa kanti basayifihlele.Uveze nokuthi besaba nokuthi uyise uma kwenzeka ephuma angayithatha.“Namanje asazi ukuthi yini lena amaphoyisa ewahlulayo ukuba athole iqiniso ngoba umfana uyazikhulumela. Ungichazelile nami ukuthi ubuthongo abusafiki. Lo mfana usekhuluma ngisho kubangani bakhe ngakho konke okwenzeka mhla kubulawa uMakhosi. Siphatheke kabi singumndeni ngoba kade sifika nomphakathi sizomba kodwa akuveli lutho, kunalokho kuqhuma amanzi,” kusho uNdlangamandla.Uveze nokuthi amaphoyisa asebatshela ukuthi izinja zomkhondo ngeke bazithole ngoba lo muntu kade anyamalala.Uthe okubi wukuthi uyise womfana uthi akuhlukanwe nengane yakhe ngoba kuzolimala ikusasa layo.Amaphoyisa nawo athi abhekene nobunzima ngaleli cala.“Ngesikhathi umsolwa evuma ukuthi wayibulala intombazane saba nethemba lokuthi konke kuzoshesha. Kodwa osekuyinkinga wukuthi kuthe uma eseya enkantolo washaya ungqimphothwe esethi noma angabhekwa kodwa ngeke atholakale ngoba wamshisa. Uphinde athi icala lokudlwengula umzala wakhe oneminyaka engu-15 akalazi kodwa into angayikhuluma eyokubulala intombi yakhe. Sesivele sathatha isinqumo sokumvulela icala lokubulala,” kusho iphoyisa elicele kugodlwe igama lalo.IMeya uMnuz Majuba Mavuso ebihambisana nomndeni beyobheka kule ndawo, ithe kuyabethusa ukuzwa ukuthi akucaci ngecala nokuthi amaphoyisa bezwa kuthiwa athi izinja ngeke zilethwe ngoba kade anyamalala uNksz Ndlangamandla.Uthe kuyiphutha lokho ngoba amaphoyisa ayakwazi ukuthola amathambo abantu abashona eminyakeni engaphezulu kuka-20 kodwa ayakhononda kumuntu onyamalale eminyakeni emithathu.Uthe kungcono udaba ludluliselwe emaphoyiseni asezingeni lesifundazwe.Okhulumela amaphoyisa KwaZulu-Natal, uColonel Thembeka Mbele, uthe lolu daba lubucayi futhi amaphoyisa asaphenya ngakho abakwazi ukuphawula okwamanje.",Akalali owabona kubulawa intombi yomzala wakhe
"AKEKHO umdlali ofika ezingeni likaThembinkosi Lorch okwamanje kwi-Absa Premiership.Uma kuya ngala mazwi omqeqeshi we-Orlando Pirates, uMilutin “Micho” Sredojevic, akufanele kumangaze uma uLorch engaba ngomunye wabadlali abagoduka nemiklomelo eminingi ngeSonto uma sekukhethwa abadlali abashaye into ecokeme kule sizini yePremier Soccer League (PSL).Umcimbi wokuklomelisa abadlali uzobanjelwa eNkosi Albert Luthuli International Convention Centre ngo-7 ebusuku. ULorch oyibamba esiswini kwiPirates uqokwe eminxeni emithathu lapho ebanga noThemba Zwane noHlompho Kekana beMamelodi Sundowns.Babanga iMidfielder of the Season, Player’s Player of the Season (evotelwa abadlali) neFootballer of the Season, evotelwa ngabaqeqeshi.Nguyena ohamba phambili ngokushayela iPirates amagoli kwiligi ngayisishiyagalolunye. Ubuye washaya amane ngesikhathi eZimnyama zifinyelela kowamanqamu weTelkom Knockout.“Ngimfanisa nebhubesi elimbethe isikhumba somuntu uThembikosi “Nyoso” Lorch. Isizini yonke ubelokhu eyisibonelo esihle, esihola umdlalo nomdlalo. Kwesinye isikhathi besize sizibuze ukuthi uwuthathaphi umfutho omngaka kulo mzimba anawo.“Ngale kokubukela phansi abanye abadlali bami kodwa lapha ngikholwa wukuthi nguyena umdlali ohambe phambili kule sizini futhi nguyena obashaya bonke eNingizimu Afrika okwamanje. Ngimfisela ukudlondlobala nangesizini ezayo. Wonke umdlali ulikhuphulile izinga kodwa uLorch ubashiye ngamamayela,” kusho uSredojevic.ULorch uthe kumphatha kabuhlungu ukuthi ngemuva kokulwa kangaka kule sizini kodwa iqembu liqede lingenalutho elikuzuzile.“Ngijabule ngendlela iqembu elilwe ngayo kule sizini. Ngibonga kubaqeqeshi, ozakwethu nakubalandeli abebelokhu bewa bevuka nathi. Okubuhlungu wukuthi akukho esikuphethe ngoba abantu bakwehlulela ngokuzuzile kodwa ke ngijabule ngeqembu lami,” kusho uLorch ojoyine iPirates ngo-2017 esukwa kwiChippa United.",ULorch uzihambela yedwa: Sredojevic
"OWAYEYISITOBHA seBafana Bafana, uMatthew Booth, uyayihlaba eyokugxekwa kukaStuart Baxter ngokubiza abadlali beKaizer Chiefs esikwatini esisazohlungwa esiyodlala kwi-Africa Cup of Nations (Afcon) ngenyanga ezayo.Ngesonto eledlule uBaxter umemezele isikwati sabadlali abawu-30 azoqoka kubo abawu-23 azoya nabo kwi-Afcon ezoqala ngoJuni 21 e-Egypt. Nakuba isikwati sakhe sibanelisile abantu abaningi kodwa ugxekiwe ngokubiza abadlali beChiefs oDaniel Cardoso, Ramahlwe Mphahlele nonozinti uBruce Bvuma.“Awukwazi ukubehlulela ngendlela iChiefs edlale ngayo. Kufanele ubehlulele ngabodwana. Ababanga nesizini enhle kuyiqiniso lokho kodwa umqeqeshi kufanele asebenze ngeqembu elidlale emidlalweni yokuhlunga. Angasho ukuthi awukho efomini, angikufaki eqenjini noma athi ezinyangeni ezedlule awubhedanga kakhulu kwiBafana. Ngakho umqeqeshi kufanele abheke zinhlangothi zonke. Kuyingozi ukufaka umdlali ongazange adlale emidlalweni yokuhlunga kodwa osefomini eqenjini lakhe. Abalandeli bebhola bachemile vele. AbePirates bazofuna kugcwale abadlali babo nabeChiefs kanjalo,” kusho uBooth.UBooth uyinxusa leNingizimu Afrika lomqhudelwano iCastle Africa 5’s esongwe eCenturion, eGauteng, ngoMgqibelo. Bekugadulisana amaqembu aqhamuka ezweni lonke awabesilisa nawabesifazane. Kwabesilisa kuwine i-Orlando Pirates kwathi kwabesifazane kwanqoba iDrama Queens. La maqembu asezomela iNingizimu Afrika eTanzania ngoJuni 4-6. Abazowina lapho bazoya phesheya kwezilwandle ezweni elingakamenyezelwa. Ompetha banyakenye iMilano egcine imele i-Afrika eRussia, abalibonanga elidlalayo kulokhu.“Ngiyibukile imidlalo ngisho nasezifundazweni. Bekuhlelwe ukuthi kube yinto yobungani, abantu bahlangane baziphuzele ubhiya badlale ibhola. Kodwa akukho lokho, amaqembu adlalela ukuwina. Angazi noma kungenxa yemiklomelo noma wukulangazelela ukuwina emaqenjini aseMzansi.”“Nyakenye uBrian Baloyi ubeyimenenja nomqeqeshi weMilano bagcina bewinile. Ngiyathemba ukuthi nami ngizokwenza okufanayo. Amaqembu kwamanye amazwe asevele ayakhuluma ukuthi ngeke siwaphinde. Umbango mkhulu phakathi kwethu nabo. Sengibheke ukuthi siphikelele neqembu eTanzania ngethemba lokuthi sizophinda okwanyakenye.”",UBooth uhlaba abagxeka uBaxter
"UMQEQESHI we-Ajax Cape Town, uStanely Menzo, uthe iqembu lakhe lizifake ehlazweni lishaywa yiqembu eligijima ku-ABC Motsepe League iKwaDukuza United emdlalweni weNedbank Cup Last 32 eSugar Ray Xulu Stadium, eClermont, eThekwini, ngoMgqibelo.IKwaDukuza ishaye i-Ajax Cape Town ngo 4-3 sekukhahlelwa amaphenathi emuva kokuba umdlalo uphele ngo 2-2.Amagoli eKwaDukuza ashaywe wuLungelo Zondi noKhulekani Ndlela, kwathi awe-Ajax eza noNeo Makua noPrince Nxumalo.Leli qembu iKwaDukuza eliqeqeshwa nguThami Ngubane belisho ukuyiqeda i-Ajax esiwombeni sokuqala njengoba beyihluleka ukumelana nebhola elidla utshani ebelidlalwa yiKwaDukuza.Kwale ngisho umqeqeshi we-Ajax esefaka uNathan Paulse ngesiwombe sesibili kodwa abafana abancane bebemqaphile njengoba naye ehlulekile ukusebenzisa ubude bakhe ukudla amabhola aphezulu.UMenzo obethukuthele eqhuma emuva komdlalo uthe abadlali be-Ajax bafake iqembu ehlazweni ngendlela abadlale ngayo.“Angazi ukuthi ngingakhuluma ngithini ngomdlalo wanamhlanje, sihlulwe wukuqedela amabhola sesisebhokisini. Empeleni silihlambalazile iqembu, into okumele siyenze wukuxolisa eqenjini. Ngeke ngigxeke umdlali oyedwa kodwa ngizozigxeka mina, ithimba labaqeqeshi nawo wonke umuntu ozibandakanye nalo mdlalo ngokuhlambalaza abalandeli be-Ajax neqembu uqobo. Siyaxolisa ngalokhu okwenzekile,” kusho uMenzo.I-Ajax ibishiye ngaphandle abadlali abenza kahle eqenjini abafana noMark Mayambela noThabo Mosadi.UMenzo ukholwa ngukuthi leli kube ngelinye iphutha alenzile yize ebengayibukeli phansi iKwaDukuza.“Uma uzodlala nanoma yiliphi iqembu kuba nezinqumo ozithathayo. Nami kube yisinqumo engisithathile ukuthi ngibashiye ngaphandle kodwa ngikholwa ngukuthi kube yiphutha elikhulu. Ngendlela ebengihlele ngayo bengikholwa ukuthi iqembu ebengilibophele belizoyishaya iKwaDukuza,” kusho uMenzo.Lo mqeqeshi uthe okumkhathazayo ngokushaywa yiKwaDukuza ukuthi akazi ukuthi kuzoba nomthelela onjani eqenjini lakhe elivele lingenzi kahle.I-Ajax ayikaze inqobe umdlalo kusukela kuqale umzuliswano wesibili we-Absa Premiership.“Njengoba sesiphumile kuNedbank kusho okuthi sesizogxila ku-Absa Premiership. Kodwa into engikhathazayo ngukuthi ukushaywa yiqembu elincane kuzoba nomthelela onjani ekuzethembeni kwabadlali. Nginethemba lokuthi abadlali ngeke bazwele kakhulu kulokhu kushaywa bazovuka bazithathe njengoba sidinga ukunqoba imidlalo ye-Absa Premiership ukuze sihlale siphephile.”I-Ajax ihlezi endaweni ka-12 ku-log ye-Absa Premiership ngamaphuzu angu- 21 emdlalweni engu-20.",Ubona ihlazo ngokushaywa yiKwaDukuza
"UDKT Makhosi Khoza owasula ekubeni yilungu lePhalamende le-ANC kuzwelonke, ukhuza abathi ipolitiki nomuntu wezifazane, izinto ezimbili ezihlukene.Usho kanje ekhuluma embuthanweni obuhlelwe yisikhungo sezingxoxo, i-Xubera eThekwini, ngoLwesithathu ebusuku.Ukuhambela kwakhe lo mbuthano bekuhambisana nezinhlelo zakhe zokusungula iqembu elisha lezepolitiki njengoba eseshiyile kwi-ANC.“Lapho engiqhamuka khona ngihlale ngibuzwa ngokuthi angesabi yini ngokusungula iqembu elisha lezepolitiki. Ngibuzwa ukuthi waphelelaphi uDkt Mamphela Ramphele (weqembu lezepolitiki i-Agang),” kusho uDkt Khoza.Uthe lokho kumphatha kabi ngoba kwakha isithombe sokuthi abesifazane bayizehluleki.Ngokwakhe kuningi asekufundile emaphutheni enziwe abaholi besifazane bamaqembu ezepolitiki, okukhona phakathi kwabo noNkk Zanele KaMagwaza-Msibi ongumengameli we-National Freedom Party (NFP) owahlubuka kwi-IFP.Uthe akumele ngabe ayangatshazwa amakhono abesifazane ngoba yibona ababedudula umkhankaso wokwamukelwa kwe-Freedom Charter.Phakathi kwezinto athe iqembu lakhe elisha lizimisele ukuzenza, ukulwa nenkohlakalo yokukhishwa kwamathenda kahulumeni ngokobungane nokucwasana ngokobuhlanga.“ITheku sesilivumele ukuthi libhozomelwe yilabo abangenandaba nentuthuko yabampofu,” kuchaza uDkt Khoza.Uthe ngendlela abaholi baKwaZulu-Natal abathanda ngayo ukuthi ubuso babo buphume emaphepheni kwakufanele ngabe bangena ebhizinisini lokuba ngonobuhle.“Ngifisa ukuthi iNingizimu Afrika iphinde ibusiswe ngobuhlakani obanikezwa uMnuz Nelson Mandela,” kusho uDkt Khoza.Uthe iKwaZulu-Natal yisifundazwe esibaluleke kakhulu ngoba sinamaqhawe avela kuso, njengenkosi * -Albert Luthuli, Mfundisi John Langalibalele Dube, Victoria Mxenge, Pravin Gordhan nabanye.Ugxeke nokubulalana kwezepolitiki okuqhubekayo kulesi sifundazwe.Akayishiyanga ngaphandle inyunyana iSadtu athe isixove imfundo yomuntu omnyama yayiqeda.“Uma kungathiwa angikhethe phakathi kukathisha owafundisa ngobandlululo nofundisa kulesi sikhathi samanje, ngingakhetha owafundisa ngobandlululo ngoba babezimisela ngomsebenzi wabo,” kusho uDkt Khoza.Okwamanje uthe ngeke atatazele ngokumemezela igama leqembu lakhe.Uthe asazogxila kukho okwamanje, imibuthano yokubonisana, bese kuthi ngonyaka ozayo alethule ngokusemthethweni. “Ngifuna ukuthi abantu kube yibona abazikhethela ngqo umengameli nesekela lakhe, hhayi ukuthi bakhethelwe amagatsha,” kubeka uDkt Khoza.",UKhoza ugxeka ukubulalana okuseKZN
"CELANI SIKHAKHANEI MENENJA kamasipala weTheku, uMnuz Sbu Sithole isabisa ngokuthi izokuvala ukukhishwa kwamathenda okuqoqa udoti eMlazi ukuze umasipala uzibambele wona mathupha ngenhloso yokunqanda umdonsiswano osudale ukungcola okwesabekayo kuleli lokishi.USithole ukusho lokhu echaza ngokuhoxiswa kwamathenda abesekhangisiwe okuqoqa udoti kwezinye izindawo ezakhele iTheku ngoba ekhala ngokuthi nalolu hlelo selunabantu abangasahambisi ngendlela kulona, alusabahlomulisi abantu bezindawo okusetshenzwa kuzona.Lokhu kumsusele umsindo kwabeDA abafuna ukwazi ukuthi amathenda ahoxiselweni ngoba konke bese kuhleliwe kanti yona isola ukugxambukela kwezepolitiki.“Okokuqala angifuni ukuhlanganiswa nepolitiki yesifundazwe konke engikwenzayo kuwumsebenzi wami. Ake ngiqale ngalolu daba lwaseMlazi, sengibonile ukuthi luyinkinga futhi aluxazululeki yingakho sengifuna ukuthatha isinqumo sokuthi ngivele ngivale ukukhipha amathenda okuqoqa udoti. Ngizothumela abasebenzi bami nezimoto zomkhandlu zokuqoqa imfucuza ukuze lo msebenzi uzokwenziwa wumasipala ngokugcwele ngivale indaba yezinkampani eziwuqoqayo kuleliya lokishi,” kusho uSithole.Mayelana nezikhangiso zakamuva azihoxisile, uSithole uthe beziqondene nokukhishwa kwamathenda asuke ebhekene nemisebenzi emincane ekhishwa wumkhandlu efana nakho ukuqoqwa kukadoti.Uthe le misebenzi kusuke kuhloswe ngayo ukuhlomulisa abantu bakulezo zindawo ezingaphansi komkhandlu kodwa manje akusenzeki lokho ngoba sekunobugebengu. Uthi bese kutholakala ukuthi awusabi ngowabantu bendawo kunalokho kuba ngabazihlalela esilungwini njengabakoBallito nabasuka kwabanye omasipala abafana nakoKokstad.Lolu hlelo sekunesikhathi lususa umsindo ngoba nasembikweni iManase, kwavela ukuthi bekuhlomula inkampani yowayenguSihlalo we-ANC uMnuz John Mchunu, iNyameko.Namanje iDA ngomlomo kaMnuz Zwakele Mncwango ohola ikhokhasi yeqembu kumasipala, iveza ukuthi kunenhlese yepolitiki kulolu hlelo okuholele ekutheni uSithole agcine ehoxisa ithenda yakhona isigubhukane.“Okusixakile wukuthi abanye osomabhizinisi bese bekhokhile ngenhloso yokungena ohlwini lokuthola le misebenzi evamise ukunikwa abantu abangosomabhizinisi abasafufusa ukuze bahlomule. Kuthe singazelele sathola sekuthiwa kunomyalezo ophuthumayo kaSithole wokuthi la mathenda ayahoxiswa.“Sibe sesithola nokuthi lokhu akakwenzanga ngentando yakhe kodwa uthole umyalelo ehhovisini likaNobhala we-ANC esifundazweni uMnuz Super Zuma ukuba ahoxise la mathenda. Sisambhalele incwadi sifuna incazelo ngalokhu,” kusho uMncwango.USithole uthe ubengakayifundi incwadi ayibhalelwe yiDA.UNobhala we-ANC uMnuz Super Zuma, eziphendulela uthe akahlangani nezinto ezingamahlebezi futhi akakwazi ukugxambukela ezintweni zomasipala.",USithole usikaza ukuvala ithenda kadoti eMlazi
"U-DJ ohlonishwayo emhlabeni uBlack Coffee uchazwe yingoma kaZandie Khumalo ethi, i-Ex Yami waze wacela impinda ngesikhathi kwethulwa imiklomelo yezindondo amaKwaZulu-Natal Entertainment Awards (KZNEA), eWarehouse, eThekwini ngoLwesine.UZandie ungene ngengoma iSekwanele ayicula noLindani Gumede, maqede washaya i-Ex Yami, okuyiculo likaMaqhinga Hadebe alenze kabusha.Ngesikhathi ecula ehambisana nabamgidelayo, kuvele kwachwaza. Uthe eqeda kwabonakala uBlack Coffee ecela ukuthi aliphinde.Akapholisanga maseko uZandie, wacula kwasina wonke umuntu eWarehouse. Le ngoma inezinhlamvu ezithi:“Ma nibon’ i-ex yam’ niyitshel’ukuthi (ngijabule kabi)Hhaw’ ngijabule kabi(ngijabule kabi)(Kulolu thando lwam’ olusha)(Ngijabule kabi)We ex yami washonaphi wena?Asisahlangani ngishoemgwaqeni nje,Ngiyafis’ ukuthiNgeliny’ ilanga sihlangane,Ngik’bingelele ngithi“Sawubona silima” We ex yami washonaphi?Into eyenze abantu bamnaka uBlack Coffee ukuthi naye ubeshade noMbali Mlotshwa, asehlukanisile naye. Kuvele kwacacela noma ubani ukuthi lengoma iyamthinta uBlack Coffee.UDJ ubebonakala ezikhululekele kangangoba uke wathi kuSomizi Mhlongo obephethe uhlelo, “hheyi wavele wangikhipha kule nkulumo njengoba sewuthinta umshado”.Kwahleka iningi njengoba lisazi isimo sakhe noMbali.Ukwethulwa kwemiklomelo yezindondo okuzohlonishwa ngayo amaciko aKwaZulu-Natal, bekuhanjelwe osaziwayo, okubalwa uSjava, DJ Tira nabanye.Ntambama kube ne-After Party kwanandisa uBlack Coffee, DJ Kotin, DJ Happygal, Sjerere, Tira noSjava.Uhlelo beluphethwe abasakazi beGagasi FM, uHeazy noNomalanga Shozi.Bekukhona namanye amaciko okungoSandy B, Distruction Boyz, DJ Kabila, Nhlanhla Mdlalose weSibaya, Swazi Mokoena weMbewu:The Seed, Ladysmith Black Mambazo, Khaya Dladla nabanye.Umcimbi wezindondo uzoba ngoDisemba 15, e-ICC, eThekwini. Amaciko azonqoba eminxeni ehlukene azoklonyeliswa ngoR100 000, kanti ozothatha indondo enkulu uzothola uR500 000.",UBlack Coffee imhlabe umxhwele ingoma kaZandie Khumalo
"UNDUNANKULU waKwaZulu-Natal uMnuz Sihle Zikalala uxwayise abantu ngokuthi buzovalwa utshwala uma bebuxhaphaza badale izingozi zomgwaqo, bashaye abesifazane nezingane, balwe bagcine sebelaliswa ngobuningi ezibhedlela.Esithangamini nabezindaba ebesiseThekwini izolo uZikalala uveze ukuthi isifundazwe silahlekelwe wuR30 billion obuzongeniswa ngezokuvakasha futhi uyathemba ukuthi ukungena esigabeni sesibili kwezwe kuzosiza ekuhlengeni imisebenzi.“Sithanda ukuxwayisa abantu ukuthi iCovid-19 iseyingozi noma izwe selingene esigaba sesibili. Sicela abaphuzayo bangabuxhaphazi utshwala ngoba sizobuvala uma bebuphuza ngendlela engahlelekile. Sonke isifundazwe sisagcwele iCovid-19, okusho ukuthi kufanele sizivikele, sigqoke izifonyo, sigeze izandla siqhelelane,” kusho uZikalala.Izindawo ezihamba phambili ngeCovid-19 yiTheku, uMgungundlovu neKing Cetshwayo.EThekwini izindawo ezihamba phambili ngabantu abaneCovid-19 Umlazi-3 474, Phoenix-1 439, KwaMashu- 1 434, Chatsworth- 1 138 nePinetown- 956.EMgungundlovu yiNorthdale, Imbali, Edendale izindawo ezinesibalo esiphezulu sabaneCovid-19.EKing Cetshwayo izindawo ezinabantu abaningi abaneCovid-19 yiPanorama, Gratham, Empangeni, Richards Bay, Mhlanga Reserve, Ezimambeni bese kulandela ezinye.Bawu-3 561 abasebenzi bezempilo okutholwe ukuthi baneCovid-19 selokhu kwaqubuka igciwane.Izibalo zangoMgqibelo zikhombisa ukuthi bangu-22 abantu ababulawe yiCovid-19 KwaZulu-Natal.Abashonayo kuvela ukuthi banezifo ezingamahlalakhona okubalwa ushukela, isifo somfutho wegazi, iHIV nobukhulu obudlulele bomzimba.UNgqongqoshe wezeMpilo KwaZulu-Natal uNkk Nomagugu Simelane-Zulu, ucele abantu ukuthi bangazitsheli ukuthi sekuyigigi, sebezohamba umathanda njengoba izwe selisesigabeni sesibili ngoba kufanele baqaphele.Uthe izibhedlela zimi ngomumo ukuhlenga abangenwa yiCovid-19 futhi zikhona nezibhedlela zesikhashana abazenzile eThekwini, kwiLembe, Mkhanyakude nakwezinye izindawo.“Sixwayisiwe ngesigaba sesibili sokutheleleka kwabantu ngeCovid-19 ngakho siyacela baqhubeke nokuqapha. Bazivikele, balandele imithetho yokuqhelelana, eyokufaka izifonyo nokugeza izandla. Akuyona iphathi kodwa isikhathi esikusona siyingozi kakhulu, sidinga ukuthi sihlale siqaphile,” kusho uNkk Simelane-Zulu.Bangu-104 619 abantu abaneCovid-19 kulesi sifundzwe, bangu-1 673 abashonile, bangu-78 909 asebeluleme.Isibhedlela Inkosi Albert Luthuli sineziguli eziningi ezilaliswe emagunjni abagula kakhulu, kulandele iNgwelezane neKing Edward.",Isexwayiso ngotshwala eKZN
"KUSHE kwangqongqa amatekisi amathathu nezimoto ezimbili kudubulana izinkampani ezimbili zonogada erenki yaseMandeni enyakatho yeKwaZulu-Natali ngoMsombuluko ntambama.Ngokomthombo obukhona erenki izolo, isidumo sisuke ngesikhathi abanikazi bamatekisi kanye nonogada abaqapha irenki bezokhokha imali yerenki. Kube sekufika amaphoyisa aseMandeni ezobanika incwadi yemvume yokubamba umhlangano waserenki.""Sithe sisamile kwafika uSihlalo werenki (igama lakhe eligodliwe) ehamba nonogada abangabalelwa ku-11 abangaziwa. Labo nogada bathe kabafuni ukuthi kukhokhwe lemali ekhokhwa erenki, kusixakile ke lokhu  ngoba phela ihleli ikhokhwa njalo lemali.""USihlalo ube esebaleka eqa ujantshi wesitimela wathathwa yimoto esingayazi. Sithe sisathuswe yilokho kwaqhuma isibhamu, salala phansi ngezisu nokuyilapho sibone khona amatekisi amathathu nezimoto ezimbili zonogada berenki zivutha amalangabi,"" kuchaza lo mthombo.Umthombo uthe omunye wozakwabo usinde ngokulambisa ngesikhathi ezama ukuyohlenga imoto yakhe lapho bekupakwe khona izimoto wagcina esevaleleke khona.Kwenzeka lokhu nje, ngenyanga edlule kudutshulwe kwabulawa omunye usomatekisi, uMnuz Siyabonga Mbonambi (53), owabulawa owesilisa ongaziwa egaraji likaphethiloli kulendawo.Esitatemendeni esithunyelwe okhulumela amaphoyisa, uKapteni Nqobile Gwala uthe, kube nokudubulana erenki yaseMandeni ngo-17h15 ntambama  ngoMsombuluko. Uthe kushe izimoto eziwu-6, kanti abekho abalimele kulesi sigameko.""Okwamanje asaziwa isizathu salokhu kudubulana, uphenyo lwamaphoyisa lusaqhubeka,"" kusho uGwala. UMgcinimafa weSouth African National Taxi Council (SANTACO) ngaphansi kwesifunda iLembe, uMnuz Bongani Mkhwanazi usihlabile lesi sehlo. ""Sithole ukuthi bekudubulana onogada bakasoseshini owodwa, okuyisenzo esisigxekayo kakhulu. Ngokujwayelekile usoseshini uba nenkampani yonogada eyodwa. Sifisa ukugqugquzela ososeshini ukuthi bakwazi ukuxoxisana baxazulule izinkinga ezivelayo emsebenzini,"" usho kanje. Uqhube waveza ukuthi uMnyango wezokuThutha nokuPhepha kuMphakathi uhlele ukuba nomhlangano nalo soseshini namhlanje. ",Kushe amatekisi nezimoto kudubulana onogada erenki
"NONTUTHUKO NGUBANEUMSHAYELI weloli elishayisene nemoto encane kwashona abayisithupha ku-N2 eMkhomazi ngeSonto ebusuku uthi kusenzima ukususa emqondweni wakhe isithombe sabashonile azame ukubahlenga sebengene ngaphansi kweloli lakhe.Ingozi ehlasimulisayo phakathi kweloli neVW Polo kushone kuyo abantu abayisithupha, abesilisa abahlanu nowesifazane oyedwa.Kushone elayizolo kusenzima ukuthola ukuthi abashonile bangobani nokuthi bebelibangisephi kepha imoto ibinezinombolo zaseGauteng.Kuthe uma kuhlolwa ukubhaliswa kwayo kwavela ukuthi ngeyowesilisa waseGauteng ohlala eBerea. Amaphoyisa aKwaZulu-Natal abephansi phezulu ezama ukuthola imindeni yabashonile.Okhulumela amaphoyisa KwaZulu-Natal, uLieutenant Nqobile Gwala, uthe kuphenywa icala lokubulala ngokungenhloso kodwa abakaziwa abashonile.“Amaphoyisa aseMkhomazi aphenya icala lokubulala ngokungenhloso emuva kwengozi edlule nemiphefumulo eyisithupha ngeSonto,” kusho uGwala.UMnuz Edwin Baikwa (30) waseZimbabwe obeshayela iloli uthe eminyakeni eyisishiyagalombili eshayela amaloli akakaze asibone isimo esimehlele. UBaikwa ubehamba nomndeni wakhe indodakazi nonina ephuma emsebenzini eseya kwakhe ePort Shepstone. Bathole imihuzuko engatheni kule ngozi.“Bese ngiqedile ukusebenza sengiya ekhaya nomndeni wami ngo-10 ebusuku. Ngidlule kancane ibhuloho laseMkhomazi, ngisakhuphuka intaba, ngibone imoto encane ihamba ngejubane isuka ngaphesheya komgwaqo, ezimotweni ebengiphambana nazo. Ngizamile ukuma kodwa ibigijima kakhulu, ngezwa umsindo omkhulu. Ngimise iloli ngakhipha ingane nonina. Ngithe ngiyobheka ngaphambili ngabona imoto ingene ngaphansi kweloli. Ngizamile ukuba ngihlenge abantu ababengaphakathi kodwa bebengasanyakazi. Namanje leso sithombe silokhu sidlala engqondweni yami. Kunzima kakhulu ukubuka abantu sebeshonile phambi kwakho ungazi nokuthi ungabasiza ngani. Kunzima kakhulu,” kusho uBaikwa.UBaikwa nomndeni wakhe badedelwe esibhedlela izolo. Uthe unesifiso sokuhlangana nemindeni yabashonile.Uthe usesaba ukuthinta iloli emuva kwengozi.“Ngisaqhaqhazela namanje ngenxa yale nto. Selokhu ngafika eNingizimu Afrika ngo-2009 ngiyaqala ukubhekana nalesi simo. Kumanje angazi ngizokwazi kanjani ukuqhubeka nomsebenzi,” kusho uBaikwa. Umbiko wabezimo eziphuthumayo abafike kulesi sigameko uthe akukho abebengakwenzela laba abebesemotweni encane ngendlela abebelimele ngayo.UChris Botha, okhulumela abakwaNetcare 911, uthe bebevaleleke ngaphakathi emotweni abashonile.“Sibizwe endaweni yesigameko safica iloli nemoto encane kushayisene. Ngokombiko esiwutholile imoto encane isuke emzileni wayo, yaqonda elolini. Abantu abayisithupha esibafice kule moto bese bevele beshonile,” kusho uBotha.",Uyokhohlwa efile obeshayela iloli elishayisene nemoto encane
"NGIWUMUNTU okuthandayo ukuthandwa ngoba nami nginothando nje sidalo sami. Angiqondile kona ukuthi ngiyingelosi eyadukela emhlabeni kodwa ngiwumuntu obathandayo abantu ngokwendlela engadalwa ngayo.Ukuthanda nokuthandwa kulezi zinsuku sekwaba yinto eyimpicabadala kakhulu ngoba ikhohlisana ihlomile isikhathi esiningi. Uke uzitshele ukuthi umuntu omthandayo uyakuthanda kanti cha ukomunye nje umqondo wena uthanda wedwa.Sengibonile nokho ukuthi lokhu kufuna kwami ukuthandwa, njengoba ngithanda, sengathi ngeke kuphumelele ngisadla anhlamvana. Sekungicacele kwathi bha okwempahla yentshitane ukuthi umuntu uthandwa kakhulu uma esedlulile emhlabeni. Uyabona nje manje uma kungaphuma igama lokuthi akasekho emhlabeni uBoyah, ungalubona uthando olungavumbuka ezinkundleni zokuxhumana. Ngiwumuntukazana nje ongabaluleke ngalutho kodwa ngalolo suku lokuvela kwezindaba zokufa kwami ungathola nami sengiphezulu laphaya koTwitter wena owabona abantu abadumile impela njengo-Itumeleng Khune noCaster Semenya.Ngibuhlungu-ke ngokuthi mina ngidinga uthando manje kodwa izindodla zalo ziyoqhamuka kakhulu uma sengingakwazi ukulujabulela sengilele ubuthongo bafuthi. Ngiyazi uma kukhulunywa ngokufa abantu abathandisisi, bazoze bacabange ukuthi sengininga ukuzikhunga.Okwenza ukuthi ngiyiqale kanje le ngosi ukuthi iNingizimu Afrika isiphinde yagubuzelwa yifu elimnyama ngokudlula emhlabeni kukaPhilemon “Chippa” Masinga (osesithombeni). Cha yona le nkunzi isizumile impela yize kwezwakala ngoDisemba ukuthi ingeniswe esibhedlela ibambekile.Kwenzeke lokhu engiqale ngakho ngenhla-ke ngesikhathi kuvela izindaba zokudlula emhlabeni kukaMasinga ngeSonto. Luqubuke okwamagagasi olwandle, edudulwa isivunguvungu somoya, uthando lwakhe kubo bonke abantu baseNingizimu Afrika. Akugcinanga lapha kwelengabadi ngoba naphesheya cha kuqhume isililo esihambisana nothando kwezwakala bencoma ubumnene, uthando, ukuzinikela nokuphilela ibhola kukaMasinga.Ningangizwa kabi bakwethu. Angisho ukuthi kubi ukukhalisana nomndeni wakwaMasinga nokuncoma amagalelo akhe kunobhutshuzwayo ngoba sonke siyazi ukuthi uyibekile induku ebandla. Okungicasula ngizwe ngincinzelwa amakhwapha kakhulu ukuthi kukhona namanga aqanjwayo manje ngoba nakhu esethule umfo kaMasinga.Uyazi ngezwa ngithukuthela, yize ngingangene, ngesikhathi umengameli weSouth African Football Association (Safa) uDanny Jordaan ephawula ngoMasinga. UJordaan uthe: “Besikulindele ukwamukela uPhil njengesinye sezikhulu zeSafa”.Njengoba ngibhala le ngosi nje iqiniso ukuthi angizazi izingxoxo ebeziba khona phakathi kukaJordaan (noma iSafa) noMasinga. Nokho yinto engihlulekayo ukuyikholwa ukuthi sikhona isikhundla ebesiphendlelwa uMasinga kwiSafa. Yini singakaze sizwe ngalokho? Kwenzeka kanjani ukuthi kuzwakale ngoba nakhu esengakwazi ukuziphendulela uMasinga?Inkinga ebhekene nabaphathi bebhola baseNigizimu Afrika ukuthi banamanga ngale ndlela exakile. Kungekudala bekukhulunywa ngokuthi uLucas Radebe ubefuna ukungenela ukhetho lukamengameli weSafa wachithwa. Ngiyazi ukuthi kwakusetshenziswa umthethosisekelo othi akekho ngaphansi kwezinhlaka zeSafa ngakho akavunyelwe ukungenela ukhetho. Kodwa ngiyazi ukuthi uma engadlula emhlabeni uRadebe, uJordaan angaphinde akhulume into engekho athi kukhona abebekuphendlela yena kwiSafa yize sazi kahle ukuthi akukho. Akayena umuntu ozwana neqiniso uJordaan futhi sengikusho kaningi lokhu kuyona le ngosi phambilini.Ziningi izinkakha ezasenza saziqhenya ngeBafana Bafana ngo-1996 njengaye uMasinga kodwa azisetshenziswa yiSafa ukuqinisekisa ukuthi ibhola lethu liyakhula. Akwanele ukuthi nguHelman “Ncane” Mkhalele kuphela okhona ezinhlakeni zeSafa njengoba eyiphini likaThabo Senong eqenjini lesizwe lika-Under 20, Amajita.Ngake ngezwa kuthiwa u-Aaron “Mbazo” Mokoena angase abe yimenenja kwiSafa, ngasho ngathi hhayi sesobona uma sekwenzeka. Kuvimbeni kuyimanje ngoba phela ukhona uMokoena akenzi lutho?Laba abakhona kwiSafa njengamanje abayingeni indaba yokudedela abanye ngoba basafuna ukudla imali okungenani eminye iminyaka emihlanu. Bayongena ezinhlakeni zeSafa mhla liphuma ngakuphike ilanga abadlali abadala beBafana?Into okumele siyiyeke nje siyisizwe ukuthanda umuntu ngoba esefile, okungasizi ngalutho. UMasinga bekumele athandwe aphinde anikwe umsebenzi esaphila hhayi lokhu kumncoma njengamanje okungasasho lutho. Ulale ngoxolo Chippa, bayeke nokukhuluma into engekho oJordaan ngoba nakhu ungasakwazi ukuziphendulela.- Phansi Emgodini",[IMIBONO] Sekunongwe namanga ngoba umfo kaMasinga esethule
"ABAHLENGIKAZI abagomele iCovid-19  ngesikhathi kwethulwa uhlelo lokusatshalaliswa esibhedlela iMshiyeni,  izolo bathi kungcono ukwenza izaba kunokulinda uze ungenwe yigciwane.Bathi kunzima ukuhlalela ovalweni lokuthi ungayithola noma yinini iCovid-19, kungcono uma usugonyiwe.USister Lucia Mngadi (60), osebenza emtholampilo ongaphakathi esibhedlela eMshiyeni, uthi ike yamgulisa iCovid-19  ngesisivunguvungu sokuqala."" Ngesivunguvungu sokuqala ngagula kakhulu. Kwesesibili angizange ngigule kodwa zikhona izimpawu engangizibona ezingatheni, ngiyasola ukuthi nganginayo kodwa angihlolanga. Angisafisi ukuthi ngibuye ngigule. Ngiyakholwa ukuthi umgomo uzongivikela. Sengikhulile kanti abantu abadala yibo abagula kakhulu uma kuke kwenzeka bathola leli gciwane,""  kusho uSister Mngadi.Uthe ngaphandle kokuzivikela yena, ufuna ukuvikela umndeni wakhe nabanye abantu.USister Nomusa Ndzimbovu osebenza eMshiyeni, uthe: "" Lukhona uvalo ngoba angazi ukuthi lo mgomo uzongiphatha kanjani egazini ngoba yonke imithi inokuthile ekwenzayo egazini lomuntu. Osekunginika isibindi ukuthi umengameli wakuleli uMnuz Cyril Ramaphosa , uNgqongqoshe wezeMpilo uDkt Zweli  Mkhize nabanye abahlengikazi bagomile izolo (ngoLwesibili) asikezwa kuthiwa bayagula.“UNdunankulu waKwaZulu-Natal uSihle Zikalala, uthe isibhedlela iMshiyeni sithole imigomo engu-5 040, kwathi isibhedlela Inkosi Albert Luthuli  sathola imigomo engu-5 760.Uqhube wathi uhlelo lokusatshalaliswa komgomo obelukhona kudingeke ukuthi lushintshwe kancane, lulungele umgomo ofikile ngoba mncane. Uthe izolo bekuzogonywa abasebenzi bezempilo abangu-370 eMshiyeni.UNgqongqoshe wezeMpilo KwaZulu-Natal, uNkk Nomagugu Simelane-Zulu, uthe  lezi zibhedlela zikhethwe ngenxa yokuthi yizo ezinabantu abaningi abanaleli gciwane."" Umgomo uzofika ngezikhawu, uma kukhona ofikile sizolokhu sikhetha izikhungo ezinesibalo esiphezulu kuze kwenele. Ngeshwa asikwazi ukugoma bonke abantu ngesikhathi esisodwa, njengoba sasihlelile ngoba lo mgomo ngeke ufike ube mningi. Lokho kuzosinika ithuba lokuthi sihlele ukuthi yisiphi isikhungo esizothola njalo ezinsukwini eziwu-10 ,""  kusho uNkk Simelane-Zulu.UMnuz Mandla Shabangu uNobhala weDenosa KwaZulu-Natal, uthe bayalweseka uhlelo lokusabalaliswa komgomo olukhona kodwa mncane."" Sifisa ukuthi kube nokuxhumana phakathi kukahulumeni nezinyunyana ngoba sisekomitini elihlanganisa umnyango nezinyunyana kodwa abazange basazise uma sekuzokwethulwa lolu hlelo,""  kusho uNobhala.UMnuz Mlungisi Ndlovu wePublic Servants Association of South Africa (PSA), uthe lo lolu hlelo kumele ngabe kade laqalwa uma kubhekwa amanye amazwe.""Sikholwa ukuthi iKZN yonke iyawudinga umgomo izikhungo ezimbili azenele. Sinxusa umengameli noDkt Mkhize ukuthi benze uhlelo oluzoshesha ukuze kuvikelele umphakathi ngobuningi. Uma singaqhubeka kanje kusho ukuthi kungaphela neminyaka emibili  singaqedile ukugoma.",'Kungcono ukwenza izaba ngeCorona'
"“NGESIKHATHI ngizwa izindaba zokudlula emhlabeni kukaBaby Lee ngihlulekile wukuzibamba, izinyembezi zigcwale amehlo. Ngaso sonke isikhathi uma ngimbuka ejima bengihlale ngibona uKatie Taylor wase-Ireland ongumpetha weWBA, WBC, IBF neWBO Lightweight. Esitebeleni sethu i-All Winners Boxing Club uyena yedwa obeyibhokisa lesifazane, benginezinhloso ezinkulu ngaye”La mazwi ashiwo uMlandeli Tengimfene obeyimenenja kaLeighandre “Baby Lee” Jegels oshone ngoLwesihlanu emuva kokudutshulwa obeyisoka lakhe okuthiwa ubese elifake isivimbelo senkantolo ngenxa yokuthi belimhlukumeza. Kuthiwa lo mshayisibhakela obemakhonokhono njengoba nakwi-karate ubungeke umthinte. Udutshulwe ehamba nonina belibhekise ejimini i-All Winners Boxing Club, eMdantsane, e-East London. Kuvela nokuthi nonina kumbulwa kwembeswa kuye esibhedlela njengoba edubulekile naye. UTengimfene uthe uBaby Lee ushone elungiselela impi yakhe noSiphosonke Nxazonke ebizoba ngo-Okthoba 5, eMthatha. Le mpi obekuhloswe ngayo ukubuyisa umgqigqo wakhe beyizobhulela amazolo eyomhlaba kaThulani “Tulz” Mbenge nebhokisa laseGhana. Le ntokazi eyake yaba yingqwele yesicoco sakuleli seSuper Flyweight igcine ukubonakala eringini ngo-2017 ishaya ngomngqimuzo womlalisa phansi uFatuma Yazidu waseTanzania. Ishone ingawazi umpetshisi. Izinqobe zoyisishiyagalolunye izimpi zayo. Kulesi sibalo eziyisikhombisa iziwine ngemingqimuzo yomlalisa phansi. UTengimfene uveze ukuthi isizathu esidale ukuthi agcine ukulwa ngo-2017 uBaby Lee ukuthi ubesegxile emsebenzini wobuthishela. “Kwi-All Winners Boxing Club, uBaby Lee ufike ngoMeyi wase engitshela ukuthi uyahluleka ukuyeka isibhakela ngoba sisemithanjeni yakhe. Sivumelane ngokuthi simfake ezimpini zango-Okthoba 5. Ubematasa elungiselela le mpi. Besihlela ukuthi ngemuva kwayo simtholele ezomfaka ezilinganisweni zeWBC. Impela sife olwembiza,” kubeka uTengimfene.Njengoba abaqeqeshi bezamankomane behlala bekhala ngobunzima bokucija amabhokisa esifazane, uTengimfene uthe kuBaby Lee bekungolunye udaba.“UBaby Lee ubenzisa kwendoda futhi le eqinile. Ubejima njengamabhokisa abesilisa. Ubuhlungu ubengabusabi nakancane. Ngicabanga ukuthi usizwe ukudlala ikarate ngaphambi kokujoyina isibhakela. Amabhokisa asesitebeleni sethu ebazi kahle ukuthi uma ezongcweka naye abethwala kanzima”UTengimfene uthe umndeni ubungakabazisi ngezinhlelo zomngcwabo nangezenkonzo yesikhumbuzo. Uthe lokhu kudalwa ukuthi unina waleli bhokisa usesibhedlela. Kuvele ukuthi isoka liboshiwe kodwa lisesibhedlela ngemuva kokulimala lishayisa nemoto ngemuva kwesigameko.",Ushone engayazi induku esibhakeleni
"AMAQEMBU akuleli  iMamelodi Sundowns neKaizer Chiefs azibekisele indawo kweyamaqoqo eCaf Champions League enqoba imidlalo yawo yomlenze wesibili wesigaba sokuhlunga.ISundowns ihlule iJwaneng Galaxy yaseBotswana ngo 3-1 ngoLwesibili eLoftus Versfeld Stadium. Amagoli ashaywe uKermit Erasmus, Mothobi Mvala noThapelo Morena. AmaBrazilians adlule ngo 5-1 uma sekuhlanganiswa imilenze yomibili njengoba yanqoba owokuqala ekuhambeni ngo 2-0. Ngale mpumlelo yayo ibe isibhala kabusha umlando wayo kulo mqhudelwano iba yiqembu lokuqala laseNingizimu Afrika ukungena kweyamaqoqo amahlandla ayisithupha kulandelana.Ngakolunye uhlangothi iChiefs inqobe ngo 1-0 ekuhambeni ishaya i-De Agosto yase-Angola. Igoli laMakhosi livalelwe phakathi uLeonardo Castro esiwombeni sokuqala. Leli qembu likaGavin Hunt lifike kulo mdlalo zibambene ngo 0-0 womphumela womdlalo womlenze wokuqala, belidinga ukunqoba noma lidlale ngokulingana ngamagoli ukuze lidlulele kweyamaqoqo.Kumaqembu adlala kwiCaf Confederation Cup, i-Orlando Pirates idlulele esigabeni sokugcina sokuhlungela amaqoqo emuva kokuthi iSagrada Esperanca yase-Angola inqume ukungezi ukuzodlala umdlalo womlenze wesibili weCaf Confederation Cup kuleli ngenxa yokwesaba iCovid-19. IPirates isizoqhathwa nelinye lamaqembu ahlulwe emzuliswaneni wokuqala kwiChampions League emizameni yokuzibekisela indawo esigabeni samaqoqo. IBloemfontein Celtic izodlala namuhla neRivers United ekuhambeni yahlulwa ngo 2-0 kowomlenze wokuqala. Amaqembu azoqhathwa ngoJanuwari 17.",I’Downs neChiefs bazibekisele indawo kweyamaqoqo eCaf Champions League
"BAVALE imigwaqo befuna ukufakelwa itiyela emigwaqweni, abakhala ngokuthi idala izingozi futhi ixoshe nabatshali bezimali.Amalungu enhlangano yosomatekisi, iBhekisizwe Taxi Association, avuke umbhejazane ngoMsombuluko avala imigwaqo eyahlukene eNkandla.Amalungu ale nhlangano afuna ukulungiselwa imigwaqo exhumanisa iNkandla namadolobha akhelene nayo,  okubalwa kuwo iNquthu neKranskop.Ababhikishi bakhale ngokuthi imigwaqo yakule ndawo isesimeni esibi, idala izingozi futhi ixoshe nabatshali bezimali abafisa ukuzosebenza endaweni.Umbhikisho wayizolo uholele ekutheni kujikiswe abafundi basezikoleni ezahlukene kwazise bekuvalwe ezindaweni eziningi ezahlukene njengaseKombe, KwaBaloyi, Dolwane, Manyane, Nsuze nezinye.Amalungu ale nhlangano afuna ukulungiselwa umgwaqo uP90, osuka edolobheni eNkandla uye eKombe, uP16 osuka eKranskop, unqamule ezingxenyeni ezithize zeNkandla uze uyophumela eNquthu, noP50 wona osuka eQhudeni uye edolobheni eNkandla.Unobhala wenhlangano, uMnuz Sabelo Basi, uthe sebekhathele wukubanjiswa udonga wuMnyango wezokuThutha KwaZulu-Natal, ngokulungiswa komgwaqo.“Sekudlalwe ngathi kakhulu. Yingakho sivimbile namhlanje (izolo). Lo mgwaqo udala izingozi futhi usibulalela izimoto. Kakulethwa ngisho ugandaganda ozolungisa umgwaqo noma kufakwe inkwali okungenani.”UBasi uthe bake baba nethemba lokuthi umgwaqo uzofakwa itiyela ngesikhathi kuhlatshwa isoyi ngowayengungqongqoshe ngaleso sikhathi, uMnuz Willies Mchunu.“Into abayenza kwaba wukuwumba kancane umgwaqo, base beyanyamalala. Inkinga enkulu wukuthi lapho abawumba khona umgwaqo kakuhambeki uma imvula inile.”UBasi uthe umnyango wabathembisa ngo-2017 ukuqhubeka nokufaka itiyela emgwaqweni, emhlanganweni owawuhanjelwe ngowayengungqongqoshe ngaleso sikhathi, uMnuz Mxolisi Kaunda.“Akukho okwenzeka emva kwalowo mhlangano.”UBasi uthe manje sebefuna uNgqongqoshe walo Mnyango, uNkk Peggy Nkonyeni, kube nguye ozokhuluma nabo.“Sizoqhubeka nombhikisho kuze kube sithola izimpendulo ezigculisayo.” Uthe isimo esingesihle somgwaqo sixosha nabatshali bezimali endaweni.“Kukhona osomabhizinisi abafuna ukusakhela inxanxathela yezitolo KwaDolwane kepha bakhala ngomgwaqo.”Imizamo yokuzwa ukuphawula kokhulumela uMnyango wezokuThutha KwaZulu-Natal, uMnuz Kwanele Ncalane, kayizange iphumelele.Ucingo lwakhe belukhala lungabanjwa. Umyalezo awuthunyelwe wona akazange awuphendule kodwa bekubonakala ukuthi uwufundile.",Bavale imigwaqo befuna itiyela eNkandla
"UMLINGISI osezakhele udumo ngokungansinsitheki, uSibonile Ngubane, uthi akulingisa kwiSibaya yizinto ayezibona zenziwa nguyise esakhula.Echaza ngale ndawo ayilingisayo kaMbovu Ngubane, uSibonile (46) uthe kwavele kwaqondana nje ukuthi alingise indawo yomuntu wasebukhosini bakwaNgubane ekubeni naye ezalwa khona.Uthe le ndawo ayilingisayo wayikopela kuyise ongasekho, uGesi.“Ubaba wayeyinduna yasesigodini saseWangu eMacambini ngaphansi kwenkosi esiyakhothama uKhayelihle Mathaba.“Wayeyindoda ehlonishwayo eMacambini. Ngangivamise ukumbona uma ethetha amacala, ngibuka nendlela akhuluma ngayo nabantu.Yingakho-ke ngathi uma nginikezwa le ndawo ngakhumbula konke ayekwenza uma ethetha amacala.”Uthe uyinhlalisuthi yaseThempelini iVunizitha eMandeni ngaphansi komfundisi uMathonsi, okungelohlangothi lwaseBuhleni. “Ngizobe ngikhonza khona nje ngaleli Sabatha.”Lo mlingisi ophinde abonakale nasezikhangisweni zethelevishini, akakufundelanga ukulingisa kodwa wazifundisa yena.“Ngiqale ukufunda eWangu Primary, ngadlulela eSomshoko Secondary lapho ngiphothule khona uGrade 12 ngo-1991.“Ngemuva kokuqeda isikole ngavele ngaba nenhlanhla yokulingisa emdlalweni othi Skwiza ePlayhouse (eThekwini).”Kusuka lapho uSibonile akabange esabheka emuva ngoba wabe esengena emculweni njengoba esebuya emazweni amaningi e-Europe, Asia, North& South America.Uthe ubephelezela ngamazwi futhi edlalela izingwazi zabaculi bakuleli uMbongeni Ngema, Simphiwe Dana noRingo Madlingozi ama-percursions. Ikhono likaSibonile libe seqhakanjiswe yiStar Quality Management.“Yilapho-ke kuqale khona ukuqhakaza kwekhono lami lokulingisa emidlalweni yethelevishini okubalwa kuyo neSibaya.“Ngaphambi kwalo mdlalo, uSibonile ubesebuya emidlalweni yeshashalazi kaMbongeni Ngema okuyiSarafina, Lion Of The East ne-Ipi Ntombi.Selokhu ebonakale kwiSibaya akasahlehli njengoba imisebenzi isimlandela ngapha nangapha.“Khona maduze ngizobokala ngilingisa emdlalweni omusha wethelevishini osihloko sithi Uselwa. Ngizobe ngidlala indawo ephambili kaMzwezwe.”Akasagcini ngokulingisa emidlalweni kuphela kodwa usengenisile nasezikhangisweni okukhona kuzo esakwaFord, DSTV, KFC nesakamuva seLion Lager.USibonile uthe uyise wadlula emhlabeni ngo-2008 kodwa unina uNkk Fezekile uMaKhoza Ngubane usaphila.Ezintokazini ebezisamconsela amathe, azikhohlwe ngoba usenaye umaqondana uBuhle uMaNkomo Ngubane futhi babusiswe ngamantombazane amathathu nomfana oyedwa.",Ufunde kuyise akwenza kwiSibaya
"USATHUKILE owesilisa wasoThongathi ngaphandle kwaseThekwini ozithele phezu kwethuna elingashoni kungcwatshwe kulo ingane eneminyaka elinganiselwa kwemine nonina ngoMsombuluko.UMnuz Zakhele Ndlovu (48) ubeyodayisa amabhodlela ukuze athole ukudla, uzithele phezu kwegazi endleleni esendaweni eyihlathi.Uthe ulandele amachaphazelo egazi waze wafika engqumbini yenhlabathi obekucaca ukuthi kumbiwe kwagqitshwa okuthize kuyo. Uhlabe umkhosi ebiza amaphoyisa afike athola isidumbu sengane nonina abebebulewe.“Namanje ngisashaqekile futhi ngithukile ngenxa yento engiyibonile, ingane ingqitshwe nonina ethuneni elingashoni. Sihlezi sihamba kule ndlela yize iyihlathi. Ngihambe khona ngo-12 ngikade ngiyodayisa amabhodlela kabhiya. Ngithe sengibuya ngo-4 ntambama ngabona ukuthi kule ndawo kunegazi eliningi. Ngilandele amachaphazelo egazi ngafika engqumbini yenhlabathi ngabona ukuthi kukhona umuntu obulewe wagqitshwa. Ngibize abanye abantu, safonela amaphoyisa afike ngokushesha,” kusho uNdlovu.ITHUNA elingashoni ekutholwe kulo owesifazane nengane yakhe oThongathi ngaphandle kwaseThekwini ngoMsombuluko Isithombe:SIBONELO NGCOBOUthe amaphoyisa afike nezinja zahogela zaphanda emgodini kwavela izandla.“Ngimangele sekumbiwa ukuthi kugqitshwe abantu ababili kulo mgodi,” kusho uNdlovu.Okhulumela amaphoyisa KwaZulu-Natal uLt Colonel Thulani Zwane uthe amaphoyisa asoThongathi aphenya amacala okubulala.“Isidumbu sowesifazane besinenxeba esiphongweni. Kusolwa ukuthi nengane ibulewe. Imbangela ayikaziwa. Akekho oboshiwe,” kusho uZwane.Omunye wesifazane ongathandanga ukudalulwa ngenxa yokusaba umbulali uthe kusamthusile akubonile“Namanje asipheli isithombe sengane yentombazane ibigqoke isikibha esibomvu esifishane, ibulewe. Nonina ubegqokile kodwa angizange ngizibone kahle izimpahla zakhe ngenxa yenhlabathi. Kungimangazile futhi kwangidabukisa engikubonile njengomzali. Ngifisa umsolwa aboshwe ngoba sesiyasaba nathi esihlala lapha,” kusho lowesifazane.Uthe le ndlela enqamula ehlathini bajwayele ukuhamba kuyo futhi abakaze babanjwe ngisho inkunzi.“Ngisola ukuthi umuntu oyaziyo le ndlela ofike walahla lo wesifazane nengane. Ngokwami ngisola isoka noma uyise wengane ngoba mancane amathuba okuthi umuntu obeyofuna amatoho, ehamba nengane lona obulewe,” kusho lo wesifazane.Amaphoyisa acele usizo ngolwazi emphakathini ukuze athole umndeni walo wesifazane nomsolwa.“Ongaba nolwazi olungasiza amaphoyisa ophenyweni lwawo sicela asithinte ku: 08600 10111,” kusho uZwane.",Uthole ingane nonina begqitshwe ehlathini
"USETHUBENI lokuthola indawo esikwatini seCAF Champions League kwi-Orlando Pirates uFortune Makaringe okuqinisekisile ngempelasonto ukuthi uyayishiya iMaritzburg United.UMakaringe usize iTeam of Choice yagcina indawo yayo kwi-Absa Premiership ngokuwina yonke imidlalo yokuhlunga ebiyidlala namaqembu eNational First Division (NFD) iRoyal Eagles neTshakhuma Tsha. Useyobanga indawo enkabeni yenkundla kwiPirates noMusa Nyatama, Xola Mlambo, Mpho Makola noLinda “Figo” Mntambo.IPirates izophinde imele iNingizimu Afrika kwiChampions League neMamelodi Sundowns.Ngesonto eledlule ngesikhathi kwethulwa ngokusemthethweni umqhudelwano iCarling Black Label Cup, umqeqeshi wePirates uMilutin “Micho” Sredojevic uthe abadlali abazobasayinisa ubheke ukuthi bafike noshintsho esikimini sakhe. UMakaringe uzojoyina iPirates nomdlali wasemuva kwesokunxele uTebogo “Messi” Tlolane obeyibamba kwiChippa United. Amaqembu kufanele ahambise kwiCAF uhla lwabadlali ngaphambi kukaJulayi 11.“Lona bekuwunyaka wokushintsha kwekhalenda yeCAF Champions League. Ngokwekhalenda elihambisana nelase-Europe kuzodlalwa kusuka ngo-Agasti kuya kuMeyi. Sizodlala imidlalo yokuhlunga. Abakasiniki izinsuku eziqondile kodwa ngaphambi kukaJulayi 11 sizohambisa uhla. Basazokwenza njengasekuqaleni ukuthi basinike izikhala zabadlali abawu-30 kodwa asizigcwalisi zonke ngoba senzela ukufaka abadlali esizobasayinisa,” kusho uSredojevic.UMakaringe ujoyine iTeam of Choice ngo-2015 esuka kwiMoroka Swallows. Usesikwatini sabadlali abawu-30 somqeqeshi weBafana Bafana uStuart Baxter okuzohlungwa kusona abawu-23 abazoya kwi-Africa Cup of Nations (Afcon).Enkulumeni yakhe ezwakale njengobevalelisa ngoMgqibelo uMakaringe.“Usihlalo wasitshela ukuthi ngeke asivimbe uma kukhona amaqembu asifunayo ngoba noma yikuphi lapho esizobe sikhona sizobe simele iMaritzburg. Bangithola ngimncane ngidlala kwiMDC yeSwallows, banginika ithuba. Bangidlalise kwiMDC baphinde banginyusela esikimini esikhulu. Ngibizwe esikwatini ngikuyona iMaritzburg. Noma sengimdala mhlawumbe emuva kweminyaka ewu-10 ngiyosho ukuthi ngaqala lapha. Mhlawumbe ngiyobuya,” kusho uMakaringe.",UMakaringe ethubeni lemidlalo yeCaf nePirates
"IZWE lase-Egypt lizosingatha i-African Cup Of Nations ezoqala ngoJuni 15 kuya kuJulayi 13 nonyaka. Lezi zindaba zimenyezelwe uMengameli weConfederation of African Football (CAF) u-Ahmba Ahmad ngpLwesibili eDakar, eSenegal.Izikhulu zeCAF zincamele ukuqoka i-Egypt kuneNingizimu Afrika ukusingatha i-AFCON kulandela ukuhoxiswa kwezwe laseCameroon ebihluleka ukuhlelela lo mncintiswano.“Ngifisa ukuwabonga lawa mazwe omabili, atakule iCAF ngesikhathi sibona ukuthi umsebenzi wokusingatha i-AFCON eCameroon ubungakaqali,” kusho u-Ahmad.Isikhulu seCAF sazise i-AFP ukuthi i-Egypt ithole amavoti awu-16 kwikomiti ebelivota, iNingizimu Afrika yathola elilodwa.Lesi simemezelo senziwe kusaphele amahora ambalwa iCAF ithe izosenza ngoLwesithathu ukuze ngoLwesibili kuzogxilwa emcimbini yemiklomelo yeCAF eseDakar.Kuzobe kungokwesihlanu i-Egypt isingethe i-AFCON njengoba yenza okufanayo ngo-1959, 1974, 1986 nango-2006.ISAFA ifake isicelo sokusingatha nje baningi abalandeli bebhola abebengajabule ngalokhu.",Iphucwe iqatha emlonyeni iSAFA incishwa i-AFCON
"MTHOKOZISI MNCUSENINGEKE ibekwe engcupheni impilo yesihlabani saseBrazil, uNeymar, okusabalele amahemuhemu okuthi angase adlale kowamanqamu uma iSelecao iphumelela ukudlula kuGermany abebebhekene nayo izolo kowandulela amanqamu, ngokusho kukasoseshini waseBrazil.Emdlalweni weBrazil neColombia ngoLwesihlanu, uNeymar ukhishwe ngohlaka waphuthunyiswa esibhedlela lapho kufike kwatholakala ukuthi ushayeke kabi emgogodleni kwachachamba ithambo.Ngokwemiyalelo yesibhedlela sibambisene nodokotela beqembu lesizwe laseBrazil kuvunyelwane ngokuthi uNeymar angabe esadlala eNdebeni yoMhlaba ka-2014. Kuvelile ukuthi akadingi ukuhlinzwa kodwa kufanele athole isikhathi esanele sokuphumula.Ngemuva kokusabalala kwala mahlebezi uNeymar nososeshini bakhiphe isitatimende becacisa ngokuthi imibiko esabalele ayilona iqiniso.Le mibiko iqhamuke ngemuva kokuthi iphephandaba lebhola laseBrazil licaphune odokotela beSantos okuyiqembu elidala likaNeymar lithi lo mdlali angase abonakale kowamanqamu uma ozakwabo benqobe kuGermany ngaphandle kwakhe. Kulolu daba bekukhulunywa ngemijovo eyisipesheli ebizomenza angabuzwa ubuhlungu.“Asikho isidingo sokubeka impilo kaNeymar engcupheni. Ngokwazi kwethu uNeymar kufanele aphumule izinsuku ezingu-45 ukuze alulame ngokuphelele. Ngikhuluma nje usekhaya uphumule. Asikho isidingo sokuphakamisa amaphaphu kwabaseBrazil ngento engekho. Alikho ngisho nelincane ithuba lokuthi uNeymar adlale ibhola zingakapheli izinsuku esingu-45 anikwe zona,” usho kanje kuGlobo TV omunye wodokotela beBrazil uJose Luiz Runco.Okhulumela uNeymar uthe: “UNeymar uqashwe ngeso lokhozi odokotela beqembu lesizwe hhayi abanye. Azikho futhi izinhlelo zokuzama ukumenza asheshe alulame. Esikwaziyo wukuthi odokotela beSantos bebemvakashele ngoba basebenze isikhathi eside naye esekuyona hhayi okunye. Uma kwenzeka uNeymar esheshe alulame kunalokhu obekubekiwe kuyoba yingenxa yemithandazo yabantu baseBrazil ngoba awupheli umoya kuyena, akukho okunye esikuhlelile.”",Bachitha amahlebezi asabalele ngoNeymar
"UFASIMBA luthi uhulumeni akavikele abampofu ayeke ukubadayisa kwabacebile abafuna ukumba amagugu emhlabeni wabo kulandela umsindo osuke eXolobeni, eMbizana, e-Eastern Cape.UMnuz Molaodi Wa Sekake okhulumela uFasimba kuzwelonke uthe baphoxekile ngesitatimende sikaNgqongqoshe wokuMbiwayo uMnuz Gwede Mantashe othe kuzoba nenhlolovo ezobheka ukuthi umphakathi uyahambisana yini nokuthi kube nemayini noma cha.UWa Sekake uthe bewuFasimba abahambisani nokuthi kube nenhlolovo kodwa abantu kufanele bavikelwe wuhulumeni emhlabeni wabo.“Kuyaphoxa ukuthi osopolitiki nabaholi bomdabu bahambisana nosomabhizinisi abafuna ukuvula izimayini emhlabeni wabantu bakithi. Kade abampofu bathwala kanzima ngenxa yabaholi abahambisana nosomabhizinisi abaxhaphaza abantu bakithi. Kuyaphoxa ukuthi uMantashe ufuna kube nenhlolovo “ezimele” yize umphakathi unqobile eNkantolo yoMthethosisekelo,” kusho uWa Sekake.Uthe uhulumeni kufanele anike abantu ubunikazi bomhlaba ukuze kungabi lula ukuthi baphucwe njengoba ezama ukwenza kubantu baseXolobeni.Sicela ongqongqoshe bame nabantu hhayi nezimayini ezingawulandeli umthetho futhi ezingabahloniphi abampofu,” kusho uWa Sekake.Esitatimendeni esikwi-website yoMnyango wezokuMbiwayo uMantashe uthe inhlolovo ihambisana nesinqumo senkantolo ethe kufanele kuxoxwe nabantu. Uthe yimiphumela yenhlolovo ezohlahla indlela.“Uma umphakathi uthi awuhambisani nokuthi kube nemayini ngeke ibe khona. Uma umphakathi uthi uyayifuna imayini izoba khona. Uma imayini iqhubeka kufanele ihambisane nezolimo, ezokuvakasha nezinhlelo zokuthuthukisa umnotho. Umuntu ozonikwa ilayisensi kufanele alandele imithetho yezokumbiwayo. Inhlolovo izoqala emasontweni ambalwa ezayo,” kusho uMantashe.",Baphoxwe yisitatimende sikaMantashe
"UVELE eNkantolo yeMantshi yaseMlaza umfundi oneminyaka engu-15 ngokutholakala nesibhamu esingekho emthethweni.Okhulumela amaPhoyisa aKwaZulu-Natal uBrigadier Jay Naicker ukuqinisekile ukuthi amaphoyisa aseMlaza abophe umfundi oneminyaka engu-15 ngokutholakala nesibhamu esingekho emthethweni nezinhlamvu. UNaicker uthe umsolwa uvele eNkantolo yeMantshi yaseMlaza lapho adedelelwe sekufike abazali bakhe. ""Amaphoyisa athole umbiko womfundi ophethe isibhamu esikoleni esikwa-U eMlaza aphendula ngokushesha. Amaphoyisa athole lo mfundi ephethe isibhamu sohlobo lwe revolver esinezinhlamvu ezintathu. Uboshwe ngokushesha wabekwa icala. Uzophinde abhekisiswe ukuthi abukho yini ubugebengu aseke wabandakanyeka kubona,"" kusho yena.UKhomishana wamaPhoyisa waKwaZulu-Natal, uLieutenant General Khombisile Jula unxuse abazali ukuthi badlale indima enkulu ekufundiseni abantwana babo.""Sinxusa abazali ukuthi baqinisekise ukuthi badlala indima enkulu ekufundiseni izingane zabo baphinde basebenzisane namaphoyisa. Abantwana bethu babalulekile kanti futhi kufanele babe sezindaweni eziphephile zokufundela. Kuyakhathaza uma abanye abafundi befika ezikoleni bephethe izikhali ezinobungozi, kepha sisebenzisana nezikole ukuqinisekisa ukuphepha kwabafundi njalo,"" kusho uJula.",Kuboshwe umfundi waseMlaza (15) obanjwe nesibhamu
"UYAVEVA umndeni wengane (12) yaseLovu ngaseManzimtoti ebelethile ngemuva kokudlwengulwa “umalume” oyihambisa esikoleni.Umndeni wale ngane uvule icala lokudlwengula ngemuva kokubona ukuthi isidlwengulwe yaze yakhulelwa.Kuthiwa le ntombazane yatshela umndeni wayo ukuthi “umalume” wayehamba nayo ayoyidlwengula kwakhe. Lokhu ukwenze izikhathi eziningana.Unina womgilwa, ongeke adalulwe njengoba kuvikelwa ingane, uthe bayaqhubeka nempilo noma kunzima. Uthi ufuna ubulungiswa ngokwenzeke endodakazini yakhe.“Lesi simo simenze wangakwazi ukubhala izivivinyo zakhe esikoleni njengoba kwase kusondele izinsuku zokubeletha. Kodwa sivumelene nesikole ukuthi uzobuyela uma kuvulwa,” kusho unina womgilwa.Ezwa ngalesi sehlo uNgqogqoshe wezokuThuthukiswa koMphakathi KwaZulu-Natal, uNkk Nonhlanha Khoza uphakamise ukuthi kubhekisiswe “omalume”.Uthe uphatheke kabi ngesenzo esenziwe umuntu obethenjiwe ukuthi anakekele izingane kodwa wajike waba umdlwenguli.“Kumele sisukume senze konke okusemandleni ukuthi sivikele izingane zethu. Kumele kuhlolisiswe “omalume” ukuthi abanawo yini amacala okuhlukumeza izingane abawenza phambilini,” kusho uNkk Khoza.UNkk Khoza uthe uzosebenzisana noMnyango wezeMfundo nowezokuThutha nokuPhepha koMphakathi ukuqinisekisa ukuthi baqala uhlelo lokuhlola “omalume” maduze.USihlalo wenhlangano “yomalume” engaphansi kweSantaco esifundazweni, uMnuz Mandla Mvubu, uthe ushaqekile ngalesi senzo esichaze ngokuthi siyanyanyisa. “Umsebenzi wethu ‘njengomalume’ ukuhambisa abantwana ezikoleni, siphinde siqinisekise ukuthi baphephile.Le nto eyenziwe yilo wesilisa wubulwane futhi akafanele ukwenza lo msebenzi,” kusho uMvubu.Uqhube wathi okwenzekile kuyabathusa ngoba bona bayaqikelela uma beqasha “omalume”.“Uma kuzoqashwa umuntu siyaqikelela ukuthi loyo muntu uletha ubufakazi bokuthi akanawo amacala nokuthi akaziphathi izikhali ngoba senzela ukukhuseleka kwezingane,” kusho uMvubu.UNkk Khoza uphakamise ukuthi kuboshwe umsolwa njengoba kuvele ukuthi akakaboshwa.“Umsolwa uyaqhubeka nje nempilo yakhe sengathi akwenzekanga lutho ebe ehlukumeze ingane. Kumele abhadle ejele,” kusho uNkk Khoza.Okhulumela amaphoyisa KwaZulu-Natal uCol Thembeka Mbele uthe umnyango ophenya ngamacala odlame lomphakathi, ukuvikelwa kwabantwana nokunukubezwa eMlaza uphenya icala lokudlwengulwa kwentombazane esencane.“Idokodo selidluliselwe kumshushisi ozobe esephuma nesinqumo ngalolu daba,” kusho uCol Mbele. Amaphoyisa aveze ukuthi iminyaka “kamalume” awakayitholi njengoba engakaboshwa. Unina womgilwa uthe umlinganisela eminyakeni ephakathi kuka-30 kuya ku-35.",‘Umalume ukhulelise’ umfundi (12) abemthutha
"UZOQALA ngo-Ephreli 5, umdlalo okulindeleke ukuthi udonse amehlo abaningi kuSABC 3, ozodlala ngo-7 ebusuku iThe Estate. Lo mdlalo uzokhonjiswa ngoMsombuluko kuze kube uLwesihlanu.Ngenyanga edlule abakwaSABC3, bamemezela izindaba zokuthi bazokhombisa lo mdlalo kodwa bangaphuma nokuthi uzoqala nini, bathi lokho bazokumemezela ekuhambeni kwesikhathi.Ngempelasonto babe sebememezela izindaba zokuthi uzoqala nokuthi uzodlala ngasiphi isikhathi kulesi siteshi.Lo mdlalo omusha uzongena esikhaleni esavuleka emuva kokuphela kweSidingo esase sihluleka ukuheha ababukeli.Phakathi kwabadlali abazobonakala kuwo kubalwa iningi labo elisuke emdlalweni Isibaya, nawo lo mdlalo ophelayo ekupheleni kwale nyanga.Kubalingisi kubalwa uSdumo Mtshali, u-Aubrey Pooe, Zenokuhle Maseko, Linda Sebenzo, Matli Mohapelo, Dineo Langa, Jo-Anne Reyneke nabanye. UPat van Heerden ongumphathi kwaSABC3, uveze ukuthi kulo mdlalo kuzovela izimfihlo ebezifihliwe.""Umdlalo uzogxila emindenini eyiziqumama ehlala e-Echelon Estate, bese kuba imindeni ephakathi nendawo ngokomnotho neyabadla imbuya ngothi abangena ngenxa yokuzosebenza. Izinkinga yizona ezenza lo mdlalo ujabulise. Enye indawo ezogqama yilokishi laseThembalethu, abantu bakhona abafuna ukuthatha indawo okwakhe kuyo iziqumama abakholwa wukuthi zakhe emhlabeni wokhokho babo,"" kusho uPat.Uveze ukuthi kulo mdlalo kuzogqama nezindaba ezimayelana nesimo samanje eNingizimu Afrika, ezothando nokunye. ""Okunye okusijabulisayo yizilimi ezizokhulunywa kulo mdlalo njengoba udidiyele abalingisi bebala elahlukene, abakhuluma izilimi zakuleli ezingu-11. Siyathemba ukuthi uzobajabulisa abantu bakuleli futhi wenze kahle ngisho noma kuza kubabukeli,“ kuphetha uPat.Eziteshini zakuleli ezihlukene kulindeleke ukuthi kuqale imidlalo emisha njengoba eminingi kuphela ngayo kule nyanga nasekuqaleni kwenyanga ezayo.",Selukhishiwe usuku lokuqala komdlalo iThe Estate
"MHLELI: Kuke kwaba nongabazane ukuthi ubani ozovala isikhala sikaMzokhona ‘Mzokoloko’ Gumede othole amadlelo aluhlaza emsakazweni Ukhozi FM, besuka kwiGagasi FM.Ngingaqinisekisa abalaleli beGagasi FM ukuthi uFelix Hlophe, uzwakala ezosivala thaqa isikhala esishiywe nguMzo ohlelweni lwasekuseni.Yize kukuningi okungenze ngazinika isikhathi esanele sokulalela uhlelo The Uprising Gagasi FM oluholwa nguFelix Hlophe, engikuqaphelayo kulo msakazo, ikakhulukazi ohlelweni lwasekuseni, wukuthi luzobuyisa intsha ngoba luzoyifundisa ngemvelaphi yayo.Phela ngolwentsha, vele lo msakazo udume ngokuchema nayo ikakhulukazi esezindaweni zomnta kabani.Ngike ngezwa isigatshana esithi NgingumZulu Phaqa.Lesi sigatshana sisiza intsha engazi ngemvelaphi yayo, ikakhulukazi izithakazelo zayo. Kuningi okuzozuzwa yintsha ezifelayo ngalo msakazo Igagasi FM.Ngike ngathola ebengingakwazi kulo, ukuthi uSibiya uhlobene noGumede. Lokhu ngikuzwe kulesi sigatshana salolu hlelo The Uprising 6 to 9. Yingakho ngithi kuningi okuzohlonyulwa yintsha yalo msakazo kuFelix Hlophe.Okumele kwenziwe ngabalaleli wukuthi ke babanike ithuba abasakazi abasaqala ukuzwakala ezinhlelweni ezisindayo njengolwasekuseni nolwantambama.Khabzela MzimelaEZWELIBOMVU",[IMIBONO] Ubukeka ezosivala isikhala uFelix Hlophe
"ABHEKENE nengwadla amaNazaretha aseBuhleni ngokunyuka intaba iKhenana, okungacaci noma azogcina efikile yini kuyona emuva kokuvela kwezindaba ezithi abaseThembezinhle banetayitela lentaba, elikhomba ukuthi ngeyoThingolwenkosazana.Lokho kusho ukuthi kabakwazi ukuya endaweni yoThingo ngenxa yokuthi wonke amafa ebandla asenikwe uhlangothi oluvunwe yinkantolo, lwenkosi Phinda Shembe.Ngokuthola kweSolezwe ngeSonto, uNyazilwezulu olungaseyena umholi wamaNazaretha osemthethweni, lumemezele ngeSabatha eledlule ukuthi abaseBuhleni bazoqwala intaba kusuka ngomhla ka 5 Januwari babuye ngomhla ka 22, okuyinto ephambene nenqubo yebandla ngoba umhlangano kawukhishwa umuntu ongeyena umholi.Leli phephandaba lihoshe izindaba ezithi abaseBuhleni bangase baphelele eHomisi, okuyindawo ebude buduze nentaba eyingcwele iNhlangakazi ngoba umthetho kawubavumeli ukuthi bafike eKhenana.“IKhenani yindawo yoThingo elwayisikelwa yinkosi yesizwe yakwaGcwensa ukuthi luyisebenzise ezintweni ezithinta ibandla. Lwaze lwayiqamba ngokuthi kuseBambanani. Ngesikhathi uNyazi lumemezela ukuthi abaseBuhleni bazoya entabeni iKhenana, kalubatshelanga iqiniso lokuthi bangase baphelele eHomisi uma kungukuthi amaphoyisa ayabavimba. Ngisho nomhlangano wokuya entabeni kalubachazelanga abantu ukuthi uzoholwa wubani njengoba luhlongoza ukuthi uholwe ngabefundisi njengoba lona seluphuciwe amandla obuholi. Kwakhona ukuthi umhlangano uholwe ngabefundisi yinto engakaze yenzeke kumaNazaretha,” kusho umthombo.Okhulumela abaseBuhleni, uMnuz Thokozani Mncwabe, ukuqinisekisile ukuthi umhlangano uzophuma ngoJanuwari 5 ubuye ngomhla ka 22.“Inkosi imemezele ukuthi umhlangano uzophuma,” kusho uMncwabe.Ebuzwa ngozohola umhlangano, uthe akanasiqiniseko kodwa wazi ukuthi uholwa wumholi webandla.Unobhala wamaNazaretha eThembezinhle, uMshumayeli Chancey Sibisi, uthe likhona itayitela eliqinisekisa ukuthi intaba iKhenana eyoThingolwenkosazana.“Sesibheke amaphoyisa ukuthi kube yiwona agcina umthetho ngokungavumeli abantu baseBuhleni abangenamholi ukuthi baqwale intaba.""Uma kungamaphoyisa abavumelayo kuyosho ukuthi uhulumeni kawuwugcini umthetho ngokuphelezela abantu abangenamholi,” kusho uSibisi.Okhulumela amaphoyisa KwaZulu-Natal, uBrigadier Jay Naicker, uthe njengayo yonke imicimbi emikhulu, azobe ekhona amaphoyisa azoqapha wonke amaNazaretha aya entabeni.",AbaseBuhleni babhekene nomqansa ekuqwaleni intaba
"SEKUPHINDE kwangena esinye isikhalo ngengqungquthela ye-IFP Youth Brigade okuwuphiko lwentsha yeNkatha ebihleli oLundi ngempelasonto. Iziko Imbabazane elibuye lizibize ngoMtshezi, kuthiwa seliphumele obala lithi kuningi okungahambanga kahle ngengqungquthela ekhethe uMnuz Mthokozisi Nxumalo kwesikaSihalo wophiko.UNobhala walo uNksz Nobuhle Ngubane unqabile ukuphawula ngencwadi okuthiwa ithunyelwe esigungwini esiphezulu seqembu . Akafunanga ngisho ukukhuluma ngesikhalo okuthiwa basifakile uvele wavala ucingo.Umthombo opotshozele leli phephandaba, uthe abaningi bayesaba ukuphumela obala ngoba kuba sengathi bavukela iqembu.Umthombo uthi isigungu esiphezulu siyitholile incwadi evela kuleli ziko.“Awu kuyaziwa nje ukuthi izinto zihamba kanjani eqenjini abantu bakhalaza emakhoneni ngoba abaningi bayesaba. Uvele uthathwe njengomuntu ongahloniphi odicilela phansi iqembu uma uveza izikhalo,” kusho umthombo.Elinye ilungu elingathandanga ukuveza igama lalo lithi kufanele kukhethwe kabusha kulungiswe wonke amaphutha enzeka engqungqutheleni.“Kwakungena noma wubani lapha engqungqutheleni nezigqebhezana zokungena zakhwabaniswa. Wake wayibonaphi ingqungquthela eyenzelwa etendeni ngoba akhona amahholo oLundi. Baningi kakhulu abantu abangagculisekile ngendlela okuqhutshwa ngayo izingqungquthela ze-IFP,” kuchaza ilungu elikhathazekile.Lesi sikhalazo selama eduze esinye esavela ngosuku lokusongwa kwengqungquthela lapho indoda eyazethula ngoNgcobo isibongo, yasukuma yaphikisa imiphumela. Le ndoda ize yazibophezela ngokuthi izolulandela lolu daba kuze kube sekugcineni. Akuqali ukuthi kube nomsindo njengoba kuke kwabangwa imiphumela yokhetho lobuholi besifundazwe KwaZulu-Natal. Owayehola umkhankaso wezikhalo uMnuz Simphiwe Zungu wamiswa eqenjini emuva kwezinsukwana nje ephumele obala ngokungenami kwakhe.Okhulumela iqembu uMnuz Mkhuleko Hlengwa ukuqinisekisile ukuthi incwadi ifikile futhi iyacutshungulwa indaba yayo kodwa wathi ngeke iphindwe ingqungquthela.“Sikholwa wukuthi kwahamba kahle konke engqungqutheleni yeqembu. Siyafuna futhi ukuxwayisa amalungu ethu agijima aye kwabezindaba ukuthi lokhu akufuneki. Wudaba lwangaphakathi lolu kufanele iqembu linikwe ithuba lilulungise,” kusho uHlengwa.",Esinye isikhalo ngengqungquthela ye-IFP
"Unkosikazi wesilomo somsakazi esidlule emhlabeni kuleli sonto, uBob ’’The Jammer’’ Mabena, udalule imfihlo ebeyenza bahlale besothandweni oluvutha amalangabi benesitahndwa sakhe seminyaka eyisikhombisa.U-Eucharist Hadebe uthe uMabena ubeyindoda ekhethekile nebimthanda ngendlela ekhethekile. Ukumqabula ngendlela ekhethekile nsuku zonke, kwenza wazizwa engowesifazane okhethekile empilweni yalo msakazi. “Inhlonipho onginike yona, uthando onginike lona sisobabili nasemphakathini, indlela obungiqabula ngayo, ngisho sithule sobabili bekusuke kuvunguza uthando,” kusho u-Eucharist othe uMabena wenze iminyaka eyisikhombisa bendawonye yaba ngekhethekile.Uchaze ihora lokugcina enoMabena njengelikhetheke kakhulu empilweni yakhe, wathembisa ukunakekela zonke izingane eziyisishiyagalombili athe umyeni wakhe ubezithanda ngendlela engachazeki njengoba zonke bezinamagama eziteketiswa ngawo ingane ngayinye.Nendodakazi endala kaMabena, uKgomotso, ichaze uyise njengomuntu obafundise uthando, wase efunda umyalezo wazo zonke izingane zakwabo ebezime ziklele ebhokisini lalesi silomo njengendlela yokuvalelisa kuyise.UMabena uzoshiswa kwezinye zezindawo ezikhethekile ePretoria namhlanje. ",Udalule imfihlo ngothando lwakhe noBob Mabena emvalelisa
"IKings of the Weekend ibuyela kwiMetro FM lapho ezobamba khona uhlelo lwantambama iKings Suite, ngo-3 kuya ku-6 ntambama. Laba basakazi bashiya lesi siteshi ngo-2016. IGagasi belisapholisa isilonda sokudlelwa umsakazi ophambili, uMzokoloko, obebamba uhlelo lwasekuseni kulesi siteshi, oseshayela uhlelo lwantambama kuKhozi FM. IKings of the Weekend izoba yingxenye yezinguquko ezenziwa yiMetro kulandela ukuxoshwa kwentandokazi yabalaleli uDJ Fresh, isikhala sakhe isizovalwa uMo Flava nethimba abesebenza nalo ntambama oPearl Shongwe, Owen Hannie noMoshe Ndiki. Lolu hlelo olungena ngo-5 kuya ku-9 ekuseni luzobizwa ngeMorning Flava. Ukunikezwa kukaMo Flava nethimba lakhe uhlelo lwasekuseni kushiye isikhala ohlelweni lwantambama esizovalwa yiKings of the Weekend noRelebogile Mabotja. Imenenja yesiteshi uSibongile Mtyali uthe bagculisekile ngezinguquko abazethulayo kulo msakazo. Ngemuva kokuxoshwa kwiMetro FM, uFresh uhlabane ngomsebenzi esiteshini saseGoli i-947 FM lapho aseshayela khona uhlelo lwantambama. KwiGagasi bese kuqala ukuba nozinzo ngemuva kokushiya kukaMzokoloko, njengoba ithimba lasekuseni likaFelix Hlophe, Njabs Zwane noKhaya Dladla liza kahle. IGagasi belingakaphawuli ngokushiya kwalaba basakazi. ",ISABC iphinde yazisikela kwelinonile kwiGagasi FM
"UNGQONGQOSHE wezeMfundo KwaZulu-Natal uMnuz Kwazi Mshengu usolwa ngokudonswa ngekhala yizinyunyana emkhakheni wezeMfundo kulesi sifundazwe.Usho kanje uDkt Imran Keeka okhulumela iDA kwezemfundo, futhi oyilungu lephalamende lale nhlangano kulesi sifundazwe.Ngokusho kwakhe, sekuyisikhathi sokuthi abazali nabafundi kube yibona abangenelelayo ekutheni kuqhubeke ukufunda ezikoleni kulesi sifundazwe, njengoba kwenzeka esifundazweni saseWestern Cape.""Izikole zikulungele ukuthi zivulwe. Lokhu kufakazelwa ucwaningo esilwenze kade sivakashela izikole kulesi sifundazwe njengengxenye yethimba elivakashela izikole ukubona ukuthi zikulungele yini ukufunda. Nocwaning olwenziwe yiKwaZulu-Natal Education Portolio Committee, nalo lithole ukuthi izikole zikulungele ukuvulwa,"" kusho u-Keeka.Uthe ngenxa yokuthi uMnyango wezeMfundo ulandela ngemuva izinyunyana, ugcina nawo ungasazi ukuthi yikuphi okuqondile okumele ukusho ngokuvulwa kwezikole kulesi sifundazwe.""Abazali banelungelo lokuvakashela izikole baqhamuke nesinqumo ngokumele kwenzeke ezikoleni ngaphandle kokuvinjelwa wumnyango nezinyunyana,"" kuchaza uKeeka.Okhulumela uMnyango wezeMfundo KwaZulu-Natal uMnuz Sihle Mlotshwa, uthe elakuleli linomnyango owodwa wezemfundo ophethwe kuzwelonke uNgqongqoshe wawo uNkk Angie Motshekga okumele kulandelwe akushoyo.""Ngeke ngikhulume kakhulu ngokwenzeka eWestern Cape ngoba angazi ukuthi yini eholele ekutheni bona izikole aziqhubeke nokuvulwa ekubeni ungqongqoshe kazwelonke esememezele ukuthi izikole zivulwa ngomhlaka 8 kuJuni,"" kusho uMlotshwa.Uthe kusukela ngoLwesihlanu elwedlule bese zingu-4000 izikole kulezo ezingu-6 200 ebesezikulungelo ukufunda kulesi sifundazwe.""Sinethemba lokuthi ngoMsombuluko zonke zizobe sezisesimeni esikulungele ukuthi zivulwe ngoba izolo uNgqongqoshe ubehambele izikole eziseMgungundlovu, kanti namhlanje uhambele eziseMsinga ngayo inhloso yokuthi kuqambe kushaya isonto elizayo zibe sezikulungele ukuvulwa,"" usho kanje uMlotshwa.Izinhlangano zezimfundo ezahlukene zithe zisami esitatimendeni sazo ezisikhiphe ngokuhlanganyela, sokuthi ngeke zivulwe izikole uma kungukuthi izinsiza zokuvikela othisha nabafundi kwiCovid-19, azikahleleki ngendlela efanele.UMnuz Vee Gani okhulumela iKwaZulu-Natal School Governing Body Association, uthe kuyiqiniso ukuthi abazali nabafundi kumele babambe iqhaza elikhulu ekulawuleni ukusebenza kwezikole.""Ngaphandle kwabazali nabafundi, ayikho into okuthiwa yisikole,"" kusho uGani. Ngokwakhe, iqiniso ukuthi imfundo ngeke iphinde ibe yisimo ebikade iyisna phambili, wathi yingakho kumele kubhekisiswe iqhaza elibanjwa kwezemfundo. Uthe nakuba izinyunyana nazo zibalulekile ngenxa yokweseka ezemfundo, kodwa bazali nabafundi yibona okumele babonakale bekhombisa intshisekelo kunawo wonke umuntu ngmfundo yezingane zabo. UMnyango wezeMfundo, uphakamise ukuthi izikole zivulwe ngoJuni 8 okunguMsombuluko ozayo.Phambilini bekulindeleke ukuthi izikole zivulwe ngoJuni 25, kodwa kwabuye kwashayeka ingwijikhwebu njengoba umnyango wezemfundo kuzwelonke usuthe sezizovulwa ngoMsombuluko ozayo.      ",Kusolwa owezemfundo ngokudonswa ngekhala yizinyunyana
"KUBUKEKA sengathi usazolokhu uqhubekile umkhankaso wokulwa nokushima kubantu baseNingizimu Afrika kuMzansi Magic njengoba kuza uhlelo olusha iKheth’ Omthandayo.Lolu hlelo oluzobhekela intsha edinga uthando luzodlala ngo-5.30 ntambama ngeSonto.Luzosiza abaxakekile kwezothando, abangenazo izithandwa zabo kanti sekuqaliwe ukuqoshwa kwalo eGauteng.Yize sekuqaliwe ukuqoshwa kodwa iminyango ayikavalwa kwabanesifiso sokuyohlwaya inhlanhla ukuqeda umzwangedwa nokushima.Okhulumela uMzansi Magic, uNondumiso Mabece uthe uthando yinto ebalulekile empilweni yomuntu kanti uma umuntu eludinga angaze aluthole nalapho ebengacabangi ukuthi angaze aluthole khona.“Ngaphandle kokuthi sizosiza abantu bathole uthando kuzophinde kudlalwe kube mnandi kulolu hlelo. Sifuna athi eqambe emthola umuntu wakhe lowo othungathayo kodwa ebe ethokozile futhi enokulangazelela okuningi njengobungani obuqinile,” usho kanje.Uluchaze lolu hlelo ngokuthi luzoba nomuntu oyedwa, kungaba owesilisa noma owesifazane ozobekelwa ubulili abudingayo akhethe kubona.Lesi siteshi sethelevishini kumanje sineDate My Family, Uyang’thanda Na?, okuyizinhlelo zabathungatha uthando. Idumela lazo lezi zinhlelo lishiya isithombe sokuthi baningi abantu abashaywa yigwababa (uvalo lokushela) asebequnge isibindi bajoyina indlela entsha yokuthola uthando phambi kwababukeli.",Sekukhona olunye futhi uhlelo lokuqeda igwababa nokushima
"KUZOBUYEKEZWA umgomo wokulandelwa kwezokuphepha esibhedlela iClairwood, ngemuva kwesigameko sokudutshulwa kwesiguli ebesilaliswe kulesi sibhedlelala ngabasolwa abangaziwa, okuthiwa senzeke ngoLwesihlanu ntambama.Kuthiwa abasolwa ababili abangaziwa, abebehlome ngezibhamu bangene ngodli kulesi sibhedlela baphoqa onogada ukuthi babavulele indlela baqonda embhedeni obekulele kuwo owesilisa ena-47 ongowokufika kuleli, bamdubula ekhanda kubuka iziguli nezisebenzi.Kuthiwa isiguli sidluliselwe kulesi sibhelela emva kokuthi singeniswe esibhedlela iKing Edward ngoDisemba nyakenye, sinamanxeba okudutshulwa.UMnyango wezeMpilo KwaZulu-Natal ukhiphe isitatimende esiveza ukuthi izobuyekezwa imigomo yezokuphepha elandelwayo kulesi sibhedlela.UNgqongqoshe walo mnyango uNkk Nomagugu Simelane-Zulu uthe nakuba izigameko ezinjengalezi zisuke zizihlelwe kahle yizigebengu, kodwa ukungena kwazo esibhedlela zingabanjwa abagadile kushiya imibuzo ngokuzilungiselela komnyango ukubhekana nezenzo zalolu hlobo.“Kusho ukuthi ezokuphepha azikho ezingeni esingathanda zibe kulo. Ngeke sikubalekele ukuthi laba basolwa abebehlomile basabise onogada bethu, kodwa bekumele sibe nendlela ebizokwenza kube nzima kubona ukuthi bashaye bachithe kalula emuva kwesigameko,” kusho uNkk Zulu.Esitatimendeni esithunyelwe yilo mnyango, kuthiwa iziguli nabasebenzi bomnyango abebekhona ngesikhathi kwenzeka isigameko bazokwelulekwa.I-IFP KwaZulu-Natal esitatimendeni esithunyelelwe abezindaba ithe ungqongqoshe walo mnyango kumele eqhamuke nohlelo elunohlonze lokuqinisa ezokuphepha ezikhungweni zezempilo.Okhulumela amaphoyisa KwaZulu-Natal uCaptain Nqobile Gwala uqinisekisile ukuthi senzekile lesi sigameko, wathi kuvulwe icala lokubulala esiteshini samaphoyisa eMontclair.",Umnyango uzobuyekeza ezokuphepha esibhedlela okudutshulwe kuso isiguli
"Umbuzo: Ngingowesilisa oneminyaka ewu-49 ngithandana nowesifazane ona-47.Sesithandane iminyaka engaphezu kwengu-15 kanti sinengane eyodwa yentombane eneminyaka ewu-15.Inkinga yami ukuthi akasafuni siye ocansini. Ukwenza kwakhe kungenza ngibone sengathi akasangithandi noma mhlawumbe useyangijolela. Kwenziwa yini ukuthi angangitsheli ukuze ngingachithi isikhathi sami ngento engekho?Ngicela ningisize.Okhathazekile, KwaDukuzaImpendulo:Akujwayelekile ukuthi umuntu wesifazane avele angafuni ukuya ocansini nje kungenakele lutho.Ake uzinike isikhathi sokubheka ukuthi ngabe yini ngempela engenza ukuthi athathe lesinqumo.Ziningi ke izizathu ezingenza umuntu wesifazane aphelelwe ilukuluku lokuya ocansini.Ezikhathini eziningi mangabe kukhona into emkhathazayo emoyeni kuke kwenzeke ukuthi azizwe engahaleli ukuya ocansini.Kwesinye isikhathi abanye bake bangafuni ukuya ocansini mangabe kubekhona ukungathembeki kulobo budlelwano.Esingasho ukuthi kuyinto enhle kodwa kuyinto eyenzekalayo. Umuntu wesifazane ube esesebenzisa ucansi ukukhombisa ukudinwa kwakhe kanti ila esebulala khona ubudlelwano bakhe engaqondile ukwenzenjalo.Ake nawe uhlale phansi nesithandwa sakho usazize indlela lesomiso esikuphethe ngayo. Mangabe kungukuthi usakuthanda futhi usazimisele ngawe uzophumela obala ngento emudlayo.Kungenzeka ukuthi kukhona okwenzekile kuleminyaka emingaka nithandana ekudale ukuthi agcine eseshintshe ngalendlela.Sinifisela inhlanhla.Umbuzo:Ngisanda kuhlangana nowesilisa engimthanda ngenhliziyo yami yonke. Inkinga nje ukuthi ukhubazekile (uhamba ngesihlalo). Angikaze ngizitshele ukuthi ngelinye ilanga ngiyothandana nomuntu okhubazekile.Ngaphandle kokusaba ukuthi abantu bazothini nginovalo futhi lezidingo zakhe njengomuntu okhubazekile. Ngabe uzokwazi ukumela izidingo zakhe njengendoda? Ngizokwenzenjani uma ngabe sesiba nezinqgqinamba ngokuhamba kwesikhathi?Igama ligodliwe, South CoastImpendulo:Siyakubongela ngokuthola umuntu omthandayo kanti naye okuthandayo. Khumbula ukuthi mekuza othandweni akusho lutho ukuthi abantu bazothini. Ngakho khohlwa abanye abantu ulandele inhliziyo yakho. Inqobo nje mangabe lomuntu othandana naye engelona iqola nombulali.Njengayoyonke into entsha kuzokuthatha isikhashana ukujwayela izidingo zesithandwa sakho, okubalulekile ukuthi uzinikele ekufundeni ukuthi ningaphilisana nganjani ndawonye. Ngaphandle kwaloko naye afana nabobonke abantu besilisa ngaphandle nje kokuthi unezidingo eziyisipesheli ekumele uzijwayeze zona. Jabulela ubudlelwano bakho ukhohlwe ukuzikhathaza ngezinto ezingabalulekile ngaleyondlela.Umbuzo:Ngingowesifazane osekulungele ukushada ngokusho kwabaseduze nami. Ngikusho lokhu ngoba konke la ngihamba khona bangibuza ukuthi kanti ngishada nini. Abangani bami bonke sebeshadile nokwenza ngibe ngaphansi kwenkulu ingcindezi.Kwezinye izinsuku ngize ngicabange ukuthi mhlawumbe kukhona okungalungile ngami ngoba okwamanje angikakawucabangi umshado. Kuningi engisazimisele okukwenza empilweni ngaphambi kokuthi ngiqale umndeni.Yini ngempela eyenza ukuthi uma ungashadile umphakathi ukubuke njengomuntu ongaphelele?Londiwe, KwaMashuImpenduloUmshado uyisigaba esihle empilweni yomuntu kodwa akuyena wonke umuntu odalelwe ukushada. Kona siyavumelana nawe ukuthi umphakathi esiphila kuwona unokufaka enkulu ingcindezi kubantu besifazane mangabe sebefike eminyakeni ethize okuyinto ebuhlungu kakhulu. Futhi kuyinto isikhathi esiningi eyenza abantu besifazane bagcine sebezibona sebeshadela izizathu ezingezinhle.Ukushada ngoba ubona abangani sebeshadile akusona esizathu esifanele sokushada leso. Kubalulekile ukuthi uqale kulaba abaseduze kwakho ubazise ukuthi lengcindezi abakufaka kuyona ayikujabulisi neze. Into yokushada akuyona into encane ngakho awuzimisele ukushada ngoba wenzela bona kodwa uzoshada masekufike isikhathi. Ayikho nencane into engahambi kahle ngawe ngokufuni ukushada okwamanje. Masesifikile isikhathi uyokwazi nawe.Sithumele imibuzo yakho ku:[email protected]Nisilandele kuMo&Phindi on Facebook and Instagram",Ezothando: Sesithandane 15 weminyaka akasafuni siye ocansini
"KULIMALE abantu abawu-20 ngesikhathi itekisi ebithwele abafundi ishayisana nezimoto ezimbili ezincane neloli eMkhomazi izolo.Abafundi bezikole ezehlukene kuthiwa balimale kanzima engozini eyenzeke ekuseni emgwaqweni u-R197.Okhulumela abezimo eziphuthumayo bakwa-ER24, uMnuz Russel Meiring, uthe kube yinhlanhla ukuthi kungashoni muntu.“ Abezimo eziphuthumayo bakwa-ER24 bafike bathola izimoto ezimbili endaweni yengozi. Abantu abahlukene bebehlezi ngaphakathi ezimotweni abanye behamba ngaphandle. Sithe uma sihlolisisa sathola ukuthi umuntu oyedwa uvalelekile ngaphakathi emotweni ebithwele abafundi kodwa wagcina etakuliwe. Sithole ukuthi bawu-20 abantu abalimele. Abaningi abalimele bekuyizingane eziphakathi kweminyaka eyisihlanu newu-15,” kusho uMeiring.Okhulumela amaphoyisa KwaZulu-Natal, uCaptain Nqobile Gwala, uthe kuvulwe icala lokushayela budedengu.“Itekisi ebelithwele abafundi lishayisene nezimoto ezincane ezimbili neloli engozini eyenzeke ekuseni. Amaphoyisa aseMkhomazi avule icala lokushayela budedengu. Akekho oboshiwe kodwa uphenyo lwamaphoyisa luyaqhubeka.”Khonamanjalo, amaphoyisa aphenya icala lokubulala ngokungenhloso ngemuva kwengozi edlule nemiphefumulo emibili ngesikhathi kushayisana izimoto ezimbili eMtubatuba izolo ekuseni.Kuyasolakala ukuthi umshayeli weToyota Corolla bekumele ame emgwaqweni kwaMsane kodwa wangama wabe eseshayisana neLand Rover.Abantu ababili bafele endaweni yesehlakalo. Izidumbu zabo ziyiswe emakhazeni kahulumeni eMtubatuba. Amaphoyisa akwaMsane aphenya icala lokubulala ngokungenhloso.",Kulimale 20 engozini ehlanganisa itekisi ebithwele abafundi
"UMPHATHI wesitebele somculo i-Afrotainment, uDJ Tira, uthi abahambisani nokuhlukunyezwa kwabantu besifazane noma ngabe okwaluphi uhlobo.Ukusho lokhu emuva kokuboshwa komdansi othandwa yiningi osebonakale ezingomeni zabaculi abahlukene kulesi sitebele uNhlanhla “Sgaqa” Chiliza (31).UNhlanhla ude­delwe ngebheyili kaR5 000 yinkantolo yeMantshi eThekwini, ubhekene necala lokudlwengula intombazane (13).UTira uthe bayakugxeka futhi abakukhuthazi ukuhlukumeza kodwa bazomeseka umdansi kuze kube utholwa enecala.“Uzinikele yena emaphoyiseni ngemuva kokuthola ukuthi uvulelwe icala. Uqhubekile wasebenzisana namaphoyisa ngesikhathi kukhona ukuhlolwa nophenyo olwenziwayo,” kusho yena.FUNDA: 
Unikwe ibheyili umdansi we-AfrotainmentUthe selokhu bemazi ubengumuntu okhuthele emphakathini futhi esiza la kudingeka khona.Kuthiwa wacelwa imali uR8 yintombazane efunda uGrade 8, wase eyibuza ukuthi ihleli nobani ekhaya. Yathi uma ithi ihleli yodwa wase eyilandela. Uma efika ekhaya ufike wayinukubeza ekamelweni labazali.",Sizomseka umdansi okwamanje: DJ Tira
"IMINYANGO owezeMfundo nowezeMpilo ezifundazweni imphathisa ngekhanda umcwaningi mabhuku omkhulu, uNksz Tsakani Maluleke.UNksz Maluleke useveze ukuthi ukhathazekile ngokubisha enkingeni yemali komnyango wezeMfundo nowezeMpilo ezifundazweni eziningi.Ethula umbiko wakhe wonyaka wezimali owedlule, uNksz Maluleke, uveze ukuthi le minyango ibhekene nezinkinga zemali ezifundazweni ezehlukene.UNksz Maluleke ukhale ngokuthi iminyango yezeMfundo isebenzisa ngokweqile isabelosezimali sayo, nokushiya le minyango ibishe ezinkingeni zemali.Umnyango wezeMfundo KwaZulu-Natal usanda kutakulwa ngemali engaphezu kukaR700 million emva kokuvela kokuthi uzosebenzisa isabelosezimali sawo ngokweqile ngoR970 million.Eminyangweni yezeMpilo, uNksz Maluleke ukhale ngemali ephezulu kakhulu le minyango eyikweleta abantu abawina izicelo zokunxeshezelwa emva kobudedengu ekwelashweni kwabo ezibhedlela zikahulumeni.“Inkinga enkulu wukuthi iningi lale minyango ayikho imali eliyibeka eceleni kwisabelosezimali sayo, ukubhekela ukuthi uma kukhona icala elibalahlayo, babe nemali abazokhokha ngayo.“Lokhu kukhinyabeza le minyango njengoba izicelo zigcina zikhokhelwe kusetshenziswa imali obekufanele isebenze kunyaka wezimali olandelayo, ukuqasha abasebenzi nokwenza okunye.”Ngokwalo mbiko, uMnyango wezeMpilo KwaZulu-Natal ukweleta uR27 billion wezicelo zokunxeshezelwa.Kulo mbiko, uNksz Maluleke uphinde waveza ukuthi izinkampani eziningi zikahulumeni zicwile ezinkingeni zemali.Ezinye zalezi zinkampani ziveze ukuthi kumnyama, azazi noma zizokwazi yini ukuphuma ezinkingeni ezibishe kuzo.Phakathi kwalezinkampani kubalwa izinkampani zamabhanoyi ezingaphansi kotakulo lwezamabhizinisi iSAA neSA Express, kube inkampani ephehla ugesi i-Eskom,  iSABC nezinye.UNksz Maluleke ukuncomile ukubhukula kweminyango yesifundazwe iKwaZulu-Natal, nathe iningi layo lenze kangcono kuneminyaka yezimali eyedlule.“Iminyango emihlanu yenze kangcono kunendlela eyenze ngayo ngokudlule, kepha umnyango owodwa  uvele wenza kabi kunokudlule.“Mkhulu umehluko obonakalayo kepha kusekuningi okufanele kwenziwe ukuvimbela ukusetshenziswa budedengu kwemali. Ukungaqondiswa ubugwegwe kwabaphuma endleleni, kuholele ekunyukeni kokungalandelwa kwemithetho nokusetshenziswa kwemali budlabha.”",UMcwaningi maBhuku ukhathazekile ngoweMfundo nowezeMpilo
"KUBEKWE isamba sikaR100 000 esizotholwa yiciko elizodla umhlanganiso emqhudelwaneni kazwelonke okuzodliwana kuwo imilala  ngohlelo lwezobuchwepheshe, iProject Perfomer National Online Lockdown Competition kusukela ngoJulayi 2020. Ngokusho kwesitatimende esithunyelelwe imithombo yezindaba ngabeProject Perfomer, ingxenye yenzuzo ezotholakala ngalo mncintiswano izoxhasa isikhwama iThe Theatre Benevolent Fund. Umqondisi weProject Perfomer, uShylo Pereira, uthe lolu hlelo lungaphezu komncintiswano. ""Lokhu ukuhlanganisa ndawonye amaciko akhokhelwayo nasafufusa, ukuba akhulume ngezwi elilodwa elikhulu futhi akhombise izwe lethu nomhlaba wonke ukuthi ezokungcebeleka nemboni yezobuciko anendaba ngalesi sikhathi futhi sizobhukula, sinqobe kumnyama kubomvu,"" kuchaza uShylo.IProject Perfomer National Online Lockdown Competition ivuleleke kuwo wonke amaciko asakhasa futhi ayoyonke imikhakha okubalwa kuyo ukudansa, ukucula nokulingisa. Imingenelo yalo mqhudelwano ivulwe kuze kushaye usuku lokuvalwa okunguJulayi 17, 2020 futhi kubekwe indathane yemiklomelo eyisamba sikaR100 000.""Siyaziqhenya ngokubambisana namajaji angu45 asezingeni likazwelonke nelo mhlaba, okuyiwo azihlulela emzuliswaneni wamanqamu, okubalwa nokukhetha umpetha ozobe ewashaye emakhanda wonke amaciko azobe engenelile,"" kusho uShylo.Phakathi kwamajaji azobe ebambe iqhaza kubalwa uMaps Maponyane, Steaven Stead, Samantha Peo, Jono Johanssen, Lelo Ramasimong noBernard Kruger.Emunxeni wokucula kuzobe kuqhudelwana ngaphansi kwale mikhakha: Musical Theatre/Broadway Pop/Contemporary, kowokulingisa kuzobe kuyile mikhakha: Monologue/Doulogue yanoma yisiphi isikhangiso sethelevishini esingeqile emizuzwini emibili, emidansweni kuzobe kudingeka noma yimuphi umuntu azisungulele wona kanti ezinsimbini zomculo kudingeka ezokudlala iClassical Contemporary.Ukuze ubambe iqhaza kulo mqhudelwano kuzodingeka ungene kule-website:www.projectperfomer.co.za ukuze uthole imininingwane egcwele nemininingwane yokukhokha imali yokungenela ebhange. Uma usukhokhile uyobe sewuthumela ubufakazi [email protected] noma ku-067 244 0313.Ungangena nasekhasini likaFacebook elibhalwe ukuthi -shylopereiraSA.Kwi-video ozoyithumela kudingeka ucacise amagama akho aphelele, iminyaka yobudala, isifundazwe okuso negama lesikole (uma usafunda). Uqinisekise ukuthi i-video yakho ayeqi emizuzwini ewu-2.5, ngaphandle kwesikhangiso sethelevishini. Le mizuzu njalo ayihlangene nokuzethula. I-video uyithumela nge-email ku: [email protected] noma ngoWhatsApp ku067 244 0313.Izinsuku ezisemqoka yilezi: Usuku lokuvala okunguJulayi 17, elokumenyezelwa kwabadlulele emzuliswaneni owandulela owamanqamu ngoJulayi 24, elokumenyezelwa kwabadlulele emzuliswaneni wamanqamu ngoJulayi 31 bese kuba elokumenyezelwa kwabahlabane ngo-Agasti 14.Eminye imiklomelo ibandakanya nokuqeqeshwa ngongoti kule mikhakha, umfundaze wokufunda ngonyaka ozayo, ukuyongcebeleka. Ngeminye imininingwane ungangena kuleli khasi likaFacebook: Group Project Perfomer National Online Lockdown Competition neleThe Project Perfomer.",Amaciko akuleli asafufusa azobanga isizumbulu sikaR100 000
"AYILILAHLILE ithemba lokuzibekisela indawo kwi-Absa Premiership, iRoyal Eagles esale idangele ishweba ithuba lokudla umhlanganiso kwiNational First Division (NFD) ngempelasonto.I-Eagles iye emdlalweni wayo noBuntu Cape Town iwafunisa okwetoho amaphuzu amathathu. Nokho lokho bekungasho ukuthi ukuthola kwabo amaphuzu amathathu kuzobenza bangene begijima esigabeni esiphezulu. Leli qembu belidinga ukuthi iMaccabi FC ilenzele ufefe njengoba ibibhekene neStellenbosch FC eKapa.I-Eagles ibihlezi endaweni yesibili ngamaphuzu awu-53 ngemuva kwemidlalo ewu-29, kanti iStellenbosch ibiqhwakele ngamaphuzu awu-55 emdlalweni ewu-29.IMaccabi iwenzile umsebenzi ibamba iStellenbosch ngo 0-0 ekuhambeni. Into ebisisele wukuthi i-Eagles ishaye amagoli amane bese kungangeni lutho ngakubona. Ngaleyo ndlela bebezozibekisela indawo kwelinoju.I-Eagles iguqiswe Ubuntu ngo 1-0. Lokhu kuholele ekutheni iqede endaweni yesibili kwi-log okusho ukuthi isizodlala kweyokuhlunga.ITshakhuma ilale endaweni yesithathu okuyenze yazitholela ithikithi elibheke kweyokuhlunga.Ngempelasonto kuzocaca kahle ngeqembu elizodlala kweyokuhlunga esigabeni esikhulu. Amaqembu asembangweni wezembe yiMaritzburg United, Chippa United, Black Leopards, Free State Stars neBaroka FC.Iqembu eliqede endaweni ka-15 kwi-log lizojoyina i-Eagles neTshakhuma. Kweyokuhlunga iqembu lizodlala imidlalo emine lilodwa, bese kuthi eliqede phezulu kwi-log lingene kwiPremiership.Ukaputeni we-Eagles, uPhilani Cele, ukholwa wukuthi basangawaphendula amatafula ngokuthi badle umhlanganiso kweyokuhlunga.“Asemakhulu amathuba okuthi sisengangena kwiPremiership. Into emqoka wukuthi senze isiqiniseko emdlalweni yasekhaya. Ngakho amathemba asekhona. Kona ngeke ngikufihle ukuthi ngidumele ngoba bengifuna amaphuzu amathathu,” kusho uCele.Imidlalo yokuhlunga izoqala ngoLwesithathu oluzayo. I-Eagles izovula ekhaya neqembu elisuka esigabeni esikhulu.“Umphumela esiwatholile akuwona ebesiwudinga. Silale ngemizuzu yokuqala okuyilapho abakwaze khona ukuthola igoli. Besidinga ukuthi sinqobe ngamagoli amane ukuze singene kwiPremiership. Okwenzekile sekumele sikudlulise bese sigxila ekulungiseni imidlalo yokuhlunga,” kuqhuba uCele.Njengamanje akukacaci ngeqembu elizokwehlela kweyokuhlunga esigabeni esikhulu kodwa uCele uthe lokho akumkhathazi nakancane ngoba ulindele noma yini.“Thina silindele noma ubani. Vele yithina esiqala ekhaya. Sizokwenza isiqiniseko sokuthi siyaqeda ngemidlalo yasekhaya,” kuphetha uCele.Imidlalo yokuhlunga:NgoMeyi 15: Royal Eagles v TshakhumaNgoMeyi 19: PD 15 v Royal EaglesNgoMeyi 22: Tshakhuma v PD 15NgoMeyi 25: Tshakhuma v Royal EaglesNgoMeyi 29: Royal Eagles v PD 15NgoJuni 1: PD 15 v Tshakhuma",I-Eagles ayililahlile ithemba
"UQALE phansi uyadlanga umkhuba wokudunwa kwezimoto zishushumbiselwe eMozambique esifundeni saseMkhanyakude, KwaZulu-Natal.Lo mkhuba odlange kakhulu eManguzi amaphoyisa athi ubhekiswe nasebantwini abanamabhizinisi okwakha,  nawomsebenzi wokubaza amapulangwe.Amaphoyisa athi oduna imoto ufonela umnikazi webhizinisi azenze umuntu ofuna ukwenzelwa umsebenzi.Kuxoxwa kuqedwe ocingweni bese umnikazi webhizinisi ethunyelelwa indawo okumele aye kuyona ayoqala umsebenzi.Uma usomabhizinisi efika endaweni ayalelwe yona, udunwa imoto kuthathwe nako konke asuke ekuphethe.Okhulumela amaphoyisa KwaZulu-Natal, uColonel Thembeka Mbele, uthe izimoto zidunwa bese zeqiswa umngcele zithunyelwe kwamanye amazwe.“Sixwayisa bonke osomabhizinisi ukuthi bahlale beqaphile bangazitholi sebeyizisulu zalobu bugebengu,” kusho uColonel Mbele.Uthe iningi lezisulu kuba abantu abaphuma ezifundazweni iMpumalanga, eFree State, eGauteng nase-Eastern Cape.Amaphoyisa acela noma ubani ongaba nolwazi olungaholela ekuboshweni kwezigilamkhuba ukuba axhumane nesiteshi sangakubo noma ashayele abakwaCrime Stop enombolweni ethi: 08600 10111.Phambilini izigebengu bese zintshontsha izimoto zizifake emalolini athwala izinkwa.Ukudlanga komkhuba wokudunwa kwezimoto eManguzi, eJozini nasoPhongolo kuphoqe uMnyango wezokuThutha, ukuPhepha nokuXhumana koMphakathi esifundazweni ukuthi wakhe unqenqema lodonga emgceleni ohlukanisa iNingizimu Afrika nezwe iMozambique.Lo mnyango wathi ufuna ukunqanda izenzo zobelelesi kuqiniswe ezokuphepha.Umphakathi waseJozini uke waba nombhikisho onodlame izinsuku ezintathu uvala thaqa imigwaqo engena nephuma edolobheni ngamatshe, namathayi avuthayo, izihlahla nodoti.",Kuqale phansi ukwebiwa kwezimoto eMkhanyakude
"IZINYUNYANA  zothisha zisho ngazwi linye ukuthi amalungu azobuyela emsebenzini kuphela uma uMnyango wezeMfundo sewenze konke okufanele ukuvikela impilo yabo egciwaneni i-Corona.Izikole zamiswa ukufunda emuva kokubheduka kwe-Corona, nehlalise manzonzo abantu kumanje. Izinyunyana iSadtu, Natu, Naptosa, PEU ne-SAOU zikhiphe isitatimende ngokuhlanganyela zibeka imibandela yokubuyela kothisha ezikoleni.Bebephendula inkulumo kaNgqongqoshe wezeMfundo eyisiSekelo uNkk Angie Motshekga, omemezele ukuthi izikole zizoqala ukufunda ngoJuni 1, ngaphansi kwemibandela eqinile.Isinqumo sikahulumeni sokuvula izikole sidale omkhulu umsindo kukhalwa ngokuthi lokhu kuzobeka izimpilo zabantu engcupheni yokuthelelana nge-Corona. Izinyunyana zithi zifuna uhulumeni agcine izethembiso zakhe zokuvikela abasebenzi nabafundi ngoba uma ehluleka ukwenza lokho, zizowuthathela izinyathelo umnyango.‘’Umthetho ukubeka kucace ukuthi umqashi kufanele alandele yonke imigomo yokuqinisekisa ukuthi impilo yabasebenzi iphephile. Kufanele kube nemithi yokuhlamba izandla yonke indawo nezifonyo zisemqoka uma kunje. Ithimba kufanele liqikelele ukuthi yonke into imi ngomumo,’’ ngokwesitatimende esihlanganyelwe.Izinyunyana zithi zisazocela umhlangano nongqongqoshe bese onobhala bezifundazwe becele imihlangano nongqongqoshe bezemfundo ezifundazweni ukuze kuxoxwe kabanzi ngazo zonke izinhlelo, ukuziqinisekisa ukuthi uhulumeni ugcina izethembiso zawo zokuvikela abasebenzi. ‘’Uma kukhona izinselelo ungqongqoshe kufanele akhulume nesizwe esidlangalaleni achaze ukuthi zizosonjululwa kanjani. Uma kungalungi ngeke abasebenzi baye emsebenzini ngoba abakwazi ukugembula ngezimpilo zabo.""Izinyunyana zicele uhulumeni ahlinzeke abaholi bazo ngezimvume zokuhamba ukuze zihlole ukuthi kuhamba kahle emahhovisi omnyango ezifundeni. Isitatimende siveze nokuthi izinyunyana zizohlola amalungiselelo uma kukhona lapho kuxega khona ngeke zisonge izandla.",Baxwayisa ngokuvulwa kwezikole
"UMBUZO: Nginenkinga kankosikazi ongangithobeli nokungumkhuba omusha. Ngaphambi kokuthi sishade ubezithobile nobekungesinye sezizathu ezangenza ngamshada ngokukhulu ukushesha ngoba akusajwayelekile ukuba nenhlanhla yokuthola umuntu wesifazane onesizotha kulesi sikhathi esiphila kuso. Kungabe yini ebanga lolu shintsho engilibona kwisithandwa sami?Ndlovu, eMlazaImpendulo:Siyazwelana kakhulu nawe mfowethu. Kuhle ukuthi uhlale phansi naye ukuthola ukuthi yini ngempela eshintshile phakathi kwenu. Kungabe kukhona okumkhathazayo emshadweni wenu ngoba akavele ashintshe nje umuntu esikhaleni ngaphandle uma ubevele ezenzisa kwasekuqaleni ngoba efuna umshado.Umbuzo:Sineminyaka emithathu sishadile nomyeni wami. Selokhu sashada ngamaholidi kaKhisimusi siba nomndeni wakhe. Anginayo nencane inkinga ngalokhu ngoba ngikholelwa ekutheni isikhathi sikaKhisimusi isikhathi sokujabula nabantu obathandayo kodwa umndeni wakhe wona ubona lesi sikhathi kungesokungenza isigqila. Kuma mina ngedwa ekhishini aze aphele wonke amaholidi. Ngisho nosisi bakhe abancane bahlala phansi uma sengifikile bamemeze abakufunayo. Okungiphatha kabi kakhulu wukuthi umyeni wami akangivikeli nhlobo kubantu bakubo. Uyena muntu ongakwazi ukubatshela ukuthi le nto abayenzayo ayiyinhle kodwa lutho. Ngenzenjani ukuze umyeni wami angivikele emndenini wakhe ngamaholidi kaKhisimusi?Okhathazekile, eMelmothImpendulo:Akukholakali ukuthi kusekhona abantu abasenza into enjena komakoti. Kuyinto ejwayelekile ukuthi bazothanda ukutatanyiswa uwena njengomakoti wabo ikakhulukazi njengoba ungahlali nabo. Kodwa akumele aze aphele amaholidi kumi wena wedwa bona betatamiswa uwena nje kuphela. Sicabanga ukuthi sekungukuhlukumeza lokhu abakwenzayo. Umyeni wakho nguye okumele akuvikele esimeni esinjengalesi. Kusengenzeka futhi ukuthi akakuvikeli ngoba akazi yonke lento eyenzeka kuwe ngoba ungathola ukuthi benza kanje uma engaboni. Ngakho ayikho into edlula ukuthi umazise umyeni wakho ngenhlalo yakho uma nivakashe kubo ngamaholidi. Lokho kuzomenza akhulume nomndeni wakhe noma nizame ukuthi ningahlali isikhathi eside kubo kunesikhathi enisichitha nobabili ngaphandle komndeni wakhe.Umbuzo:Unkosikazi wami uthanda impilo ephezulu nokuphilela abanye abantu. Uhlezi engifaka ingcindezi yokwenza izinto engingafuni ukuzenza ngoba ebona okwenziwa omakhelwane nabangani bethu. Kumanje ufuna sishintshe imoto esisanda kuyithenga ngoba ebona abangani bethu beshintshashintsha izimoto. Mina ngingumuntu owakhula kanzima ngakho angizwani nokusaphaza imali. Ngikholelwa ekongeni imali ukuze izingane zami zingakhuli ziswele njengami. Ngenzenjani ukuze unkosikazi wami ayibone njengami impilo?Igama ligodliweImpendulo:Unkosikazi wakho unenhlanhla yokuba nomyeni ocabangela ikusasa njengawe. Ngakho kubalulekile ukuthi umazise ngezinto ezibalulekile kuwena nezinto ozisabayo ukuze naye ame nawe kuzona. Ayikho into edlula ukuthi niziphilele impilo yenu, ngezinga lenu futhi nibhekele ikusasa.Umbuzo:Nginonyaka ngishadile nomyeni engimthanda ngenhliziyo yami yonke. Inkinga wukuthi yena ufuna sisheshe sibe nabantwana kanti mina ngisafuna ukulinda kancane ngiqedele ngisho isikole. Ngibona sengathi isinqumo sami sizoba yinkinga enkulu emndenini wakhe ngoba sebehlale bengibuza uma sihlangana emicimbini ukuthi beza nini kanti abazukulu. Ngabe ngiyona uma ngibatshela ukuthi ngisazimisele ngokufunda ngakho abantwana bazothi ukuma kancane?Okhathazekile, eNtuzumaImpendulo:Ukuqala umndeni kuphakathi kwakho nomyeni wakho. Kepha kuhle nazi ukuthi abantu abadala ayikho into ebaluleke kubo njengokubona kwanda umndeni.Ngakho bayohlale benibuza uma nihlangana ukuthi beza nini abazukulu.Singanicebisa nje ngokuthi yebo kuhle ukuqala umndeni uma senikulungele kodwa kuhle futhi ukubhalansisa phakathi kwemfundo nomndeni. Ningalindi isikhathi eside ngaphambi kokuqala umndeni ngoba usengakwazi ukufunda ngasese ube ukhulisa nabantwana futhi. Kuhle futhi nokufika kwabantwana nisenawo amandla okugijima nabo, nithokozele impilo ndawonye. Vumelanani nomyeni wakho ukuthi nizimisele ukuwuqala nini umndeni nokuthi izifundo zizodinga esingakanani isikhathi ukuze nizilungiselele kahle.",#Ezothando: Uma kuwuKhisimusi ngiphenduka isigqila sasemzini
"ISINGENWE nangezinye izinhlangano indaba yomhlaba weSilo Samabandla, ongaphansi kweNgoyama Trust, asesabise ngokuthi azobhekana ngqo nabagqugquzela lolu daba.Inhlangano yabangcwabi, iNational Funeral Parlours Association SA, (Nafupa SA), iBlack First Land First, nenhlangano yosiyayinyomfa, iDelangokubona, bonke bathe bazozibona ukuthi bafana nobani abafuna ukudla lo mhlaba.Lezi zinhlangano bezihlangene emcimbini wokuvula ngokusemthethweni weNafupa SA obuse-Olive Convention Centre eThekwini ngoLwesine ebusuku.“Basaba ukuthatha umhlaba wamaBhunu, bazoqinela oweNgonyama, bazozibona ukuthi bafana nobani,” kuvutha uMnuz Muzi Hlengwa.Uthe kuningi abahlele ukuthi bakuthathe ngenkani ngoba isikhathi sokuncenga sesiphelile.Ubale enye yezinkampani zomshwalense enkulu, ukuthi uma ingavumi ukusebenzisana nabo, bazoyidla ngenkani.Kanjalo nomhlaba abebethenjiswe wona yiMeya yeTheku, uNkk Zandile Gumede, bathe nawo bawubalela izinsuku ezimbalwa ukuthi bawudle uma kungukuthi iMeya ayicacisi.Le nhlangano isebenzisana neDelangokubona edume ngokufuna ngenkani amathenda akhishwa omasipala KwaZulu-Natal, yiBlack First, Land First eholwa * -Andile Mngxithama, abangcwabi iDoves nezinye izinhlangano.Owayengumegameli wezwe, uMnuz Jacob Zuma obeyisimenywa esiqavile kulo mbuthano, uncome ukuhlanganyela izinto kwale mibutho, wathi yikona okuyokhipha abantu abamnyama ekuhluphekeni.“Ngiyabonga ukuthi ningimeme. Lokhu kusho ukuthi yingoba nisakholwa wukuthi kukhona iqhaza engingalibamba ekuthuthukiseni isizwe sakithi esimnyama,” kusho uZuma obenanelwa yihlombe inkulumo yakhe yonke.NgokukaZuma, usemkhulu umshikashika okumele wenziwe ekukhululeni abantu abamnyama, phezu kokuthi sekuphele iminyaka engu-24 sakhululeka.Ugxeke ukuqhwagwa komhlaba wabantu abamnyama njengenye yezimbangela ezaholela ekuhluphekeni kwabantu abamnyama.Uphinde waveza ukuthi isizathu esiholele ekutheni axoshwe njengomengameli, wukuthi ubesho izinto ezicasula abamhlophe.“Uma umuntu esho into abamhlophe abangayithandi, uyahlaselwa kusebenziswa abamnyama,” usho kanje.Uthe lokhu kuwuphawu olusobala lokuthi leli lizwe alikakhululeki kodwa lisesezandleni zabantu abamhlophe. Enkulumeni yakhe, ungene wagxila ekutheni abamhlophe abamfuni kanjani umuntu omnyama onezimibono.Zonke izikhulumi ebezikulo mcimbi, bezincoma kakhulu uZuma ngeqhaza alibambile ekwakheni leli lizwe.“Sekuyisikhathi sokuthi umhlaba ubuye ngoba akuzange kuvele kuNkulunkulu ukuthi abantu abamnyama bahlupheke,” kugcizelela uZuma.UZuma uhlonishwe yiRadical Economic Transformation, njengomholi okwazile ukuthuthukisa ingqalasizinda kuleli lizwe.",EyoweSilo ingenwe yizinhlangano
"I-IEC ithi bazoboshwa abantu bakuleli abavote kabili ngoLwesithathu. Ezinkundleni zokuxhumana abantu basabalalisa ama-video nezithombe bekhombisa ukuthi kulula kangakanani ukususa umaki ka-ink wokuvota esithupheni. Kube sekusabalala imibiko yokuthi kunabantu asebevote kabili kwezinye izindawo, i-IEC ethe iyaphenya ngayo. Iphawula kulolu daba i-IEC ithe asikho isidingo sokuthi abantu bayingabaze imiphumela yokhetho ngoba ziningi izinhlelo abazibekile zokuqinisekisa ukuthi abantu bavota kanye futhi kubalwa amavoti angempela uma sekukhishwa imiphumela. Ukhomishana we-IEC uMnuz Mosotho Moepya ube esebala izindlela i-IEC eqinisekisa ngayo ukuthi umuntu uvota kanye: - IVoters Roll, ivumela abantu abakubhaliselile ukuvota ukuthi bavote. Kubhaliselwa kanye ukuvota. - Abavotayo kumele baphathe umazisi wabo esandleni - Umazisi udlula kwi-scan ngaphambi kokuthi uvote - Kubekwa umaki ngo-ink ongasuki esithupheni sovotayo - Kugcwaliswa ifomu lomuntu ovotayo kufakwe imininingwane yabo. Abavota ezikhungweni abangabheliselenga ukuvota kuzo basayina isitatimende esifungelwe. - Kuba khona amalungu ezinhlangano, nazimele, aqapha konke okwenzekayo ezikhungweni zokuvota ngokubambisana nabasebenzi be-IEC - I-IEC igcina amavoti ngohlelo lwe-digital lapho sikwazi ukuwabala khona kabusha ngalinye. UMoepya uthe uma butholwa ubufakazi bokuthi kunabantu abavote kabili, bazobhekisisa amavoti ezikhungo ezithintekayo, kulandelwe abathintekayo babhekane nengalo yomthetho. Uthe sekuneminyaka i-IEC isingatha ukhetho olukhululekile futhi olukhipha imiphumela eyiyo. ",#Ukhetho2019: Bazoboshwa abavote kabili - IEC
"SIFUNA intsha ingalindi ukwenzelwa izinto nguhulumeni isitshudeni sase-University of Zululand (Unizulu) ebesiyocijwa ngobuholi e-USA.UYanelisa Menzangabom (22) owenza unyaka wokugcina kwezomthetho, ubeyingxenye yohlelo iStudy of United Institute for Student Leaders ngenyanga edlule.UMenzangabom waseKokstad uthe akubanga yiphutha ukuba yingxenye yalolu hambo ngoba uyathanda ukusebenzisana nomphakathi. Kwabathathu bakuleli abebeyingxenye yalolu hlelo, bekunguye yedwa ophuma enyuvesi yabamnyama.“Okwenze ngifake isicelo ukuthi izitshudeni ezimnyama sezilahle ithemba. Ngisho kuvela amathuba afana nalolu hlelo abanye abanawo umdlandla wokufaka izicelo,” echaza.Uthe ufunde lukhulu kulolu hlelo njengoba bevakashele esiShayamthetho, emisakazweni nakwezinye izikhungo zomphakathi.“Abantu abaningi bayithatha ngesinxele indaba yobuholi. Kungisizile ukuba kulolu hlelo ngoba sengiyazi ukuthi ukuba umholi akusho ukuthi wazi konke,” kusho yena.Yize efundela ukuba ngummeli, uthe uthanda kakhulu ukusebenza nomphakathi ngezamalungelo abantu.Echaza ngokuba yingxenye yalolu hlelo, uthe bekufuneka izitshudeni ezisebenza nemiphakathi. UMenzangabom uyingxenye yeYouth Citizen Action lapho besiza abafundi ezikoleni ezahlukene, bebafundisa ngobuholi. Uthe laba bafundi babafundisa ukuthi benze okuthize okuzosiza umphakathi, babacije ngamakhono. Uhlabeke umxhwele ngendlela athe e-USA ahlonishwa ngayo amavolontiya ezinhlangano zomphakathi. Isifiso sakhe ukuthi nakuleli zihlonishwe izinhlangano ezisiza imiphakathi.“Siyabadinga abaholi kodwa kumele kuqale kumuntu ngamunye, abe nesifiso sokuba ngumholi. Akulula ukuholwa uma nawe ungafuni kwenza lutho. Wonke umuntu unamandla okuzenzela okuthize, ngaphandle kokulinda uhulumeni,” kusho yena.UMenzangabom unethemba lokuthi ukuya kwakhe e-USA kuzomvulela namanye amathuba.Uthe ukukhulela emakhaya yikona okumnike ugqozi lokufunda nokuba ngumholi ngoba ebona indlela abamnyama ababecindezeleke ngayo. Uma eseqede izifundo zomthetho nonyaka, ufisa ukwenza iMasters in Human Rights.Ungusihlalo we-Unizulu Debating Union lapho besebenzisana khona nabafundi abahlukene nezikole zamabanga aphezulu KwaDlangezwa.",Unefuzela lobuholi entsheni
"WILLEM PHUNGULAKUNUKA ukhukhulelangoqo wesiteleka sabasebenzi baseSABC, ngenhloso yokunqanda inhlangano ingadilizi izisebenzi.Lokhu kudalulwe yinyunyana yabasebenzi, i-Communication Worker’s Union (CWU), emva kokuba iSABC imemezele ukuthi iqala uhlelo lokudiliza izisebenzi eziwu-400.Esitatimendeni, le nhlangano ithe emva kokuxoxisana izikhawu eziwu-16 nezinhlaka ezifanele, inqume ukuthi ichithe izisebenzi ukuze ikwazi ukuqhubeka nokusebenza.Iqhube yathi iyazi ukuthi lesi sinyathelo sibi kodwa akukho engakwenza ukuzeinhlangano iqhubeke nokusimama, kumele inciphise izisebenzi.Unobhala-jikelele weCWU uMnuz Aubrey Tshabalala, utshele leli phephandaba ukuthi badumele ngesinqumo seSABC, wathi bazolwa naso nanoma ngayiphi indlela.Ugxeke iSABC ngokubadla izithende gwaza ngemuvangoba bona beyizinyunyana, bebazi ukuthi kusaxoxiswana.Uthe ngesikhathi inhlangano imemezela okokuqala, njengezinyunyana baphuthuma enkantolo bathola incwadi yokuvimba ukuba iSABC ingaqhubeki nokudiliza.Uthe le nhlangano ibuyele kubo yathi asikho isidingo ngoba ngeke idilize kungakaboniswana, okwenze izinyunyana zahoxisa umyalelo wenkantolo kanti iSABC izobavukela esiswini njengotshwala.Uthe ngenxa yokungathembeki kwe-SABC sebenqume ukuba babeke phansi amathuluzi bagcwale umgwaqo balwe nokudilizwa kwezisebenzi.“Sesiqalile siyabonisana nezinye izinyunyana ngenhloso yokuya esitekeleni. Abameli bethu bamatasatasa balungisa amaphepha futhi baseluleka ngokuthi siya kanjani phambili,” kuchaza  uTshabalala.Isitatimende seSABC sibalule nokuthi isibalo sokuqala besiwu-600 kodwa sancipha sehlela ku-400, kanti sizokwehlela ku-230 ngoba sekuvele izikhala eziwu-170 okumele zigcwaliswe.Ngaphandle kokudiliza inhlangano ithe ngeke ikhushulwe imali yemiholo kwabasele kuze kuphele iminyaka emithathu. Imemezele nokunciphisa amalivu nawezinsuku zokugula imbala.Umthombo ongaphakathi kwaSABC uthe kugxabha izisu kubasebenzi, njengoba kulindeleke ukuthi ngoLwesithathu zaziswe ngokusemthethweni lezo ezichithwayo.",Bahlela isiteleka abaseSABC ukuvimbela ukudilizwa
"UZOBOPHA uMnyango wezoBulungiswa owesifazane obebhadle ejele iminyaka eyisithupha ngecala okugcine kuvele ukuthi akalenzanga.UNksz Nolubabalo Nomsuka (29) waseLamontville udedelwe ejele laseKokstad ngoMsombuluko odlule emuva kokutholakala ukuthi akanacala.Uthe wahlazeka futhi wahlukana nomndeni wakhe kulandela ukuboshelwa icala lokubulala ingane yakhe ezelwe ngo-2011.Ugwetshwe ngoJuni 2012 kulandela ukulahlwa yicala lokubulala ingane yakhe okwakuthiwa wayiklinya.Uthe yize kunzima ukubuyela emphakathini kodwa uyajabula ukuthi usezokwazi ukusebenza ondle ingane yakhe.“Ngifuna ukubopha uMnyango wezoBulungiswa ngokungibopha ngecala engingazange ngilenze, nangendlela engaboshwa ngayo yayingekho emthethweni. Okubuhlungu wukuthi impilo yami imoshakele, ngiphume ingane yami eyayineminyaka emibili isikhulile, ingasangazi,” kusho uNksz Nomsuka.Elandisa Isolezwe ngesehlo esenzeka ngoDisemba 3, 2011 eWema ehostela eliseMlaza uthe: “Ngashayela ucingo umngani wami ngamtshela ukuthi ngicela angiphelezele siye kwadokotela ngoba ngangizizwa ngisikwa. Ngagcina ngizibelethele ngingedwa, ngoba nganginezinyanga eziyisishiyagalombili, ingane yashona. Ngayisonga ngendwangu ngayibeka ngasemnyango,” kusho uNksz Nomsuka.Omakhelwane bayibona, babiza amaphoyisa ngaboshwa kanjalo.Wabhekana necala lokubulala ngoba kwakuvele ukuthi ingane inomaka bokuklinywa.“Angiboni ukuthi ngiyoke ngibuyele eWema ngoba isithunzi sami sadicileleka phansi. Ngabizwa ngombulali ekubeni ngingeyena,” kusho uNksz Nomsuka.Uthe wahlala esitokisini waze wathola ukudedelwa ngesexwayiso ngoFebhuwari 2012. Icala laliqhubeka liqulwa engaphandle.“NgoJuni 2012 ngagwetshwa enkantolo yaseThekwini. IMantshi yaqala yanginika isigwebo sikadilikajele, ngemuva kwemizuzwana bashintsha banginikeza iminyaka engu-20,” kusho uNksz Nomsuka.Wayefunda uGrade 11 ngesikhathi kwenzeka lokhu.Ngo-2013 uthe kwafika abakwaLegal Aid South Africa, bamsiza ukufaka isicelo sokuba adlulise icala.“Ngesikhathi abameli befaka isicelo sokuba ngidedelwe, kwatholakala ukuthi icala aliqulwanga ngendlela. Isigwebo sabekwa eceleni ngoba kwavela ukuthi anginalo icala,” kusho uNksz Nomsuka.UMnuz Bongani Mahlangu wezokuxhumana kwaLegal Aid eKZN uthe bayajabula kakhulu ukuthi kwavela ukuthi akanacala uNksz Nomsuka.Uthe umsebenzi wabo wukuvakashela amajele babheke izigwebo, bese labo abafaka izicelo zikashwele babheke amacala abo.Uthe elikaNksz Nomsuka kwakucaca ukuthi baba buningi ubudedengu obenzeka kulo njengoba kukhona nodokotela owahlola ingane owaveza ubufakazi bokuthi ayizange iklinywe kodwa yalimala ngesikhathi ezibelethisa uNksz Nomsuka.“Babungekho ubulungiswa kuleli cala nokwenza siqhubeke sibophe umbuso ngokuthi uNksz Nomsuka waboshwa ngokungekho emthethweni,” kusho uMahlangu.UNksz Nomsuka uthe impilo yasejele ibinzima kakhulu futhi akafisi ukubuye aphindele.",Ufuna isinxephezeloobhadle ejele emsulwa
"ILIBANGISE e-England i-Orlando Pirates edlala i-Five-a-side eshaya kwasani kontanga yabo eNingizimu Afrika kulesi sigaba.EZimnyama zizodlala imidlalo yesihle namaqembu ase-England angakaqinisekiswa kusuka ngoNovemba 22, kuze kube uNovemba 27.I-Bucs (esebenza ngaphansi kwesitifiketi seqembu elikhulu) ibisingethe umqhudelwano kazwelonke owaziwa ngeKlipdrift Cup ngo-Okthoba 27.Lo mqhudelwano ubungaphansi kwenhlangano eyengamele i-Five-a-side eyaziwa ngeFives Futbol.Lo mqhudelwano ubunamaqembu ayisishiyagalombili aqhamuka kuzo zonke izifundazwe zakuleli. Abe esehlukaniswa, kwaba ngamane iqoqo ngalinye. Emidlalweni emithathu, iPirates iyinqobe yonke yaqhwakela eqoqweni layo.Umgadli weZimnyama uJose ""Jokabonita"" Garcia (oke wadlalela iBaroka FC), ushaye amagoli ayisithupha emidlalweni emithathu esigabeni samaqoqo.Sekungumlando ukuthi kowamanqamu iBhakabhaka linqobe ngo 5-3. Kungakho lizolibangisa e-England emidlalweni yesihle namaqembu akhona. Okuzojabulisa kakhulu abadlali beBucs ukuthi bazothola ithuba elingandele bani lokuyobuka umdlalo phakathi kweWest Ham United neManchester City ozobe use-Olympic Stadium ngoNovemba 24.Phakathi kwabaxhasi abeseka iBucs Five's singabala inkampani yezingubo zokugqoka zemidlalo i-Adidas, kube inkampani yezinto zokugcoba iHerbal Icema eneminyaka engu-20 isebenza eNingizimu Afrika. Le nkampani isiza kakhulu kubantu abaphukile njengoba ikwazi ukupholisa iphinde ithambise namamasela.Enye inkampani exhase leli qembu i-340 on Main Health & Wellness Centre esiza ngokululeka abadlali ngokomqondo nakwezinye izinto ezithinta ukusebenza komqondo.",IBucs iyoyibamba phesheya
"NOKUBONGWA  PHENYANEUZIMISELE ngokududuza abangeke bawine kumaGrammy Awards usomahlaya wakuleli uTrevor Noah oqokelwe ukupha lo mcimbi ngonyaka ozayo.Sekungokwesi-63 lo mcimbi usingathwa ngoJanuwari 31, e-USA kepha kungokokuqala ukuthi uhlelo lwawo luphathwe ngumuntu waseNingizimu Afrika.Abaqokwe kuwona bamenyezelwe ngoLwesibili kwi-website ethi grammy.com ngo-7 ebusuku. Abahleli bamaGrammy Award badalule ukuthi akekho omunye umuntu ongcono abebengamcabanga akade bengamcabangaekuphatheni umcimbi ngaphandle kukaTrevor.Usomahlaya wakuleli uTrevor uthe, yize eseke waqokwa kulo mcimbi kepha wangawina, ukuba ngumethuli wawo kuzomsiza ukududuza bonke abangazukuwina njengoba ekwazi kahle ukuthi kubuhlungu kanjani ukungayitholi le ndondo.“Wonke umuntu usefisa ukuthi unyaka udlule, sikhohlwe yiwona ngenxa yezigameko ezenzeke kuwo. Kodwa ikhona into eyodwa esihlanganisayo futhi kuyona sithole injabulo, leyo nto umculo. Ngizizwa ngithobekile ngempela ukuthola ithuba lokuphatha lo mcimbi. Ngalobu busuku kulapho siyobe sibungaza khona abaculi bethu esibathandayo. Umculo wabo usenze sakujabulela ukuhlala ezindlini ngesikhathi sivalelwe emazweni ahlukene,” kubhala uTrevor.Uthe usekubheke ngabomvu ukuphatha umcimbi.“Yize ngidumele ukuthi abahleli bomcimbi banginqabele ukuthi ngicule kuwona futhi baphinde banginqabela ukuthi ngiqokwe emkhakheni weBest Pop Album, kodwa kungijabulisile ukuthi ngizophatha umcimbi omkhulu emhlabeni,” kuphetha uTrevor.Iningi labantu bakuleli okuhlanganisa nosaziwayo limshayele ihlombe uTrevor ngokuthola leli thuba.Kulo nyaka uTrevor ubengomunye wabakade beqokwe kulo mcimbi.Kuwona wayeqokwe emkhakheni weBest Comedy album, nge-albhamu yakhe yamahlaya ethi Trevor Noah: Son of Patricia.",UTrevor uthole ingqayizivele yokuphatha amaGrammy
"NONTUTHUKO NGUBANE noNOKUBONGWA PHENYANEBUZOBE buthe chithi saka ubumnandi kule mpelasonto eDundee njengoba umjaho wamahhashi osuzakhele udumo iDundee July ususemome nabahleli bawo bethi sekulunge konke.Lo mcimbi ozoqala ngoLwesihlanu uzohambisana nemicimbi eminingi njengoba ngalo usuku lwakusasa kuzoba nomcimbi wesidlo sasebusuku la kuzobongwa khona abantu abaqala lo mcimbi.Lo mjaho ovame ukushaywa indiva ngabaningi kwazise ulandelana neDurban July, abahleli bawo bathembise ukuthi izinga lawo lizobe liphezulu kunakuqala kanti lokho kuzoheha izindimbane zabathandi balo mdlalo eminyakeni ezayo.UMike Mthembu okunguyena ophethe izintambo kulo mcimbi utshele 
Isolezwe ukuthi ubumnandi buzobe bubuzwa eDundee impelasonto yonke nezinga lamahhashi lizobe liphezulu kunakuqala.“Kusukela ngoLwesihlanu kuzobe kunomcimbi ozoba kulo lonke idolobha ozosuka eTalana Museum uze uphele elokishini laseSibongile. Abantu bazobhema bakholwe yiGala Dinner esizoba nayo ntambama ngalo uLwesihlanu.Le micimbi yekhethelo ibingekho phambilini kwi-Dundee July,” kusho uMthembu.Lo mjaho wamahhashi waqalwa eminyakeni eyisishiyagalombili edlule nathi uMthembu bese kuyisikhathi sokuba ukhule ufike kuleli zinga lo mjaho onesasasa kosomabhizinisi abaningi kule ndawo.“Bangu-101 osomabhizinisi abazobe bekhangisa ngezinto zabo ngoMgibelo.Sikhulu kakhulu lesi sibalo uma usiqhathanisa nabangu-30 esasinabo ngonyaka odlule.Ngicabanga ukuthi wonke umuntu waseDundee nosondelene nale ndawo uzofisa ukuba lapha ngoba akukho okuzobe kungekho. Okumnandi wukuthi umasipala waseThekwini nawo usuyingxenye yalo mjaho,” kusho yena.Isiteki somjaho wamahhashi singu-R150 000 kulo nyaka.Abaculi abadumile nabo abasalanga ngaphandle kulo mjaho.Phakathi kwabaculi abazonandisa kubalwa uZakes Bantwini, Big Nuz, Zakwe, Bullistic, Tzozo, Msawawa, DJ Zinhle, DJ Cyndo, DJ Oros, DJ Gukwa nabanye.“Ubumnandi buzobe bubuzwa kwiDundee July, kusukela ngoLwesihlanu (kusasa) kuze kube yiSonto. Ngeke kuze kulalwe,” kusho uMthembu.",Bathembisa elicokeme kuDundee July
"KUWE umuthi omkhulu endimeni yezokusakaza nokulingisa ngokudlula emhlabeni kwenye yezingqalabutho, uMduduzi Hlophe odabuka endaweni yaseMatimatolo, eGreytown. Lezi zindaba ziqinisekiswe udadewabo kamufi, uNkk Bongekile uMaHlophe Chonco. Uthe uHlophe udlule emhlabeni namhlanje kwakhe ePimville, eSoweto namhlanje ekuseni. “Ubengaguli kodwa ubesenamahlalakhona ngenxa yobudala njengoba ubeseneminyaka engaphezu kuka-70. Angikabi nayo imininingwane egcwele ngenxa yokuthi bengingekho ekhaya,” kusho uNkk Chonco.UHlophe waqala enguthisha ezikoleni zangakubo eGreytown. Wazakhela udumo ngokuba wumsakazi wokuqala weRadio Bantu eThekwini  ngaphambi kokufudukela eGoli eseyofunda izindaba izindaba zesiZulu esiteshini iTV2 (osekunguSABC 2) eGoli. Ubuye wabhala imidlalo yethelevishini okubalwa kuyo othi Senzekile, Ngibuyela Kwabakithi nothi Hlela Imindeni.Izwi lakhe lalibuye lizwakale emdlalweni wethelevishini owawuthi Deliwe, lapho ayethatha ababukeli ebabeka ngalo mdlalo. UNkk Chonco uthe umnewabo ushiye emhlabeni izingane ezimbili okunguNkk Tholakele Mpungose noMnuz Ntuthuko Hlophe.",Kuwe umuthi omkhulu endimeni yezokusakaza
"IQALE phansi inkinga yokungaqoqwa kukadoti eMlaza njengoba izakhamizi zaleli lokishi zithi sekuphele isonto udoti ungathathiwe.Izakhamizi zithe zixakekile ukuthi awuqoqiwe ngani ngoba sekunesikhathi eside bagcina ukubhekana nale nkinga kwazise beseluhamba kahle uhlelo lokuthuthwa kukadoti.Isolezwe lithole ukuthi osonkontileka abancane abaholeliwe imali yabo yokuqoqa udoti yingakho bengawuthathi udoti wezakhamizi zaseMlaza.Osonkontileka abancane abakhulume neSolezwe kodwa abangathandanga ukudalulwa bathe bazoze bawuqoqe uma sebekhokheliwe ngoba abakwazi ukusebenza belambile nabo kufanele bondle imindeni yabo, bakhokhele nezingane ezikoleni.Esitatimendeni abophiko lwezokuxhumana kuMasipala weTheku bacele izakhamizi zaseMlaza ukuba zingawukhiphi udoti emizini yazo kodwa ziwugcine ngaphakathi kuze kube luqala phansi uhlelo lokuwuqoqa.“Siyacela abantu bangawukhipheli emgwaqeni udoti kuze kube siyabazisa. Ukungaqoqwa kukadoti kuqalwe yizimo ezingaphezu kumasipala nosonkontileka (main contractor). Umasipala unomhlangano nosonkontileka ukuze uze nesixazululo salolu daba,” kusho abakwamasipala esitatimendeni.Njengamanje umasipala uthe uqoqa udoti osuvele ubekiwe emigwaqeni ngamaloli awo.“Sizozazisa izakhamizi zaseMlaza uma sekuqala ukuqoqwa kukadoti, okwamanje siyacela ziwugcine emagcekeni azo. Siyaxolisa kakhulu ngokuphazamiseka kokuqoqwa kukadoti,” kusho abakwamasipala esitatimendeni.",Bagodle amandla osonkontileka bakadoti eMlaza
"LIYASHUBA icala likasomabhizinisi osolwa ngokudubula, abulale ibhungu ebelidume ngokudla indlangu ezinkundleni zokuxhumana, uMnuz Mlungisi Mbewana.NgoLwesihlanu eNkantolo yeMantshi eThekwini, umbuso udalule ukuthi umsolwa uMnuz Jonas George Tsautse akasezukubhekana necala lokubulala uMbewana kuphela kodwa sekwengezwe nesigaba sokuthi wayehlelile ukumbulala.Umbuso ushintshe icala lokubulala abebhekene nalo wamthwesa elokubulala ngenhloso.Lo msolwa usagqunywe esitokisini, icala lakhe lihlehliselwe uLwesibili ukuze afake isicelo sebheyili.Usolwa ngokubulala uMbewana endaweni yobumnandi eSpringfield eThekwini, ngoSepthemba 23.Uze wazinikela emaphoyiseni ephelezelwa ummeli ngo-Okthoba 6 wavela enkantolo ngemva kwezinsuku ezimbili eboshiwe.Lisale likhexile ithimba lamameli bakaTsautse izolo, ngenkathi umshushisi u-Advocate Nhlanhla Shange, etshela inkantolo ukuthi sebeyalishintsha icala lokubulala eliwuschedule 5 ebelibekwe umsolwa, sebemthwesa icala lokubulala ngokuhleliwe.Lokhu kudide abameli bakaTsautse abafike enkantolo bemagange behlome nangencwadi efungelwe kamsolwa yecala lokubulala eliwuschedule 5 kepha bagcine becela inkantolo ukubuyela emumva bayohlela kabusha.UShange uthe uTsautse kuzomele abeke izizathu ezibambekayo, eziqinile futhi ezingejwayelekile azonxenxa ngazo inkantolo ukuthi imkhulule ngebheyili. Uthe bewumbuso bazophikisana nalesi sicelo.Imantshi uMelanie de Jager ibe isilihlehlisa icala yenza nencwadi egunyaza ukuthi uTsautse asuswe esiteshini saseSydenham, avalelwe kusona bese eyogqunywa kwesaseDurban Central.UTsautse ungene ebhokisini labasolwa egqoke itracksuit empunga efake nesifonyo esimnyama.Uthe engena enkantolo kwanemvunge yabantu abebezokweseka umndeni kamufi. Bese kungokwesithathu evela kule nkantolo uTsautse. Egcina ngoLwesihlanu olwedlule, umbuso wacela inkantolo iwunike izinsuku eziyisikhombisa ukuze uqhubeke nophenyo ngoba wawungakakulungeli ukulalelwa kwesicelo sebheyli sikaTsautse.Wawufuna kuqinisekiswe amakheli ezindawo ezimbili eSandton eGoli, naseMatatiele lapho kuhlala khona uTsautse. Amaphoyisa ayesaqinisekise amakheli ezindawo ezimbili zemizi kaTsautse KwaZulu-Natal.Ngaleso sikhathi umbuso wathi awunawo umazisi nencwadi yokuhambela amazwe kaTsautse. Wahabula nokuthi kungenzeka ukuthi uTsautse akasona isakhamuzi saseNingizimu AfrikaWawufuna nolwazi ngamabhizinisi akhe nempahla anayo futhi sasingakatholakali isibhamu esasetshenziswa kubulawa bese kuvikelwa ofakazi.",Usezobhekana nelokubulala uMlungisi Mbewana ngenhloso
"LIGCWALE umoya ibhantshi kumsakazi wesiteshi somphakathi, Imbokodo FM osungule iqembu lezepolitiki elizongenela ukhetho lukazwelonke ngonyaka ozayo.U-Alex Mdunge wethule iqembu lakhe elisha, iSouth African People’s Movement (SAPM) ngoMgqibelo eMorningside, eThekwini, lapho abebize khona abezindaba. Isolezwe ngeSonto libike ngokwethulwa kwaleli qembu elididiyele abaholi abebeyizintatheli asebelaxaze lo msebenzi bahambaa neqembu elisha. UMphathisiteshi uSandile Ngema uthe lo msakazi banqume ukumdedela ngoba imithetho yokusebenza kwemisakazo ayikuvumi ukuthi umsakazi azimbandakanye neqembu lezepolitiki.‘’Simbizile impela samchazela ukuthi ngeke sisakwazi ukuqhubeka sisebenze naye ngoba ngeke sikwazi ukuba nomuntu obuye abambe iqhaza kwezepolitiki. Simfisela okuhle kodwa ezinhlelweni zakhe anazo njengoba sesehlukene naye. Siyabonga ngamagalelo akhe abe nawo nakho konke akwenzele isiteshi ngesikhathi esekhona,” kusho uNgemaUthe nabenhlangano i-ICASA ngeke bakuvume ukuthi isiteshi sibe nomsakazi ongusopolitiki. Uqhube wathi bebengazi ngezinhlelo zalo msakazi, bethuke sebezwa kuthiwa wuyena owethula iqembu ngempelasonto edlule.UMdunge ethintwa ngodaba, ukuqinisekisile ukuthi usekhonjwe indlela ngenxa yokusungula iqembu lezepolitiki. Uthe uyayiqonda imithetho yesiteshi futhi ukwemukele ngenhliziyo emhlophe ukuxoshwa kwakhe.‘’Bengazi nami ukuthi vele akuvumelekile kodwa bengilinde isikhathi esifanele ukuthi ngibazise abaphathi bami, ngibabonge ngivalelise. Bekufanele ngiqale ngilungiselele ikusasa lami, konke kume ngomumo ngaphambi kokushiya, nakho-ke sebengibiza bengitshela lezi zindaba,’’ kuchaza uMdunge.Uthe bekufanele angene ohlelweni lwakhe ngoMgqibelo olubizwa nge-Asidlali Saturday Drive kusukela ngo-3 kuya ku-6 ntambama, okungeke kusenzeka.",Uxoshiwe emsebenzini umsakazi oqale iqembu lezepolitiki
"Lo mbono uqhamuke nomaskanda uNgiga Ndlovu waBangani Bakhe noBanganakiwe ngesikhathi kuyocelwa izinhlanhla emzini kaPhuzushukela kwaGolokodo eNkandla, izolo.Komaskanda ebebeholwa nguKhuzani Mpungose kubalwa uPhuzekhemisi, Cevuzile Mchunu, Qhoshangokwenzakwakhe, Buselaphi, Udidi Olumashoba, Ali Mgube, Umlamuli Umfana KaBuselaphi, owayengumsakazi woKhozi FM uNgizwe Mchunu nabanye.“Siyacela kuhulumeni ukuba asihloniphele lo muzi ukuze uhehe izivakashi. Lo mqondo ungifikele ngesikhathi ngiseRussia. Ngathola ukuthi abaculi bakhona bayanakekelwa futhi bayahlonishwa wuhulumeni wakhona,” kusho uNgiga. Nomfowabo kaPhuzushukela, uFana Bhengu, usishayele ihlombe isiphakamiso wabuye waphonsela inselelo uKhuzani ukuba alekelele ekwakhiweni kabusha komuzi kaPhuzushukela. “Njengoba uyi-yogurt edliwa yonke indawo, singajabula uma ngelinye ilanga ungafika kulo muzi usungcono.” UBhengu usishayele ihlombe isenzo sikaKhuzani wathi ungumculi wokuqala kamaskandi ukuhlonipha uPhuzushukela. UKhuzani uthe uzocela izinhlanhla kuPhuzushukela owasungula lo mculo. “Ngiqhubeka lapho agcina khona njengoba nami sengiba wumaskandi wokuqala ofuna lo mculo waziwe yizwe lonke,” kusho uKhuzani obephethe izimbuzi ezimbili, umnikelo wemali nesikibha esenziwe isithombe esikhulu esibhalwe ukuthi Phuzushukela. Enye imbuzi ikhishwe uBuselaphi othe usanda kuhlonishwa ngeziqu zobudokotela kulo mculo ngenxa yale ngqalabutho. UPhuzekhemisi uthe wake wahlangana noPhuzushukela ngesikhathi esasebenza njengenogada. “Wayeqopha enkampanini kaNzimande (uHamilton). Wayesemdala kakhulu futhi waze washonela e-studio,” kusho uPhuzekhemisi.UBhengu uthathe izimbuzi nesikibha wayokushisela impepho endlini. Basuke emzini kaPhuzushukela, balibhekisa elibeni beholwa wuBhengu. Omaskanda, beholwa uNgizwe, babuye bahlabelela izingoma zikaPhuzushukela basina. Ayisalanga ingoma kaKhuzani ethi Izwe ElikaKhuba. UPhuzushukela wazalwa ngoMashi 24, 1930 kodwa washonela e-studio ngoFebhuwari 22, 1985. Icwecwe lakhe lokuqala lalithi Ilanga Libalele kanti agcina ngalo lalithi Sehlule Umkhomazi. Wayenabantwana ababili bamantombazane, enye seyashona kanti enye yabhungukela eGoli. Kwakhe kuhlala izingane zabafowabo, odadewabo nabazukulu babo.",Isiphakamiso sokuhlonishwa kukaPhuzushukela
"UMQEQESHI weMamelodi Sundowns, uPitso “Jingles” Mosimane, uxwayisa amaqembu akwi-Absa Premiership ngezingqinamba asazobhekana nazo ngemva kokuthi yena neqembu lakhe beyeke ithuba lokuvala igebe esicongweni, ngokubanjwa i-Orlando Pirates.UMosimane uvumile ukuthi kube inhlanhla ngisho ukuthi athole iphuzu ngemuva kokubambana neBucs ngo 0-0 koweligi ngoLwesibili ebusuku eDobsonville Stadium, eSoweto.Yize iSundowns ibisike yadlala neBidvest Wits ngoMgqibelo kwiNedbank Cup kodwa iPirates eyakhe amathuba angcono okuwina umdlalo, nabadlali bayo bebebukeka beyiqemane kunabeSundowns ikakhulukazi esiwombeni sesibili.“Siqale kahle impela kodwa bekusewumfutho wokuthi besidlalile ngempelasonto. Esiwombeni sesibili besisenkingeni ngoba yilapho bese kuqala khona kuvela izinkinga ezizoza nale ndlela entsha yokudlala (kaningi eduze nendlela yokuziziqesha iyinkinga kwiBio Bubble).“Yebo isimo esibhekene naso sonke lesi kodwa kusemqoka ukuthi ngiwaxwayise amanye amaqembu ukuthi angalokothi abuswe umphumela, kumbe indlela yokudlala emdlalweni wokuqala ngoba kowesibili kulapho kuvela khona ukuthi lesimo esidlala ngaphansi kwaso asijwayelekile,” kusho uMosimane.Uqhube wathi: “Akekho ongabonanga ukuthi iPirates ibingcono kunathi esiwombeni sesibili ngoba ibingakhandlekile (kwazise ibingadlali ngempelasonto). Besithwele kanzima impela nje. Lokhu kufanele kube isifundo nakwabasazolandela.“Ngesikhathi sekhefu kunabadlali bami abese bengincenga ukuthi angibaphumuze ngoba imisipha isivutha, okuyinto engingayichaza ngokuthi ifike nalesi simo esidlala ngaphansi kwaso.“Ngiyalamukela leli phuzu ngoba besibhekene neqembu elinzima ngendlela emangalisayo. Kusekude phambili!“Ubani owaziyo mhlawumbe leli phuzu lanamuhla liyosiweza ekugcineni.”Amaqembu ePremier Soccer League abuyele enkundleni ngemuva kwezinyanga ezine ibhola limile ngenxa yeCorona. Lokhu sekuphoqa ukuthi imidlalo icinane kuphuthunywa ukuthi kusongwe isizini ka-2019/2020. UMosimane uthe izinkinga zokudlala ngaphansi kwalolu hlelo zimphoqe ukuthi enze into angayijwayele ehlakaza isikimu asuke eqale ngaso.“Inkinga yethu enkulu kulo mdlalo ibisesiswini. Laba abawuqalile umdlalo bekumele ngibaphumuze kwazise bebedlalile nangoMgqibelo. Laba engibafakile bengizama ukuvala ngabo ngoba bekucacile ukuthi iPirates iyageleza maphakathi nenkundla.“Ngiyabazwela abasazobhekana nala maqembu esengidlale nawo. Anzima ngendlela emangalisayo ngakho imiphumela engiyithole kuyona yomibili le midlalo ngiyayamukela ngenhliziyo emhlophe,” kusho uMosimane.Kusasa iSundowns izodlala neHighlands Park koweligi eDobsonville Stadium ngo-6 ebusuku.",Uxwayisa ngesimo semidlalo esingajwayelekile
"IKHEHLA elineminyaka engu-76 lakwaNqetho eHillcrest, likhalelwe ngamasongo kaSigonyela namhlanje ekuseni ngemuva kokudubula amaphoyisa abezoliphenya.Ngokusho kokhulumela amaphoyisa aKwaZulu-Natal uCaptain Nqobile Gwala, leli khehla elisagodliwe igama lalo livele ladedela intululwane yezinhlamvu ngesikhathi amaphoyisa esazethula kulo.“Amaphoyisa abethungatha umuntu osolwa ngokubulala. Athe esathi ayazethula kule ndoda yavele yadubula ibhekise emaphoyiseni maqede yabaleka.”Uthe kulesi sigameko kulimale iphoyisa eligcine liphuthunyiswe esibhedlela kukubi.“Kuvulwe icala lokuzama ukubulala. Umsolwa ubefunelwa icala lokubulawa kukaMnuz Sibusiso Bhengu (32) okusolwa ukuthi washaywa, waboshelwa ngemuva evenini maqede wahudulwa ngayo. Wabe esephuthunyiswa esibhedlela lapho afike washonela khona.”Yize ebengasaphelele, amaphoyisa aqhubekile nokuthungatha umsolwa, aze amthola ngemuva kokudubulana nawo.“Le ndoda utholwe nesibhamu sohlobolwe-9 mm okukholakala ukuthi sisetshenziswe ngesikhathi idubula nezinhlamvu eziwu 37. Izobekwa icala lokubulala, elokuzama ukubulala, elokutholakala nesibhamu nezinhlamvu.Uzovela eNkantolo yeMantshi yasePinetown khona maduze.UKhomishana wamaPhoyisaKwaZulu-Natal uMajor General Bheki Langa uwatuse kakhulu amaphoyisa ngokusebenza ngokuzikhandla ukuze kuboshwe umsolwa.Kwenzeka lesi sehlakalo nje, amaphoyisa aseHillcrest aphinde abopha abalisa abane ngamacala ahlukahlukene okubalwa kuwo elokushaya ngenhloso yokulimaza.Abasolwa ababoshiwe bayiswe esiteshini samaphoyisa eHillcrest ukuze bayotoka bese bebekwa amacala ngaphambi kokuvela eNkantolo yeMantshi ePinetown ngoMsombuluko.Khonamanjalo nasehostela eGlebe kuboshwe abasolwaabawu-40 izolo ngokuthinteka ohideni lwamacala okukhonakuwo nelokuzama ukubulala, ukusabisa umphakathi, ukushaya ngenhloso yokulimaza, ukulimaza impahla, ukudayisa utshwala ngaphandle kwemvume, ukubhadanywa nezidakanyiswa nokutholakalanezibhamu ezingekho emthethweni.Ingxenye yababoshiwe izovela eNkantoloyeMantshi eThekwini ngoMsombuluko.",Ikhehla lidubule iphoyisa liboshwa
"USIZO lwePremier Soccer League (PSL) kwiMamelodi Sundowns ngenxa yama-quarter final eCAF Champions League okumele (iDowns) iwadlale ngo-Ephreli lungase luthwalise kanzima i-Orlando Pirates esembangweni wesicoco seligi ye-Absa Premiership.Uhlelo olusha lwePSL lukhomba ukuthi iPirates isizokwamukela iDowns e-Orlando Stadium, ngoMsombuluko ngo-Ephreli 1. Ngokwe-website yePSL umdlalo obekumele ube ngo-Ephreli 27 ususondeziwe.Umdlalo iPirates obekufanele ibuye ngawo ekhefini lemidlalo yeFifa neBlack Leopards ngeke usaba ngoMashi 29 kepha usuzodlalwa ngo-Ephreli 10.Nakuba kunjalo kodwa iligi ibingakasho lutho ngomdlalo weSundowns neSuperSport United okufanele udlalwe ngo-Ephreli 7. Ngaleyo mpelasonto iSundowns izobe ibhekene ne-Al Ahly yase-Egypt kwi-quarterfinal yeChampions League.I-PSL iphoqeleke ukuthi yenze lezi zinguquko ukusiza iDowns ukuthi ihlele kahle uma seyenza amalungiselelo ale midlalo emqoka. Okuyimbangela yalokhu ukuthi i-quarter final ingawo u-Ephreli kanti uma idlula kwi-Al Ahly ne-semi final ingenyanga efanayo.ISundowns ezihola phambili kwi-log ishiya iPirates ngamaphuzu amathathu. La maqembu asele ngomdlalo owodwa kwamanye. Okwenza lokhu kubukeke sengathi kuzothwalisa kanzima iPirates ukuthi njengoba idlala ngo-Ephreli 1 inomdlalo omqoka ngendlela efanayo futhi ngo-Ephreli 6 neBidvest Wits.Womabili amaqembu iPirates okumele idlale nawo asembangweni wesicoco nayo (iPirates). Uma iPirates iwina ngoMsombuluko ozayo ingazithola isilingana ngamaphuzu neDowns. Lokhu kungayibeka endaweni enhle uma inqoba kwiWits ngoba ingavula igebe lamaphuzu amathathu esicongweni.Okungaba yinkinga kwiPirates ukukhala ngaphansi kwiSundowns. Lokhu kuzobenza baye kwiWits bexhamazela okuyinto engabanika enkulu inkinga.Njengamanje iWits isendaweni yesibili. Ingcono ngephuzu kwiPirates kodwa isidlale owodwa ngaphezulu kwesibalo esidlalwe yiBucs.Akungabazeki ukuthi umqeqeshi weBucs uMilutin Sredojevic uzofuna ukuzibambela amaqembu abanga nawo.",Uhlelo lwePSL oluzosiza iSundowns
"USHAQEKILE umshayeli wetekisi waseThekwni ethola umbungu etekisini abeyishayela okungaziwa ukuthi ushiywe ngubani.Imenenja yerenki yaseChesterville esenkabeni yeTheku, uMnuz Mbusiswa Madlala, uthe izolo ekuseni umshayeli wetekisi uthathe abagibeli njengenjwayelo kule renki ebheke eMbilo kanti endleleni babe sebekhala ngephunga.Umshayeli wetekisi, uMnuz Mondli Ncube, uthe abagibeli bebekhala ngephunga ebelingabekezeleleki ngaphakathi etekisini nokuthe ngesikhathi sebehlile bonke etekisini wabe esehlolisisa itekisi ukuze athole ukuthi yini ebinuka.UNcube uthe ubone uplasitiki omnyama ngaphansi kwesihlalo setekisi wazitshela ukuthi unenyama kodwa uthuke woma ngesikhathi ewuvula ebona ukuthi yingane.“Ibigoqwe ngamaphephandaba yafakwa koplastiki ababili. Owokuqala ubunegazi,” kushouNcube.Ingane itholakale isishonile.UMadlala uthe kuqale kwaziswa yena njengomuntu olawula irenki babe sebeshayela amaphoyisa ucingo bewazisa ngalolu daba.Ngokusho kukaNcube kusolakala ukuthi umbungu ubekwe ngeSonto ntambama kanti bekungelula ukuthi awubone ngoba uma amatekisi eseqedile ukusebenza ahlala erenki futhi akekho obhekayo ukuthi yini esele etekisini njengoba abasizi babashayeli bengasekho.Uveze ukuthi amaphoyisa aseMontclair afikile ezothatha umbungu kodwa amaphoyisa esifundazwe awakuqinisekisanga ukuthi kukhona icala elivuliwe njengoba ebike ukuthi awazi lutho ngalesi sigameko.UNcube uthe lesi sehlo simhlukumeze kakhulu emoyeni njengoba bekunzima ngisho ukusebenza ngemuva kokuthola umbungu.",Uhlukumezekile umshayeli othole umbungu etekisini abeyishayela
"UMISIWE emsebenzini uthisha waseLusikisiki, e-Eastern Cape osolwa ngokudlwengula umfundi oneminyaka eyisithupha waseMkhoto High School.  UMnyango wezeMfundo uveze ukuthi lothisha umiswe okwesikhashana ngoLwesibili. Okhulumela uMnyango wezeMfundo uMnuz Loyiso Pulumani uthe lothisha ugcinwe esitokisini ngemuva kokuba umthombo ongadalulwanga igama, uputshuze lezi zinsolo zokudlwengula. “UMnyango ukhiphe umyalelo wokumisa lothisha emsebenzini ngokumgcina esitokisini,” kuchaza uPulumani.  UPulumani uveze ukuthi bazophenya kabanzi ngalolu daba njengoba kuzolandelwa imigudu efanelekile yokuqondisa izigwegwe. UPulumani uthe kuzolandwa ukhomishana kwi-Education Labour Relations Council (ELRC) ukuba asingathe lolu daba. “UMnyango uzonikezela ngolwazi nobufakazi obumqoka kwi-ELRC kanye nombiko wophenyo ogcwele, ezinsukwini ezimbili ezilandelayo. Ngenxa yobukhulu balezi zinsolo, uMnyango uzokwenza isiqinisekiso sokuthi ukuboshwa kukathisha ngeke kuliphazamise uphenyo. UMnyango uzofaka isicelo kwiSouth African Police Services ukuze icala lizoqulwa esiteshini samaphoyisa noma enye indawo lapho lingaqulwa khona,” kuchaza uPulumani.UPulumani ugcizelele ukuthi uMnyango usuhlinzeke abafundi nothisha besikole ngosizo lokululekwa ngokwengqondo. ",Umisiwe uthisha osolwa ngokudlwengula umfundi (6)
"MBALI KHANYILEINYUNYANA yamaphoyisa nojele igxeka uMnyango wezokuHlunyuleliswa kweziMilo,  ngokushaya indiva inkinga yabasebenzi balo mnyango abalala neziboshwa.Ukungagculiseki kwale nyunyana kulandela isigameko sakamumva sokumiswa kukajele wesilisa eWestville, okuthiwa ubanjwe ezitika ngocansi nesiboshwa sesifazane.Ujele okubikwa ukuthi umiswe ekuqaleni kwale nyanga, uyaphenywa.UNobhala wePolice and Prisons Civil Rights Union ( Pop Cru)  KwaZulu-Natal, uNksz Nthabeleng Molefe, uthe bayawugxeka umkhuba wokwanda kwezigameko zokuya ocansini phakathi kwabasebenzi bomnyango neziboshwa.“Lo mkhuba ubeka impilo yojele neziboshwa engcupheni njengoba lezi zigameko zivamise ukusabalala kulo lonke izwe. Umnyango kumele ubheke izinhlelo zokulwa nale nkinga, ukuze ojele neziboshwa baqondisise inhloso yokuhlumuleliswa kwezimilo. Sikholwa wukuthi singalibamba iqhaza ekufundiseni wonke umuntu ngokubaluleka kokuziphatha emajele,” kubeka uNksz Molefe.Okhulumela uMnyango wezokuHlunyuleliswa kweziMilo esifundazweni, uMnuz Thulani Mdluli, uthe  bamatasa nophenyo mayelana nalesi sigameko.“Lezi zinsolo zithunaza isithunzi somnyango futhi ngeke siwubekezelele umkhuba wojele abathandana neziboshwa. Uzothathelwa izinyathelo ezinzima ujele uma uphenyo luveza ukuthi uphule imigomo ebekelwe bonke abasebenzi bomnyango,” kubeka uMdluli.Ngenyanga edlule, Isolezwe libike ngokusabalala kwe-video ezinkundleni zokuxhumana, eyayinojele owayezitika ngocansi nesiboshwa,  kwelinye lamahhovisi aseNcome.Ujele wesifazane ugcine ngokuthi axoshwe nomunye uzakwabo wesifazane,  owamdedela ukuthi asebenzise ihhovisi nesiboshwa sesilisa.Isiboshwa esakhishwa kuleli jele, sayogcinwa kwelinye, kubikwa ukuthi saphucwa amagunya.",Kugxekwa umnyango ngocansi kojele neziboshwa
"NJENGOBA ukuhushula isisu kuyinto esemthethweni eNingizimu Afrika, kulula kumuntu wesifazane ukunquma ukuthi akhiphe isisu ngisho engavumelananga nathandana naye. Yize kunjalo, ongoti besintu bathi akumabhadi kuyafiwa kwabesifazane abahushula izisu ngases.Bakhuza nanomkhuba wokufuna ukuhlawulwa yisoka kowesifazane osuke ehushule isisu.Isigameko sakamuva sentokazi yaseSiphingo, uNomfundo Ngcobo (21), osola isoka lakhe eliwumculi wowokholo, uDumi Mkokstad ngokumkhiphisa isisu maqede ayilaxaze, kuvukuze lesi sexwayiso kulabo ngoti bamasiko.UDkt V.V.O Mkhize, uthi alikho isiko elivuna ukukhishwa kwezisu.Uthi owesifazane okhokhelwa inhlawulo nogezwayo ophuphunyelwe yisisu, hhayi osuke esikhiphile.“Umuntu okhiphe isisu usuke efana nobulele, ngakho ayikho into okumele umfana amgezele yona.“Uma kufika isikhathi lapho ehlushwa ingane ayikhipha, kufanele agezwe wumndeni wakhe ukususa lelo thunzi.“Ngokwesintu, sikholelwa ukuthi umphefumulo usuke usaphila ngokomoya, yingakho uthole omunye umuntu esenenkinga yengane ayikhipha.“Ngokujwayelekile uma ingane ike yahlala esiswini yase ishona, iyaba yithunzi kunina iphazamise nezinto zakhe kudingeke agezwe,” kusho uMkhize.Eqhuba uthe noma ukukhishwa kwezisu kungeyona into ehambisana nesintu namasiko, kodwa noyise wengane uma esazi ukuthi intombi yakhipha isisu kumele agezwe.UMkhize uthi ingane ayigcini ngokuhlupha unina owayikhipha kuphela kodwa noyise imbala ziyama nse izinto zakhe kuyingane ehluphayo.“Nowesilisa kusuke sekufanele abakubo bamgeze bamsuse ithunzi elimnyama uma esazi ukuthi kunentombi eyakhipha isisu.“Uma wayengazi noma babevumelene, kuyefana ngoba usuke esewubaba wengane engasekho emhlabeni,” kusho uMkhize.Ungoti wokuhlolwa kwezintombi kuleli uDkt Nomagugu Ngobese naye uhambe emazwini kaMkhize.UDkt Ngobese uthi uma umuntu kade eyintombi bese ekhulelwa, kusuke kufanele isoka lihlawule kodwa hhayi okhiphe isisu.“Kuzozwakala kabi kodwa kuyiqiniso ukuthi busuke bungekho ubufakazi bokuthi ubeqala ukukhipha isisu owesifazane owenze lokho.“Umuntu okhiphe isisu ufana nobulele ngeke afaniswe nomuntu ochithekelwe isusu okumele agezwe. Yingakho samasha ngesikhathi kuphasiswa ukuthi amantombazane avumeleke ukukhipha izisu kuleli.“Akungadlalwa ngabafana uma intombazane ikhiphe isisu. Kusuke kuyisinqumo sayo akukho okumele umfana akuhlawule noma akugeze,” kusho uDkt Ngobese.Ephetha uthe intombi ephunyelwe yisisu okusuke kufanele isoka liyigeze, ligeze umuzi kayise bese ligeza nezintombi zendawo ebihlolwa, nakhona uma eyithole iyintombi nto.Esinjani isisu esihlawulwayo nesigezwa umfana?UMkhize uveze ukuthi uma owesifazane ekhulelwe ingane isese siswini kufanele umfana aziveze kubo bese ehlawula ngokuyikhulelisa. Inhlawulo yokuqala eyokugeza umuzi wakubo ntombi.Aphinde ageze izintombi ezikhula nalo wesifazane. Emva kwalokho bese kungena nezinye izinto njengokhokha ezinye izinhlawulo okubalwa neyengane.Lokhu kuthiwa kuyenziwa noma ngabe ingane ayisaphilanga ngenxa yezimo ezithile.Ngeyiphi intombi efanelwe ukugezwa isoka noma ikubo kasoka?Kuthiwa uma isoka bese laziwa kubo kantombi selike lavela nokuncane lahlephula ilobolo lifanele ukugeza intombi.Lokhu isoka likwenza ngembuzi futhi ligezwe ndawonye nowesifazane ngoba bobabili imindeni seyababika emsamo njengomakoti nomkhwenyana.Umehluko ukuthi kugezwa isisu esiphuphumile hhayi esikhishiwe.Uma kulungiswa inkinga yesisu esakhishwa kwenziwa njengale ndlela engenhla.",Okhiphe isisu ufana nobulele - VVO Mkhize
"SENYUKELE kwabangu-25 isibalo sabamabhizinisi ababoshwe ngezinsolo zokwenyusa ngokweqile intengo yokudla nokwephula imigomo kathaqa KwaZulu-Natal.Lokhu kudalulwe uMnyango wezokuThuthukiswa koMnotho ezokuVakasha nezeMvelo esifundazweni.Okhulumela lo mnyango uMnuz Ndabezinhle Sibiya, uthe sebethole izikhalo eziningi emnyangweni mayelana nokukhushulwa ngokumangalisayo kwentengo yokudla ngalesi sikhathi kanjalo nokuvalelwa kwezisebenzi ngaphakathi ezindaweni zokusebenza zihlale khona, zingayi emakhaya. Kusolwa ukuthi lo mkhuba wenziwa ngabaqashi ngenhloso yokukhiqiza impahla eningi kanti abanye abasebenzi abanazo izimvume zokusebenza kuleli. Kuthiwaezinye zezinkampani aziklelisiwe ngaphansi kwalezo ezenza imisebenzi ebucayi.Esigamekweni sangoMsombuluko kuboshwe abangu-10 abangabokufika kuleli nemenenja uMnuz Ramsamy (esingenalo igama lakhe) abasebenza ebhizinisini elisabalalisa ukudla iTrade Port Distribution Centre, nabavele eNkantolo yeMantshi yaseVerulam izolo.Okhulumela uPhiko lwezokuShushisa KwaZulu-Natal uNksz Natasha Kara, uthe uRamsamy uthole ibheyili kwathi bonke abokufika bagcinwa ezitokisini ukuze kuphenywe ngemibandela yokubanikeza ibheyili.Uthe babhekene namacala okungena kweleli zwe ngokungemthetho nokwephula imigomo kathaqa kanti bazobuyela enkantolo ngoMeyi 4, nonyaka.USibiya uthe ngaphandle kokuthi abaqashi baphula imigomo yokuvalwa thaqa kwezwe ngenhloso yokulwa nokubhebhetheka kwegciwane i-Corona, kodwa baphinde babeke impilo yezisebenzi engozini.“Sithole imibiko ngezinsolo zokuthi kukhona izisebenzi ezilala zibe ngamaqeqeba ndawonye, okuphambene nemigomo kathaqa ephikisana nokusondelana ngokweqile kwabantu,” kusho uSibiya.Uthe bazokwenza isiqiniseko sokuthi zonke izikhalo ezifinyelela emnyangweni zithathelwa phezulu futhi kubhekwa nalabo abaphula umthetho. Kuphinde kwatholakala nesibhamu esingekho emthethweni. Ngesonto eledlule kwesinye isigameko esingaqinisekiswanga, amaphoyisa agasele kwenye yamafemu esebenza ngendwangu KwaSithebe eMandeni, afike akhipha izisebenzi ebezivalelwe ngaphakathi ngemuva kokulunywa indlebe wumphakathi.",Kuboshwe abaqashi abephula ekathaqa
"NGICELA ukuqala ngokudlulisa amazwi enduduzo emndenini kaMuzi Sibiya obengumgcinimafa wesigungu semisakazo yomphakathi, iNational Community Radio Forum (NCRF).USibiya, obengumnikazi woMgungundlovu FM, kuthiwa ushone ngoLwesine nokusolwa ukuthi uhlaselwe yisifo senhliziyo.Ukushona kukaSibiya kungikhumbuze uBhekisisa Ngcobo odlule emhlabeni kuqala u-2021 ngenxa yokugula.UNgcobo ubengumnikazi nomphathi wesiteshi somphakathi esizinze eMelmoth, iZululand FM.IZululand FM yisiteshi engisazi kahle ngoba ngikhulele oLundi lapho esasizinze khona ngaphambi kokuya eMelmoth. Bengijwayele ukuya khona ohlelweni lukaDJ Priest, siyodlala khona ngoba ngaleso sikhathi nganginguDJ.Kwakuyinkundla yokuqhakambisa amakhono asoLundi. Kungagcini nje lapho kodwa nokwazi nje ngezindaba zomphakathi esiwakhele, besilalela yona iZululand FM.Iziteshi zomphakathi zibaluleke lapho-ke uma ziyenza ngendlela into eziyidalelwe ngoba zazisa umphakathi eziwusakazelayo ngezinto ozithinta wona ngqo. Ngike ngizizwe nje ezinye sezizitshela ukuthi zincintisana neziteshi ezisakaza izwe lonke, sezifuna ukukhuluma ngezinto ezingamthinti umuntu oseduze nalapho sisakaza khona.Kuthe uma iZululand FM isithuthele eMelmoth, yafika yaba wusizo olukhulu emphakathini wakhona nakumasipala obuyisebenzisa ukudlulisa imiyalezo onayo emphakathini.Ngiphatheke kabi ngidlula ngakhona muva nje, ngithi ngifaka u-97.0 FM, engazi ukuthi yilapho ngithola khona lesi siteshi kodwa ngayizwa ihlohloza.Ngizwe engathi inkinga ikwilayisensi yayo yokusebenza. Lokhu kufanele ukuba yinto ebuhlungu emphakathini obusakazelwa yiZululand FM. Kungagcini nje lapho, nabasebenzi bayo nabasakazi abasakhula abebethola ithuba lokufunda kabanzi ngomsakazo, bayashayeka.Ngiyakholwa ukuthi ukuba khona komuntu ofana noMdonso Ngcobo obesebenza khona kulesi siteshi kodwa wagcina esekuKhozi FM, bekubagqugquzela kakhulu ukuthi nabo ngelinye ilanga ithalente labo liyonakwa basebenzele iziteshi ezithathwa njengezinkulu.Kumele kube khona imizamo yokuthi lesi siteshi singafadalali ngokuhamba kukaNgcobo. UMdonso ngenhlanhla ubengahlukani nomfowabo. Ngiyakholwa ukuthi kukhona amfundise khona ngokuphathwa kwesiteshi, ngakho kuzomele azame ukusivusa ungapheli umlando waso nowomfowabo. Ngenhlanhla bakhona nabangani bakaNgcobo njengoSandile Ngema ophethe iMbokodo FM noLucky Dlamini weVibe FM abangamsiza.NakuMgungundlovu FM, nginethemba lokuthi ngeke kube khona ukuphazamiseka ngenxa yokuhamba kukaSibiya.Imisakazo yomphakathi ineqhaza elikhulu elidlalayo emiphakathini ngakho kumele ingashabalali.Ungangibhalela [email protected], kwiTwitter @fanelebengu noma kwiFacebook Fanelesibonge Bengu",Kumele ivuswe kabusha iZululand FM
"ULusanda Beja wodumo lwengoma ethi Jesu Lidwala usethatha ngokuthi kwakungakabi yisikhathi sakhe ukugqama emculweni ngesikhathi ehlulwa kuma-Idols ngo-2016. Waphuma esakwiTop 16 eseshiye umsebenzi wokuba yiMarketing Assistant, wayohlala eGoli enzela lo mncintiswano.Ubengaqali ukuphoxeka emncintiswaneni njengoba aqala kowethelevishini i-I Want To Sing Gospel ngo-2008 waphuma kwiTop 7.“Ngifundile ukuthi kuhle ukulinda isikhathi sikaNkulunkulu. Sonke lesi sikhathi ngizama emculweni ngangingazi ukuthi nginobizo. Ngaqala ukunaka uma ngicula abantu bethi bayathinteka, kwenzeka okuthize empilweni yabo,” echaza.Ingoma asedume ngayo eculwa nasemasontweni, iphume ngonyaka odlule.Naye usamangala indlela edume ngayo kodwa uthi kwabonakala ukuthi iqale ikhalise yena esayibhala.“Ngangizihambela ngishayela imoto ngesikhathi ngifikelwa yile ngoma. Ngayicula kodwa uma sengifika kula mazwi athi Jesu Lidwala, bengivele ngikhale.“Kwaphela amasonto amabili ngayethula kwengicula nabo, kwehla umoya ungcwele sizilolonga.“Saqopha i-video eyagcina isabalale ezinkundleni zokuxhumana,” kusho uLusanda.Yize kuyile ngoma emenze waduma, uthe ubevele engayekile ukucula emuva kokuhluleka emincintiswaneni. Wasungula inkampani yakhe yokuqopha iBeja Music ngo-2010, waqopha i-albhamu ethi Revelation of Grace ngo-2013.Wabuye wenza isingili ethi Uzokuphendula ngo-2016. Ubuye wasungula i-International Gospel Festival ngonyaka odlule, ayenzela eCape Town ahlanganise bonke abaculi.Akazisoli ngokuyeka umsebenzi yize ethi kwake kwaba nzima ngoba wayondla nasekhaya. Indlela amatasa ngayo umenywa zonke izimpelasonto emicimbini ehlukene. NgoJulayi 27 uzoba ezokwethula i-albhamu ephelele enengoma adume ngayo eDurban Christian Centre, eThekwini ehambisana nabanye abaculi. Omunye wabo ngunina, uNkk Dideka Beja, ozoba umculi wokuqala azomkhipha ngaphansi kwenkampani yakhe maduze.ULusanda uthe uyise washona ngo-2005 kusha indlu, esezogcotshelwa ukuba umfundisi. Bobabili omkhulu bakaLusanda babengabefundisi futhi noyise ubecula. Udabuka eGugulethu, eCape Town.",Owokholo ukhaliswa yingoma yakhe
"MHLELI: Ngithi angicele isikhala ngiphawule ngomyalezo wemenenja yoMkhandlu weTheku kwiSolezwe langoFebhuwari 14 mayelana nokwakhiwa kwemijondolo emhlabeni kaMasipala weTheku.UMnuz Nzuza ngiyavumelana naye uma ethi kusuka ngo-1994 umkhandlu sewakhe izindlu eziningi eThekwini noma ke ngingeqinise ngesibalo asishoyo sezindlu asebezakhile kodwa kukhona lapho engidideka khona. Angiqondi kahle uma ethi kunezinhlangano zomphakathi nezepolitiki ezibhebhezela abantu ukuthi badle umhlaba kamasipala.Empeleni imenenja ithi kunomthetho i-Occupation of Land Act 19 ka1998 ovimba ukudliwa komhlaba kamasipala ngokungemthetho. Nginenkinga yokuthi lo mthetho usebenza nini, kobani futhi kanjani?Lapha nje eLamontville sibone ngaphesheya komfula uMlazi kuvumbuka imijondolo yaqanjwa negama kwathiwa yiMegavillage. Ilapha ku-Ward 74. Sithe sisabheke labo nogada bakhe ukuthi bazofika badilize njengoba esho sabona wona belu umkhandlu usubafakela amanzi nogesi. Saxakeka sikhumbula lo mthetho akhuluma ngawo. Baba uNzuza ngabe bona babebhebhezelwa wubani?Yebo umthetho niyawuqinisa akuphikiwe. Kodwa umbuzo uthi la madoda eqembu elibusayo adla izindlu esezakhiwe zomxhaso niwabopha nini njengoba usipha izibalo zesenibabophele ukudla umhlaba kamasipala? Ungasisiza usiphe leso sibalo senibabophile noma ke asebevele besezikhindini njengoba kade la madoda awuqala lo mkhuba? Ngabe isandla somkhandlu wakho siqine nganxanye, kukhona abavunyelwa ukuphula umthetho?Okunye futhi kunabantu abaningi abahlala emijondolo engemuva kwezindlu zasemakubo emalokishini umkhandlu wakho ongenandaba nabo noma bekhala kangakanani. Bona bakhelwa nini izindlu?ELamontville",[IMIBONO] Umthetho usebenza kanjani koweTheku?
"Abaqokiwe bamenyezelwe izolo ebusuku emcimbini obuse-Alberton Civic Centre, Ekurhuleni.Lo DJ ohlonishwa umhlaba wonke uqokwe emunxeni we-Album of the Year, Male Artist of the Year, Best Dance Album, Collaboration of the year kabili.Le miklomelo izobe igubha iminyaka engu-25 yasungulwa kulo nyaka. Izosingathwa eSun City, eNorth West ngoMeyi 31, ize isongwe ngoJuni 1.Abaqokwe emunxeni weRecord of the Year bazomenyezelwa ngokuhamba kwesikhathi.Eminye iminxa efingqiwe ime kanje:Male Artist of the YearAnatii - IYEZABlack Coffee - Music is KingNakhane - You will not dieSjava - UmqheleThokozani LangaIyabuza IndunaAlbum of the YearBlack Coffee - Music is KingBlack Motion - Moya Wa TaolaSjava - UmqheleVusi Nova - Manyan-nyanZonke - L.O.V.EBest Dance AlbumDJ Fistaz - Mixwell SummerSun-El Musician - Africa To The WorldMobi Dixon - 10 Steps ForwardBlack Coffee - Music is KingBlack Motion - Moya Wa Taola",UBlack Coffee eminxeni eminingi kumaSama
"UKUBE umqeqeshi weMamelodi Sundowns ungumculi kaMaskandi mhlawumbe igama elimfanele yileli elithi “iS’çhomane”.Kwalile kuMosimane ukwamukela ukuthi iqembu lakhe lihlulekile ukuvikela isicoco se-Absa Premiership libanjelwa ekhaya yiMaritzburg United ngo 2-2 eLucas Moripe Stadium ngeledlule.Umphumela namagalelo eBidvest Wits eshaye iPolokwane City ngo 2-0 eBidvest Stadium, kuqede konke ukuqagela nokushaya izibalo ngokuthi sizoya ngakuphi isicoco seligi kule sizini.Esikhundleni sokuthi uMosimane abongele iWits ngokudla umhlanganiso, noma-ke agxile ekutheni iqembu lakhe libanjwe kanjani yi-United, uthe alikho iqembu elizodlula lokhu okuzuzwe yiSundowns kule sizini.Ephawula ngemuva komdlalo ubonge kancane iWits ngesicoco, wase egcizelela kwelokuthi alikho iqembu elingaqhathaniswa namaBrazilians.“Ngiyaziqhenya kakhulu ngeqembu lami. Namanje sisesembangweni wokuqeda endaweni yesibili kwi-log. Sesidlale cishe imidlalo ewu-56. Ngeke usiqhathanise namuntu, akekho ongakhuluma.“Ngeke uthi ugijima kwiComrades Marathon namhlanje bese kuthi ngesonto elizayo ungihlule kwiTwo Oceans bese uthi ungcono, ekubeni ubuhlezi uziqeqesha ngesikhathi mina ngigijima. Hhayi, ayisebenzi kanjalo. Kumele uqhathanise ama-aphula nama-aphula. Kufanele ugijime umjaho ofanayo nami bese siyakhuluma-ke. Siwine iChampions League neSuper Cup, okuyizicoco ezinkulu,” kusho uMosimane.UMosimane sekuwumkhuba wakhe ukuchoma ngempumelelo yeSundowns engeke ingatshazwe. Ngesikhathi iSundowns ishaywa yiWits ngo 3-0 kowamanqamu weMTN 8, uMosimane wathi amanzi amancane lawo bona babheke izinto ezinkulu njengokudlala kuFifa Club World Cup neSuper Cup.Uphinde wakhwela wadilika kwi-United eyisola ngokuhlala emuva.“Lena yindlela elula yokuqeqesha abadlali, uthi hlalani emuva nilindele iSundowns ize kinina. IPirates kuphela edlala ibhola. NoDan (Malisela kuChippa United) uyawuvula umdlalo,” kusho uMosimane.Ngaphambi komdlalo ukuvezile ukuthi ukube iPirates neSundowns abenzanga kahle ngabe iWits ayilitholanga ithuba lokubhekana ne-Al Ahly.IWits ikhishwe yi-Al Ahly yase-Egypt esigabeni sokuhlungela amaqoqo kwiChampions League yalo nyaka.",Kunzima kuMosimane ukwamukela ukuhluleka
"UXOLISE kusihlalo wePremier Soccer League (PSL) ne-Orlando Pirates uThandani Ntshumayelo owehliselwe isigwebo sokutholakala nesidakamizwa i-cocaine egazini lakhe eminyakeni emibili edlule.UNtshumayelo (28) ugcine enikezwe isigwebo seminyaka emibili sisuka kwemine ngemuva kokuthi efake isicelo sokuphikisa isigwebo ayesinikezwe yiSouth African Institute for Drug Free Sports (SAIDS).Njengoba uNtshumayelo ebesevele ehlale iminyaka emibili engalithinti ibhola, ukuphuka kwesigwebo kusho ukuthi usengabuyela enkundleni.NgoLwesibili ebusuku okumenyezelwe ngazo lezi zindaba, ufake i-video ekhasini lakhe le-twitter exolisa.“Ngifuna ukuphinde ngixolise kusihlalo wePSL * -Irvin Khoza naseqenjini lami lakudala i-Orlando Pirates nakuwona wonke umndeni kanobhu-tshuzwayo,” uyivale kanje inkulumo yakhe uNtshumayelo.Ngesikhathi uNtshumayelo emiswa, inkontileka yakhe nePirates yanqanyulwa isasalelwe wunyaka.Lo mdlali oke wadlala nakwiSuperSport United uthe ufundile emaphutheni akhe.Walivuma icala lokuthi wayidla eyazi i-cocaine ekade esephathini edudene nabangani bakhe. Wathi wadonsa olayini abathathu balesi sidakamizwa abasihogelayo abasisebenzisayo.Kuvele ukuthi elinye iphuzu elibekwe abebemumele ngesikhathi kudingidwa eyokwehlisa isigwebo, wukuthi wakwenza lokhu ngesikhathi sakhe, hhayi esiqondene nomdlalo.Yena wahlolwa ngoJanuwari ka-2016 iPirates idlala nePlatinum Stars koweligi ngoJanuwari 9.“Ngifuna ukuqala ngokubonga umndeni wami, abalandeli neNingizimu Afrika ngokuma nami kule minyaka emibili ebinzima. Ngiyabonga kakhulu ngaleli thuba lesibili ngoba sengizokwazi ukwenza into engiyithandayo, ukudlala ibhola nokunakekela umndeni wami. Ngifundile emaphutheni futhi ngiyathembisa ukuthi ngeke ngiphinde nginenzele phansi. Ngifisa ukuba yisibonelo esihle,” kusho uNtshumayelo.Isikhulu se-SAIDS, uKhalid Galant esiqinisekise izindaba zokwehliswa kwesigwebo sithe: “Ngesikhathi sikhuluma uThandani ukhombise ukuthi ungumuntu ofundile emaphutheni akhe. Ngiyethemba ukuthi uzoqhubeka nokuhlala emnene.”",Kuphuke isigwebo waxolisa uNtshumayelo
"MINENHLE MKHIZE noMTHOKOZISI MNCUSENI‘K ULE MINYAKA engu-99 ezayo uma inkosi isangigcinile umqeqeshi weJomo Cosmos kuyobe kuyimina lo, uJomo Sono,” usho kanje ezishaya isifuba umqeqeshi nosihlalo weZenkosi u-Ephraim “Jomo” Sono ngemuva kokugencwa kwazo izembe ngoMgqibelo.Le nkulumo ebigcwele ukuzethemba kodwa kusobala ukuthi iphelezelwa wumunyu nendumalo ikucacise kwahlala obala okwekati elimhlophe ehlungwini ukuthi eyokudedela izintambo zokuqeqesha iqembu lakhe yinto angayiphuphi ngisho ebusuku uSono.ICosmos isiphenduke iyoyo ku-Absa Premiership. Kule minyaka eyisishiyaga-lombili edlule eZenkosi sezigawulwe yizembe amahlandla amane.EZenkosi zidliwe yizembe okokuqala kuPremier Soccer League (PSL) eyasungulwa ngo-1996/97 ngesikhathi ziqeda ekugcineni ngo-2007/2008. Ngo-2008/2009 iCosmos idle ubhedu kuNational First Division (NFD).Ngo-2009/2010, uMjomane uphinde wagawulwa yizembe futhi kwathi ngo-2010/2011 wabuyela esigabeni esikhulu. Ngo-2011/2012 uSono limphindile izembe ngemuva kwalokho wahlala amasizini amabili kuNFD wabe esebuyela esigabeni esikhulu njengoba esephinde wangencwa yimbazo futhi.Exoxa nabezindaba ngemuva kokushovelwa yiMaritzburg United ehlathini emdlalweni wokugcina weligi e-Olen Park ngoMgqibelo, uSono ulimise ngesihloko elokuthi akaziboni eshiya isikhundla sokucija iCosmos.“Sifake isicelo sokuyenza eyethu le nkundla (esePotchefstroom). Siyaxolisa kubalandeli, imindeni yabadlali, imeya engeseke ngendlela emangalisayo. Le nkundla sifuna ukudlalela kuyona iminyaka engu-99 ezayo futhi kuleyo minyaka yimina lo ozobe elolonga iqembu,” kusho uSono.ICosmos iqede endaweni yokugcina ku-log ngamaphuzu angu-25 emidlalweni engu-30. EzikaMjomane zinqobe imidlalo eyisithupha zashaywa engu-17 zase zidlala ngokulingana kwesiyisikhombisa.“Kusale kancane ukuthi sizuze ebesizibekele kona kule sizini. Asilona iqembu elilwela i-Top 8 kepha besizibekele ukuqeda endaweni ka-14. Kusale kancane ukuthi sikwenze lokho. Sishaye amaqembu amakhulu kule sizini ngakho-ke sizophinde sibuye esigabeni esikhulu. Nginesiqiniseko sokuthi sonke siyibonile iBlack Leopards ukuthi yenze kanjani kule sizini kodwa ngesizini ezayo uzoyibona. Uzowabona amaqembu azolwa kanjani njengoba sekubuye thina kuNFD. Iyangixaka le ndaba ngoba awalwi ngale ndlela alwa ngayo uma iCosmos ingekho. Ungaze ufunge ukuthi basuke bengikhumbule,” kusho uSono.Kusasa:Mbombela United v Highlands Park (KaNyamazane, 3pm)NgeSonto:University of Pretoria v Mbombela United (Tuks Stadium, 3pm)NgoJuni 11:Highlands v AmaTuks (Makhulong, 3pm)NgoJuni 15:Highlands v Mbombela United (Makhulong, 3pm)NgoJuni 18:Mbombela United v AmaTuks (Kanyamazane, 3pm)NgoJuni 22:AmaTuks v Highlands (Tuks Stadium, 3pm",UJomo uthi uyofa nayo iCosmos eyiqeqesha
"UMQEQESHI weSuperSport United uKaitano Tembo uthi uphoxekile ehluleka ukunqoba isicoco seMTN8 ekubeni eseshaye izinkunzi zaseSoweto, i-Orlando Pirates neKaizer Chiefs, kweyomkhumulajezi emqhudelwaneni ofanayo.Amatsatsantsa A Pitori akhale ngaphansi kwiCape Town City FC ehlulwa ngo 4-1 sekukhahlelwa amaphenathi kowamanqamu obuseMoses Mabhida Stadium, eThekwini, ngoMgqibelo ebusuku.Umdlalo ubuphele ngo 0-0 emizuzwini engu-90, nasesikhathini esengeziwe.UTembo uthe akwehli kahle ukuthi angafike ashaye zombili izinkunzi zaseSoweto kweyomkhumulajezi, bese kuthi nxa sekufanele aqedele umsebenzi aphikwe yizinto.Amatsatsantsa A Pitori ehlule iBucs ngo 4-2 sekukhahlelwa amaphenathi kuma-quarter final.ISuperSport idlulele phambili yahlangana neChiefs kowandulela amanqamu emilenzeni emibili. Kowokuqala badlale ngokulingana kuba ngu 2-2, kwathi kowesibili Amatsatsantsa anqoba ngo 1-0.Ziye kulo mdlalo iSuperSport kuyiyona ebithwelwe ngeqoma ngenxa yokuthi iyona kadeni ebivikela lesi sicoco eyayisinqobe ishaya iCity ngo 4-2 sekukhahlelwa amaphenathi enkundleni efanayo.“Ngiphoxekile ukuthi sehlulekile ukuqedela umsebenzi omuhle ebese siwuqalile. Kuhleze kubuhlungu ukufika kowamanqamu, bese wehluleka ukunqoba. Iqiniso ukuthi asidlalanga neze kahle, sehlulekile ukugcina ibhola. ICape Town City idlale kahle kunathi, ngakho kuyifanele ukunqoba lesi sicoco,” usho kanje ngemuva komdlalo uTembo.Ngokusho kukaTambo, iSuperSport izofunda kokwenzeke ngoMgqibelo. Uthe emdlalweni olandelayo amaphutha bazobe sebewalungisile.“Singenza kangcono kakhulu kunalokhu esikwenzile. Siyafunda njalo emidlalweni esiyidlalayo, ngingathi njengamanje okubalulekile ukuthi sikhohlwe okusehlele, sibheke emdlalweni wethu olandelayo njengoba sizodlala nePolokwane City emdlalweni we-Absa Premiership,” kusho uTembo.Umdlalo ukusasa e-Old Peter Mokaba Stadium ngo-7.30 ebusuku.",UTembo uphoxekile ehlulwa ukunqoba iMTN8
"UMHOLI wamalungu e-ANC axhasa iMeya yeTheku uNkk Zandile Gumede, weluleka i-ANC KwaZulu-Natal ukuba ihloniphe amakhansela ayo kuMasipala weTheku ukuze ingazisoli.UMnuz Mzomuhle Dube, ukhala ngokuthi i-ANC ibiwabukela phansi amakhansela ayo eThekwini ingawachazeli lutho ngokususwa kwemeya.UDube uphawula kanjena nje, kulindeleke ukuthi amakhansela eTheku avotele imeya entsha maduze nje.UDube uphinde wazwakalisa ukuthi umthetho awuvumi ukuba kubekwe imeya uma kukhona engakhishiwe esikhundleni njengoba i-ANC iqhubeka nezinhlelo zokugcoba imeya. Uthe iMunicipal Systems Act ayivumelani nalokho, kuzomele kusheshe kucace ukuthi kwenzekani.UDube kulokhu ubehamba emazwini omhlaziyi wezepolitiki ozimele, uMnuz Thabani Khumalo, naye othe akukaze kwenzeke ukuthi kugcotshwe imeya phezu kwenye. Okhulumela i-ANC KwaZulu-Natal, uMnuz Ricardo Mthembu, uthe abanalo uvalo ngamakhansela abo ngoba bazowabiza bawachazele okufanele akwenze ngosuku lokuvotelwa kwemeya entsha.UNkk Gumede akaphawuli kwabezindaba selokhu ehoxise incwadi yakhe yokwesula esikhundleni.“Okwamanje ngicela ukuqhubeka nenqubo yangaphakathi ku-ANC, angikathandi ukuphawula ngalolu daba. Ngizokhuluma kahle uma konke sekwedlulile ngicela nihloniphe lokho,"" kuchaza uNkk Gumede ocingweni.I-ANC idinga ukuthi amakhansela ayo avote ngobuningi uma sekukhethwa imeya entsha ezongena esikhundleni sikaNKK Gumede. Kwenzeka konke lokhu nje, uNkk Gumede usamile kwelokuthi abukho ubulungiswa ngokuphathwa kwakhe, useze wahoxisa nencwadi yokwesula.UMnuz Mxolisi Kaunda kulindeleke ukuba afungiswe njengekhansela kuMasipala weTheku kuqala, bese evotelwa ukuba abe yimeya yeTheku.",Baxwayisa i-ANC abaxhasa iMeya yeTheku
"CHARLES KHUZWAYOUSEPHENDUKE uMother Theresa uNkk Puleng Mokoena wasesigcemeni kwaL oLundi, ngenxa yokunakekela inqwaba yezingane angahlobene nazo.UNkk Mokoena (67) usebenzisa imali yakhe yempesheni yokuguga ukondla izingane zendawo ezibalelwa ku-67. Kulezi zingane kukhona nezikhubazekile.“Ngaqala ukusiza lezi zingane kusukela ngeminyaka yo-1990 ngoba zazifika kwami zihlale zize zilambe. Empeleni bengiwumuntu obevamise ukuwashela abantu. Bengithi uma sengihamba izingane zabo zingivakashele, ezinye zigcine sezilala kwami. Yize bengipheka ngebhodwe elincane kodwa bengizinconzulela lokho ebengisuke ngikuphekile,” kusho uNkk Mokoena.Eqhubeka uthe ukudla akuthenga ngesibonelelo sikahulumeni akuyiqedi ngisho inyanga.Yize esenenhlangano ayisungula ngo-1994 kodwa namanje usadinga usizo.“Uxhaso bengingakalutholi kodwa kuke kwenzeke isitolo sakwaBoxer singixhase ngokudla. Bengingajabula nje uma uhulumeni engangakhela ikhishi axhase nangokudla nyanga zonke ukuze ngikwazi ukondla lezi zingane ngoba ezinye zazo ziphuma emindenini ehlwempu. Ngidinga namabhodwe namatende,” kusho ugogo.Esephetha ubuye wahlaba ikhwelo walibhekisa nakosomabhizinisi ukuba baphonse nabo itshe esivivaneni ukuze akwazi ukukhulisa laba baholi bakusasa.“Kuningi engikufisela lezi zingane ukuze zikwazi ukuba nekusasa eliqhakazile. Ngakho ngaphandle koxhaso leli phupho ngeke lifezeke.”Lezi zingane azigcini ngokudla kuphela kodwa uNkk Mokoena ubuye azifundise, ikakhulukazi lezo ezingakalubhadi olwazo esikoleni.Leli phephandaba lizifikele mathuba kulo muzi lafica inqwaba yezingane.Egcekeni lomuzi kuyabhuza futhi uyabona ukuthi abantwana basekhaya elithokomele.Kuthi kusa babe sebegcwele emzini kaNkk Mokoena bedlala kunjeya yana.Ikhansela lakule ndawo, uMnuz Musa Mdlalose, lithe muhle kakhulu umsebenzi owenziwa nguNkk Mokoena kwi-ward yalo njengoba eqoqa izingane ukuze zingabi luvanzi.“Njengomasipala wasoLundi siyazibophezela ekumthengeleni amabhodwe amakhulu amathathu nesitofu esikhulu esinamapuleti amane. Sikhona esinye isakhiwo esike sazama ukumtholela sona. Okusijabulise kakhulu ukuthi naye uyazama njengoba enengadi atshale kuyona imifino,” kuncoma uMdlalose.",Ugogo osephenduke isibusiso ezinganeni ezingu-67
"AKUCACI ngekusasa lesilomo somlingisi weSibaya, uThembi Nyandeni, njengoba kuvela ukuthi akasaqophi kulo mdlalo.UThembi, ongomunye wabalingisi ababa khona kusukela lo mdlalo uqala, ulingisa indawo kaMkabayi ongusomatekisi ongawubambi umshini. Ungudadewabo kaMpiyakhe olingiswa wuSiyabonga Thwala.Umthombo weSolezwe ozazi zonke ezenzeka kulo mdlalo udalule ukuthi akuveli ukuthi kuzokwenzekani kulo mdlalo.“Useqedile ukuqopha indawo yakhe. Asazi ukuthi uhlabe ikhefu noma akasabuyi ngoba akuveli kahle. Engingakusho nje kodwa wukuthi akasaqophi futhi kusathulekile ngokuthi kwenzekani ngendawo yakhe,” kusho umthombo.Imizamo yokuthola uThembi izolo ayiphumelelanga njengoba ucingo lwakhe beluvaliwe lulokhu lungena kwi-voicemail ngesikhathi ezanywa izikhawu ezehlukene.Kumazwibela alo mdlalo igama likaMkabayi aliveli kusukela ngoMsombuluko.“Umdlalo uzogxila kakhulu kuMpiyakhe nephoyisa uSibongile (Lerato Mvelase) njengoba ubudlelwane babo buya ngokukhula. Empeleni uMpiyakhe ufuna ukumenza unkosikazi wakhe wesithathu,” kusho umthombo.Ngokwezibalo zeBroadcast Research Council, Isibaya, sisendaweni yesine ngesibalo sababukeli kwiDStv. Izibalo zangenyanga edlule zikhomba ukuthi sibukwa ngabantu abangu-1 194 715.Okhulumela iMzansi Magic, u-Emmah Ngomane, uthe uThembi uhlabe ikhefu kulo mdlalo.“Umam’Thembi usayingxenye yeSibaya. Uhlabe ikhefu ngesikhathi esahambela e-US ne-Umoja,” kusho u-Emmah.Umoja wumdlalo weshashalazi uThembi angomunye wabasunguli bawo.",Usahlabe ikhefu oqavile kwiSibaya
"AMAPHOYISA abophe indoda eneminyaka engu33 ngokuthinteka ekubulaweni kwabantu abane eCraighton, esifundeni saseHarry Gwala ngoLwesithathu. Okhulumela amaphoyisa aKwaZulu-Natal, uCaptain Nqobile Gwala, uthe indoda yafika endaweni yesigameko, yaxabana neqembu labantu abayisikhombisa. ""Yabe seyiqala ukudubula iqeqebana kwathi abane , abaneminyaka ephakathi kuka25 no50, bafa. Ababili basinda ngokulambisa, kwathi abanye baphuthunyiswa esibhedlela ukuyoxilongwa lapho belimale khona."" UCaptain Gwala uthe amaphoyisa aseCraighton alandele umkhondo owaholele emzini waseXobho lapho umsolwa ekhalelwe khona ngamasongo kaSigonyela. Uthe umsolwa uzobekwa amacala okubulala nawokuzama ukubulala. Kulindeleke ukuba avele maduze enkantolo futhi okwamanje ayikaziwa imbangela yalokhu kudubula. Khonamanjalo kuboshwe amadoda amane emuva kokugwazwa kubulawe umlisa oneminyaka engu-30 enkabeni yeTheku ngoLwesithathu. UCaptain Gwala uthe amaphoyisa ayepatrola ngesikhathi etshelwa ngesidumbu esesiphumile. Uthe amaphoyisa athi uma efika endaweni yesigameko azithela esidumbini sidindilizile phansi. ""Indoda yayinoxhaxha lwamanxeba futhi engasekho emhlabeni. Ukunyakaza kwamaphoyisa kwenza ajahe imoto eyayibaleka futhi babopha abasolwa abane ngecala lokubulala. Abasolwa bazovela eNkantolo yeMantshi yaseThekwini lapho bezobhekena khona namacala okubulala,"" kuphetha uCaptain Gwala. ",Zimkhalele umlisa owabulala abane ngentululwane yezinhlamvu
"IZIMO ezinzima ababhekana nazo empilweni abazange bazivumele ziphazamise amaphupho abo okuphumelela abesifazane abasemabhizinisini, abenza ezibukwayo kwezemidlalo nakweminye imikhakha abebekhuluma emcimbini weForbes Leading Women ngaphansi kwesihloko esithi: The Spotlight.UNksz Kgothatso “KG” Montjane, wakuleli ukleliswe kubantu abangu-10 ezweni lonke abenza ezibukwayo kwi-wheelchair tennis. Waba owokuqala owesifazane omnyama ukuqhudelana nabanye abadlali eWimbledon. Uthe ukuze afike lapha kwakungelula neze njengoba wayengowesifazane okhulele emakhaya, okhubazekile futhi engazi nokuthi i-tennis idlalwa kanjani.“Uma owesifazane wasemakhaya ethole umntwana okhubazekile uye amfihle ngoba kuba sengathi ihlazo futhi umntwana wakho engeke abe yilutho ezweni. Abazali bami benza okuhlukile, bangiyisa esikoleni bazama ukuthi ngibe nempilo. Kwakungelula nhlobo ezinye izingane zingafuni ukudlala nami ngoba nginokukhubazeka emlenzeni. Ngelinye ilanga uthisha wami wathi ngizomela isikole emdlalweni we-wheelchair tennis, ngangingazi nokuthi yini leyo ngoba ngangazi umdlalo webhola kuphela. Ngaya okokuqala ngaqokwa ukuba ngimele elakuleli, kumanje ngiqopha umlando,ngiyaqhubeka ngiyazimisela. Umdlalo onzima nobizayo lona njengoba kusagcwele abamhlophe bodwa, yize kunjalo ngiyaphumelela kuwo. Ungalilahli ithemba ngempilo,” kusho uNksz Montjane.UNksz Linda Ikeji usomabhizinisi waseNigeria yena wake waboshwa ngoba ehluleka ukukhokha imali ayeyiboleke ebhange ngoba eqala ibhizinisi lakhe lephephabhuku.Uthe ukulandwa amadoda ayehlome eyizingovolo kubo ezofuna imali yakhe kwameza wavuka emaqandeni.“Kumanje nginenhlangano esiza abesifazane abancane abaqala amabhizisini kodwa bengenayo imali. Kunamantombazane angu-30 engiwaphe imali ukuze aphembe amabhizinisi abo, ngenxa yokubona ukuthi ngaxakeka kakhulu ngiqala. Ngazithembisa ukuthi akekho omunye owesifazane omncane okumele asokole njengami ngisaqala ibhizinisi. Engingakusho ukuthi uma unephupho lilelwe lelo phupho, ungayeki, ungapheli amandla. Yebo kunzima ukulandela iphupho kodwa akukho okungeke kwenzeke uma uzimisele. Imali engangiboshelwe yona ngihluleka ukuyikhokha manje sengithenga ngayo izicathulo,” kusho uNksz Ikeji ehleka egcwele izinyembezi emehlweni.UNksz Simidele Adeagbo ongumdlali (Olympian) waseNigeria owaqopha umlando ngokuba owesifazane wase-Afrika nomnyama ukumela izwe lakhe emdlalweni wamaSport Skeleton, lapho usuke ushushuluza khona eqhweni elibandayo, uqhudelana nabanye. Uthe akuzange kube lula kodwa ukubekezela nokuzimesela ngayefuna ukukufeza ikhona okwenza waphumelela.“Kukhona isikhathi lapho ngingazange ngiqokwe ukuba ngiyomela izwe lami, kwaqoka umngani wami. Ngangibona umngani wami ephila impilo yami, amaphupho enganginawo, uyena owayewaphila. Ngizikhumbula ngikhala ngizibuza ukuthi kungani mina ngingakwazi ukwenza ayekwenza, ngafikelwa umcabango wokuthi isikhathi sami siyeza. Ngasebenza kanzima nami ngagcina ngiqokiwe, amaphupho ami afezeka. Kudinga ukuba ubekezele noma kunzima uphikelele kulokho osuke ufuna ukukufeza, ungavinjwa yilutho. Noma abanye bekudlula endleleni wena phikelela ekuqedeni ibanga lakho,” kusho uNksz Adeagbo.Laba besifazane bebeze bekhale izinyembezi uma bekhuluma ngobunzima abadlule kubo ukuze baphumelele. Ngazwi linye bonke bathe, ekugcineni awuzisoli ngokuphikelela ekufezeni amaphupho akho noma kunjani, noma kuthiwani.",Kwakunzima babekezela manje sebevelele emikhakheni ehlukene
"SIDLALA izigebengu ezingena ngophahla isalukazi saKwaDukuza esesidilikelwe yindlu kaningi, sisalinde eyomxhaso.UNkk Thandi Madikizela (65), ohlala nomzukulu oneminyaka emihlanu, uselala obenyoni njengoba indlu enamakamelo amabili isengcupheni yokudilika.Utshele Isolezwe ukuthi isidilike kaningana ngenxa yemvula, walubika udaba lwakhe ekhanseleni. Ngaphandle kokuthi akanawo amandla okuyiphahleka indlu, nemali yesibonelelo sikahulumeni ayanele njengoba ondla abazukulu ababili abashonelwa abazali.“Omunye umzukulu oneminyaka engu-14 angihlali naye kodwa wondliwa yimina. Ngeke ngiqale nokuzama ukupatanisa ukwakha indlu ngoba kudingeka imali. Kusukela ngo-2017 ngalubika udaba lwami ekhanseleni kodwa namanje ngisalindile.”UNkk Madikizela obuye aphekele phansi kuyona le ndlu ngenxa yokonga imali, uthe usesaba kakhulu izigebengu.Uveze ukuthi sezike zazama ukungena ngenxa yokuthi indlu inopotsho abaningi. Uze amboze nangezingubo zokulala lapho kudilike khona ngoba nemali yokuthenga ukhethe ayikho.“Kwasiza ukuthi ngimemeze kakhulu, izigebengu zabaleka. Zase zingenile ngazo lezi zikhala ezidalwe ukudilika,” kusho yena.UMnuz Njabulo Cele oyikhansela, uthe akuyena uNkk Madikizela kuphela olinde indlu yomxhaso. Uthe wabhalisa ohlelweni iToldale Housing Project, esenenkinga yokubangwa komhlaba.“Ngafika ngo-2016 zivele zikhona izinhlelo zokwakhiwa kwezindlu kodwa azikaze zakhiwe. Inkinga ukuthi abantu abanxeshezelwa badayisela umasipala umhlaba, sebebuye badayisela abanye. Kwakumele zibe ngu-3 000 izindlu ezakhiwayo, ezingeke zisafika kuleso sibalo ngenxa yokuthi umhlaba usudayisiwe,” kusho yena.USELALA obenyoni uNkk Thandi Madikizela osedilikelwe yindlu kaningi, engaphinde iwe noma yinini njengoba esalinde eyomxhasoUCele uthe akaboni ukuthi lezi zindlu zizokwakhiwa kulo nyaka wesabelomali. Uthe kule ndawo azikaze zakhiwe izindlu zomxhaso, yingakho uNkk Madikizela kumele alinde ezizayo.Okhulumela uMnyango wezokuHlaliswa kwaBantu esifundazweni uMnuz Mbulelo Baloyi, uthe kusekude ukuthi luqalwe uhlelo lokwakhiwa kwezindlu ngenxa yombango womhlaba. Uthe uNkk Madikizela kumele akhelwe izindlu zesikhashana, ezinikwa abanezimo eziphuthumayo.“Ikhansela kumele lixhumane nomasipala ukuze kuzobhekwa isimo sikagogo bese efakwa ohlelweni lwesikhashana lwezindlu. Ukuthola indlu yesikhashana akusho ukuthi ngeke esahlomula uma sekwakhiwa ezomxhaso,” kusho uBaloyi.",Ulala obenyoni ohlala endlini edilikayo
"UMQEQESHI weMaritzburg United, uMuhsin Ertugral, uqinise abalandeli idolo ngokuthi bangalokothi baphonse ithawula eqenjini labo ngoba iseminingi imidlalo yokuguqula isimo iTeam of Choice eibhekene naso.Umqeqeshi ukusho lokhu ngoLwesithathu ebusuku eqeda ukudedela amaphuzu ekhaya ekhala ngaphansi ngo 2-1 kwiFree State Stars emdlalweni we-Absa Premiership eHarry Gwala Stadium, eMgungundlovu.Lapha iMaritzburg iqhubekile nokudlala into engayi phambili kodwa okuhlukile kulokhu wukuthi iyona ewabone kuqala lapho egxunyekwe ngakhona amapali ngonyawo lukaDoelin Mekoa. Nokho iphinde yavumela izivakashi ukuthi zishaye amagoli amabili yashaywa kanjalo.Okuqaphelekile lapha ngemuva komdlalo wukuthi abalandeli beMaritzburg bebekhombisa izimpawu zokulahla ithemba. Bebechaya izandla kucaca ukuthi abaningi sebeliphonsile ithawula ngeqembu labo.Iqembu elisashaye amagoli ayisithupha emidlalweni engu-16 akwethusi ukuthi kube yilona elibambe ibhuleki. Lisaphumelele ukunqoba kanye nje vo kusuka kuqale isizini.U-Ertugral obekungumdlalo wakhe wesibili kusuka ethathe lo msebenzi, ukholwa wukuthi iseminingi imidlalo abangaguqula ngayo lesi simo. Phakathi kwezinto akhala ngazo ukulinyalelwa yinqwaba yezithenjwa.“Ngifike iqembu lisashaye amagoli amahlanu emidlalweni engu-15 ngakho-ke elilodwa emidlalweni emibili liyathembisa. Ngabe benza iphutha elikhulu abalandeli uma bengaphonsa ithawula ngoba kuningi engifike kungalungile kodwa sekuyakhanya manje. Ngifike kukhona umgadli oyedwa. Sebezoba babili kumbe babe bathathu ngoba noMohau (Mokate) uyelulama. Akukho okufanele sikwenze ngaphandle kokuzigxeka thina ngoba konke okwenzeke kulo mdlalo kungenxa yobudedengu bethu. Zizolunga zonke lezo zinto ngesikhathi esikahle sebeluleme bonke abadlali bethu njengoba kuzokwenzeka nangoFortune (Makaringe),” kusho lo mqeqeshi.Uvumile ukuthi isimo sibi futhi nabadlali sebeqala ukugebisa amakhanda ngenxa yendawo abahleli kuyona kodwa yikhona lokhu akulandelwe.“Ngesonto elizayo kuzobe sekucaca. Ngikholwa wukuthi sinawo amava okuphuma lapha. Ngihlela ukuqasha abanye abathile abazoba wusizo kithina ngoba lesi simo esibhekene naso asisihle kodwa kusezandleni zethu ukuzikhipha. Imidlalo isekhona futhi miningi,” usho kanje. Umdlalo weMaritzburg olandelayo izowudlala neMamelodi Sundowns.",U-Ertugral uthayiza kubalandeli beqembu
"YIZE ungakabhekwa umonakalo nokuphazamiseka kwezivakashi KwaZulu-Natal kodwa uNgqongqoshe wezokuThuthukiswa koMnotho, ezokuVakasha nezeMvelo uNkk Nomusa Dube-Ncube uthe uyathemba izivakashi zizosibekezelela isimo sokuhlehliswa kwamabhanoyi.UNkk Ncube-Dube uthe noma yini esuke iphazamisa ezokuvakasha, kusuke kuyinto ebakhathazayo.UNkk Dube-Ncube uthe yize umnyango wakhe ungakazibheki izinombolo, ukuze babone ukuthi ziphazamisekile yini nokuthi kangakanani ezokuvasha, kodwa isimo sokuphazamiseka kwamabhanoyi siyakuthikameza ukufika nokuhamba kwabantu.Umnyango uthe uma lesi simo sokuphazamiseka kwamabhanoyi siqhubeka sizophazamisa abantu abaningi abavakashela eKZN.UNksz Dube-Ncube uthe uyathemba abahlele ukuvakasha eKZN ngeke bedikibale.Esitatimendeni salo mnyango uthe bayawuthemba uMnyango wamaBhizinisi kaHulumeni kuleli, uMnyango wezokuThutha kuleli neSouth African Civil Aviation Authority (SACAA), bazosithola isixazululo maduze, isimo sibuyele kwesijwayelekile.Kusukela ngoLwesibili nayizolo, amabhanoyi abehlehliswa.Isitatimende esithunyelwe kwabezindaba izolo esivela eMnyangweni wezokuThutha, oholwa uNgqongqoshe uMnuz Fikile Mbalula, siveze ukuthi namhlanje uzoba nesinye isithangami sabezindaba ukucacisa ngesimo.Okhulumela iSAA uMnuz Tlali Tlali, izolo ekhuluma ne-eNCA uthe: “Kuyasijabulisa ukuthi amabhanoyi ethu amaningi asehamba ngokujwayelekile. Emabhanoyini angu-25 abethinteka, * -80% wawo aseyandiza. Kuthi lawa angu-20% asamile. Amabhanoyi ahamba kahle nohlelo lwethu lokubhekana nezimo ezifuze lezi silusebenzisile.”",Awukabhekwa umonakalo ngokumiswa kwamabhanoyi
"UJABULISA okwengane encane uFezile Makhanya ngemuva kokuthola ithuba lokuba wumethuli wohlelo lwebhola iNedbank Ke Yona Team Search (KYTS).UFezile uthi impilo ayibanga lula ngemuva kokuphela kwendawo ayeyilingisa emdlalweni iThe Queen.Kulo mdlalo wayelingisa indawo kaTebogo ongumhlukumezi, owayeshaya isithandwa sakhe uKea Khoza (Dineo Moeketsi).“Ngemuva kokuphela kwendawo kaTebogo abantu bangibheka ngelinye iso futhi akubanga lula ukuhamba emphakathini njengoba abantu babenemibono ehlukene ngami. Okwaba nzima kakhulu yingemuva kokulimala kukankosikazi wami owaphuka umlenze abantu bangisola bethi yimina engimlimazile,” kusho uFezile.Uthe abanye babefika bamthathe (unkosikazi) bahambe naye ngoba bethi bayokhuluma naye ngasese. “Babethi bafuna ukukhuluma naye ngingekho mina. Kodwa wayebatshela ukuthi kube yingozi. Kodwa le ndawo iyona engathi ibe nkulu nakumina futhi nami kuningi engikufundile kuyona emkhakheni wokulingisa,” kuchaza uFezile.Kulolu hlelo alwethulayo manje oluqale ngesonto eledlele, uFezile uthe bazobe behambela izifundazwe ezahlukene bethungatha ithalente entsheni edlala ibhola.“Ngijabule kakhulu ngokuthola ithuba elifana naleli njengoba ukusiza intsha ifeze amaphupho ayo kuyinto enkulu kakhulu. Nokuba ngumethuli nje walolu hlelo kumina kusho lukhulu futhi ngiyazi kukhona engizophuma nakho kulona,” kusho uFezile.Lolu hlelo phambilini belethulwa ngu-Andile Ncube noBoity Thulo.INedbank Ke Yona Team Search idlala ngoLwesine ngo-9.30 ebusuku kuMzansi Magic (DStv channel 161).",UFezile usezokwethula uhlelo kuMzansi
"BANGASE bavalwe abashumayela ezitimeleni kulandela isigameko sowesilisa oyiNazaretha ozwakala enkulumweni eqoshiwe ethuka owesifazane ngoba ecasulwa ukuthi ukhombise ukungayithakaseli intshumayelo yakhe.Okhulumela iPassenger Rail Agency of South Africa (PRASA), KwaZulu-Natal, uMnuz Zama Nomnganga, uthe akuvumelekile ukuthukwa kwabantu ezitimeleni.“Akukhathalekile ukuthi umuntu wenzeni, akumele athukwe. Udaba lalo wesilisa ozwakala ethuka, siyaluphenya. Ngizothumelela abaqapha ezitimileni le nkulumo ngicele bangiphenyele.“Ngicela ukuthi nohlangabezana nesigameko esifanayo abike esiteshini sesitimela ehla kusona. Uma sithola ukuthi yinto eyenzeke esitimeleni, kuzophoqeleka ukuthi bavalwe abashumayelayo ezitimeleni,” kusho uNomnganga.Owesilisa ozwakala ethuka owesifazane kule nkulumo ozibize ngoMkhathini, uthe akajiki kwakushilo kulo wesifazane.“Ngeke ngixolise ngokumthuka. Uyena owangisukela ngishumayela wathi “Hawu.” Lento ayishilo ngiyibone kungukuthuka uBaba uNyazilwezulu nokubukela phansi ibandla lami,” kusho uMkhathini.Okhulumela abaseBuhleni kwaShembe, uMnuz Thokozani Mncwabe, uthe uluphenyile lolu daba wathola ukuthi selwalungiswa.“Ngithole ukuthi le nkulumo eyangonyaka odlule futhi sekwakhulunywa nabo abathintekayo. Bobabili bangamaNazaretha. Uma kwenzeka kukhona omunye ohlangabezana nale nkinga, ngicela abike ekomitini, uzothathelwa izinyathelo othukayo,” kusho uMncwabe.",Bangase bavalwe abashumayela ezitimeleni
"OGAQELE isikhundla sokwengamela i-ANC Youth League, uMnuz Reggie Nkabinde usola abaholi be-ANC ngokubakhipha inyumbazane emngcwabeni wesishoshovu somzabalazo, uNkk Winnie Madikizela-Mandela. Ukhale ngokuthi kunikezwe uSihlalo we-ANC uMnuz Gwede Mantashe nomholi we-EFF uMnuz Julius Malema ithuba lokukhuluma kodwa i-ANCYL ayizange ibizwe.Esikhundleni sayo kubizwe uMnuz Fikile Mbalula ukuthi azokhulumela intsha yaseNingizimu Afrika. Izolo uNkabinde uthe ukukhishwa inyumbazane kwe-ANCYL kukhombisa ukuthi ayihlonishwa yi-ANC.""Sibukelwe phansi wubuholi be-ANC, awukwazi ukuthi ube nomngcwabo kaMama (Madikizela-Mandela) bese ungasiniki ithuba lokukhuluma. Umama ubengumholi othanda abantu abasha, lokhu kukhombisa ngokusobala ukuthi i-ANC ayibuthembi ubuholi bethu. Kufanele isichazele ukuthi kungani isikhiphe inyumbazana,"" kusho uNkabinde. Ukhala nje uNkabinde, uMengameli we-ANCYL uMnuz Collen Maine ubike ukuthi nguNdunankulu waseNorth West uMnuz Supra Mahumapelo owamethula emndenini wakwaGupta. UMaine uthe uNkk Madikizela-Mandela ubengumholi oqotho ongazange aye kwabakwaGupta ngesikhathi abaholi abaningi be-ANC bethutheleka emzini walo mndeni odume ngokudla imali kahulumeni. ""Ukukhuluma kanjena kukaMaine kusho ukuthi usekhathele wukusetshenziswa nguMahumapelo ukufeza izinhloso zakhe. Kufanele kube yisifundo kubaholi be-ANC ukuthi bayeke ukusebenzisa i-ANCYL,"" kusho uNkabinde. USihlalo we-ANCYL KwaZulu-Natal, uMnuz Kwazi Mshengu uthe uMaine kufanele aziphendulele ezinsolweni zokuthi uxolisile ukuthi ubengamkhankaseli uMengameli Cyril Ramaphosa ngaphambi kwengqungquthela yangoDisemba. ""Izinsolo abekwa zona zimfakela isigcwagcwa kodwa zenza sonke sibukeke kabi njengabaholi be-ANCYL,"" kusho uMshengu. Uthe uMaine kufanele aphendule nakushilo ngomndeni wakwaGupta ngoba ubehlala ephika ukuthi uyawazi lo mndeni ngisho sekusolwa ukuthi umthengele umuzi.",Oqaqele isikhundla sokuhola i-ANCYL uthi i-ANC ibabukela phansi
"UMHOLI weDA uMnuz Mmusi Maimane usephumele obala waveza ukuthi akahambisani nombono kaNkk Helen Zille odabeni lweziguli ezashona zithuthwa zisuswa eLife Esidimeni. UZille ususe isidumo kutwitter kuleli sonto ngesikhathi ephakamisa imibuzo ngemizamo eyenziwa abemindeni ukugwema ukushona kweziguli ezingu-144 kule nhlekelele. Iziguli zasuswa esikhungweni sezempilo iLife Esidimeni zathuthelwa kwizikhungo ezingenzi nzuzo ezihlukahlukene nokwaholele ekutheni kushone inqwaba ngenxa yendlala, ukoma, amakhaza kanye nokunganakekelwa ngendlela.Kuleli sonto owayeyiPhini leNhloko yamaJaji osewathatha umhlalaphansi, uJaji Dikgang Moseneke, obewusihlalo weKhomishini ebiphenya ngale nhlekelele eyenzeke ngonyaka ka-2016 umemezele ukuthi imindeni izonxeshezelwa ngemali ebalelwa kuR1.2 million, umndeni ngamunye. Ebhala kutwitter ngemuva kwalesi sinqumo uZille uthe: ""Kuhle ukuthi imindeni yabadlule ngenhlekelele yaseLife Esidimeni bathole ubulungiswa nokunxeshezelwa. Ngingathanda nokho ukuthola impendulo ngokuthi imndeni yenzani ngaphambi kokuthi kushone abantu, ukuxwayisa ukuthi abantu abasondelene nabo balambile futhi abanakekelwa ngendlela?"" Inkulumo kaZille igxekwe nxa zonke kutwitter, abaningi bethi ukhombisa ukungazwelani nemindeni elahlekelwe. It is good that the families of the Life Esidimeni victims have received a measure of justice and compensation. I would like an answer to this question: What did they do, before these tragic deaths, to raise the alarm about their loved ones starving + living in profound neglect?— Helen Zille (@helenzille) 
March 20, 2018Enye inhlangano engenzi nzuzo ize yathembisa ukuthi izombika kwinhlangano yamalungelo abantu kuleli iHuman Rights Commission. Ephawula ngalolu daba uMaimane uthe, abantu kumele bazwelane nemindeni enezihlobo ezingaphilile kahle ngokomqondo. ""Abantu bakithi sebedlule esikhathini esinzima kakhulu ngenxa yale nhlekelele, ngicabanga ukuthi kufanele sizwelane nabo futhi sazi nobuhlungu obuhambisana nabadlula kukho,"" kusho uMaimane. Akukhona okokuqala uZille esusa umsindo enkundleni yokuxhumana itwitter. Nyakenye wazidonsela amanzi ngomsele ethi kuningi okuhle okwazuzwa ngesikhathi kudliwa isizwe (colonialism).  Lokhu kwaholela ekutheni iDA imbizele esigungwini sokuqondisa ubugwegwe, waphucwa igunya lokuba sezigungwini ezithatha izinqumo eqenjini. Nakulokhu abantu ezinkundleni zokuxhumana bathi kumele aphinde aqondiswe ubugwegwe. ",UMaimane uphikisa umbono kaZille osola imindeni kolwaseLife Esidimeni
"UYISE uhilele amadodakazi akhe amabili wase esezilengisa naye emuva kwengxabano yasekhaya ePolokwane, eLimpopo, ngoMgqibelo ebusuku.Izikhulu zamaphoyisa aseLimpopo zikugxekile lokhu okwenzeke ngo-10 ebusuku esigodini saseNgaleng, eGa-Mamabolo, eMankweng, ngaphandle kwasePolokwane.Kuthiwa indoda yaxabana nenkosikazi yayo ngonyaka odlule baze bahlala ngokuhlukana. Inkosikazi yathatha izingane zabo ezimbili yahamba nazo yabuyela kubo eSekgosese, eGiyani.Okhulumela amaphoyisa aseLimpopo, uColonel Moatshe Ngoepe, uthe: “NgoMgqibelo izingane zibuyele kubo eMankweng zizovakashela uyise njengoba kuvalwe izikole. Ngesikhathi zifika uyise ube eseshayela ucingo inkosikazi yakhe, bahilizisana ocingweni.”“Eqeda ukukhuluma nocingo, uyise wezingane uphendukele kuzo, wazihilela emakamelweni ahlukene. Ube esebaleka. Amaphoyisa athintiwe aphuthuma ekhaya lendoda. Ube esethungathwa uyise wezingane watholwa komunye umuzi endaweni naye esezilengisile.”Amantombazanyana abeneminyaka eyisishiyagalombili nemihlanu.Uyise wezingane ubeneminyaka ewu-38.UNgoepe uthe amaphoyisa avule amacala amabili okubulala nedokodo ngokushona komuntu. Uphenyo luyaqhubeka.Ibamba likakhomishana waseLimpopo, uMajor General Jan Scheepers, usigxekile lesi senzo.Unxuse ukuba amalungu omphakathi acele usizo uma enezinkinga zasekhaya, angakhethi ukubulala, ikakhulukazi izingane ezingenacala.",Ulengise amadodakazi naye wazikhunga
"UMVIKELI woMphakathi u-Advocate Busisiwe Mkhwebane ngoMsombuluko umemezele ukuthi uzosiphikisa isicelo sikaMengameli Jacob Zuma sokuthi kubuyekezwe kuphinde kubekwe eceleni umbiko mayelana nokuhaqwa kwamandla ombuso owahlanganiswa u-Advocate Thuli Madonsela obenguMvikeli woMphakathi ngaphambi kwakhe.""Odabeni lokuhaqwa kwamandla ombuso, ngesikhathi sigcina ukuba ndawonye ngathi ngisathatha izeluleko zomthetho, sengingakusho manje ukuthi sizophikisana nesicelo esenziwe nguZuma sokuthi kubuyekezwe umbiko kaMadonsela,"" kusho uMkhwebane ngesikhathi enesithangami nabezindaba ePitoli izolo.UMkhwebane uthe manje basaqedela ukuqoqa bonke ubufakazi ababudingayo.""Ubufakazi obudingwa ngumengameli, sizobethula ngokulandela umthetho,"" usho kanje.UZuma ufake isicelo sokuba kubuyekezwe kuphinde kubekwe eceleni umbiko kaMadonsela eNkantolo eNkulu yasePitoli nyakenye. Abameli baZuma bathi akukho kumthethosisekelo ukuthi uMadonsela ayalele uZuma ukuba asungule ikhomishini nokuthi asho ukuthi kumele iholwe ngumuntu oqokwe yiNhloko yamaJaji uMogoeng Mogoeng, njengoba lamandla ebekwe emahlombe kamengameli.Umbiko kaMadonsela uveza ukuthi amabhizinisi omndeni wakwaGupta oyazitamuzela kumathenda ezinkampanini zikahulumeni ikakhulukazi kwa-Eskom. UMadonsela ube eseyalela ukuthi kusungulwe ikhomishini ezoqhubeka nophenyo njengoba isakhathi yena inkontileka yakhe kade isiphela.",UMvikeli woMphakathi uzophikisa isicelo sikaZuma
"IDISTRUCTION Boyz inethemba lokuthi impumelelo yayo izogqugquzela nabanye. Leli qembu limemezele ukuthi i-albhamu yalo isidayise igolide (amakhophi angu-15 000).Ngesikhathi ikhipha i-albhamu ethi Gqom Is The Future ngo-Okthoba 6 iDistruction Boyz, ebunjwe nguZipho “Goldmax” Mthembu noQuinton “Que” Mgobhozi, yaveza ukuthi inephupho lokudayisa igolide.Yathi ifuna ukuthi i-albhamu yayo kube ngeyokuqala yegqom’ ukuthi idayise amakhophi alesi sibalo.Imenenja yeqembu, uLindo Buthelezi, ithe babonga kakhulu abantu abathenge umculo wabo.“Siyathemba ukuthi nabanye bazobona ukuthi amaphupho ayafezeka. Nazi izintwana zaselokishini zenze okungakaze kwenziwe. Lokhu kufana nokwenziwa nguBlack Coffee enza iDVD yakhe noCassper Nyovest egcwalisa izinkundla,” kusho uLindo.Uthe umculo weDistruction Boyz ufike ngesikhathi igqom’ ingakandi kakhulu emsakazweni.“Ifike yakushintsha konke lokho futhi kuvuleke neminye iminyango ngisho nase-Europe.”Uthe manje into abayibhekile wukuhlukanisa unyaka emisakazweni ehlukene. Unxuse abantu ukuthi babavotele.Ngaphandle kwalokhu uthe ziningi izinhlelo zokuthuthukisa iqembu abanazo.“Angifuni ukuzidalula okwamanje kodwa kuningi esikuhlelile nokuthuthukisa abanye. Isasasa liyaphela kodwa ngifuna ukwenza into enkulu ezokwenza ukuthi ngisho ngabe abanayo ingoma eshisa izikhotha kodwa abantu bakhulume ngabo njengoCassper,” kusho uLindo.",I-albhamu yeDistruction Boyz isidayise igolide
"ZAKHELE XABAU SETHOLE uphromotha omusha wase-East London umshayisibhakela waKwaZulu-Natal, uMoruti “Babyface” Mthalane, osanda kulaxazwa wuMnyango wezemidlalo kulesi sifundazwe.Isolezwe lithole ukuthi uMthalane waseLindelani, osizwe wuMnyango kaNtombikayise Sibhidla-Saphetha esephelelwe wumhlaba, usayine isivumelwano sokuhlelelwa izimpi yiRumble Africa Promotions kaTeris Ntutu wase-Eastern Cape. EKZN uMthalane ubelwa ngaphansi kweLudonga Boxing Promotions kaThulani Magudulela.UMnyango wezemidlalo yiwona obukade ufaka imali yokutakula uMthalane, ozinze eGauteng lapho ephekwa khona nguNick “Mthakathi” Durandt, obesethathe amasakana akhe wabuyela ekhaya. Ngosizo lomnyango neLudonga, uMthalane unqobe ibhande le-IBO flyweight ehlula uJether Oliva wasePhilippines empini ebiseNkosi Albert Lithuli Cenvention Centre. Ulivikele ku-Odilane Zaleta waseMexico ngasekupheleni konyaka odlule, eThekwini.Ngaphambi kwalokho uMthalane uthwale kanzima kubhuntsha izimpi zokuvikela ibhande le-IBF nagcine ephoqelekile ukulilaxaza.Ukusayina kukaMthalane kwenzeka kusaphele amasonto ambalwa umnyango uveze ukuthi ufuna ukuthi ukusiza nabanye abashayisibhakela, ungafuhleli yonke imali kumuntu oyedwa. Kuvele ukuthi usuduma noThabiso “The Rock” Mchunu ohlelelwa impi yokuhlungela ibhande le-WBC cruiserweight no-Ilunga “Junior” Makabu ngoMeyi.UNtutu ukuqinisekisile ukuthi uMthalane usezolwa ngaphansi kwabo.“Kuyiqiniso ukuthi uMthalane usesayine kithina. Abashayisibhakela asibesheli kodwa yibona abeza kithi bezocela ukusebenza nathi. Besilokhu sikhuluma noMthalane nemenenja yakhe kusukela kuqale unyaka,” kusho uNtutu.“Sesivele sinezinhlelo zokuthi alwe impi yakhe yokuqala yokuvikela ibhande le-IBO ngo-Ephreli e-Orient Theatre. Impi yakhe yesibili izoba ngoJulayi eThekwini ngoba kubalulekile ukuthi alwele ekhaya.”KuRumble Africa, uMthalane ujoyine abashayisibhakela abafana noThabo “Eagle” Sonjica ohlelelwa impi yebhande le-WBC Silver, Lusanda “Mexican” Komanisi ophethe ibhande le-IBO bantamweight, Sipho Taliwe owayengumpetha weWBC International super featherweight, Siphosethu Mvula, Ludumo “9mm” Lamati, Aphiwe Masangwana nabanye.Lokhu kungabukeka njengokusondeza iphupho labalandeli besibhakela base-East London osekunesikhathi belobizela ukuthi uMthalane abhekane nomfana wendawo uMakazole “Professor” Tete.“Sifuna ukubanga nabagqugquzeli bazimpi abaphambili kuleli abafana noBerman (Rodney) noBranco (Milenkovic). Sifuna ukushubisa umbango,” kusho uNtutu.“Isifiso sethu ukwenza isiqiniseko sokuthi abashayisibhakela bayazithola izimpi. Sesivele siqalile ukukhuluma neSuperSport.”",Usenophromotha omusha uMthalane
"Bantabami ngokuzithoba ngiyacela isale seyimiswa le Khomishini kaZondo okuthiwa ngeyophenya ngokulawulwa koMbuso yidlanzana. Ngicabanga ukuthi nobengaboni useyabona manje ukuthi iKhomishini yokulawulwa koMbuso yidlanzana ifana nenunu emakhandakhanda ezoshaya ibhuqe u-ANC. Ukube nginawo amandla okufinyelela egoseni le Khomoshini yokulawulwa koMbuso yidlanzana, uSolwazi uThuli Madonsela, kungabe ngiyambuza manje ukuthi uyathokoza yini njengoba abantu bakaKhongolose sebejikijelana ngemikhonto ongathi baloyiwe. Kungenzeka ukuthi leKhomishini yasungulwa ngoba kuhloswe ukuthi kwembulwe izinqe zikaZuma kodwa manje kubukeka sekuvela nezinqe zabantu abaningi.Ngisho ingane ekhasela eziko iyabona ukuthi kule khomishini kuhujwa inyamazane eyodwa enguZuma kodwa kugcina sekulimala nezinye izinyamazane ngenxa yokuthi abazingeli bazingela ngokushisa umlilo. MaSolezwe ngiyaphinda ngiyasho ukuthi lo mlilo obaswe kuleya Khomishini uyoshiya uKhongolose ushe wahanguka amashiya nezinkophe. Lezi gubhu ezishawayo kuthiwe uKhongolose ubumbene ngibona ongathi kusiniswa amahleza ngoba le Khomishini ikuveza obala ukuthi uhlakazeke phakathi okwamaqhezu ezinqe. Okufike kube yinkinga wukuthi ofakazi beza ngogqozi nofuqufuqu lokupenda uZuma njengesikhohlakali kodwa bagcine sebechaphazele noGwede Mantashe, uGodongwana noJeff Radebe sekuvela ukuthi babekhona emihlanganweni ethile. OkaVolos uthi le Khomishini kaZondo ifana nomgangela wezinsizwa nezintokazi zikaKhongolose okufanele umiswe ngokushesha ngoba kuyofikwa okhethweni sekukhishwene amehlo abanye bengasanamazinyo. Kuyishwa ukuthi amalungu ka-ANC abukeka engaboni ukuthi ukuyofakaza kule Khomishini kufana nokuthatha intambo uzikhunge ngoba ugcine usungene wavela ngesicoco. Ubufakazi bale nto engiyishoyo kube yisehlo esehlele uNhlanhla Nene osukwe wusinga wayokwethula ubufakazi kodwa wagcina eselahlekelwa yisikhundla sokuba uNgqongqoshe wezeziMali. Kufikisela ngosizi ukubona uPravin Ghordan efakaza, echaza ukuthi yena wakubona kanjani ukulawulwa koMbuso. Thina esibukelayo sesinovalo lokuthi kwayena uGhordan uyogcina eselahlekelwe yisikhundla sakhe ngoba kuyabonakala ukuthi akekho omsulwa.MaSolezwe, angisho ukuthi ngithini kodwa ngithi angiyenameli le nkulumo kaMengameli uRamaphosa yokuthi naye uzimisele ngokuyofakaza kule Khomishini. UMatamela kufanele ngabe usebonile ukuthi umuntu oyofakaza kule Khomishini usuke eqiqinge umgqomo kadoti eyowuchitha ngenhloso yokungcolisa abathile. Inkinga isekutheni ngesikhathi uchitha udoti uthi ungcolisa abantu ugcina nawe sewungcoliswe yilo doti owuchithayo. Bakwethu, mina nginovalo lokuthi ngelinye ilanga noZuma uyosukwa yikhanda lakhe aqiqinge amanabukeni angcolile kaKhongolose ayowachitha kule Khomishini kaZondo kuhayize abantu.MaSolezwe, ngiyazi uVolos waziwa njengesibhedi kodwa mina angikuboni ukubheda uma kungathiwa le Khomishini kaZondo imiswe okwesikhashana ngenxa yokushoda kwezimali. Kuyiqiniso ukuthi kuyosuka umsindo kube nemibuzo yokuthi imiswe kanjani iKhomishini isanda kuqala umsebenzi wayo. Ngibona ungcono umsindo wokuthi iKhomishini ibanjwe ngophondo kunokuthi idedelwe igabavule, iveze amahlazo kube kubhekwe okhethweni.- Ngeso likaVolovolo",Le Khomishini kaZondo izoyishaya iyibhuqe i-ANC
"UMNYANGO wezeMfundo KwaZulu-Natal uphenya ngezinsolo zokunyamalala kukaR70 000 esikoleni eMthunzini okuthiwa wakhishwa wuthishanhloko namalungu esigungu sabazali esesiphumile.Kuthiwa abazali baseZenzele-Mashimane Secondary bayavutha, basola uthishanhloko ngokusebenzisa amalungu esigungu esidala sabazali ekukhipheni imali. Ngokuthola kwephephandaba kuthiwa imali yakhishwa ngo-Agasti 8 kwi-akhawunti yesikole kukhona nothishanhloko. Abazali abakhathazekile babikele amahhovisi omyango esifundeni ukuze kuphenywe.UMqondisi woMnyango esifundeni iKing Cetshwayo, uMnuz David Chonco, ukuqinisekisile ukuthi bayaphenya emuva kokubikelwa ngodaba.“Ngathola umbiko ngezinsolo, ngamshayela nothishanhloko ngimbuza ngazo. Ngithole ukuthi imali yakhishelwa ukuthenga amadeski kodwa abanye abanelisekile ngendlela okwenzeke ngayo. Sekujutshwe abahloli abazophenya kahle,” kusho uChonco.Kuthiwa isigungu esidala size sakhishwa ngokusemthethweni ngo-Agasti 22 kodwa amalungu amasha akhethwa ngoMashi kuzo zonke izikole. Kusolwa ukuthi ukungakhishwa kwamalungu amadala esigungu sabazali bekwenzelwa ukuthi aqhubeke nokukhipha imali yesikole.Omunye wemithombo esondelene nodaba uthe kuyaxaka ukuthi kungakhishwa imali engaka yesikole ngosuku olulodwa. Uthe ngokwazi kwakhe akumele kukhishwe imali engaphezu kukaR3 000 ngosuku futhi abakhokhelwayo kumele bakhokhelwe ngamasheke. Usola ukuthi udaba lokuthengwa kwamadeski selwakhiwe ukuze kuvikelwe abasolwayo.Kuthintwa uSihlalo wesigungu esidala, uMnuz Walter Dube, uvumile ukuthi wayekhona kuyokhishwa imali. Uphikile ukuthi inyamalele kodwa wathi kwathengwa amadeski kwakhokhelwa nabanye osomabhizinisi.Usole abathize abafuna ukukhipha uthishanhloko esikhundleni behlise nesithunzi sakhe. Akakwazanga ukuphendula uma ebuzwa ngokungasheshi kwabo ukuphuma ezikhundleni. Ukhale nangezikweletu athe zikhungethe isikole.“Imali yakhishwa ngosuku olulodwa nabantu bakhokhelwa ngokheshi ngoba babeyijahile imali ngenxa yokuthi kwakuzoba yiholidi ngakusasa. Nabo bakhokhelwa ngokheshi laba abebekweletwa namadeski athengwa ngokheshi,” kusho uDube.",Kusolwa uthishanhloko ngokunyamalala kukaR70 000 wesikole
"LIHLEHLISELWE uMsombuluko ozayo icala labathathu abasolwa ngokushaya izingane ezimbili zaze zashona bezisola ngokuba namadimoni.Abasolwa uMnuz Makhosonke Sibisi (31), Nksz Nkosingiphile Sithole (35) noNksz Nompumelelo Langa (25), bavele ngoMsombuluko enkantolo yaseNkandla.Laba babhekene namacala amabili okubulala izingane ezineminyaka eyisishiyagalolunye. Icala kuthiwa lenzeke ngoMashi 24 nonyaka.Ngokusho kokhulumela amaphoyisa KwaZulu-Natal, uCol Thembeka Mbele, laba basagcinwe esitokisini.Baboshwa ngoLwesine ngezinsolo zokubulala izingane ababethi bazikhipha amadimoni.Kwababoshiwe kukhona unina wenye ingane eyabulawa, isihlobo sezingane nomfundisi.Laba kuvele ukuthi babethi lezi zingane zazikhala zithi 'zishaywa ngamadimoni futhi athi aziphuze igazi'. Abasolwa kuthiwa nabo babe sebeshaya izingane, kwaze kwaba khona nenye abayigwaza esandleni.Kwabizwa amaphoyisa endaweni yesigameko. Eyodwa ingane yashonela endaweni yesehlo enye yayiswa esibhedlela yafika yashonela khona.",Bavelile abashaya babulala izingane
"SEKUPHINDE kwagobhoza igazi embonini yamatekisi emuva kokuba ngoMgqibelo kubulewe abashayeli abawu-11 abebephuma emngcwabeni womqashi wabo naye obebulewe.Ababulewe basale endaweni yobugebengu kwathi abalimele baphuthunyiswa esibhedlela. Bebekade behamba ngemoto eyodwa balalelwa unyendle eColenso, ngaseMnambithi. Kukhona nabathathu abalimale kanzima. Kusolwa ukuthi abashayeli bamatekisi, abazinze eGauteng, babulawe ngenxa yombango okhona phakathi kosomatekisi baseTembisa naseKempton Park.Kuyacaca ukuthi ababulali bebefuna ukusizila uma kubhekwa ukuthi kutholwe amagobolondo ezinhlamvu awu-250.Izithombe zetekisi ebimbobombobo futhi imanaphanapha yigazi ezicabheni nasemawindini ziyixoxa yonke indaba yesihluku esinyatisa igazi.Akuselula ukuqonda ukuthi bantu abasebenza embonini kumele babizwe ngani ngoba igama elithi osomabhizinisi alisabafanele ngendlela abenza ngayo futhi kwakona ukuthutha umphakathi abasakulungele.Abashayeli abawu-11 ababulewe abavelanga nje badutshulwa, ukhona noma bakhona abathume ababulali futhi basembonini yamatekisi abebazi ukuthi bazobe bekuphi futhi behamba ngayiphi imoto.FUNDA: 
Abasayingeni eyamatekisi abasinde esibhicongweniAkuqondakali ukuthi yini ebanga abantu abangabanikazi bomsebenzi uma belwa izimpi zabo babulale nabashayeli. Impi yamatekisi isimehlule uhulumeni namaphoyisa. Akwazeki noma yinto yamabomu ngenxa yokuthi kunezikhulu zikahulumeni namaphoyisa okusolwa ukuthi zinamatekisi yize lokhu kungavumelekile.Yize kungasho ukuthi abantu bayaphazamiseka uma evalwa amatekisi kodwa ukube uhulumeni uzimisele ngempela ukunqanda lolu dlame kufanele ngabe kade satholakala isisombululo.Kodwa kunalokho abantu bamatekisi bazenzela umathanda, bayacanasa sengathi baphethe izwe.Kwenzeka kanjani ukuthi ezweni elinezobunhloli kube nezigebengu ezenza umathanda njengabantu bamatekisi kodwa ingalo yomthetho ingafinyeleli kuzo?Kuyishwa nje ukuthi inqwaba yabantu ithembele ematekisini ngoba kufanele ngabe ayavalwa kuze kube abanikazi bawo bafunda ukuthi izinto azixazululwa ngesibhamu kodwa zilungiswa ngomlomo.",[IMIBONO] Abamatekisi abafunde ukuxazulula izinto ngomlomo
"ISILO Samabandla uZwelithini kaBhekuzulu sithi kuzoma kwasani eGoli uma sesifikile sizokhuza ukuhlaselwa kwabantu bokufika osekudlule nemiphefumulo kwaphazamisa namabhizinisi.IMbube ikhulume kanje ngesikhathi yethula inkulumo eMkhosini woMhlanga esigodlweni eNyokeni, KwaNongoma ngempelasonto. IMbube ikhuluma nje ngeledlule eGoli abantu bebezitapela ezitolo zabokufika bebaxosha.""Amakhosi nezinduna kufanele balungele ukuthi baya eGoli ngokuphela kwenyanga esikuyona. Kade ngithola imibuzo kuthiwa ngithuleleni abantu belwa eGoli kuhlaselwa abokuhamba. Angizenzi izinto ngoba ngifuna ukubukwa mina ngenza ngendlela yami,’’ kusho iSilo.Sikhale kakhulu ngembizo ebizwe ngaphandle kokuxhumana naso ngoba sithi izinduna zilawulwa yisona. Sinxuse uNdunankulu kaZulu ukuba alusingathe kahle udaba lungaphumi esandleni ngoba kunabantu abaluthatha ngesinxele.""Ukhona umnikazi wamabutho nezinduna oyimina futhi akukona okwendoda ebekwe yakalelwa iminyaka emihlanu. Ngimangele uma ngizwa kuthiwa kubizwa imbizo ngaphandle kokuthi ngaziswe mina mnikazi wezinduna,’’ kusho iSilo.ISilo sithi kuzogcina kuba sengathi yizinduna eziphehla udlame olubhekiswe kwabokufika njengoba zibizelwa imbizo.Imbizo ebibizwe yihhovisi likaNgqongqoshe wamaPhoyisa uMnuz Bheki Cele igcine ihoxisiwe kodwa zangabekwa izizathu zokuhoxiswa kwayo.UNomthebe wesizwe uthe akahambisani nempi ngoba kwaliwa kakhulu KwaZulu-Natal akasafuni ukuphinde abone udlame noma ngabe lukuphi kufanele lukhuzwe.Unxuse ukuba kuvikelwe impahla nesithunzi sikaZulu ngokuba iqedwe impi ebhekiswe kubantu bokufika.Kulo mcimbi iMbube imemezele nokuthi asesenkantolo amaphepha okulwa udaba lomhlaba okuthiwa ingase iphucwe wona. Ikhale ngohulumeni yathi uyayidelela futhi sekufike lapho kuyima khona emphinjeni.""Ngiyabahlonipha mina bonke abantu ngokwezigaba zabo kodwa bakhona abacabanga ukuthi ngiyisiphukuphuku bese benyuka ngengalo kimi. Bafuna ukusiphuca ingubo yethu esiyembethe okuwumhlaba. Ngingakuqinisekisa ukuthi amaphepha asenkantolo njengoba sikhuluma nje,’’ kusho iMbube.",ISilo Samabandla siyokhuza udlame eGoli
"ULUCAS “Rhoo” Radebe odlalele iBafana Bafana neLeeds United, usalobizela ukuphatha inhlangano engamele unobhutshuzwayo eNingizimu Afrika, iSouth African Football Association (Safa).Ngonyaka odlule uRadebe washaywa ngesithende okhethweni lwale nhlangano ngoba wayengelona ilungu leLocal Football Association (LFA).Ngokomthethosisekelo weSafa awukwazi ukungenela ukhetho uma ungelona ilungu leLFA. Konke lokho sekushintshile njengoba uRadebe eseyilungu leLFA yaseDiepkloof, eGauteng. URadebe ukhulume nezintatheli ehambele imidlalo eqanjwe ngenkakha edlalele iBafana ne-Orlando Pirates, iSiyabonga Sangweni Youth Festival and Mayoral Sport Day ebidlalelwa eDondotha, ngempelasonto.“Sifuna ushintsho kwiSafa. Angisho ukuthi abasebenza kule nhlangano njengamanje kufanele baxoshwe. Kodwa kungani bangasisondezi siyizinkakha ukuze sizoncela ulwazi kubona? Ngeke baliphathe ibhola ungunaphakade. Kudingeka ushintsho kwiSafa, kudingeka igazi elisha. Yingakho sengijoyine iLFA yaseDiepkloof ngoba ngifuna ukungena kule nhlangano,” kusho uRadebe okubeke kwacaca ukuthi akazimisele ngokufundela ukuqeqesha.Ebuzwa ukuthi ubudlelwane bakhe nomengameli weSafa, uDanny Jordaan bunjani, uRadebe uthe: “Siyaxoxa phela lokho nje okungatheni. Kuba ukubingelelana nje, kuphele lapho. Mina ngisafuna sihlale phansi naye sixoxe ngoba ekugcineni akukho mayelana nami kodwa kumayelana nebhola lethu. Kunenqwaba yezinkakha eduve emakhaya engasebenzi. Laba bantu siyabadinga ngoba balidlalile ibhola”.Eqhubeka echaza uRadebe, uthe kuyamkhathaza ukuthi ibhola lakuleli lishona phansi, alikhuphuki.“Yiliphi ibhola lethu? Ngokwami asisenalo, siyafunisela. Kufanele lokho kushintshe, yikho ngithi kudingeka ushintsho. Sidinga abantu abadlalile ebholeni. Uma ubuka iBafana kwi-Afcon, ayidlali kahle neze. Ibhola lethu alikho, sizama ukuhlanganisa okwamanye amazwe, asigxilile kokwethu. Akufanele uma iqembu lesizwe lihlungela imiqhudelwano simince. Kufanele siye emiqhudelwaneni kukhalwe ngathi. Indaba yokubala, ukuminca nokuhlala ethembeni kufanele konke lokho kuphele. Sinethalente nezinsiza ezanele kuleli lizwe ukuthi singaba yizwe eligcwalisayo nje emiqhudelwaneni emikhulu,” kusho uRadebe.IBafana izobhekana neMorocco emdlalweni wokugcina wamaqoqo namuhla ngo-6 ntambama.",ULucas Radebe ufuna uguquko kwiSafa
"UZANYELWA umsebenzi kwiMamelodi Sundowns uKagisho “KG” Dikgacoi inkontileka yakhe engazange ivuselelwe yiLamontville Golden Arrows.UKG (32) odlale phesheya iminyaka ewu-7 ukhuze ibuya ku-Absa Premiership ngoJanuwari. Lo mdlali odabuka eFree State udlale kwiFulham, Crystal Palace nakwiCardiff City wonke okungamaqembu adlala kwiPremier League yase-England.Isolezwe lansukuzonke lidalule izindaba zokuthi uDikgacoi ngeke abuyele kwi-Arrows ngesizini ezayo.“UDikgacoi uxoxa neSundowns njengoba inkontileka yakhe ingeke ivuselelwe ku-Arrows njengoba iphela ngoJuni 30. UPitso Mosimane usebenzile naye kwiBafana Bafana. Ngaphansi kwakhe ubengasali kwelesizwe. UManqoba Mngqithi oyiphini likaMosimane usebenzile naye kuLamontville Golden Arrows,” kusho umthombo.UDikgacoi uchithe isikhathi esiningi elimele ngomzuliswano wesibili wemidlalo yePremier Soccer League (PSL). Lo mdlali oyibamba enkabeni yenkundla useyidlale yonke imiqhudelwano emikhulu emhlabeni. Ubekhona ngo-2008 iBafana idlala kwiCaf Africa Cup of Nations (Afcon) waphinde wayibamba emiqhudelwaneni ofanayo ngo-2013.Ngo-2009 udlalile kwiFifa Confederation Cup kwathi ngo-2010 wayibamba kwiNdebe yoMhlaba eNingizimu Afrika.“UKG uselinde ukuthi iSundowns ibuye eTunisia bese eqhubeka nezingxoxo,” kusho umthombo.Imenenja kaKG, uLwazi Mazibuko ikhale ngokuthi uKG usawumdlali we-Arrows.“Inkontileka kaKG ne-Arrows iphela ngoJuni 30. Ngakho asiyilinde iphele bese sibhunga ngekusasa likaKG.“Ngicabanga ukuthi kumqoka ukuthi siyihloniphe i-Arrows,” kusho uMazibuko ngesikhathi ethintwa yileli phephandaba ngendaba kaDikgacoi.Kuze kube yimanje akucaci ngekusasa likaTeko Modise ophelelwa yinkontileka kuSundowns ngesonto elizayo.UThulani Thuswa wezokuxhumana kuSundowns ethintwa ngendaba kaDikgacio uthe: “Ngiqala ukuyizwa ngawe indaba kaDikgacio. Iqembu belingakaze lingitshele lutho ngaye.”ISundowns ibuye izolo ekuseni ivela eTunisia lapho ibambane khona ngo 0-0 ne-Esperance abayibeke ezithendeni kwilog yeCAF Champions League. Umdlalo olandelayo weDowns izowudlala neSaint George, e-Addis Ababa Stadium, e-Ethiopia ngoJulayi 1.",Uzanyelwa umsebenzi kwiSundowns uKG
"UMNDENI waseNorth West usashaqekile emuva kokuba isoka lendodakazi yawo ebizithwele liyigwaze uxhaxha lwamanxeba ngaphambi kokuba lizibulale.Lesi sigameko senzeke emasontweni amathathu adlule kodwa owesifazane uNksz Bonolo Sealelo (32) owaphuthunyiswa esibhedlela ngesikhathi kwenzeka le nhlekelele, kusabonwa ngokusa kuye esibhedlela. Ingane yakhe ayeyithwele ayisindanga kodwa yashona kuleso sehlakalo.  Okhulumela uMnyango wezokuPhepha koMphakathi eNorth West, uMnuz Alpheus Koonyaditse,uthe lesi sigameko senzeke eLokaleg eTaung kodwa umnyango uze wezwa ngaso kuleli sonto. Uthe umufi, uMnuz  MacMillan Oliphant, ucele lo wesifazane obekhulelwe ukuba ambilisele amanzi ukuze ageze. Kuthe uma amanzi esebila, wamthelela wona endishini yokugeza,esikhundleni sokuthi le ndoda igeze, kubikwa ukuthi iye yakhiya igumbi lokugeza lapho umuntu wesifazane abesalele khona.  Emuva kwesikhashana, umndeni wakwaSealelo uzwe umsindo obuvala amadlebe uphuma egunjini lokulala, owesifazane ememeza igama lesoka lakhe ebelizama ukumbulala. ""Baphuthume egunjini lokulala kodwa bafica umnyango uvaliwe. Babe sebebulala iwindi. Owesifazane ubeselele phansi,elimele futhi indoda ibe seyithi ifuna ukufa nengane yayo maqede yazisika isihlakala sengalo, yazinquma noqhoqhoqho"". ""Kube sekubizwa amaphoyisa nabezimo eziphuthumayo, owesifazane wabe esephuthunyiswa esibhedlela, isoka lona lafela endaweni yesigameko."" ",Isoka lizame ukubulala intombi ekhulelwe maqede lazisika uqhoqhoqho lizibulala
"MBONGISENI BUTHELEZIEseGoliU KHALE ezimathonsi umqeqeshi weKaizer Chiefs uSteve Komphela ngonompempe abebephethe umdlalo wabakhaya wathi kungcono abeligi bacabange eyokufaka abangaphandle ukuthi bazophatha lo mdlalo.UKomphela ubekhuluma ngemuva kokuthi iqembu lakhe lidlale ngokulingana ngo-1-1 ne-Orlando Pirates eFNB Stadium, eSoweto, ngoMgqibelo.Igoli leChiefs lishaywe nguWillard Katsande kwathi elokulinganisa lePirates lashaywa nguThamsanqa Gabuza.“Ngiphoxekile kakhulu. Uma kuyinto engenzeka kungakuhle ukuthi umdlalo wabakhaya uphathwe ngonompempe bangaphandle. Onompempe kufanele baziyeke zibulalane enkundleni, benze umsebenzi wabo kahle,” kusho uKomphela.“Ngeke ngibatshele ukuthi benzeni noma ngibabonise kodwa ngivunyelwe ukuzwakalisa ukungeneliseki ngezinqumo zabo. Ngiyambonga uMdali akubanga nanhlekelele kulo mdlalo.“Benze amaphutha ku-Itumeleng Khune kabili. Kufanele onompempe bawuphathe kahle umdlalo bangachemi ngoba uma benza kanjalo babulala iligi enhle kangaka. IPirates neChiefs amaqembu amakhulu nahlonishwayo eNingizimu Afrika ngakho kufanele uhlonishwe umdlalo wawo. Angijabulanga neze ngezinye zezinqumo zonompempe namuhla. Lokhu kungaxosha abantu ebholeni.”Uncome iqembu lakhe ngendlela elidlale ngayo esiwombeni sokuqala somdlalo. “Sidlale kahle umdlalo sashaya igoli sahamba phambili. Besilokhu sigxile emdlalweni wethu kahle kwaze kwamoshakala ngokuthi siyeke uqhwasha wegoli ukuthi lisidle. Besiqinile futhi siphaselana ibhola kahle sidlala kahle kunabo kodwa ukufika kukaMpho Makola noSifiso Myeni kushintshe izinto umdlalo waba ngowabo. Thina besisethubeni elihle lokuthi sinqobe umdlalo kodwa kwala,” kusho uKomphela.UKhune uzobe esekulungele ukudlala uma sebebhekene neLamontville Golden Arrows.“Uthinteke kancane, besinaye ngemuva komdlalo endaweni lapho sishintshela khona. Sizozwa ngodokotela beqembu ukuthi bathini, ngiyethemba uzobuya masinyane,” kusho uKomphela.Uncome uWilliam Twala ngendlela adlale ngayo kulo mdlalo yize ethi kwesinye isikhathi ubedinga ukulekelelwa.“Udlale kahle uzobe engcono kakhulu kolandelayo wabakhaya. Ubedinga ukusizwa kwesinye isikhathi,” kusho uKomphela.Uthe uThabo Qalinge noThabo Rakhale bayayijika indoda kodwa bebefuna ukuthi badle iPirates ngamaphutha abo.“Sibheka ukuthi iphasi yinde kangakanani noma uthinta ibhola kabi bese silithatha sibahlasela ngokuzuma ngalo. Kodwa bona bayakwazi ukujika indoda,” kusho uKomphela.",Usole unompempe kowabakhaya
"MHLELI: Ngikhathazekile ngeqembu lami engilithandayo iKaizer Chiefs. Kulezi zinsuku idlala umbozo webhola, okokuqala nje ungambuyisa kanjani umqeqeshi owahluleka ukuqeqesha iqembu?Ngikhuluma ngo-Ernst Middendorp. Abalandeli baze bametha igama elithi uMiddendraw ngakho ukudlala ama-draw angenasidingo.Selokhu efikile nje usawine imidlalo emingaki? Indlela adlalisa ngayo iqembu iyangikhonondisa. Umdlalisa kanjani uKgotso Moleko noRamahlwe Mphahlele kanyekanye ngoba badlala into efanayo? Lo mqeqeshi uxova isikimu njengoSolinas.Ngiyakhala ngokuthula kukaKaizer Motaung kube konakala. Uma iqembu engasalifuni akalidayise, kukhona laba bantu okuthiwa abalandeli abawa bevuka neqembu, badela imfudumalo nemindeni yabo bayobuka lo mbozo weChiefs. Bahamba ngemali yabo, ngezimoto zabo.IChiefs ayihlukile kula maqembu okuthiwa mancane sekwasala igama, kuvalwe iligi imi kunombolo 9 we-log. Yenza umhlola ixosha abadlali ingakapheli isizini. Impela izikhulu zeChiefs zithatha izinqumo sengathi ziqale zidlule “kwaMama uyangichaza”.Kuyaqala ukwenzeka emilandweni weChiefs ukuba kuphele amasizini amane ingawini lutho.Uma kusekhona uBobby Motaung kusazoba nje. UBobby akanandaba nabalandeli beKaizer Chiefs abawa bevuka neqembu. Lo muntu wasayinisa lolu vucu lwabadlali, akahambe nabo ngoba vele kusho ukuthi akawazi umsebenzi wakhe. NgoMgqibelo sidlala owamanqamu weNedbank eThekwini. Sowina kanjani imimoya yabadlali iphansi. Angithi abanye kuxoshwe abangani babo, selokhu kuxoshwe uPule Ekstein abadlali abathokozile bahudula izinyawo. Abaphathi abanjani abathatha izinqumo ezinje?IChiefs yayingadlalelwa noma wubani njengoba sekwenzeka nje. Abadlali abafana noBhongolwethu Jayiya, Siphosakhe Ntiya Ntiya, Gustavo Paez, Virgil Vries, Daniel Akpeyi, Teenage Hadebe abakufanele ukudlala kwiChiefs. Ijezi leChiefs liyasinda.Baningi abadlali abawuvucu okumele bahambe, kuqalwe kuthengwe abadlali, kutholwe umqeqeshi osezingeni hhayi uMiddendorp.Ngicela uSihlalo weqembu, uMotaung azibambele iqembu lakhe uBobby ayiswe kwenye indawo ngoba selokhu athatha izintambo iqembu alenzi kahle.Ngicela ikilabhu ibheke indaba ka-Itumeleng Khune, naye uphelelwe ushatini manje, uselimala njalo. Asithathe unozinti ovimbela iWits uDarren Keet azoqinisa emapalini. Lolu vucu okuthiwa luyavimba lubolekiswe, ayikho leya nto.UBruce Bvuma kuyasho akakulungele ukuvimbela ikilabhu enkulu njengeChiefs.Baba Motaung, sizwele, sukuma uzithintithe njengenkawu ethi uma iwile ivuke izithintithe.Innocent M MeyiwaEMALANGENI",[IMIBONO] Phakama baba Motaung uzibambele konakele
"KUSOLWA ukuthi uyiphoyisa owesilisa ongene eNkantolo yesifunda eThekwini wavulela inganono ebulala abantu ababili ngaphambi kokuthi azame ukuzibulala  namhlanje ekuseni.Ngokwabantu abazibonele engena enkantolo kuthiwa uzethule njengephoyisa wakhipha nekhadi elimgunyaza ukuthi angene nesibhamu enkantolo.Lo wesilisa ungene kuRegional Court O wadubula owesifazane okuthiwa wayengunkosikazi wakhe nomfowabo, wabe esezidubula yena kodwa wasinda. Kubikwa ukuthi umsolwa uphuthunyiswe esibhedlela.Imithombo engaphakathi enkantolo ithe ukudutshulwa kwalaba kuhlangene nengxabano ethinta ukwehlukaniswa komshado.Udaba lusaqhubeka.",Iphoyisa lidubule labulala ababili enkantolo kweledivosi
"SEKUQUBUKE indida kuvela omunye umndeni wowesifazane obekusolwa ukuthi owaseXobho, ‘ovuke ekufeni’ emuva kweminyaka engu-15 angcwatshwa.Lo mndeni wakwaDuma, KwaDumisa, eMayfield, uveza ukuthi lo wesifazane leli phephandaba elibike ngaye ngempelasonto edlule, akuyena uNksz Nomvuyo Dlamini (30) obesegcinwe eClermont, kodwa uNksz Ntombifikile Duma (41).UMnuz Maqili Duma uthi udadewabo omdala lona futhi sekunezinyanga ezimbili enyamalele ekhaya.UDuma uthi kuyinto ejwayelekile ukuthi anyamalale bamfune babuye naye kodwa aphinde ahambe ayocela amashumi edolobheni.“Usisi wami omdala, waqala ngo-2008 ukuphanjanelwa umqondo kodwa uyakwazi ekhaya ngoba noma enyamalala ubuye aqhamuke. Kulokhu bengisebenzela e-Eastern Cape ngatshelwa ukuthi uhambile ekhaya. Ngibuya manje sekuthiwa uthathwe abantu bakwaDlamini eThekwini. Sizamile ngesonto elidlule ukuyomfuna njengoba size sibuya namaphoyisa manje,” kusho uDuma.Eqhuba uDuma uthe uyabona ukuthi amalungu omndeni wakwaDlamini abesenethemba lokuthi owabo kodwa iminyaka kadedewabo ayilingani nakancane neyendodakazi yakhona eyashona.“Usisi unendodana eno-19, mdala kakhulu kunomuntu wabo. Kodwa ukubagculisa sizolinda imiphumela yolibofuzo. Angeke silwe nabo noma simbange usisi ngoba siyazi owalapha ekhaya,” kusho uDuma.Uthe abantu baseHighflats abaningi bangaba ofakazi ngoba udadewabo ukhule edayisa khona nokwenza ajwayele kakhulu kuleli dolobha.Uthintwa umndeni wakwaDlamini, ukuqinisekisile ukuthi uthathiwe lo wesifazane.UMnuz Mlekeleli Dlamini uthe baxoxile nomndeni wakwaDuma futhi banelisekile ngencazelo yabo. Kodwa bagcine ngokuvumelana namaphoyisa ukuthi abuyele ngakubona lo wesifazane kuze kube kuphuma nemiphumela yolibofuzo. “Ngokwemininingwane abebenayo, bekukhombisa ukuthi uyilunga lomndeni wabo. Kuningi abasivezele kona mayelana nesimo sempilo yakhe. Akukho esesingakwenza ngoba nathi siyabona ukuthi kungenzeka kube ukufana kwabantu. Asisayikhaleli kakhulu nemiphumela yolibofuzo ngoba ukhombise nokubazi abantu ebebezomlanda. Kodwa zona izimpawu ebezisenza sibone sengathi owethu zikhona nokwenze samsukumela ngoba bese sinethemba,” kusho uDlamini.Le mindeni yomibili ilindele imiphumela yolibofuzo okuthiwa izophuma emuva kwamasonto ayisithupha.Imiphumela yolibofuzo lokuqala olenziwe umndeni wawkaDlamini kulindeleke yona iphume emuva kwamasonto awu-14.Iphoyisa elingavumelekile ukuphawula kwabezindaba, likuqinisekisile ukuthi kube nokuvumelana kwale mindeni ukuthi kuthathwe ulibofuzo. Yilona oseluzohlukanisa inhloko nesixhanti.",Ingwijikhwebu 'ngofe wavuka'
"UPHROJUSA womculo weHouse kuleli, uBlack Coffee, usephinde wahlabana ngendondo yeBest Deep House. Kuthe ngoMsombuluko ebusuku kuma Ibiza DJ Awards, eSpain loDJ wahlabana ngale ndondo. UBlack Coffee nyakenye uwine indondo yeBest Breakthrough DJ kulo mcimbi, kudingeke ukuthi athumele ivideo kutwitter ebonga le award kwazise umatasa neminye imisebenzi kuleli.“Ngiyabonga kakhulu ngale ndondo, ngeshwa angikwazanga ukuba khona ngoba ngimatasa nemicimbi nezinye izinto eNingizimu Afrika. Ngibonga bonke abantu engisebenzisane nabo, ithimba labantu elingivulele iminyango ukuthi ngaziwe emhlabeni wonke, ngiyabonga.”Ubebhekene nabanye boDJ abahamba phambili emhlabeni njengamanje emnxeni wale ndondo okubalwa kubo uDuke Dumont, Sonny Fodera, Adam Port, Dixon, MK noCatz ‘N Dogz. Ama DJ Awards abanjelwa e-Ibiza eSpain minyaka yonke, kanti iwona wodwa obungaza oDJ bakuwo wonke amazwe. Le ndondo izothayisela kwinqwaba yezindondo uBlack Coffee asehlabane nazo nonyaka okubalwa eyeBET, South African Music Awards, Metro FM Music Awards. Usasethubeni lokuqoqa ezinye kumaMTV Africa Music Awards (MAMA) njengoba engene emnxeni weBest Male Artist nowe Artist of the Year. AmaMAMA azobe ebanjelwe eTickePro Dome eGoli ngo-Okthoba 29.",Uhlabene futhi uBlack Coffee
"“Ngisemncane, ngisadinga ukwenza imali. Imali iyikho konke. Uyayidinga ukuze ugqoke, uyayidinga ukuze udle. Uzoyikhokhela ngani irenti,” uphendule kanje kade ebuzwa ukuthi useyakucabanga yini ukuba nomndeni.USneziey uthe konke ukuyekele ezandleni zikaNkulunkulu, yena akanawo amandla okulawula izifiso zakhe. “Kuyenzeka ufise into kanti uNkulunkulu ukuhlelele okunye.”Lo mculi usematheni kulezi zinsuku emuva kokukhipha umucu wokholo osihloko sithi Ungubaba. Uthe inhloso yakhe ngeculo ukuzama ukukhumbuza abantu ngalesi sikhathi sobhubhane, ukuthi kufanele babhekise konke kuNkulunkulu ngoba uyena isiqalo nesiphetho. “Angikaze ngimngabaze uNkulunkulu futhi angikaze ngiqhele kuye. UnguBaba kukuhle kukubi.” Uthe lo mucu ulandela ezithendeni zalowo awukhipha nyakenye ngesikhathi esemncintiswaneni wama-Idols, owawuthi Kungumusa. “Mina emculweni wami ngihlale ngikhuluma ngomusa.” Ebuzwa ukuthi angaqopha yini ngokuhlanganyela nezintokazi ayenazo kuma-Idols SA, uViggy noVirgirnia Qwabe. Uthe akukho okungavimba ngoba akananxa nabo futhi uke wacula ngokuhlanganyela nabo engomeni eqwashisa ngeCorona ethi Heal Our Land-Siyaphumelela.Laba baculi babehlanganiswe kule ngoma nguphrojusa uSipho Malembe futhi beshiyelana inkundla noHlengiwe Mhlaba, Mbuso Khoza, Malusi Mbokazi, Babo Ngcobo, Mondli Ngcobo nabanye.Kuzokhunjulwa ukuthi kwasolwa uSneziey ngokushiya kukaViggy kuma-Idols SA emuva kokuba sekukhishwe udadewabo, uVirginia ngamavoti kulo mqhudelwano.Uthe yena akazani nokwakushiwo ngaye ngoba amawele akakuqinisekisanga kanjalo nama-Idols baziqhelanisa nalesi sigameko.",Akawujahile umndeni usafuna imali
"UPHITHENE amakhanda umndeni waKwaNdengezi osekuphele izinyanga ezimbili indodana yakhona, eshayela iTaxify, ingatholakali kodwa imoto eyayihamba ngayo yatholakala e-scrapyard thizeni.UNkululeko Ngidi (28) wagcina ukubonakala ngoNovemba 8 emini, okwathi uma ethintwa wangabe esatholakala ezingcingweni zakhe zontathu.Unina, uNksz Gugu Zondi, uthe akasabuthi quthu ubuthongo ecabanga ukuthi engabe ikuziphi izinkalo indodana yakhe ebinonyaka iqalile ukushayela imoto yasekhaya ebisebenza iyiTaxify.“NgoNovemba 9 ekuseni ngazama ukumshayela ucingo kodwa zase zivaliwe zontathu izingcingo zakhe. Ngabe sengishayela abenkampani ye-tracker okuyibona abangitshela ukuthi imoto ise-scrapyard esiseClairwood,” kuchaza uNksz Zondi.Ukhala ngokuthi yize imoto yatholwa lapho kodwa kawukho umkhondo ocacile ngokuthi yashonaphi indodana yakhe njengoba nomnikazi wendawo ezihlangula.“Ngokusho komphenyi wecala, umnikazi wendawo wathi kunowesilisa owayishiya imoto endaweni yakhe. Uma kushayelwa inamba yalowo wesilisa oshiwoyo, ayeyibhalisile ngesikhathi eshiya imoto, kayisabanjwa muntu,” usho kanje.UNkululeko Ngidi (28) wagcina ukubonakala ngoNovemba 8 emini, okwathi uma ethintwa wangabe esatholakala ezingcingweni zakhe zontathu.Okunye okuphinde kuvele kulolu lwazi oluncane abanalo, wukuthi ngaphambi kokuthi imoto iye e-scrapyard yaqala eSeaview, okukholakala ukuthi yikhona lapho enzakaliswa khona ngabantu noma ngumuntu owayezenza ikhasimende lakhe.“Kakufani nhlobo noNkululeko ukuhamba isikhathi eside kangaka, angashongo ukuthi uyaphi. Yingakho ngingakhululekile ngalesi simo ngoba sikhomba ngokusobala ukuthi kukhona okungahambi kahle,” kubalisa uNksz Zondi.Uthe into ayicelayo wukuthi noma ngubani onolwazi noma ombonayo, asize ukuze ezokwazi ukuthi kwenzekani ngendodana yakhe.Okhulumela amaphoyisa aKwaZulu-Natal, uCaptain Nqobile Gwala, uthe amaphoyisa aphenya icala lomuntu odukile elavulwa esiteshini samaphoyisa saseMalvern.“Amaphoyisa asaqhubeka nokuphenya ngokuduka kukaNkululeko Ngidi njengoba engakatholakali,"" kusho uCaptain Gwala.",Badidekile ngendodana engatholakali
"UFresh, sekuphele amasonto amathathu engekho kulo msakazo. Wamiswa ngemuva kokuthi omunye wabalaleli efake isikhalo kwiThe Broadcasting Complaints Commission of South Africa.Lowo mlaleli wayekhala ngokuthi uFresh ubize igama elithi msuneri neliyinhlamba ethi ms&%$ emoyeni.Kungakapheli nesonto elilodwa ehambile uFresh, abalandeli bakhe kulolu hlelo alwenza noRelebogile Mabotja bakhala ngokuthi alusanambitheki bamfuna ebuyile.Abanye baveza ukuthi abamfuni uThomas Msengana osesikhaleni sakhe.Ngemuva kwesonto elilodwa ebambile uThomas, washiya kwangena uMo Flava, osabambile namanje kulona.UVuyo Mthembu, okhulumela iSABC uthe indaba kaDJ Fresh yokubuya emsakazweni isami njengasekuqaleni njengoba engakezukubuya.“UDJ Fresh okwamanje singasho nje ukuthi usamisiwe, ngeke nami ngisho ukuthi uzobuya nini. Kodwa akukho ebengisakutsheliwe ngokubuya kwakhe,” kusho uVuyo.Kwenzeka lokhu nje kwiMetro FM nasemsakazweni uKhozi FM, uNongcebo usanda kubuya emsakazweni njengoba naye ebemisiwe emsakazweni.UNongcebo ubemiselwe ukunganaki isihambeli esasizoba nengxoxo emoyeni, okwavela ukuthi walibala iselula, okuyinto eyacika isihambeli sambika kubaphathi.Kuthe kusenjalo kulona uKhozi kwamiswa uSipho Mbatha noZimiphi “Zimdollar” Biyela.Laba basolwa ngokungena nesiphuzo estudiyo, okuvela ukuthi sachitheka saphazamisa imishini.USipho wabuya emsakazweni kodwa kuze kube manje uZimdollar akakabuyi.UVuyo uthe okwamanje uZimdollar usamisiwe futhi ngeke bakwazi ukusho ukuthi uzobuya nini njengoba lolo kuwudaba lwangaphakathi.",Kusemnyama kuDJ Fresh ngokubuya
"UDIDEKILE umndeni wowesilisa owagcina ukubonakala ngo-Agasti 6 ethunywe esitolo sangakubo eNkanyezini, eMgababa.UNksz Zama Mnare, ongumakoti wakubo kwaNtokozo Cyril Mhlungu (22), uthe bakhathazekile ngokunyamalala kwakhe ngoba babemthume esitolo kodwa wangaphinde abuye.“UNtokozo ufunda * -matric eMcothoyi High. Uyingane elalelayo engakaze ihambe ingabuyi ekhaya.“Ngo-Agasti 6, ngamthuma esitolo ngamcela nokuthi angihambisele imali komunye umuzi.“Ngaxakeka engasabuyi ekhaya ngayombheka lapho engangithe ahambise khona imali kwathiwa akazange afike, nasesitolo kwathiwa akafikanga. Sididekile ukuthi washonaphi ngoba sekuphele amasonto amabili edukile,” kusho uNksz Mnare.Uthe uNtokozo udume ngegama likaTelele endaweni, uthanda ukujima nokufunda izincwadi zakhe zesikole.“Sididekile ukuthi ukuphi uNtokozo ngoba akahambanga egqoke kahle ngesikhathi simthuma, wayezigqokele ophaqa bokuhlala ekhaya.“Simbikile ukuthi udukile emaphoyiseni aseMkhomazi okwamanje abengakamtholi nawo.“Siyacela abantu basilekelele ukumfuna ngoba sikhathazekile ngaye,” kusho uNksz Mnare.UCol Thembeka Mbele, wamaphoyisa KwaZulu-Natal, ukuqinisekisile ukuthi babikelwa ngomuntu odukile eMkhomazi.“Amaphoyisa aseMkhomazi asafuna odukile.“Siyacela noma wubani onolwazi ngokuduka kwalo muntu ukuthi athinte amaphoyisa aseMkhomazi ku-039 973 6112 noma iCrime Stop ku-08600 10111. Udaba luphenywa nguD/SGT S Dube,” kusho uCol Mbele.",Kucelwa usizo konolwazi ngodukile
"UMNYANGO weMfundo ePhakeme, iSayensi nobuChwepheshe udonse ngendlebe abazobhalisa emakolishi azimele, ukuthi babheke ukuthi awasiwona yini ombombayi. Wathi kumele babhekisise nokuthi izifundo azihlinzekayo zisemthethweni futhi zigunyaziwe wumnyango.UNgqongqoshe uDkt Blade Nzimande uxwayise ngalabo galakajane athe kunengcosana esaqhubeka nokuqola abantu ngalolu hlobo.Labo qhibukhowe bamakolishi ababhalisiwe ohlwini lwezikhungo zemfundo  emnyangweni, kwaSector Education and Training Authorities (Setas) nezinye izikhungo ezisemthethweni.UNzimande unxenxe nabazali ukuthi baqikelele ukuthi izingane zabo azizitholi seziyisulu zalobu bugebengu.“Lawa makolishi awaka futhi adukise abahlela ukuqhuba imfundo yabo emazingeni aphakeme. Enza sengathi ahlinzeka iziqu ezisemthethweni ezigunyazwe yiSouth African Qualifications Authority (SAQA),” kusho uNzimande.Uthe basebenza kanzima ngokubambisana nezinhlaka zezomthetho ukuvala amakolishi awombombayi. Nakuba ulwa nalobu bugebengu umnyango kodwa bayaqhubeka abantu ukubhalisa kuzona ekugcineni banikwe iziqu eziwombombayi.Weluleke abayobhalisa emakolishi azimele ukuthi baqale bahlole ukuthi abhaliswe ngokusemthethweni emnyangweni wakhe ngokuthi bashayele inombolo yocingo yamahhala ethi: 0800 872 222.Olunye ulwazi lungatholakala ngokuthi abantu bangene kwi-website yomnyango ethi: www.dhet.gov.za/resources/registers ngaphansi kwekhasi elithi: “Register of Private Colleges”,  lapho kunohlu lwamakolisi asemthethweni nezifundo agunyazwe wumnyango ukuba azifundise.UNzimande ugcizelele ukuthi kumele ababhalisayo emakolishi azimele bafune ubufakazi obuphathekayo, bokuthi isikhungo nezifundo esizihlinzekayo kusemthethweni.",UMnyango uxwayisa ngombombayi bamakolishi
"SITHEMBISO MKHIZENGESIKHATHI  izinhlangano zemidlalo zishiywa ngabaxhasi ngenxa yokuhlasela kweCovid-19 eshaye nasemkhakheni wamabhizinisi, iComrades Marathon Association (CMA)  inyelwe inyoni esandleni.ICMA ivuke ngesikhondlakhondla senkampani yokugembula iHollywoodbets yelula isivumelwano sokusebenzisana phakathi kwabo.  Umcimbi  wokwethula ngokusemthethweni abaxhasi ubuseThekwini kuleli sonto  emahhovisi ale nkampani aseMhlanga.ICMA isayine neHollywoodbets isivumelwano seminyaka emithathu.Kusukela ngo-2017,  le nkampani beyingabanye babaxhasi nokho igxile  kuhhafu webanga  lalo mjaho elaziwa ngeDrummond Halfway.Izikhulu zeHollywoodbets nezeCMA zale zaphetha ukudalula isamba semali okuzoxhaswa ngaso kule minyaka. Nokho kuvele ukuthi le nkampani isizogxila kokuningi okubalwa kuko ukwandisa isibalo sezinhlangano ezingenzi nzuzo ezozixhasa.UCherly Winn ongusihlalo weCMA uthe kuyabajabulisa ukumemezela ukukhulisa ubudlelwano babo neHollywoodbets.“Selokhu kwafika iHollywoodbets iDrummond iphenduke intandokazi kubasubathi. “Ubani ongalibala ubumnandi obenzeka khona okubalwa kubo umculo uhambisana nemidanso efana nesipansula. “Kuba wubukhwebezane bodwa (echaza ngombala o-purple osetshenziswa abeHollywoodbets),” kubeka uWinn.UMorgan Shandu oyisikhulu esiphezulu kwaHollywoodbets kuzwelonke, uthe nakuba besayine iminyaka emithathu kodwa bahlela ukubuqhuba lobu budlelwano. “Kuningi esesizokwenza, ngeke kusafana nakuqala. Sizogxila ekuxhaseni emazingeni aphansi  awumgogodla weComrades. Sinethemba lokuthi le minyaka emithathu izothela imiphumela ebeka lo mjaho kwelinye izinga,” kusho uShandu.IHollywoodbets ilandela iMaxed Elite ekumemezeleni ukuqhubeka nobudlelwano bayo nabeCMA. Kulo nyaka iComrades obekumele ibe ngoJuni ayibange isabakhona njengoba bekuvalwe izwe ngenxa yeCovid-19. Umjaho obekumele usuke eMngungundlovu uyophelela eThekwini, usuzoba ngonyaka ozayo.Kuwo lo nyaka iComrades ilaxazwe iBonitas Medical Fund ebese ibe ngabaxhasi iminyaka ewu-15. Ngonyaka kubikwa ukuthi beyifaka u-R8 million.Umsebenzi wakwaCMA ongavumelekile ukukhuluma nabezindaba uveze ukuthi bakhuluma nezinkampani ezimbili, abathemba ukuzimemezela maduze.",Isivumelwano esisha soxhaso kwiCMA
"ISILO samabandla uGoodwill Zwelithini kaBhekuzulu siyaziqhelelanisa nophenyo olwenziwa “ngoMntwana u-Ishwar Ramlutchman Mabheka Zulu” oluthinta inkohlakalo yethenda kaR95 million yokumba amanzi ngaphansi komhlaba.Izolo uMntwana uMbonisi Zulu, okhulumela indlunkulu, uthe lolu phenyo aluthinti iSilo noma indlunkulu.“Baningi abantu abasondelene neSilo futhi uma benezinkinga zabo iSilo sisuke singathinteki ndawo,” kusho uZulu.URamlutchman wanikwa isigaba sokuba “wuMntwana waseNdlunkulu” emcimbini wangonyaka odlule ngenxa yokuthi iSilo sasikhombisa ukuthi sivulelekile ekusebenzisaneni nazo zonke izizwe futhi asihambisani nokucwaswa kwabantu.Akuqali ukuthi uRamlutchman athinteke ekukhwabaniseni nasenkohlakalweni kwazise ngo-2013 walahlwa ngamacala awu-21 okukhwabanisa nenkohlakalo.OKlebe baphenya izinkontileka ezanikwa uRamlutchman ngesikhathi kunesomiso eMzinyathi.Wayezomba amanzi ngaphansi komhlaba ukusiza abantu baseNdumeni, Nquthu, Msinga nabakhele uMasipala waseMvoti.Kuthiwa imali yanyamalala umsebenzi ungenziwanga.Izolo uRamlutchman uphikile ukuthi kunenkohlakalo ayenzile.“Angikaze ngikhwabanise mali mina. Umsebenzi ngawenza futhi izinsolo nje ezenziwa ngabantu lezi,” kusho uRamlutchman.Uthe uyamangala ukuzwa ukuthi oKlebe bayamphenya ngoba abakaze bamthinte.UCaptain Simphiwe Mhlongo, okhulumela oKlebe KwaZulu-Natal, ukuqinisekisile ukuthi kunecala eliphenywayo njengoba lavulwa ngonyaka odlule livulelwa uRamlutchman.IMeya yaseMzinyathi, uMnuz Mthandeni Ngubane, ithe ngeke ikwazi ukuphawula ngethenda kaRamlutchman ngoba iyaphenywa.“Kuqashwe inkampani ukuze iphenye ukuthi ama-boreholes ayasebenza. Amanye ayasebenza kodwa amanye adinga ukulungiswa futhi iGift of the Givers iyawalungisa. Siqale uhlelo lokulungisa ama-boreholes ngemali esiyithole eMnyangweni wezaManzi neNhlanzeko,” kusho uNgubane.Uthe uR95 million yimali yama-boreholes akhona nalawo adinga ukulungiswa futhi umbiko ukhombisa ukuthi akhona.",Isilo siyaziqhelelanisa ‘noMntwana’
"UHEKKIE “Hexecutioner” Budler uyifanisa nekaNkosinathi Joyi impi yezicoco ezintathu ebhekwe wumhlaba wonke azoyilwa nengqwele uRyoichi Taguchi waseJapan.UBudler uzozama ukuphuca uTaguchi ibhande le-International Boxing Federation (IBF) light flyweight, ele-World Boxing Association (WBA) nele-The Ring Magazine empini ezoba se-Ota-City General Gymnasium, eJapan, kusasa.Kuzobe kungokuqala emlandweni wesibhakela ukuthi umshayisibhakela waseMzansi alwele amabhande amathathu ahlonishwayo emhlabeni.UBudler uthole leli thuba emuva kokuthi ikhona lakhe lifake isikhalo ngendlela ahlulwe ngayo nguMilan Melindo wasePhiliipines empini yebhande le-IBF nyakenye.I-IBF inqume ukuthi impi ibuyele eringini. Lokho kwenzeke uMelindo esephuciwe ibhande nguTaguchi obekade evele ephethe ele-WBA. Lokhu kuholele ekutheni i-IBF iqhathe uBudler noTaguchi.UBudler uthe ubunzima bale mpi ubufanisa neyebhande le-International Boxing Organisation (IBO) strawweight ahlula kuyona uJoyi owayengumpetha we-IBFngo-2013 e-Emperors Palace.“Lena yimpi cishe enkulu kunazo zonke empilweni yami. Ngobunzima ifana nekaJoyi, bobabili sebehlule abashayisibhakela abahlonishwayo emhlabeni. UTaguchi uhamba phambili emhlabeni okwamanje uphethe izicoco ezimbili zomhlaba futhi uphethe nebhande le-The Ring Magazine.“Yigxathu elikhulu kimina, kuzoba nzimakodwa ngiyilungele impi. Leli yithuba elikhulu empilweni yami, kufanele ngilibambe ngezandla zombili. Bekuyiphupho lami kusuka ngaqala isibhakela ukuwina ibhande le-The Ring Magazine,” kusho uBudler.Umqeqeshi wakhe uColin “Nomakanjani” Nathan, uthe bazobuya kuleli ibhokisa lakhe selisezingeni elilifanele. Ngaphambi kokufulathela iNingizimu Afrika, uBudler nekhona lakhe bavaleliswe yinhlangano yesibhakela kuleli iBoxing South Africa (BSA) esithangamini nabezindaba.“Kuhle ukwazi ukuthi iBSA iyameseka uHekkie ngoba eqinisweni sekuneminyaka eyinxusa lesibhakela e-Afrika, hhayi eNingizimu Afrika kuphela. Sisalelwe yimpi eyodwa sifinyelele lapho uHekkie afanelwe wukuba khona.“Ngikholwa wukuthi uTaguchi uzomangazwa wumshayisibhakela onenhliziyo, ukusebenza kanzima kwase-Afrika kuhlanganiswe nokwaseJapan. Ngicabanga ukuthi lena yimbangi enesigqi kunazo zonke uHekkie azobhekana nayo ngenxa yamabhande abangwayo futhi kungokokuqala ibhokisa laseMzansi lilwela izicoco ezintathu empini eyodwa,”“UTaguchi usezingeni eliphezulu kodwa ngibubonile ubuthaka kuyena.“Ngiyazi ukuthi uHekkie engamhlula, inqobo nje uma esefomini. Uhlakaniphile futhi uyakwazi ukuvika. Uma engaletha lokho eringini, angingabazi ukuthi sizojabhisa izihlwele.”",OwaseMzansi nomqansa wempi yezicoco ezintathu
"UMGADLI weKaizer Chiefs, uSamir Nurkovic, ufuna bengabe besawudedela umgqigqo abahamba ngawo obasuse ngasemsileni we-log yeDStv Premiership.UNurkovic ubuye ekulimaleni washayela Amakhosi igoli awine ngalo ehlula AmaZulu  ngo-1-0 ngesonto eledlule. Amaphuzu amathathu abuyise ukuzethemba kubadlali beChiefs. Lokhu kuhlale obala behlula iCape Town City ngo-2-1 ngempelasonto okuholele ekutheni iChiefs ixebuke emshungwini wamaqembu asengozini yezembe. Ngokuwina le midlalo, inyukele endaweni yesishiyagalombili.""Emidlalweni edlule sibhekene neCape Town City naMaZulu, iqembu lisebenze kanzima. Ngeke siliphose ithawula. Kufanele sisebenzise lo mgqigqo ukuqhubekela phambili, sibhekane nomdlalo ngamunye. Kufanele senze konke okusemandleni ukuzuza lokhu esikufunayo,"" kusho uNurkovic.Lo mgadli waseSerbia akazange ayiqale isizini neChiefs ngenxa yokulimala. Ngesizini edlule uqede isizini ehamba phambili ngamagoli kuMakhosi eyishayela awu-14. Ukungabibikho kwakhe kugqamile, iChiefs ihluleka wukushaya amagoli emidlalweni edlule.Namuhla ngo-5 ntambama eFNB Stadium, eNasrec, Amakhosi azobhekana neTshakhuma Tsha Madzivhandila (TTM) emdlalweni weligi. I-TTM selokhu iqalile ukudlala kwiPremiership yenganyelwe yizinkinga okukhona kuzona ukungaholelwa kwabadlali. Lokhu kwenze abanye bajokole, bayozama amadlelo aluhlaza kwamanye amaqembu. Abanye kubikwa ukuthi sebenqume ukungazihlanganisi neqembu baze bakhokhelwe okungokwabo.""Asinaso ngempela isikhathi sokubheka amanye amaqembu. Kufanele sigxile kithina nasendleleni esidlala ngayo. Kufanele siqhubeke nomoya omuhle wokulwa okuyinto esiyinike abalandeli emidlalweni emibili edlule. Kufanele siqhubeke nomgqigqo, sibheke phambili. Angicabangi ngeqembu esizodlala nalo (TTM), bengicabanga ngathi nezindawo okufanele sizilungise ukuze senze kangcono emidlalweni ezayo,"" kusho uNurkovic. I-TTM esawine kanye emidlalweni engu-11, isendaweni ka-15 ngamaphuzu ayisishiyagalombili.",UNurkovic ufuna iChiefs ingabe isabheka emuva
"CELANI SIKHAKHANESEKUNOKUNGENAMI ngezindleko zeSilo samabandla wonke eMnyangweni wezokuBusa ngokuBambisana neziNdaba zoMdabu ezidalwa ukuhamba kwaso namakhosikazi aso namabutho, okugcina kudla imali eningi uma simenywe emicimbini kahulumeni.Lokhu kugqame ngesikhathi kunekomiti lezindaba zaseNdlunkulu esiShayamthetho lapho uSihlalo wekomiti elibhekele ukusebenza kwalo mnyango, uNkk Nonzwakazi Swartbooi, ebekhononda ngokuthi ngubani ngempela okumele athwale izindleko ngoba uMnyango wakhe awusenamali.“Ngifisa ukwazi ukuthi ngempela ubani okumele akhokhe izindleko zeSilo namabutho, noNdlunkulu nezintombi uma beze emicimbini? Ngikusho lokhu ngoba ngesikhathi kuvulwa isiShayamthetho kwagcina sekuyizimoto zakwaCogta (uMnyango wezokuBusa nokuBambisana neziNdaba zoMdabu), ezazehla zenyuka ekubeni umcimbi wawusingethwe yisiShayamthetho. Le nto iyakhathaza ngempela ngoba thina eMnyangweni wethu asisenayo imali ngakho le nto iyizindleko. Ngiyafisa icaciswe ngoba yizindleko eziningi lezi engikhuluma ngazo,” kusho uNkk Swartbooi.Uveze nokuthi kuneminyango okuthi uma imeme iSilo bese konke ikubeka emnyangweni wakhe ukuba kube yiwo othwala izindleko zeSilo.Umqondisi wesiFundazwe osabambile, uMnuz Frikkie Brooks, uthe izindleko ezithinta ukuhamba kweSilo nezindawo zokulala kusuke kubhekene neHhovisi likaNdunankulu.“Umnyango wezokuBusa ngokuBambisana yiwo obhekele indaba yokugcotshwa kwamakhosi nalapho kufanele amabutho abekhona naso iSilo noNdlunkulu.“Okubalulekile lapho wukuthi iHhovisi likaNdunankulu libhekana nezindleko zeSilo kodwa konke okunye kuba izindleko zoMnyango osuke unomcimbi,” kuchaza uBrooks.Okunye okuvelile kube wudaba lokuthi abashayeli bezimoto zeSilo okuthiwa abavumelekile ukulala ezigodlweni zeNgonyama kwaNongoma kumele noma ngabe bebeyekude kangakanani bafike babeke iSilo eZululand bese bebuya bezopaka izimoto eMgungundlovu.UMnuz Blessed Gwala, wekomiti laseNdlunkulu esiShayamathetho, ubuze ukuthi kungani lokhu kwenzeka ngoba laba bantu bagcina behamba amakhilomitha angu-500 ashaya iphakethe labakhokhi bentela.Uthe lokhu kwenzeka ngoba la makhilomitha awabalwa ohambeni lweSilo ngoba abashayeli basuke besuke eMgungundlovu bayosilanda kwaNongoma bese beqala ukubala uma bephuma esigodlweni.Izikhulu zeHhovisi likaNdunankulu ziveze ukuthi nakuba ungekho umthetho ovimba ukuba izimoto zilale kwaNongoma kodwa bakubeka kwaba umgomo ukuthi uma iSilo sesibuyile lapho besiye khona kumele izimoto zizopaka eMgungundlovu ukuze kuqinisekiswe ukuphepha kwazo.Kuvela nokuthi abashayeli bazo bagcina behamba amahora angaphezulu kangu-24.Khonamanjalo uNdunankulu Senzo Mchunu ucacise ngokuthengwa kwamaMercedes Benz ayisikhombisa oNdlunkulu beSilo kuhlanganisa nonina waso uMaZungu. Uthe bakwenze lokhu ngoba bevala indaba yokuqashwa kwezimoto obekudla izigidi kuhulumeni.ISilo sona sithengelwe iMercedes Benz S500 ebiza ngaphezulu kwesigidi samarandi ngonyaka odlule.",Umnyango ukhala ngezindleko zeSilo
"USOLA isiteshi uMzansi Magic nenkampani ekhiqiza uhlelo iOur Perfect Wedding, iConnect TV, owesifazane waseManguzi, ochashwe ngenhlamba ngemuva kokuvela kulolu hlelo enxusa umkhwenyana ukuthi athengele umakoti isiqholo esizomenza anuke kahle.Lona wesifazane ogama lakhe uMavuyi Vuyi kuFacebook kodwa kulolu hlelo ubizwe ngoPromise Sithole, ukusho lokhu ngemuva kokuchashwa ngenhlamba abesifazane ekhasini elaziwa ngokuthi iLadies House enkundleni yokuxhumana uFacebook.Ubekhuluma emshadweni kaNonkululeko noNjabulo Mkhumbuzi obekukhonjiswa umshado ngeSonto.Kusuka ngeSonto ngemuva kwalolu hlelo inkulumo kaMavuyi idine abaningi njengoba athi kuyashisa ngakho kudingeka umakoti anuke kamnandi.NgoLwesibili ngemuva kokuthola igama lalona wesifazane iningi limthelekele limbuza ukuthi kungani athunaza isithunzi somunye umuntu wesifazane.Eziphendulela khona ezinkundleni zokuxhumana uthe, ababesemshadweni bayazi ukuthi wayethini.“Babehleka umakoti nomkhwenyana ngesikhathi ngisho le nto kodwa kulolu hlelo babaveza sengathi badiniwe ukuze kudonseke amehlo abaningi futhi kube nokukhuluma. Kule nkulumo yami basusa okuningi bagqamisa lokhu okuvelile,” kubhala lona wesifazane.Uthe izinhlelo zethelevishini ziyathanda ukunonga izinto ukuze zihehe zisuse nomsindo.AbeMzansi Magic abayiphendulanga imiyalezo abathunyelelwe yona nge e-mail nemiqhafazo yileli phephandaba.",Uchashwe ngenhlamba ocelele umakoti isiqholo kwi-OPW
"UPHASE ngamalengiso umfundi omncane kunabo bonke obenza U-matric nyakenye KwaZulu-Natal njengoba edabule o-A abayisithupha ezifundweni eziyisikhombisa abezenza.USandile Nduduzo Kunene (15) waseMondlo, eVyrheid, obefunda e-Isolomuzi Secondary udabule o-A kwiPhysical Science, Life Science, Maths, Life Orientation, IsiZulu ne-English. Uthe uqale ukuthanda ukufunda esemncane njengoba eqale uGrade R eneminyaka emithathu, wadlulela kwaGrade 1 eneminyaka emine.Nakuba othisha babemanqika ukumthatha kodwa ngemuva kokuthola incwadi evela enkulisa etshengisayo ukuthi uyakwazi ukufunda bamamukela.“Ngashesha ngaqala ukuhamba nginezinyanga eziyishagalombili. Izinto zami kuthiwa zonke zashesha zenzeka ngisemncane, angikaze ngiphinde ikilasi selokhu ngaqala ukufunda,” kusho uSandile.Imininingwane yomnyango wezemfundo esifundazweni iveza ukuthi uzalwe ngoJuni 18, 2002.Uyise uMnuz Nxeba Kunene, uthe samangaza isiphiwo esisenganeni yakhe.“Ngangiqala ukubona into enje. Waqala ukukhuluma into eyomile enezinyanga eziyishagalombili. Uhlakaniphile enjalo ngoba ufundisa ozakwabo i-maths. Kunezinye izingane ezize zazolala lapha ekhaya kuzobhalwa ukuze azifundise,” kusho uKunene.Uthe babemanqika ukumthatha esikoleni ngoba bethi muncane kodwa ngemuva kokubona iripoti yasenkulisa bamthatha.“Uyasimangaza nje. Ungumuntu othanda ukufunda, uze alale ephethe incwadi.”USandile uthe ufuna ukwenza iziqu zobudokotela enyuvesi yaKwaZulu-Natal.“Bangithathile sebelinde imiphumela yakwamatric. Ngingowesibili ekhaya, umfowethu omdala waqeda umatric ena-17 (okuyiminyaka abafundi abaphothula ngawo leli banga) kumanje wenza iziqu zobuchwepheshe e-TUT,” kusho uSandile.Lo mfundi obhalisele ukwenza iziqu zobudokotela enyuvesiyase-UKZN.",Ubelala egone incwadi oqede ena-15
"KUSOLWA ukuthi belishela ibhungu eliboshelwe ukubulala owesifazane waKwaMashu isidumbu sakhe esitholwe sifihlwe ngaphansi kwesihlahla emzini abehlala kuwo ngoMgqibelo.Ibhungu (19) elihlala eduze nalapho kuhlala khona uNksz Cindy Bailey (40) oshonile kuthiwa liqale ukumlandela ngesikhathi ephuza nabangani bakhe esipotini.Omunye wabangani bakamufi obekhona kodwa ongathandanga ukudalulwa igama lakhe uthe ibhungu liqale ukusondela kumufi besesipotini.“Ubelokhu emthintathinta kodwa anginakanga ngoba lo mfana mncane thina sibadala. Siphelelwe ideshi entathakusa ngoMgqibelo. Saphuma sayoyithenga kwenye indawo ekwaK, sihamba ngezinyawo ngoba kuseduze,” kusho yena.Sebebuya, umufi kuthiwa uthe usaya endlini uyobheka izingane zakhe.“Sahlukana eyobheka izingane. Wahamba isikhathi eside engasabuyi. Silandelile saya endlini sayobheka ukuthi kwenze njani. Sifike endlini obegade izingane wathi uCindy ufike wangqongqoza kodwa wangamuzwa, kwezwa ingane yakhe ebikwelinye ikamelo. Ithe iyalunguza yambona ehleli phansi. Esahleli kanjalo kwaqhamuka umuntu engamazi wamhudula wayosithela naye,” kusho yena.Obegade izingane uthe uphumile wayobheka wangaboni muntu, wabuyela endlini, walala.“Nathi silandelile saya kubo kwebhungu ngoba ingane ichaze ukuthi lowo muntu ubegqokeni. Umfowabo ulilandulile wathi alikabuyi, sabuyela esipotini sizitshela ukuthi mhlawumbe uhambe nesoka lakhe,” kusho yena.Uqhube wathi umufi waqala ukuphuza ngoLwesine ephuma kohola imali yeqolo esiteshini.Wabuya esiteshini ehamba nabanye abantu besilisa ababethenge utshwala kwaphuzwa.Uthe kabasebenzi kodwa baziphilisa ngokuwashela amadoda abathengela utshwala abanike nemali. “Siqale ukukhathazeka uma sibona kuze kushaya * -11 ekuseni ngoMgqibelo, engabuyi. Sabuyela kubo kwesesheli. Umfowabo uthe sikhona silele kodwa umufi akekho. Isidumbu sakhe sitholwe nguye umfowabo esihlahleni esisegcekeni.”Unina omncane kamufi, uNkk Thabile Maphanga, uthe bashaqekile ngokwenzeke kumufi.“Besazi ukuthi uyaphuza kodwa besingalindele ukuthi impilo yakhe ingaphela kanjena. Ushiye izingane ezimbili. Eneminyaka emibili ilokhu ikhala imbuza asazi nokuthi sizothini,”UColonel Thembeka Mbele, okhulumela amaphoyisa, uthe kuboshwe owesilisa oneminyaka ewu-19 ngecala lokubulala owesifazane oneminyaka ewu-40.Uthe isidumbu sikamufi besigxishwe izingubo emlo­nyeni, kusazohlolwa ukuthi akadlwengulwanga yini. Ibhungu lizovela enkantolo yeMatshi eNtuzuma maduze.",Isesheli (19) 'sibulale' ona-40 kuphuzwa
"MHLELI: Njengomlaleli nomthandi webhola lezinyawo, olandela elinye lamaqembu asesifundazweni, iGauteng, ngivumele ngibongele iqembu likaManzini. Empeleni le njinga yasesifundazweni sethu ifike kwezwakala. UZungu wathi ethatha izintambo kuSokhele, wabekela umqeqeshi umgomo wokuthi udinga Usuthu lube kunamba 4.Kube sekuhlangana nenkulumo kaBenni eyathi uzoqoqa bonke laba balandeli baseKZN abeseka amaqembu aseGauteng amakhulu ukuba bafudukele oSuthwini. Akuphelanga sikhathi esitheni, kwenzekile lokho njengoba sibone abantu abadumile sebejoyine Usuthu njengoDJ Tira noSgqemeza. Bonke laba sebefudukele kulo Usuthu ekubeni bebehamba neKhosination phambilini. Okungenze ngabhala kwelakho yingoba ningabantu enilwaziyo udaba lwalabo saziyo. Ngibafisela okuhle kodwa abafana bakaZungu uma sebeyodlala e-Africa kwiCAF. Lokhu kuyingqophamlando ukubona iqembu lakithi lidlala kwiCAF. Ngingomunye osezifela ngebhola elidlalwa Usuthu futhi ngibona ukuthi mhla kwavulwa ukungena kwabalandeli enkundleni, kuyoba yizimpethuzendlovu abalandeli befuna ukubuka Usuthu bukhoma.KHABZELA KB MZIMELA EZWELIBOMVU",Kuya ngamagama enkehli oSuthwini
"UYAVEVA owesifazane obetolikela abantu abangakhulumi enkonzweni yokufihla umculi uSfiso Ncwane, ebisezinkundleni zemidlalo iMoses Mabhida, eThekwini, ngoMgqibelo. UDkt Thuli Nhlapho ugxekwe kakhulu ngendlela abetolika ngayo.UDkt Nhlapho ubenikezwe ithuba lokuba utolika kulo mngcwabo obuvezwa eziteshini eziningi zethelevishini.Uthe abamgxekayo mabahambe bayofundela ukutolika ngoba konke abekutolika bekuyikhona.Umsindo ezinkundleni zokuxhumana usuke ngesikhathi uDkt Nhlapho etolika inkulumo yomlingisi uMenzi Ngubane obechaza ukuthi wathola ukuthi uNcwane ushonile eshutha kuSibaya. Echaza le nkulumo ngezandla uDkt Nhlapho wavele wakhomba iminwe esho eyimisa sengathi uyadubula.“Ungabuza noma ubani okufundele ukutolika ngezandla ukuthi indlela yokukhombisa ukushutha siyenza kanjani. Okwesibhamu kukodwa nokokushutha uma sichaza amakhamera nakho kukodwa,” kuchaza uDkt Nhlapho.Uthe ngemuva komngcwabo uhambile waya esikoleni akade efunda kuso eHillcrest, iFullteen wafike wabuza ukuthi babone kanjani.“Umuntu uma ebona ukuthi senze amaphutha akasikhulise angasigxeki ezinkundleni zokuxhumana njengoba kwenzeka. Yimbi le nto eyenziwa abantu bakuleli,” kuchaza yena.Uthe yena lo msebenzi uhlala ewenza masonto onke njengoba esiza abantu abangakwazi ukukhuluma abasonta eThekwini Community Church (ECC) okuyibandla eliholwa nguMfundisi uVusi Dube.Ukubeke kwacaca ukuthi kwabona laba abasiza ngokubatolikela masonto onke ukube ikhona into abangayizwa ngabe bayasho.Abebekhala ngalo tolika okunye abakuhlabile ngaye wukuthi ubeze atolike amaculo abeculwa kulo mngcwabo okuyinto engavamile ukwenzeka.UDkt Nhlapho uthe kulula kakhulu ukutolika amaculo okholo ngoba izinhlamvu zakhona azisheshi.Umqondisi weDeaf SA KwaZulu-Natal, uNksz Odette Swift, uthe ngemuva kokubona kugxekwa uNhlapho kuTwitter, ube esezinika ithuba lokubuka lonke uhlelo lomngcwabo kuYouTube.""Akukho engikubonile okungalungile, ngibe sengiphuthuma la abekhuluma khona ngokushutha njengoba ngasibona isithombe, ayikho indlela abengachaza ngayokushutha kodwa sisebenzisa yona leya ayenzile,” kuchaza uNksz Swift.Uthe ukuba bekukhona akwenzile okuphambene bebezohlala naye phansi bakhulume bambonise.",Udinwe abamgxekayo obetolika kokaNcwane
"UBESABISE ngokubulala unina wengane (3) yakhe bese ezibulala naye owesilisa waseMlaza osolwa ngokubhokoda unina wengane yakhe amanxeba angu-12 washona.Kuthiwa uNksz Philile Mbongo (26) ubekubo endlini eMlaza kwa-L ngesikhathi kufika uyise wengane yakhe emshaya emuva kokuthi bebe nokuhilizisana ngamazwi.Umalumekazi wakhe, uNkk Nompumelelo Mbele (38), uthe ubegeza ngesikhathi ezwa uNksz Mbongo ekhala.“Ngiphume ngokushesha ngithi ngiyobheka ukuthi kwenzekani ngamfica emshaya. Ngithe uma ngibuza ukuthi umshayelani wavele wakhipha ummese wamgwaza kathathu engalweni. Ngiphume ngabaleka ngiyomemeza abanye kodwa safica umsolwa engasekho esebalekile. UPhilile ubelele phansi engasakwazi ukunyakaza enamanxeba engalweni namanye ngasenhliziyweni,” kuchaza uNksz Mbele.Uthe ngaphambi kokuthi umsolwa afike, ubeke wakhuluma noNksz Mbongo ocingweni - bexabana.Uthe uNksz Mbongo umtshele ukuthi ubezwa sengathi uyahamba ngesikhathi bekhuluma naye ocingweni okungangokuthi umbuzile ukuthi akasoli yini ukuthi uza kuyena.“Le nto yenzeka nje uPhilile ubevakashele yena umsolwa esuka eMzinto kodwa umsolwa wamshaya waze wamklinya wase ebaleka eza la ekhaya. Uye nasemaphoyiseni wayothola i-protection order emvimbela ukuthi asondele kuyena, esho nokuthi akasamdingi empilweni yakhe. Umsolwa ube esemsongela wathi uzombulala bese ezibulala naye. Ubevele evamile ukuthi amshaye kodwa uPhilile amxolele,” kusho uNkk Mbele.Uthe naye uhlalele ovalweni njengoba umsolwa esagcwele amathafa ngoba lesi sigameko senzeke phambi kwakhe nezingane ezincane okukhona kuzo nengane kaNksz Mbongo nomsolwa.UNksz Philile Mbongo ‘obhokodwe’ nguyise wengane yakhe ngommese washonaUmzala kaNksz Mbongo, uMnuz Khulekani Mzobe, uthe babuhlungu ngokubulawa kwakhe ngesihluku esingaka. Uthe umsolwa njengoba egcwele amathafa nje ubeke washaya ucingo emuva kwalesi sigameko wathi ufuna ukukhulunyiswa nengane yakhe ukuze asho amagama akhe okugcina kuyona kodwa wangakhulunyiswa nayo. UMzobe uthe sebebeke amathemba abo emaphoyiseni kodwa abafisi ukubona umsolwa ezulazula phambi kwabo.Okhulumela amaphoyisa KwaZulu-Natal, uCaptain Nqobile Gwala, ukuqinisekisile ukuthi amaphoyisa aphenya icala lokubulala emuva kokushona kowesifazane okusolakala ukuthi ugwazwe umsolwa owaziwayo. Uthe lona wesifazane ugwazwe amanxeba amaningi kwesingenhla washonela khona endaweni yesigameko.",Ubhokode unina wengane ka-12 obaliwa
"Sithembiso Mkhize IBAFANA Bafana ishaywe umqeqeshi uMolefi Ntseki wakhala ngokuthi ulinyalelwa nguLyle Foster umdlalo usanda kuqala.Ithole induku ka 2-1 emdlalweni wobungani obuseRoyal Bafokeng Stadium, eRustenburg, izolo ntambama.EzikaNtseki bezidlala kowesibili wobungani, owokuqala ubungoLwesine ezibambane kuwo ngo 1-1 neNamibia.Imidlalo ibinikeza uNtseki ithuba lokuhlanganisa kahle isikimu sakhe ngaphambi kwemidlalo emqoka yokuhlungela i-Africa Cup of Nations (Afcon) iBafana ezoyidlala neSao Tome and Principe ngoNovemba. Kodwa imiphumela nendlela iBafana edlale ngayo ikhombisa ukuthi umsemkhulu umsebenzi ohlalele umqeqeshi othathe izintambo kuStuart Baxter.Amanye amaqembu eseqoqweni neBafana kweyokuhlunga yiGhana neSudan.“Ukulimala kukaFoster uqala ngakho kodwa umdlalo kuzibulale kwaziqeda izinhlelo zethu. Okuningi besikwakhele phezu kwakhe. Okunye okusibulele kube wukulahla kwethu ibhola kalula. Ingiphoxile nendlela izitobha zami ezidlale nayo. Kazitshengisanga ukuthi zisezingeni eliphezulu,” kusho uNtseki kwiSABC emuva komdlalo.UFoster ulinyazwe kanzima nguBenson Sakala waphuma ngohlaka, indawo yakhe yathathwa uKeagan Dolly.Emdlalweni wayizolo, amagoli eChipolopolo, ecijwa uMilutin Sredojevic, obeqeqesha i-Orlando Pirates, ashaywe ngabadlali abebesuka ebhentshini esiwombeni sesibili, uKelvin Kapumbu ngomzuzu ka-77 noChainza Zulu ngoka-81.YiBafana eyibone kuqala imbobo yepali ngegoli likaDolly ngemuva kobuchwepheshe bephasi kaPercy Tau obelokhu engqongqozile emapalini ezitha.IBafana ishaywe isibophele uTau, Themba Zwane noThulani Hlatshwayo abebesebhentshini emdlalweni neNamibia. Kusize unozinti weZambia uSebastian Mwenga, uTau ethi uyibeka phakathi i-free kick.Ngemuva kwalokhu ezikaMicho bezingena zingenile ebhokisini leBafana kubhoke abadlali uFashion Sakala noLubambo Musonda.UTau ubuyile wacishe walibeka phakathi ekhahlela engaphandle kwebhokisi inguzunga yeshodi echithwe unozinti. Emuva kwalokhu ubengasapheli ebhokisini lezitha nokho kugqame ukungalekelelwa wozokwabo. Kucishwe kwayiwa esiwombeni sesibili iChipolopolo ihamba phambili emuva kwephutha elenziwe yizitobha zeBafana, kwasiza isigxobo sepali.",UNtseki ukhale ngokulimala kukaFoster iBafana ishaywa
"UKUFAKA iChelsea FC emaqenjini amane azomela i-English Premier League (EPL) kwi-Uefa Champions League ngo-20202/2021 kube wumsebenzi owanele ukuphosa uFrank Lampard embangweni womqeqeshi ovelele kule ligi ngesizini esongiwe.EzikaLampard ziqede endaweni yesine ngemuva kweManchester United, ebashiye ngamagoli kodwa belingana ngamaphuzu angu-66.EzikaLampard ziguqe ngo 2-1 komkhaya, i-Arsenal, kowamanqamu eFA Cup eWembley Stadium ngempelasonto eyedlule.Bekuyisizini yakhe yokuqala uLampard eqeqesha kwiPremier League kanti ubanga nezinsephe kuJurgen Klopp weLiverpool FC, Brendan Rodgers weLeicester City noChris Wilder weSheffield United.Wumlando ongeke ugqwale oqoshwe nguKlopp ehola iLiverpool igqiba ishobolo leminyaka engu-30 isizwa ngedaba isicoco seligi.URodgers kwale kancane afake iLeicester kwiChampions League kodwa ike yadlala imidlalo eminingi iyizwa ngendaba induku.UWilder nokho ubonwa abaningi njengengozi kulo mqhele ngenxa yendlela iqembu lakhe elidlale kahle ngayo ngesizini yalo yokuqala kwiPremier League.EzikaWilder ziqede endaweni yesishiyagalolunye nokuyinto eyivela kancane eqenjini elisuka kwiChampionship.Kuzokhumbuleka ukuthi iNorwich City abanyuke nayo igcine idliwe yizembe kanti i-Aston Villa isinde ngokulambisa.",ULampard noRodgers kowomqeqeshi ovelele
"NKOSIKHONA CELEUKHUNGATHEKILE umndeni waKwaZulu, eMbhedule, eKlaarwater, entshonalanga yeTheku oxoshwa yintombi eyayijola nendodana yawo, emzini owakhiwa ngezithuthuku zendodana.UNksz Lungile Zulu, uthe akasazi ukuthi benzeni njengoba intombi kaSfiso Zulu, okungomfowabo omdala, odlule emhlabeni ngo-2019, ithe mabaphume emzini wowayeyisoka layo.Iphethe nencwadi yenkantolo eyigunyazayo.“Asisazi ukuthi kumele senze njani. Le ntombazane kayidlali, isize yasinqumela ugwayi katiki. Ithi uma singaphumi kulo muzi sizophuma kabuhlungu. Okusixakayo wukuthi ulithathaphi ilungelo lokuba asixoshe emzini owakhiwa ngumfowethu. Okusixakayo wukuthi babejola nje babengashadile futhi engalotsholiwe.”Eqhuba uNksz Zulu uthe okuyikhona osekubasanganisa kakhulu wukuthi ngomhla ka-17 ku-Okthoba, intombi ifike nencwadi ebinesigxivizo sekhansela.Uthi incwadi ibikubeka ngokusobala ukuthi umuzi ngowentombi. “Le ncwadi namanje siyazibuza ukuthi le ntombazane ikwaze kanjani ukuyenza. Phela lo muzi kuyaziwa ukuthi ngokaSfiso. Ukuthi iyithole kanjani eKhanseleni incwadi enjena, cishe yilona ikhansela elinezimpendulo.""UNksz Zulu uthe ngesikhathi intombi iqala ibaxosha, lolu daba baluyisa kulona ikhansela, uMnuz Khehla Khwela, waku-ward 17, khona eKlaarwater.Uthe ikhansela lahlala phansi nabo, labanxusa ukuthi mabaphindele ekhaya bahlale phansi bathole isixazululo odabeni. Uthe laze lathi kakukuhle ukubona umndeni uxabana wodwa.Gwiqiqi, ikhansela labashintshela. Manje libashayele ucingo libanikeza isikhathi esingangenyanga. Libatshele ukuthi mabaphume kuleya ndlu. Uthe lize labatshela ukuthi uma beqhubeka begoloza ukuphuma endlini  bazowukhomba umuzi onotshwala.“Ikhansela selishintshile manje. Ekuqaleni lalikade likhuluma kahle kabi. Manje sisola sengathi selihlangene nayo intombi,” kubalisa uNksz Zulu. IKhansela uKhwela lithe kalilwazi udaba okukhulunywa ngalo. Libuye lashaya ungqimphothwe, lathi: “Mhlawumbe intombi leyo okhuluma ngayo yayinencwadi yenkantolo eyinikeza ilungelo lendlu ngokugcwele.”Lithe kodwa ngeke lize libenawo amaningi ngenxa yokuthi likholwa wukuthi konke okuphakathi kwabahlali baseKlaarwater nekhansela kumele kugcinwe kuyimfihlo, kungasakazwa emaphepheni.ISolezwe likhulume nayo, intombi evumile ukuthi iyabaxosha abakwaZulu endlini. Ithe inencwadi yasenkantolo eyigunyaza ukuba ibakhiphe endlini. Ithe indlu yakhiwa yindoda yayo, ababe nabantwana abayisihlanu nayo.“USfiso le ndlu wayishiya nami. Bona bacabanga ukuthi abantwana bami bazohlala kuphi? Futhi bayangixaka ngoba ngesikhathi le ndlu uSfiso eyakha bona babeduke nezwe, beziganisile,” isho kanje. Ithe incwadi yayithola enkantolo, ibhalwe ukuthi: Letters of Authority.Uthe unelungelo lokuthi yena nezingane zakhe babe nophahla abakhosela kulo ngisho wayengashadanga nomufi.Uqweqwe lommeli, uMnuz Bhekinkosi Nkosi, luvumelane nowesifazane, lwathi uhlobo lwencwadi enalo luyayigunyaza ukuthi ngempela kumele ingene nezingane zayo kulowo muzi. Kodwa mayelana nokukhipha umndeni, uthe kumele umndeni uhlale phansi uludingide udaba ukuze kungabi khona ogcina entunta nendishi.",Intombi ixosha umndeni endlini yesoka
"KUSOLWA ingxabano esuke endaweni yokucima ukoma ngokubulawa komlisa wasehostela laseMlaza, iGlebelands.Kuthiwa lo mlisa ohlala eBlock 48 ezitezi ezindala udutshulwe amahlandla ayisishiyagalolunye endaweni yokucima ukoma eChiefs Tavern eduze kwaseReunion ngezikhathi zasekuseni ngeSonto.Umhlali wakuleli hostela ocele ukuthi igama lakhe ligodlwe uthe udutshulwe yilo mlisa emuva kokuthi bexabene. Uthe umgilwa nomsolwa bebehlala ezitezi ezindala bobabili.“Akwaziwa kahle ukuthi yini abayibangile kodwa kube nengxabano phakathi kwabo wase emdubula. Abanye abantu bathi bazwe kuqhuma isibhamu kaningi babona sekuphuma abantu bebaleka nomsolwa ubalekile,” kusho lo mhlali.Okhulumela amaphoyisa KwaZulu-Natal, uLt Col Thulani Zwane ukuqinisekisile ukuthi amaphoyisa aphenya icala lokubulala.“Kukholakala ukuthi umsolwa nomgilwa bebephuza endaweni yokucima ukoma ngesikhathi kusuka ingxabano. Ngokusho kwabantu abebekhona endaweni yokucima ukoma bobabili baqhubekile baxabana ngaphandle. Bezwe kuqhuma isibhamu baphuma bathola umufi eselele phansi eseshonile. Umsolwa ubalekile,” kusho uZwane.Uthe usagcwele amathafa kodwa kulindeleke ukuthi aboshwe maduze.Kwenzeka lesi sigameko nje kusanda kudutshulwa itekisi yelinye ilungu lomphakathi ipake ngaphandle ehostela. Kuthiwa umnikazi wetekisi ohlala eBlock R uvuke itekisi yakhe imbobombobo ekuseni ngoLwesine oludlule.Kulesi sigameko akulimalanga muntu. UZwane uthe amaphoyisa aphenya icala lokulimaza impahla.Isishoshovu esilwela amalungelo abantu, uNkk Vanessa Burger sizwakalise ukukhathazeka ngokungakhanyi kukagesi okhanyisa emgwaqweni ehostela.",Kusolwa ingxabano esuke ethaveni ngobulewe
"IBLACK Leopards iyinyomfe ekugcineni inikela ngawo wonke amaphuzu kwiSuperSport United emdlalweni we-Absa Premiership ophele zibambene eFNB Stadium ngoLwesibili ebusuku.Igoli eliholele ekutheni iLeopards iphume ingaphethe lutho enkundleni lishaywe nguGhampani Lungu sekusele umzuzu kuphele umdlalo.ILeopards ingene enkundleni ibheke ukuthola amaphuzu azokwenza ithole intuba yokuphefumula ngokuxebuka kancane emshungwini ovika izembe ngasemsileni we-log yePremiership okukhona kuwona omakhelwane bayo iBaroka, AmaZulu nePolokwane City.ISuperSport kade idinga ukuwina ukuze izobuyela endaweni yesithathu kwi-log njengoba isemkhankasweni wokuyodlala emqhudelwaneni iCAF Confederation Cup ngesizini ezayo.Esiwombeni sokuqala iSuperSport iyona eyakhe amathuba amaningi okushaya amagoli, ikakhulukazi umgadli uBradley Grobler ohluleke esebhekene nonozinti uKing Ndlovu ngomzuzu ka-11. UGrobler, onamagoli angu-13, ngomunye wabagadli abasembangweni oshubile womkomelo iLesley Manyathela Golden Boot Award. Kulesi siwombe lilodwa kuphela ithuba elicacile eliwele iLeopards ngebhola elishaywe nguMwape Musonda kodwa walivimba unozinti uRonwen Williams.Esiwombeni sesibili, uGrobler uphinde wathola ithuba lokushaya igoli lika-14 ngesikhathi unompempe ebeka iphenathi ngomzuzu ka-73 kodwa wayivimba uNdlovu. Nokho ligcine limdlile ngomzuzu ka-89 emuva kokuthi evimbe ibhola lawela kuLungu, walivalela phakathi. Emuva kwalokho uNdlovu uphume eselimele, indawo yakhe yathathwa nguJonas Mendes esikhathini esengezwe unompempe. NgoMgqibelo iSuperSport izobhekana ne-Orlando Pirates. ILeopards izovakashela AmaZulu eLucas Moripe Stadium ngo-1.30 emini. ILOG YE-ABSA PREMIERSHIPAmaqembuPWDLFAPtsChiefs261655462453Sundowns261484362150SuperSport271386382247Wits261295281945Pirates2711106362843Maritzburg2710116272241CPT City27999353536Highlands278109283334Stellenbosch279711243134Celtic26899393733Arrows278910223033Chippa277911162430Leopards277515264026Baroka276714162325AmaZulu276714173125Polokwane277317243824Imidlalo ye-Absa PremiershipKusasa - Ngo-3.30pm: Bloemfontein Celtic v Bidvest Wits (Absa Tuks Stadium).Ngo-6pm: Kaizer Chiefs v Mamelodi Sundowns (Orlando Stadium).NgoLwesihlanu - Ngo-6pm: Stellenbosch v Chippa United (Absa Tuks Stadium).",ILeopards inikele ngamaphuzu ekugcineni
"SEBEZWAKALISE ukunengeka abathandi bebhola likanobhutshuzwayo eNingizimu Afrika ngesinqumo sikamqeqeshi weClub Brugge uPhillipe Clemment sokugquma uPercy Tau ebhentshini yize edlala ibhola elinenkosi phakathi.UTau ungene ngesiwombe sesibili esuka ebhentshini emdlalweni weBelgian Cup njengoba iBrugge ishaye iFrancs Borains izolo ebusuku eRobert Urbain Stadium. UTau ushaye igoli lokuqala lomdlalo ngomzuzu ka-75, waphinda waphase amabhola amabili avalelwe enethini uDavid Okereke. UTau (25) ubengabonwa nangokhalo emdlalweni we-UEFA Champions lapho iBrugge idlale ngokulingana neGalatasaray ngesonto eledlule. Emuva kokudlala kahle izolo kanye nasemdlalweni weligi bedlala ngokulingana ne-Anderlecht, abalandeli bakuleli bamfuna enkundleni uma iBrugge isibhekene neReal Madrid ngoLwesibili kwiChampions League. Lomdlali obolekwe kwiBrighton & Hove Albion kuze kuphele isizini, useshaye amagoli amathathu, waphasa amabhola amathathu aholela egolini, njengoba esadlale imidlalo ewu-9 kule sizini. Ukuzimisela kukaTau sekumlandele izincomo kwabezindaba eBelgium ikakhulukazi intatheli uPeter Vandenbempt, othi uTau ukhombisa ukukhula ebholeni. “Phakathi kwabadlali abazimiselile emdlalweni we-Anderlecht kukhona uPercy Tau. UTau uthandwa kakhulu ngabaqeqeshi futhi ubenomfutho ngenkathi ecindezela i-Anderlecht. UTau ubevele eyinkinga kwi-Union Saint Gillose waphinde wenza isinqumo esikhaliphile ngokuthi ajoyine iClub Brugges,” kusho uVandenbempt ecashunwa yiVoetbalmagazine. UTau uzothola elinye ithuba lokuzifaka esikimi esizodlala kwiChampions League uma iBrugge isitholana neMechelen kwiBelgian Pro League ngoMgqibelo ntambama eJan Breydel Stadium. ",Bamfuna kwiChampions League uTau ogila izimanga eBelgium
"KUSOLWA ukuthi lidinwe ukwaliwa lagwaza labulala intombi engunina wengane isoka okuthiwa beligajwe yisikhwele, esehlakalweni esenzeke eTshelimnyama, eMariannhill, ngoMgqibelo ebusuku.Umsolwa kuthiwa usagcwele amathafa kanti ufunwa amaphoyisa.Kuthiwa umufi (27), igama lakhe eligodliwe kuze kukhulunywe nomndeni waseTshelimnyama ugwazwe wabulawa yisoka elinguyise wengane yakhe okuthiwa wathandana nalo esafunda u-matric.Kuthiwa limlande kubo kwesoka lakhe elisha lamhudulela ehlathini lafike lamgwazela khona. Udadewabo wesoka elisha okhulume neSolezwe (igama lakhe eligodliwe ngokusabela ukuphepha kwakhe), uthe bebehleli nomufi sebelungiselela ukulala ngesikhathi bezwa kukhona ogaklaza isicabha segumbi abebehleli kulo.“Umfowethu (isoka elisha) ubesaphumile ngesikhathi * ...(esho umsolwa), eshaya isicabha ethi ufuna unina wengane yakhe. Besithuke kakhulu ngesikhathi kuvuleka isicabha ngoba ungumuntu onodlame. Ungene ephethe ibhodlela likabhiya abehamba ewuphuza wamshaya ngalo esiphongweni wamdonsa ngenkani emhudula esho nokusho ukuthi ufuna ukumbulala,” kusho udadewabo wesoka elisha.Uthe ngesikhathi kwenzeka lokhu, yena (udadewabo wesoka) ugijime wayobiza abafowabo abebeme buqamama nomuzi wakubo abebengaboni okwenzekayo kodwa ngesikhathi bezama ukukhalima umsolwa ubesevele esesithele ebumnyameni emhudula enqamula naye komakhelwane.Umakhelwane okhulume neSolezwe, naye ocele ukungavezwa, uthe uvuswe ngomunye umakhelwane obememeza enxusa ukuthi kusizwe intombazane ehudulwa ngowesilisa oyihudulela ehlathini elingezansi kwemizi.“Ngithathe ithoshi nenduku sehla sanikela lapho beshone ngakhona. Ngimkhanyise ngethoshi sisebuqamama sambona emcindezele phansi umufi. Kuthe uma ebona ukuthi siyeza wamgwaza kanye esifubeni wabaleka,” kusho umakhelwane.Uthe ngesikhathi abanye bezama ukukhalima umsolwa, abanye bazame ukusiza umufi ogcine ngokushona kusaphele imizuzu embalwa egwaziwe.Kuthiwa umsolwa ungowakhona endaweni kanti kusolwa ukuthi udinwe yisenzo sikamufi obesebaleke wayohlala kubo kwesoka elisha njengoba kuthiwa umsolwa ubehlala emshaya emfuna nemali.Omakhelwane bathi bebazi ngokuhlukumezeka kukamufi obezihlalela nogogo nomalume wakhe. Kuthiwa ubesaba ukubuyela kubo njengoba uyise wendodana yakhe eneminyaka emibili ubemsabisa okwenyoka, wanquma ukubhaca kubo kwesoka elisha nendodana yakhe.Kuthiwa umsolwa ulandele umkhondo wathola ukuthi bahlala kuphi kanti ngesikathi engena endlini indodana yakhe ibilaliswe kwelinye igumbi.Imizamo yokuthola ilungu lomndeni ayiphumelelanga kwaze kwashaya isikhathi sokushicilela.Iphoyisa elingagunyaziwe ukukhuluma nabezindaba esiteshini samaphoyisa iMariannhill, likuqinisekisile ukuthi likhona icala elivuliwe. Kuze kwashaya isikhathi sokushicilelela okhulumela amaphoyisa KwaZulu-Natal engabuyeli entathelini ukuqinisekisa udaba.",Ugajwe yisikhwele wabulala unina wengane
"IBUYISE owaduma kwi-Orlando Pirates nakwiKaizer Chiefs uKostadin Papic i-Royal Eagles egijima kwiNational First Division (NFD).Isolezwe lihabule lezi zindaba ngomthombo walo ongashayi eceleni. UZipho Dlangalala nguyena obesabambile njengomqeqeshi.Ekuqaleni kwesizini i-Eagles ihlukane no-Allan Freese ngemuva kokuphikwa yimiphumela. Ngemuva kwalokho izikhulu zeqembu zilande uDlangalala ukuthi azotakula iqembu kodwa naye uthwale kanzima ephikwa yimiphumela.“Izikhulu zeqembu zizamile ukubekezelela uDlangalala. Zibonile ukuthi isikhathi siyahamba futhi izinto azenzeki. Ngaleyo ndlela zithathe isinqumo sokubuyisa uPapic. Ulandwe esinye isikhulu se-Eagles esikhumulweni sezindiza ngoMgqibelo ngo-6 ntambama. Uzoqala ukusebenza ngoMsombuluko (esho namuhla),” kusho umthombo othembekile.UPapic ubekwi-Eagles ngesizini edlule. Udedelwe yi-Eagles sekusele imidlalo emincane kusongwe isizini. Ubezihlalele kwelakubo eSerbia njengoba ahamba kuthiwa uzoya kohlinzwa umgogodla.Kuqashwe uFreese ukuthi azovala isikhala sakhe.“Iqembu liyakholwa wukuthi uPapic washiya umsebenzi ongaphelile eqenjini. Yingakho kunqunywe ukuthi abuyiswe,” kusho umthombo.UPapic odabuka eSerbia wazakhela udumo kwiPirates ayidlalisa ingcwenga yebhola ngo-2003/04 nango-2004/05 kodwa wagcina engawinanga lutho. Lo mqeqeshi uke wabamba izintambo nakwiChiefs ngesikhathi ixosha * -Ernst Middendorp.UPapic owaziwa ngokudlala ibhola elihehayo uke wayibamba nakwiPolokwane City ku-Absa Premiership. Kuthintwa uJames Dlamini oyimenenja jikelele yeqembu izolo ekuseni uvumile ukuthi bayaxoxa noPapic.“Izikhulu ziyaxoxa noPapic. Ubengakafiki kodwa izingxoxo ziyaqhubeka. Umqeqeshi obekade ekhona sesihlukene naye ngenxa yokuthi besingeneme ngemiphumela. Uma izikhulu seziqede yonke into sizobe sesiyamemezela. Okwamanje akukho esisakuqedile noPapic,” kusho uDlamini.I-Eagles ngesizini edlule ishwebe kancane ukungena kuma-Play Offs okuhlungela ukunyukela kwi-Absa Premiership. Njengamanje ibalwa namaqembu avika izembe. Isawine imidlalo emibili kwengu-13.Imiphumela yeNFD ngempelasonto:Ubuntu Cape Town 0-2 Cape Town All Stars; Witbank Spurs 2-2 Jomo Cosmos; Richards Bay FC 0-3 Highlands Park; University of Pretoria 1- Tshakhuma Tsha Madzivhandila; Royal Eagles 1-1 Black Leopards; Stellenbosch 1-0 Super Eagles; Uthongathi FC 2-0 Real Kings; Mbombela United 2-1 Mthatha Bucks.",I-Eagles ibuyisa odume kwiChiefs nePirates
"UMQEQESHI weFree State Stars, uLuc Eymael, uthi abantu abebekade bemchapha ngenhlamba kwabezindaba ngesikhathi enqumela ugwayi katiki iKaizer Chiefs yingoba bebengayiqondi inhloso yakhe.U-Eymael kuvalwe isizini edlule efunwa yiChiefs ebikade isemkhankasweni wokuvala isikhala ebesikade sivuleke ngemuva kokushiya kukaSteve Komphela. Ngasekupheleni kwesonto eledlule Amakhosi amemezele owayengumqeqeshi we-Ea Lla Koto, uGiovanni Solinas, wase-Italy njengozoyihola ngesizini ka-2018/2019.Ukulangazelela ingcaca ukuqeqesha iChiefs kuka-Eymael kumfake ekukhulumeni. Kuvele ukuthi uhamba ngaphansi kwezinyawo uKomphela. Nokho ugcine enikeze iChiefs umnqamulajuqu kaJuni 12 ukuthi imthinte, kungenjalo ubuyela kwiStars.“Izintatheli nabanye abantu kade bethi ngiyaziqhayisa ngesikhathi ngithi uma kungenzeki lutho ekupheleni kwezinsuku engizibekele zona kuze kuba uJuni 12, ngizobuyela kwiFree State Stars. Abantu kade bethi, engicabanga ukuthi akulona iqiniso, ngiyazithwala futhi nginqumela ugwayi katiki amaqembu. Akukaze kube njalo. Bekuwukuma emazwini ami ngoba ngethembisa uRantsie Mokoena (imenenja yeStars) ukumgcina ewazi amaqembu akhuluma nemenenja yami,” kusho u-Eymael.“Ngamthembisa ukuthi angifuni ukumenzela phansi, uma kukhona okwenzekayo kuzoba ngaphambi kukaJuni 12. Isizathu esenza ngenze lokho kungenxa yezintatheli nabantu abathize. Ungayihumusha ngendlela yakho kodwa mina ngangigcina amazwi ami. Abanye abantu kade bengithuka ezinkundleni zokuxhumana kodwa manje niyabona ukuthi ngibuyile kwiStars ngaphandle kokuthi kade ngifunwa naphesheya.”IStars ihlulwe yiChiefs ngo 6-5 sekushaywa amaphenathi kowamanqamu weBokone Bophirima Maize Cup eJames Motlatsi Stadium, eNorth West, ngoMgqibelo. Nakuba umqhudelwano uthathwa njengowokuzicijela ukuqala kwesizini nokuhlola abadlali abasha kodwa u-Eymael ubebukeka efuna ngakho konke ukwehlula iChiefs. IStars idlalise nabadlali abasha okukhona kubona umgadli, u-Eleazar Rodgers, ohlukane neBidvest Wits, Linda Bengu, owayedlalela AmaZulu noDevon Saal, oxoshwe yiMaritzburg United ngemuva kokuchapha ngenhlamba umqeqeshi uFadlu Davids ngesizini edlule.I-Ea Lla Koto izovula isizini neChiefs emdlalweni weMTN8 ebhekwe ukuthi iqale ngempelasonto yokuqala ka-Agasti. U-Eymael uhole iqembu lawina indebe yeNedbank Cup nokulifake emqhudelwaneni iCAF Confederation Cup ezohambisana kuwona neChiefs eqede endaweni yesithathu ye-log ye-Absa Premiership.“Sikhulumile mayelana nokwenza okungaphezulu ngesizini ezayo kodwa asikayiqedi imininingwane. Akulula ukuphinda okwangesizini edlule. Ukwenza lokho sekuvele kunzima ngeqembu elingenasimanga njengaleli. Kodwa ukuyiphinda kunzima ngokuphindwe kayishumi. Sizoqala ngomdlalo onzima neChiefs kwiMTN8 emuva kwalokho siya kuMaZulu. Sizozama ukuqala kahle kwiligi njengomuntu wonke ngoba kungcono ukuthola amaphuzu kusakhanya. Sizobona ukuthi simelana kanjani nesimo ngoba manje kufanele sidlale iMTN8, iligi, Telkom Knockout, Nedbank Cup neConfederation Cup ekupheleni kukaNovemba futhi umdlalo unzima. Kodwa sizozama ukushintshanisa abadlali ukuze sithole imiphumela,” kusho u-Eymael.",Abantu abangiqondi kahle: Eymael
"ISIKHWISHIKHWISHI seKaizer Chiefs kwiMultiChoice Diski Challenge (MDC), * -Itumeleng Shopane, sibona kungasekude sidlale eqenjini elikhulu laMakhosi.Ngokusho kukaShopane umqeqeshi weqembu elikhulu * -Ernst Middendorp uchazekile ngebhola alidlalayo kodwa kunezinto ezimbalwa afuna azilungise.UShopane (21) udlala ophikweni lwesokudla kuMakhosi. Usezakhele udumo ngokungayibheki indoda phambi kwakhe, ukugoba amabhola amahle nokushaya amagoli abalulekile kwiMDC. Udlalela iqembu lesizwe lika-Under 20 eliphekwa uThabo Senong.Useneminyaka ebalelwa kwemine edlala kwiMDC. Phakathi kwabadlali asebedlalela iqembu elikhulu adlale nabo kwiMDC singabala uLucky Ngezana, Nkosingiphile Ngcobo, Emmanuel Letlotlo, Happy Mashiane noWiseman Meyiwa.UShopane uthe kuyamthokozisa ukubona igenge abedlala nayo yenza kahle eqenjini elikhulu wathi ulinde isikhathi sakhe akholwa wukuthi sesiseMome.“Ngiyabajabulela kakhulu abafowethu abakhushulelwe eqenjini elikhulu kwiChiefs. Yonke into inesikhathi sayo, ngiyethemba ukuthi siyeza nesami isikhathi sokuba ngikhushulelwe eqenjini elikhulu. Engizokwenza nje ukuqhubeka nokudlala bese ngilinda elami ithuba,” kusho uShopane.Eqhubeka echaza uShopane, uveze ukuthi uMiddendorp usejwayele ukumbiza eqenjini elikhulu ukuba azoziqeqesha nalo.“Sengiziqeqeshe kaningi neqembu elikhulu. UMiddendorp unendlela afuna ngidlale ngayo engicabanga ukuthi angikafiki esigabeni afuna ngibe kusona okwamanje. Ngilindele ukuthi kube nguyena ongitshelayo ukuthi sengikulungele ukudlala kwelikhulu. Ukuthi nje kwesinye isikhathi uMiddendorp uyathula, uvele ungazi ukuthi wenza ngakho yini noma uyageja. Kodwa ngizoqhubeka nokusebenza kanzima ngethemba lokuthi nami kuzongilungela,” usho kanje uShopane.Isizini yeChiefs isiphelile kwiMultiChoice Diski Shield (MDS) njengoba yehlulekile ukuvikela lesi sicoco eyasinqoba nyakenye idlala ngokulingana ngo 1-1 ne-Orlando Pirates emdlalweni kaGroup A obuseHammarsdale ngempelasonto. Amaqembu azodlala kowandulela owamanqamu yiPirates, SuperSport United, Mamelodi Sundowns neLamontville Golden Arrows.Iqembu elikhulu leChiefs linomsebenzi onzima ngempelasonto njengoba lizobhekana neChippa kowandulela owamanqamu weNedbank Cup. Umdlalo useNelson Mandela Bay Stadium, eBhayi, ngoMgqibelo ngo-8.15 ebusuku.Komunye umdlalo weNedbank Cup kuzotholana phezulu iLamontville Golden Arrows neTS Galaxy eSugar Ray Xulu Stadium, eClermont, ngoMgqibelo ngo-3 ntambama.",'Ngilinde ithuba lokudlala kwelikhulu'
"UKUKHOMBISA izimpawu zokukhula kwezinga lokudlala komdlali waMaZulu, nothando olukhonjiswe yiqembu laphesheya kumdlali wawo, uSamuel Darpoh, yikhona okube nomthelela ekutheni abaphathi beqembu bamelulele inkontileka yakhe ngamasizini amathathu.Ngokutholwa kweSolezwe ngeSonto leliqembu yi-Espanyol edlala kwiLa Liga efuna lomdlalli azokwenza izivivinyo ukuze limbonele eduze.AmaZulu ngoLwesihlanu akhiphe isitatimende lapho ebeqinisekisa khona ngokuvuselelwa kwesivumelwano samasizini amathathu lomdlali egijima kuleli qembu.Ephawula ngale ndaba yenkontileka yalo mdlali odabuka eGhana, uQedusizi Dlamini, oyimenenja yoSuthu akaphikanga futhi akavumanga ngokuthi kungenzeka nakho lokhu kweqembu laphesheya kube nenhlese ekutheni bavuselele isivumelwano nalo mdlali.“Ukuvuselelwa kwesivumelwano nalo mdlali akuphenjelelwanga kuphela ukubakhona kweqembu laphesheya elimfunayo. Indlela asebenze ngayo ngale sizini ikhombisa ukuthi usebenze kahle ngoba kunezimpawu zokuthi lenyukile izinga lakhe. Nomakunjalo, sisesikhathini lapho sibuyekeza izivumelwano zabadlali esibabonayo banekusasa eliqhakazile eqenjini siyazivuselela,” kusho uDlamini.Empi-ntshelwa ekhoneni ngokuthi nakuba ezibeka izizathu eziholele ekutheni bavuselele ngamasizini amathathu nalo mdlali kodwa esinqala ngeso-kuthi kunge-nzeka athole ikhaya elisha phesheya ngakho kufanele uma sekuxoxiswana babe nento ebambekayo ngokuba mqoka kwalo mdlali oSuthwini akaphikanga futhi akavumanga.“Nakuba lokho nakho kungabakhona (ukuvuselela ngoba befuna umbengo othe xaxa ngaye) kodwa njengoba sengike ngasho baningi esivuselelayo nabo, ikakhulu abanombandela wokwelula inkontileka ngokubona kweqembu,”kubeka uDlamini.“Sixoxisana noSiyethemba Sithebe naye okunombandela wokwelula ngokubona kweqembu kodwa sibone kungcono ukuthi sivele siqale izingxoxo naye.”Omunye umdlali athe bavuselele isivumelwano ngombandela wokubona kweqembu nguPhu-mlani “Wele” Gumede, ngonyaka owodwa.“Phezu kokuthi siselulile isivume-lwano ngokombandela obukhona kwinkontileka kodwa sisazoqhu-beka nokuthi sixoxisane naye ngoba abadlali abaseba-ncane esibadinga-yo esikhathini esizayo,” kuchaza uDlamini.Abanye abadlali athe akanalo uvalo ngezinko-ntileka zabo ngoMhlengi Cele, Jabulani Ncobeni noSduduzo Dlamini athi ezabo ziphela ngale kuka-2020.",OwoSuthu ushelwa yi-Espanyol yaseSpain
"KUTHOLWE isidumbu sowesilisa silenga esihlahleni ngasebhulohweni eVerulam izolo ekuseni.Owesifazane obedlula ngendlela ngezithuba zabo 8 ekuseni izolo uthe akwaziwa ukuthi isidumbu ngesendoda yakuphi. Uthe usondele ngoba ebona isixuku, wathola ukuthi indoda ibisishonile. “Ubelenga endaweni esobala ebonakalayo ngisho udlula emgwaqweni. Utholakale eseshonile, ngishiye sekukhona ngisho abezimo eziphuthumayo,” kusho owesifazane.Kuthiwa kayikho imizi eduze kwendawo okusolwa ukuthi umufi uzihilele kuyo. Kushaye isikhathi sokuloba amaphoyisa engakayitholi imininingwane ephelele.UColonel Thembeka Mbele okhulumela amaphoyisa uthe owesilisa oneminyaka engu-24 utholwe elenga ngasebhulohweni.Uthe kuphenywa idokodo ngokushona komuntu esiteshini eVerulam.",Kutholwe indoda ilenga esigangeni
"UZAMA inhlanhla kuMaZulu FC U-Ayabulela Konqobe oke waziqeqesha neKaizer Chiefs ngasekuqaleni kwesizini.Ngokusho komqeqeshi woSuthu uCavin Johnson, iqembu alizozifaka ingcindezi yokusheshe lithathe isinqumo ngoKonqobe.Alingatshazwa ikhono uKonqobe analo kunobhutshuzwayo kodwa inkonzo yokuziphatha iyona esimenze wanephunga lomzondo emaqenjini amaningi.Phakathi kwezinto asolwa ngazo uKonqobe, ukuthanda impilo yasebusuku kanti uphinde abe ngu-mrepha, okuhumusheka ngokuthi akazazi ukuthi yikuphi afuna ukukwenza phakathi kokuba wumdlali webhola elikhokhelayo nokuba ngumculi.UJohnson usezakhele igama ngokunika ithuba abadlali abangasaqasheki ngenxa yokuthanda uphuzo oludakayo, nokunye okungekuhle.Phakathi kwabadlali asebesizwe uJohnson singabala uJabu Mahlangu (owayaziwa ngoPule) noMasibusane “Zizou” Zongo abake baduma ngokungalawuleki eminyakeni edlule.“Simbizile uKonqobe ukuba azoziqeqesha nathi. Uqale ngoLwesibili. Okunye sekulele kuyena. Mina ukumsiza kwami kuphelela ekutheni ngimnike ithuba, okunye sekungokwakhe. Anginaso isiqiniseko sokuthi uzohlala nathi kuze kube nini, angifuni ukumfakela ingcindezi, ngifuna ajwayele ukuba seqenjini,” usho kanje izolo uJohnson engxoxweni naleli phephandaba.Phakathi kwamaqembu uKonqobe aseke wawadlalela, yilona Usuthu eminyakeni edlule, Thanda Royal Zulu neChippa United. Ukhulele kwinkulisa ye-Ajax Cape Town yangakubo eKapa njengoba edabuka eGugulethu.Ngokuthola kweSolezwe, uJohson ubevele efuna umdlali owuhlobo lukaKonqobe, onobuhlakani emuva okwaziyo futhi ukuhlasela uma sekunesidingo. Lo mqeqeshi ukhala ngokuthi bangenelwa amagoli abebengawagwema emuva.Okhulumela AmaZulu, uBrilliant Mkhathini, utshele Isolezwe ukuthi akukuhle ukuthi kuvundululwe umlando kaKonqobe nxa kukhulunywe ngaye.“Abaphathi beqembu bamnikile ithuba lokuba azibonakalise. Naye ungumuntu akufanele njalo uma kukhulunywa ngegama lakhe, bese kushiwo izinto azenza eminyakeni edlule. Konke lokho sekudlulile, njengamanje sekufanele sibheke phambili. Okuhle ngaleli thuba alitholile wukuthi konke kulele kuyena,” kucacisa uMkhathini.",Uzama inhlanhla kuMaZulu odume ngobuhlongandlebe
"UPHILE saka umholi we-African Christian Democratic Party (ACDP) uMfundisi Kenneth Meshoe, ongomunye wabaholi bokuqala kuleli abaveza ukuthi bahaqwe wubhubhane iCoronavirus ngenyanga edlule.Lezi zindaba ziqinisekiswe yilo mholi kwi-video ayifake ekhasini leqembu kwiFacebook ngeSonto.UMeshoe ophinde abe yilungu lePhalamende ubebukeka egcwele ukuzethemba ngesikhathi ekhuluma kwi-video.Unxuse abantu bakuleli ukuthi behlise amaphaphu bangabi nakho ukwesaba, wathi leli gciwane liyafana neminye imikhuhlane akusho ukuthi otholakale enalo kusuke sekuphelile ngaye.“Kuyona yonke le minyaka edlule ziningi izivunguvungu esidlule kuzo kodwa sizinqobe. Ngakho abantu abangatatazeliswa ukuthi igciwane kukhulunywa ngalo kakhulu kwithelevishini ngakho osenalo usezofa,” kusho uMeshoe.Uthe selokhu atholakala ukuthi unalo akazikhumbuli ekhwehlela noma ethimula okukanye enezinye zezimpawu eziyizinkomba zalo kodwa uphile njengosheleni.UMeshoe nonkosikazi wakhe uNkk Lydia Meshoe bazivalele emzini wabo ngemuva kokuhlolelwa leli gciwane ngenyanga edlule.Yena noSotswebhu waleli qembu uMnuz Steve Swart, babehambele umkhuleko eRibbledale, eBloemfontein, ngenyanga edlule ngaphambi kokuthi uMengameli Cyril Ramaphosa amemezele ukuthi akusavumelekile ukuhlangana kwabantu abevile ku-100. USwart nabanye abahlanu okuthiwa babevela emazweni ahlukene okuyi-United States, France nakwa-Israel nabo batholakala ukuthi banegciwane.Ngesonto eledlule kubikwe ukuthi noNobhala-Jikelele womfelandawonye wezinyunyana iSouth African Federation Trade Unions, uMnuz Zwelinzima Vavi, naye kutholakale ukuthi ungomunye wabahaqekile.UVavi ufake i-video ekhasini lakwiTwitter eyimizuzwana engu-37 lapho ethi iCorona ifike zigawulwe zabekwa kuyena, ayinalo ithuba lokuzenzela umathanda.Uthe nakanjani izophuma iphele emzimbeni wakhe, izofa.Ushiye abaningi bemangele njengoba kule video ebejuluke econsa nokungaziwa ukuthi ubegquma yini.",‘Ukuba neCorona akusho ukuthi sekuphelile ngawe’
"KULELI sonto Isolezwe libike ngomsakazi woKhozi FM uZimiphi 'Zimdollar' Biyela ophuthunyiswe esibhedlela isimo sakhe sisibi ngemuva kokuquleka ngoMsombuluko. Lo msakazi utholwe ithimba lasekuseni labezindaba ebelizongena ewile kade esakaza uhlelo oluthi “Lwasa Olungaliyo” olungena ngo-2 luphele ngo-4 ekuseni.Sekuqala ukuba yinjwayelo nokho ukugula kwabasakazi estudiyo soKhozi FM. UMandla Ngcobo owadlula emhlabeni wakhala ngekhanda esakaza nokwagcina ngokuthi angeniswe esibhedlela wagcina ngokushona.FUNDA: 
UZimdollar utholwe equlekile oKhoziniUNkosinathi Mshengu naye ngonyaka odlule washaywa yisifo sohlangothi waze watshekelwa wumlomo esakaza.Kwesinye isiwombe uNonhlanhla Buthelezi odume ngelikaMroza naye wake wakhala ngekhanda esemsakazweni.UMdonso washelwa yizwi kuqhubeka uhlelo alushayela naye uZimdollar.",Sekuyinjwayelo ukugula kwabasakazi boKhozi FM
"STHEMBISO NGOBESEKUVUKA inkumbulo yezikhathi ezimnandi zeminyaka eyedlule kuClive “The Dog” Barker uma ebona AmaZulu FC ayewaqeqesha phambilini edlala ibhola eliseqophelweni eliphezulu kule sizini ka-2020/2021 esigabeni seDStv Premiership.AmaZulu abonakala eya ngokuhlangana ngaphansi kukaBenni McCarthy othathe izintambo ku-Ayanda Dlamini. USuthu lubalwa namaqembu akwi-Top 8 kwi-log okuyinto engajwayelekile, kwazise kumasizini edlule bese kuwumkhuba walo ukubalwa namaqembu avika izembe. Seliqoqe amaphuzu awu-25 emidlalweni ewu-17.Ngesonto edlule, uSuthu luphinde lwaba ngundabamlonyeni kubathandi bebhola ngesikhathi luxebula ngo 2-1 izinkunzi zaseSoweto iKaizer Chiefs emdlalweni weligi obuseFNB Stadium, eGoli.Abafana baseMbelebeleni sebedlale imidlalo emihlanu bengahlulwa nokuyinto ebiyiphupho ukuthi ibingenzeka kumasizini ambalwa edlule.Ekhuluma neSolezwe ngokudlala kahle koSuthu, uBarker uthe kumjabulisa kakhulu ukubona iqembu lakhe lakudala lisefomini enhle.Uthe ukwenza kahle kwaMaZulu kumkhumbuza iminyaka yawo-1970, 1980 nasekuqaleni kweyo-1990 lapho leli qembu lalibalwa namanye kwahamba phambili futhi amakhulu ebholeni eNingizimu Afrika.“Ngijabule kakhulu ngesimo AmaZulu akuso njengamanje, adlala ibhola eliseqophelweni eliphezulu kakhulu. Ngicabanga ukuthi kuzowasiza kakhulu nokuba nomqeqeshi osemusha  njengoBenni. Nokulanda kwawo abadlali abanohlonze kukhombisa ngokusobala ukuthi afuna ukushintsha izinto esikhathini samanje,” usho kanje uBarker owanqobela uSuthu indebe yeCoca-Cola Cup ngo-1993.“Nakuba engayiqalanga kahle isizini kodwa ukudlala kahle kwawo emidlalweni yakamuva kungikhumbuza izikhathi ezimnandi zakudala ngesikhathi ngisawaqeqesha lapho sasibhubhisa khona amaqembu amaningi.“Uyabona nje laba badlali abakhona njengamanje eqenjini indlela abadlala ngayo bangikhumbuza abanye babadlali bami bakudala okukhona kubo uJoel Faya, Archie “Juluka” Hadebe (ongasekho) noBonginkosi “Ace” Mnikathi ukubala nje abambalwa okungabadlali abawabeka kwelinye izinga.”Le ngwevu yomqeqeshi ithe inethemba elikhulu lokuthi ngesizini ezayo AmaZulu azokwazi ukunqoba noma indebe eyodwa kwiDStv Premiership.“Njengoba izinto sezishintshile ohlangothini lwabaphathi nabadlali abalethwa eqenjini manje, nginethemba elikhulu lokuthi ngesizini ezayo azokwazi ukujabulisa abantu bakulesi sifundazwe ngokunqoba noma isicoco esisodwa. Akumele njalo kuhlalwe kukhulunywa ngokunqoba kwethu indebe yeCoca-Cola ngo-1993. Sekumele abadlali abakhona njengamanje nabo babhale owabo umlando omusha eqenjini ngokunqoba izicoco.”Ngo-2010, amaZulu acishe aliqeda ishobolo leminyaka lokunganqobi sicoco kodwa-ke iBidvest Wits yaphinde yalishabalalisa iwahlula ngo 3-0 kowamanqamu eNedbank Cup, e-FNB Stadium.",UBarker uchazekile ngomgqigqo omuhle waMaZulu
"PHEZU kwezinkinga ebezikhungethe inhlangano eyengamele unobhutshuzwayo eNingizimu Afrika (iSouth African Football Association), nobekufaka ungabazane ngokuthi izobakhona yini ingqungquthela yokukhetha ubuholi obusha beSafa, kodwa igcine iqhubeke ngempumelelo eSandton Convention Centre, eGoli izolo.UDanny Jordaan ubuyele esikhundleni sokwengamela le nhlangano kuze kuyolamula u-2022.Ukuqokwa kukaJordaan kusho ukuthi uselandela uMolefi Oliphant ukuhlala kulesi sikhundla ahola kuso izifunda eziwu-52.Ubuyele ngamavotiawu-234 kulawo abewu-246, kwathi amabili aphikisana nokukhethwa kwakhe, elilodwa belonakele.Esigungwini sikazwelonke seSafa iPremier Soccer League izomelwa usihlalo wayo u-Irvin Khoza, uJose Ferreira oyisikhulu esiphezulu kwiBidvest Wits, Mato Madlala osabambe njengesikhulu esiphezulu kwiPSL nosihlalo weKaizer Chiefs, uKaizer Motaung.U-Andile “Ace” Ncobo oke wayimisa kabi iSafa eyisola ngokuphambanisa izinkomishi ekulandeleni ngendlela umthethosisekelo weFifa nokwaholela ekutheni ukhetho lwangoMashi 24 lungabe lusaqhubeka uhoxile ngoba ethi ayikho emthethweni.Ukushaya amakhala kukaNcobo kwaholela ekutheni i-IEC ihoxe isigubhukane ngoba ithi wayekhombe okungahambi kahle kumthethosisekelo mayelana nalolu khetho.NgoLwesihlanu iNkantolo eNkulu yaseSouthern Gauteng, ichithe isicelo ebesifakwe isifunda sase-Waterberg, eLimpopo simelwe yiNKosi Mwelo Nonkonyana.Kuthiwa bebefuna ukuthi kumiswe ukhetho lungabikhona futhi befuna kuboshwe uJordaan, Dennis Mumble oyisikhulu esiphezulu noTeboho Motlanthe ophethe ihhovisi lezomthetho.Ezinye ezitholakale ntathakusa yangoMgqibelo bezithi kucishwe kwabanjwana ngezihluthu kwizithunywa ebeziqhamuka KwaZulu-Natal (KZN) ngemuva kokuthi emhlanganweni wekhokhasi yazo kumenyezelwe ukuthi babili kuphela okuphakanyiswe amagama abo ukuthi bazomela iKZN Kuthiwa lesimemezelo senziwe obengusihlalo weSafa KZN, uVelaphi Kubheka.Emagameni aphakanyisiwe elikaKwenzakwakhe Ngwenya noThabile Msomi nobekuchaza ukuthi bebezongena ngaphandle kokuphikiswa.Okuvusele abanye uhlevane wukuthi ngesikhathi kuhanjiswa amagama obekuzokhethwa kuwona ngevoti kwakukhona nelikaThemba Phiri ongumengamelo wasoThukela noMelusi UKubheka oseMajuba, kodwa abengasabonwa ekubeni kunobufakazi obubhalwe phansi bokuthi bathumela amafomu okungenela ukhetho lwesifundazwe.UPhiri noKubheka kuthiwa bagcine belulekwe uJordaan ukuthi udaba lwabo lokuvalelwa ngaphandle baludlulisele ekomitini lokwedlulisa izikhalo ngokhetho.Ngaphambi kokuthi kungene inguqungquthela leli komiti libabuyisele nobekuchaza ukuthi abaseKZN besekufanele bavotelwe nabo.Ngenxa yalezi zinkinga iKZN itshelwe ukuthi ayibuyele ekhaya iyolungisa izinkinga ezifundeni ezingu-11 bese kuba yizona ezikhetha ikomidi leSafa elizongamela isifundazwe.",UJordaan ubuyiselwe kwesokwengamela iSafa
"NGESIKHATHI uSenzo Meyiwa edlula emhlabeni wayethole izibusiso kuLucky Lekgwathi okunguyena owathatha kuyena ibhande lobukaputeni kwi-Orlando Pirates ngemuva kokuthi lesi sitobha sithathe umhlalaphansi.ULekgwathi uveze lokhu ngempelasonto ehambele imidlalo yokukhumbula uMeyiwa eKing Zwelithini Stadium, eMlaza. Uthe washiya uMeyiwa nomyalezo wokuthi aqhubeke lapho ayegcine khona ngokuhola iqembu liwole izicoco.Nokho kusukela uMeyiwa abulawa ngo-2014 kusalokhu kumnyama kwiPirates ngezicoco. Kule minyaka cishe idlale kweyamanqamu eyisithupha kodwa lutho indebe.EZimnyama zagcina ukujabulela isicoco zidla iNedbank Cup ngoMeyi ka-2014. UMeyiwa owayesengukaputeni kwiBucs naseqenjini lesizwe iBafana Bafana, wadutshulwa ngo-Okthoba walowo nyaka iqembu liyibambe kwiTelkom Knockout.ULekgwathi uthe njengomuntu osezithatha njengomlandeli wePirates kumphatha kabi ukuthi abawini.“Kuyangidumaza. Uyazi ngaphambi kokuthi ashone uSenzo ngamtshela ukuthi ngimnikeza izibusiso. Ngebhadi ke uNkulunkulu wamthatha. Kodwa manje senginethemba lokuthi kukhona esizokuwina ngenxa yendlela iqembu elidlala ngayo ngaphansi kobuholi bukaMicho (umqeqeshi uMilutin Sredojevic) noRulani (Mokwena),” kusho uLekgwathi.Kuleli sonto iBucs imemezele abadlali abayishiyagalolunye abasha. Laba badlali, uBrilliant Khuzwayo, Vincent Pule, Ben Motshwari, Linda Mntambo, Paseko Mako, Asavela Mbekile, Abel Mabaso, Kudakashwe Mahachi noMeshack Mphangule.UMicho ufike ngesizini edlule kwiPirates ezoyitakula ngemuva kokuqeda isizini ka-2016/2017 ingaphandle kweTop 8. Ulande uMokwena obekwiMamelodi Sundowns ukuthi azoba yiphini lakhe benoBenson Mhlongo.Isizini edlule iphele iyibambe endaweni yesibili okuyibuyisele kwiCAF Champions League.ULekgwathi owahola iBucs kwaze kwayikabili inqoba izicoco ezintathu ngesizini eyodwa, uphinde wanikeza umphako * -Andile Jali.UJali naye ufikele kuPhinda Mzala kwiPirates njengoba ezoya kodlalela izimbangi iMamelodi Sundowns. Lo mdlali oyibamba esiswini usayine inkontileka yeminyaka emithathu namaBrazilians.ULekgwathi uthe bekungokokuqala ekhuluma noJali ngesikhathi behlangana emidlalweni kaMeyiwa ngemuva kokujoyina iSundonws. UJali ushiye kwiPirates ngo-2014 wayodlala eBelgium kwi-KV Oostende njengoba esebuyela kwiPremiership.“Uma umuntu ekuchazela isimo sakhe ngokwenzakele uyasizwa. Ngiyameseka ngakho konke. Ngimkhulisile * -Andile efika kwiPirates emncane. Ngamtshela efika ukuthi kumele ahloniphe ibheji, aziqhenye ngalo njengoba nimbona ukuthi uyibhubesi. Sisamthanda singamaBhakhaniya kodwa mina ngiyamjabulela ngokuthi aye kwiSundowns,” kusho uLekgwathi.",Ukungawini kweBucs kukhathaza uLekgwathi
"USOLA  ukuthi kukhona into abamfakele yona esiphuzweni umculi wakuleli, okusabalale i-video yakhe ehlulwa wukuma esesiteji kade enandisa.UMlindo The Vocalist, wodumo lwengoma ethi Macala, uvele kule video efakwe kwiTwitter sengathi uhlulwa wukuma, wagcina ngokuhlala phansi esiteji.Iningi labantu belisona izinkamba zikaFaro ukuthi ziyimbangela yalokhu.UMlindo ube esebhala ekhasini lakhe kwiTwitter ethi: “Ngithanda ukuxolisa kakhulu kubalandeli bami nakuwo wonke umuntu ngalokhu okwenzeke ngempelasonto edlule. Ngeke ngingene kakhulu emininingwaneni ephelele kodwa ngiyalivuma iphutha lami. Ngizokwenza kangcono ngokuzayo.""Kule video uMlindo uze asizwe ngamadoda amabili, okuyiwona amphakamisayo amkhiphe esiteji.Ethintwa yiSolezwe ngeSonto, uthe ubenandisa eMacNose Short Left, eSoshanguve ngoMsombuluko.“Bese ngiqedile ukunandisa, sengicula ingoma yokugcina. Iphutha lami kube wukuphuza isiphuzo engisinikwe ngomunye wabantu obesezihlweleni.  Kakuphelanga ngisho imizuzu emihlanu ngisiphuzile, ngangabe ngisazizwa kahle,” kuchaza uMlindo.Uthe uyalibona iphutha lakhe lokuphuza isiphuzo somuntu angamazi kodwa yena ubezama ukukhombisa ubuntu ngokuphuzisana nomlandeli.Uqhube wathi ngendlela abebuthaka ngayo kuze kwagudluka inkomishi yedolo kodwa uyalulama.“Noma kungathiwa ngiyaphuza kodwa umsebenzi wami ngiwuhlonipha kabi, ukuthi ngingadakwa ngize ngibe njeya. Ngiyazi kuzongakholakali kwabanye nakubantu abadala kodwa ngiyabathembisa ukuthi kangisoze ngeqiwa wuphuzo, ngibe ngisemsebenzeni,” kusho uMlindo.Uveze ukuthi emuva kwalesi sigameko uthole umyalezo kwiWhatsApp, kukhona abamtshela ukuthi bebemuyala ngalokhu okwenzekile.“Kangazi ukuthi bengiyalwa kade ngenzeni. Kodwa ngifunde isifundo sokuzigada kakhulu kunakuqala ngoba kusobala ukuthi kunabantu abangasifiseli okuhle,” kusho uMlindo.Uphethe ngokuthi kunengoma azoyikhipha ngoLwesihlanu oluzayo lapho ecula khona noNathi Mankayi ethi Imali.",Uyazisola umculi ophuziswe isiphuzo wanaba esiteji
"ABABETHAMELE indumezulu yomcimbi kaKhuzani, iGcwalis’ iMabhida Maskandi Concert eThekwini ngenyanga eyedlule, bazovuma ukuthi uMkhathazi useyibhoza yasesteji. Wayegila izimanga nendodana yakhe eyayigqoke i-pampers, uPi$%liyasha. UCHARLES KHUZWAYO ukhiphele eshashalazini uMkhathazi wodumo lwengoma ethi Ibhinca Dance ngomlando wakhe kusukela ezalwa kuze kufike emculweni.CHARLES (CK): Ngubani ngempela loMkhathazi osebalwa nezinkunzi emculweni kamaskandi futhi ufundephi?MKHATHAZI (MK): NgiwuMzamo Longlife Nsibande, owazalelwa KwaHlabisa ngoDisemba 13, 1982. Umama, uBatshaziwe Khumalo kanti ubaba, uJabulani Nsibande. Sibathathu, ngingowokuqala bese ngelanywa ngamantombazane amabili.Ngafunda eNcwabakazi Primary, ngadlulela eKhongela Higher Primary, ngaphothula uGrade 12 eBukimvelo High. Ngangithanda ukwenza izifundo ze-Engineering ngoba ngangimuhle kakhulu kwiMaths nePhysical Science. Ngiganiwe uNomonde Masondo, futhi nginezingane eziwu-4, okuyintombazane eyodwa nabafana abathathu.CK: Ngumuntu onjani owawuvele ufisa ukushadelwa nguye?MK: Ngumuntu wesifazane ozithandayo, ozihloniphayo, okholelwayo nje ebuhleni bakhe bendalo, hhayi oziphaqulayo.CK: Ungene nini futhi kanjani emculweni?MK: Ngangena ngo-2008 emculweni, ngokusungula iqembu, Amagusheshe sinoXola Zondo, siphethwe nguMasondo. Ngafakwa uthando nje nekhono ngoba akekho owangifundisa umculo.CK: Ngesikhathi usakhula, wawufisa ukuhamba ezinyathelweni zamuphi umculi owayedumile?MK: Umculi ebengifisa ukufana naye, uDavid Masondo ngoba bengiwathanda amaSoul Brothers (iqembu lombhaqanga), namanje ngisawadlala kakhulu.CK: Selokhu wangena emculweni, yimaphi ama-albhamu osuwaqophile?MK: Sengikhiphe eyaMagudla ethi Vele Asazani, eyaMagudla ethi Solve 4 X nenye yaMagudla ethi iVoicemail. Ngibe sengilandelisa ngekaMkhathazi ethi Pastor Zondo, Heavy Weight Champion neyakamuva ethi Man of the Match.CK: Yibaphi abaculi abadumile osuke wasebenza nabo?MK: UMroza, uMthandeni, ubaba uMzwakhe Mbuli, uSesheli Sentombi, Ama-Abnormal.CK: Yibaphi osafisa ukusebenza nabo?MK: Ngisafisa ukuhlabelela nabaculi begospel, ikakhulukazi umama uRebecca Malope.CK: Selokhu ungenile emculweni, yini osuyizuzile ngawo?MK: Kuningi kakhulu engikuzuzile, ukuthi-ke angikukhonzile ukubukwa nokuchoma. Engisanda kukuzuza nje ngalo mculo imoto yohlobo lweLand Rover. Ngizobonga abalandeli bomculo ngoba bangithwale kunzima.CK: Yiziphi ezinye izinhlobo zomculo ozikhonzile?MK: iRnB, umculo wamaRasta (reggae) negospel.CK: Ekudleni uzifela ngakuphi?MK: Ngikhonze ukudla kwesiZulu, imifino noma yimiphi, amasi, isijingi sethanga nobhontshisi.CK: Yiziphi izinhlelo okhonze ukuzibuka kwiTV?MK: Ngikhonze iWrestling futhi ngingumlandeli kaRomans Reigns, namahlaya esiZulu bese kuba Isibaya neThe Queen.CK: Njengoba sekwande lo mkhuba wokungcofana komaskanda, wena ungcweka namuphi?MK: Angikamboni umculi engingangcweka naye ngoba laba culi bamanje abawazi lo mdlalo, bakhuluma kakhulu njengomama, ngakho nje ubunsizwa bokungcweka sabugcina kuMgqumeni noMtshengiseni, Thokozani Langa noBhekumuzi Luthuli, hhayi labo sisi bamanje abakhonze ama-video nama-voice clip nokuhleba-ke. Akekho engingangcweka naye ngoba mina ngishaya ingoma ephelele, engadingi ukulekelelwa ngabathize.CK: Ngaphandle kokucula, yini enye omatasatasa ngayo?MK: Ngiyasebenza enkampanini egqugquzela ezokuvakasha eHluhluwe, iZulu Nyala. Ngichazela izivakashi ngamasiko akuleli.CK: Uma ungaxiniwe wumculo nomsebenzi, usichitha ngani isizungu?MK: Isikhathi ngisichitha nomndeni wami, okungunkosikazi nezingane zami ngoba kuyangithokozisa ukuhlala nabo.CK: Yiluphi uhlobo lomdlalo olukhonzile?MK: Ngikhonze ibhola lezinyawo nokudlala amakhadi, uKhasino. Iqembu lebhola engililandelayo yiKaizer Chiefs. NgiyiMpofana, Khosi 4 Life.CK: Uyasonta?MK: Ngikhonza ebandleni lamaNazaretha, ngiwu-100% uNyazi.CK: KuMthethosisekelo waseNingizimu Afrika, yimuphi umthetho ongahambisani ngawo?MK: Owokuthi amadoda noma osisi baganane bodwa nokudayiswa komzimba. Nokuthi kuvumeleke onke amabhimbi e-studio lokho kwehlisa isithunzi sethu baculi, kumele kube nomthetho wokuthi kuya omculi onjani e-studio ngoba sigcina sesizwa abantu abacula ngezwi lokukhuzela izinkabi ngoba bethembe ukuthi bazodunyuswa ukukhohlakala okusemculweni.CK: Yimuphi usaziwayo ozifelayo ngaye?MK: UNtwenhle weSibaya (okungu-Asavela Mngqithi) futhi uma ngingathola ithuba (lokuhlangana naye) ngingazibika impela...Hehehe. NoMaNgcobo woZalo (okunguDawn Thandeka King).CK: Ezimotweni, uthanda yiphi?MK: Ngikhonze iLand Rover neJeep.CK: Yisiphi isilwane esifuywayo osithandayo?MK: Ngikhonze inkomo.CK: Sesiphetha, yisiphi isigameko esake sakwehlela nesakuphoxa ongasoze wasikhohlwa?MK: Esokuzwa ukuthi omunye wabaculi, othi uma engibona angihlekise, kanti emakhoneni unesandla semfene, nguye ohlale efuna ukuba ngikhishwe kweminye yemicimbi, aphinde asebenzise ipokloza (fake account) koFacebook ukudicilela phansi abaculi baseMkhanyakude kodwa-ke ngeke uphiwe konke. Uma ungaphiwe emculweni, ugcine ususebenzisa khona ukukhohlakala.",UMkhathazi uyazifela ngomculo
"UMQEQESHI weMamelodi Sundowns, uPitso Mosimane, ayimkhathazi eyecala elibhekene neqembu abazodlala nalo koweCAF Championship League iRayon Sport yaseRwanda.Umdlalo womlenze wokuqala wokuhlungela amaqoqo phakathi kwala maqembu kufanele ube kusasa ekuhambeni ngo-6 ntambama.ISundowns ibhekise amabombo eRwanda ngoMgqibelo.Nokho ngesonto eledlule kuvele imibiko ethi inhlangano eyengamele ibhola e-Africa, iCAF, iphenya icala lokupheka umphumela womdlalo elibhekene neRayon Sport. I-CAF kulindeleke ikhiphe isinqumo namuhla.Kuthiwa iLydia Ludic Academi yaseBurundi edlale neRayon Sport emzuliswaneni wokuqala ifake icala isola izimbangi ngenkohlakalo.Lokhu kungemuva kokuthi izikhulu zeRayon zabonakala zixoxa nonompempe ngaphambi komdlalo wala maqembu. I-Rayon yagcina idlulele phambili ngo 2-1 uma sekuhlanganiswe imiphumela yemilenze emibili.Eziphinde zavela ngempelasonto, ezokuthi umqeqeshi weRayon Sport engompetha beligi banyakenye, * -Olivier Kerekezi, usulile ngemuva kwalezi zinsolo. Imibiko eqhamuka kuleliya lizwe ithe ushiye isigubhukane ngemuva kokuhlulwa ngo 1-0 koweligi.“Hhayi cha bengingazi ngalezo zinsolo kodwa ke ayikho inkinga ngoba la mazwe angomakhelwane. Sizowelela ngaphesheya uma kuwukuthi kukhona isidingo,” kusho uMosimane.Ngaphambi kokuthi babhekise amabombo eRwanda, uMosimane ukuvezile ukuthi alukho ulwazi abasenalo ngeRayon Sport.“Ngizokhuluma iqiniso nje, bengingakababheki. Kodwa kukhona ebese sibathumile ukuthi basitholele ulwazi ngabo. Ngizoqala ngicubungule imidlalo yabo uma sesisendizeni sibheke khona. Okunye engikutholile wukuthi kunabadlali babo abayisithupha abebedlala kwiCHAN, sizobheka leyo midlalo sibone ukuthi bawuhlobo luni,” kusho lo mqeqeshi owaziwayo ngokufunda umdlali ngamunye osuke ezobhekana nezakhe.Ngaphambi kokugxilisa umqondo wakhe kwiCAF, uMosimane wenze isiqiniseko sokuthi uthola amaphuzu amathathu emdlalweni we-Absa Premiership behlula AmaZulu FC ngo 3-1 ngempelasonto.La maphuzu aqinisekise ukuthi kusekhona amaphuzu amane phakathi kweSundowns neqembu eliza ngemuva, i-Orlando Pirates ebhaxabule iKaizer Chiefs ngo 3-1 kowabakhaya ngempelasonto.Eqenjini elidlale naMaZulu wenze izinguquko, lapho “ephumuze” abanye abadlali ngoba elungiselela umdlalo weCAF.Ezintini ubophele unozinti waseGhana, uRazak Brimah, uDenis Onyango ehleli nezihlwele, uJeremy Brockie odlale kwiConfederations Cup neSuperSport United, ubesebhentshini. USibusiso Vilakazi noThemba Zwane bawuqalile umdlalo kanjalo noHlompho Kekana benoTiyani Mabunda abake baphunyuzwa kweminye yeligi.“Kuwukugembula khona kodwa ke kumele sikwenze ukushintshanisa abadlali. Emidlalweni emihlanu yokugcina yeligi sizodinga abadlali abaqinile. Abadlali beBafana bona bayakwazi ukudlala kwiChampions League ngoba sebeke bayinqoba. Yingakho sibone kuyisikhathi esingcono ukubabuyisa manje,” kusho uMosimane.",Liyinto engathi shu kuPitso icala leRayon
"SITHEMBISO MKHIZENGEKE balithole ikhefu abadlali be-Orlando Pirates abahlulwe izimbangi zaseSoweto, iKaizer Chiefs ngo 1-0  koweDStv Premiership, eFNB Stadium ngempelasonto edlule.Ngokusho komqeqeshi wePirates, uJosef Zinnbauer, obedinwe egane unwabu, ubehlele ukuthi aphumuze abadlali bakhe njengoba kunekhefu leFifa.Nokho ukungcwatshwa yigoli likaSamir Nukorvic kumshintshise umqondo.""Ngeke ngikufihle ukuthi besisophe ukuthi uma sesinqobile nginike abadlali bami izinsuku ezimbili zokuphumula. Kodwa manje lokho ngeke kusenzeka ngoba angeneme ngenxa yomphumela. Asikho isidingo sokuphumula ngoba kumele kusetshenzwe. Sinezinto eziningi okumele sizizuze kule sizini. Sihlalelwe nawumsebenzi wokujabulisa abalandeli bethu,"" kusho uZinnbauer. Njengoba kuleli sonto abanye abadlali bePirates bezobe bejuluka ejimini ekomkhulu layo, eMayfair, uThulani"" Tyson"" Hlatshwayo, Innocent Maela, Ben Motshwari, Vincent Pule babizwe kwiBafana Bafana. UDeon Hotto noGabadinho Mhango babizwe eNamibia naseMalawi ngokwehlukana. Echaza mayelana nokusebenzisa uHotto njengomgadli wabeka uMhango noTshegofatso Mabasa ebhentshini, uthe:"" Abanye abadlali bethu basanda kubuya ekulimaleni, ngaleyo ndlela abakakulungeli ukugijima umdlalo wonke."" Ukwehlulwa kweBucs kuyibeke endaweni yesine ngemuva kwemidlalo engu-21 namaphuzu awu-35.Iyeke ithuba lokulala endaweni yesibili, beyizogudluza iLamontville Golden Arrows. Isele ngemuva ngamaphuzu amahlanu kwiMamelodi Sundowns enemidlalo emithathu engakayidlali ngenxa yokuxinwa eyeCaf Champions League neyeNedbank Cup. UZinnbauer akakufihlanga ukuthi imcasulile indlela iChiefs epake ngayo ibhasi ekubeni ibidlalela ekhaya. ""Sibonile ukuthi asibukhali phambili ingakho sizame ukuphusha u"" Figo"" (uLinda Mntambo) noNtsiki (uNtsikelelo Nyauza), kanti noKabelo Dlamini noSiphesihle Ndlovu bazame konke okusemandleni. Kumele sikhumbule ukuthi siyinqobile imidlalo emithathu eyedlule abalandeli bajabula kakhulu. Uma ngalelo langa izinto zingahlangani isuke ingekho into ongayenza.“Kolandelayo eZimnyama zizobhekana ne-Al Ahly Benghazi yaseLibya, ngo-Ephreli 2, eMartyrs Of February Stadium koweCaf Confederation Cup. Oweligi ziyoze ziwudlale ngo-Ephreli 7, neMaritzburg United, e-Orlando Stadium.",Bancishwe ikhefu abadlali bePirates
"Nokubongwa PhenyaneUMCULI waseThekwini uShekhinah usememezele ukuthi uzoba khona nakulo nyaka umcimbi lapho kusuke kunandisa khona abaculi bakuleli besifazane iRosefest.Lo mcimbi oba seGoli naseThekwini, ungo-Okthoba 11 kanti uzokwenziwa ngohlelo lobuchwepheshe besimanje.Kulo mcimbi kuke kwanandisa abaculi okukhona kubo uSho Madjozi, DJ Zinhle, Kim Jayde, Lady Zamar, DJ Doowap nabanye.Le ntokazi ithe lo mcimbi uzobanjwa ngaphansi kwendikimba ethi, “Power to She!’“Umcimbi iRosefest ube yinto emangazayo selokhu waqala, inhloso ngawo akubi nje kuphela umculo kodwa siqala kokuningi abantu besifazane ababhekana nakho okukhona kukho izingxoxo ezithinta imizimba yabo, ukhwantalala, izigameko zokuhlukunyezwa kwabo, indlela abaphathwa ngayo emsebenzini nokunye okuningi,” kuchaza uShekhinah.Uqhubeke wathi: “Bekungelula ngiqala lo mcimbi kodwa ngiyaziqhenya ngesikwenzayo njalo ngonyaka ngalo mcimbi. Esengifisa ukukubona wukuthi abantu bazoqhubeka yini bajabulele lo mcimbi njengoba uzobe uqhutshwa ezinkundleni zokuxhumana, siyathembisa ukuthi sizokwenza konke ukugcina lo mcimbi usezingeni okwenza bonke abazowuhambela bazizwe bendawonye.”Uthe ingxenye yemali ezotholakala kulo mcimbi izoya esikhwameni senhlangano iLife Line PMB, esiza ekhuthuthukiseni amantombazane nabafana abasebancane.Abafuna amathikithi alo mcimbi ayatholakala kwi-website yakwaComputicket ngoR70.",Usazoba khona umcimbi kaShekhinah wembokodo
"KUMA nse ukufunda nokufundisa esikoleni samabanga aphansi KwaMaphumulo, lapho othisha beshintshana ngokuphipha nokugada izingane ezincane uma ziyozikhulula ngenxa yobungozi bezindlu zangasese. I-OTimati Primary, okungesinye sezikole ezinabafundi abaningi kule ndawo njengoba bengu-600, kuvela ukuthi sekuphele iminyaka engaphezulu kwewu-10 isebenzisa izindlu zangasese ezingumahamba nendlwane, emuva kokugcwala ngokweqile kwezomgodi ezazakhiwe umphakathi.Abazali abebedinwe beveva batshele Isolezwe  ukuthi ekuqaleni konyaka kufike inkampani yathatha ezinye zezindlu zangasese ikhala ngokuthi umnyango awusakhokhi. Kube sekusala izindlu eziyisithupha, kwafika enye inkampani izozilanda, banqaba abazali. Bathe izindlu zangasese zibekwe phezu kwalezi zomgodi ezindala kanti ziphezulu ngokweqile okwenza zibe yingozi kubafundi. ""Kunzima kulesi sikole othisha bathi befundisa bebe beshintshana ngokuyogada ezindlini zangasese ngoba kuyingozi ezinganeni zikaGrade R, zingaphonseka phakathi. Kade zicelwa izindlu zangasese zangempela umnyango uthembisa kodwa asisizakali bafuna kuze kulimale izingane okuyinto esingafisi yenzeke,"" kusho omunye wabazali ocele ukungadalulwa.Okhulumela isigungu sabazali uMnuz Sandile Nxumalo, uvumile ukuthi abazali abaneme futhi udaba okade balufaka emahhovisi omnyango wezemfundo kodwa lutho usizo. ""Abazali badinwe kakhulu ngoba sesiside isikhathi sidlulisa izikhalo ngezindlu zangasese kunalokhu kwalethwa ezinye ezingumahamba nendlwane okuyinto engasadingeki. Okwenze kwazwela ziphinde zalandwa izindlu zangasese, nenye nkampani yafuna ukuzilanda lezi eziyisithupha ezisele, sanqaba. Manje azisalungiswasekwandisa izinkinga,"" kusho uNxumalo.Leli phephandaba liphinde lathola ukuthi kunezikole ezingomakhelwane, esinye esinabafundi ababalelwa ngaphezulu kuka-200 nesinabafundi abaw-94 kodwa zakhelwe izindlu zangasese. Abazali bathe ngeke liphele leli sonto bengathathanga izinyathelo ezizoshaqisa nezikhulu zomnyango ukuze zizwe lento eziwa abafundi. Okhulumela umnyango wezeMfundo KwaZulu-Natal uMnuz Muzi Mahlambi, uthe bakubeka phambili ukuvikelwa kwesithunzi sabafundi nothisha ngakho bazosisukumela lesi sikhalo. ""Uma ngiqeda ukukhuluma nawe ngizothinta umuntu esizokwazi ukumthumela ayobheka. Umnyango uyakuqonda ukubaluleka kokuvikelwa kwesithunzi sothisha nezingane okuyingxenye yamalungelo abo. Yingakho umnyango uhlala uqinisekisa ukuthi uyangenelela uhlinzeke nengqalasizinda lapho kudingeka khona,"" kusho uMahlambi.Ethula isabelo sezimali ngeledlule uNgqongqoshe walo mnyango uMnuz Kwazi Mshengu, uthe zingu-410 izindlu zangasese zomgodi asebezakhile kwezingu-1377. Uthe zingu-526 ezakhiwayo ezizophothulwa kulo nyaka wezimali. ",Othisha basebenza ukuphipha abafundi
"NOKUBONGWA PHENYANEI YAZIQHENYA ngokuphinde ibuye nomklomelo ka-R750 000 ikhwaya yaKwaZulu-Natal ephinde yadla umhlanganiso ohlelweni lwethelevishini lomncintiswano wamakhwaya i
Clash Of The Choirs.Ukuwina kwekhwaya ebiholwa nguRobbie Malinga kujabulise nabantu baseKZN abebelandela uhlelo njengoba nakwisizini yokuqala kwawina ikhwaya yaseKZN iholwa nguKhaya Mthethwa.Bekungacaci kahle ukuthi iyiphi ikhwaya engadla umhlanganiso kwamathathu akade esele ngoba izinga lomncintiswano beliphezulu futhi wonke bekuthi uma ecula ashaye into ecokeme.Ikhwaya kaMonea yaseMpumalanga ibihlala inconywa ngokushaya into ecokeme kanti ekaShugasmakx yaseGauteng ayikaze ibe sohlwini lwababili abangase baphume.Bese kucaca ngempela ukuthi amavoti abantu yiwo azokhomba ikhwaya ezohamba nesicoco salo nyaka.Kuvele kwenzeka kanjalo iKwaZulu-Natal yahamba phambili ngamavoti emuva kwemikhankaso kunxuswa abantu ukuthi bavote.U-Ayanda Hlongwa waseMlazi kwa-L, obejwayele ukucula phambili ezingomeni eziningi, ekhuluma ne
Solezwe uthe umsebenzi abebebhekene nawo wokuhlanganisa izingoma ubungelula.“Siyabonga kakhulu ukusekwa ngale ndlela ngabantu basesifundazweni sakithi. Bekungelula neze ukuhlanganisa izingoma zibe yile nto amajaji ayifunayo. Kodwa ukuzikhandla kwethu namhlanje sikubonile kuthela izithelo,” kusho u-Ayanda.Uthe ikhwaya ebibasabisa kakhulu kulawo abebesele nawo ngeyaseGauteng, ikakhulukazi ngoba ike yahamba ngoLwesine iyogaya amavoti bona lelo thuba bangalithola njengoba bebekude nasekhaya.“Sonke ekhwayeni yethu besihlala sishayela emakhaya sibanxusa ukuthi sicela bavote. ngempela sibonile ukuthi wonke umuntu ubehamba nathi ohlelweni. Kumanje njengoba ngikhuluma nawe sisestudiyo noZwai Bala kukhona ingoma esiyihlanganisayo,” kusho yena.URobbie uthe kube wumzuzu omjabulise kakhulu wokuhamba nesicoco salo nyaka.“Benginomthwalo omkhulu kakhulu emahlombe ami wokugcina isicoco salolu hlelo sihlezi kulesi sifundazwe njengoba nangonyaka odlule sagcina khona. Ngibonga bonke abangixhasile kuze kube manje nabo bonke abasivotelile,” kusho uRobbie.Uthe ikhwaya izobuyela emakhaya namhlanje. ngoMgqibelo bazohambisa isheke lemali eMandeni ekhaya lezintandane Ikhwezi Charity ngoba babekhethe lona.UNkateko Mabaso, umqondisi ezinhlelweni kwaM-Net, uthe bajabule kakhulu ukuthi uhlelo selunabalandeli abaningi kakhulu.“Siyamhalalisela kakhulu uRobbie nekhwaya yakhe ngomsebenzi omuhle abawenzile. Uhlelo luyakhula unyaka nonyaka futhi luthola abalandeli usuku nosuku njengoba kukhombisa amavoti angenile ngesonto elilodwa nje vo,” kusho uMabaso.Uthe kuyacaca ukuthi likhulu ithalente elikhona ezifundazweni ezehlukene njengoba bezimisele ukuthi baqhubeke benze izinhlelo ezifana nalezi ezizothuthukisa intsha.Kulolu hlelo bekukhona nenkosikazi kaMengameli, uNkk Bongi Ngema, obexhase ikhwaya yaKwaZulu-Natal ngesikhathi isakhankasela amavoti.",Abanqobile bahlanganise ingoma noZwai
"ULAMBELE ukudlalela iBafana Bafana umdlali omusha weKaizer Chiefs, uKearyn Baccus, obeyibamba ezikwatini ezincane zase-Australia.UBaccus (27) odabuka eWentworth eThekwini, ufudukele phesheya kwezilwandle nabazali bakhe esemncane.Ubuye okokuqala eMzansi njengoba esezodlalela iChiefs ephekwa ngumqeqeshi u-Ernst Middendorp.UBaccus uncamele ukushiya ubukhazikhazi base-Australia nethuba lokudlalela iqembu lesizwe lakhona elikhulu elishaya ngabadlali abadumile ngoba efuna ukufezekisa isifiso sakhe sokudlalela iBafana eNingizimu Afrika. Ubegijima kwiMelbourne City yase-Australia.“I-Australia inginike ithuba lokudlala khona. Ngabona kulungile ukuthi ngidlalele izikwati ezincane zakhona.“Ngidlalele esika U/18 nesika U/21. Ngike ngabizwa ekhempini yeqembu lesizwe elikhulu kodwa angikaze ngidlale. Ngicabanga ukuthi ngisengayidlalela iBafana noma yona i-Australia. Ngiyafuna ukuyidlalela iBafana kodwa uma kungenzeki ngingabuyela kwi-Australia,” kusho uBaccus.“Kodwa okwamanje ngisafuna ukugxila ekutheni ngenze kahle kwiChiefs ngiyisize iwine imidlalo.“Okunye kuzolandela. Womabili amazwe kukhona anginike khona. Uma ngenza kahle eqenjini lami, ngiyathemba ukuthi kukhona okuzoqhamuka.”IChiefs inejoka lokuwinela abalandeli bayo izindebe njengoba ngonyaka ozayo izogubha iminyaka engu-50 yasungulwa.Ukungenzi kahle kwabadlali abasha kuzophinda kwengeze isigcwagcwa kuBobby Motaung oyimenenja okunguyena osayinisa abadlali. Abalandeli baMakhosi sekuneneminyaka bengabethembi ubuholi bakhe eNaturena.“Bekungamasizini ambalwa anzima lapha kwiChiefs. Kodwa ngicabanga ukuthi yisona isikhathi esikahle sokuyijoyina ngenxa yalokho. Noma ubani engafika uma iqembu liwina, izinto zilula kodwa ngithanda ukufika uma izinto zinzima ukuze ngisebenze kanzima ukubuyisa izinsuku zenjabulo.“Ngeqembu esinalo kule sizini, lokho kungenzeka. Sidinga ukusebenza kanzima, sibambisane. Ngiyathemba ukuthi izinto zizobuyela endaweni yazo,”kusho uBaccus.“Kujwayelekile ukuthi ingcindezi ihlale kubadlali abasha. Wonke amaqembu afuna abadlali abasha benze kahle. Engingakusho ukuthi kuthatha isikhathi ukujwayela indlela okwenziwa ngayo izinto futhi abalanndeli kufanele bakuqonde lokho.“Awukwazi ukwahluleka umdlali ngomdlalo noma emibili.Kufanele umbekezelele. Nginethemba lokuthi sizowenza umsebenzi.“Angibasabi abalandeli. Ngiyayithanda ingcindezi nezimo ezinjalo. Sengike ngadlala ezinkundleni ezigcwele abantu abantu 70 000. Uzothola abalandeli abakuthandayo nabangakuthandi. Kujwayelekile.“Ongakwenza njengomdlali wukusebenza kanzima wenzele iqembu nabantu abakhokhela ukulibuka.Yilokho esingakwenza singabadlali.”NgoLwesihlanu iBafana akhuluma ngayo ishiywe umqeqeshi uStuart Baxter nokushiye iSafa ibhekene nenselelo yokuthol umqeqeshi ngokushesha ukuze iqale imidlalo yokuhlungela i-Afcon 2020 ngoNovemba isimi ngomumo.",Umdlali omusha weChiefs nelukuluku lokudlalela iBafana
"KUNYOMFEKE izinhlelo zomqeqeshi weBafana Bafana  ngesitobha seMamelodi Sundowns, uMotjeka Madisha okuvele ukuthi sishone engozini yemoto izolo ekuseni.Okhulumela abezimo eziphuthumayo eKurhuleni, uWilliam Ntladi, uthe abanaso isiqiniseko sokuthi yimuphi onguMadisha kubantu ababili ababafice endaweni yesehlakalo ngenxa yokuthi bashe kakhulu wathi kodwa bakholwa wukuthi yilona obekade eshayela ogcine eshele phakathi emotweni.Ingozi yenzeke eKampton Park, eGauteng, entathakusa izolo emuva kokuthi imoto iBMW 1 Series iphaphalaze yaphuma emgwaqweni yashayisa yagqamuka amalangabi. Kule ngozi kushone nomunye umuntu  obehamba nobeshayela.Abezimo eziphuthumayo bathe bahlulekile ukuqinisekisa ukuthi ungubani umuntu obehamba nomshayeli.UMadisha (25)  ushona nje kusaphele amasonto amathathu kushone u-Anele Ngcongca obesebolekiswe kuMaZulu, naye ohambe ngengozi yemoto eyenzeka KwaZulu-Natal. UNgcongca ufihlwe ngoLwesine olwedlule. Umthombo weSolezwe ongaphakati eqenjini uthe, izolo ekuseni, iSundowns ihlanganile, abadlali babikelwa ngokwenzekile. Kuhoxisiwe ukuziqeqesha ngenxa yokuba muncu kwesimo.Esitatimendeni esithunyelwe yiSouth Africa Football Association (Safa) kwabezindaba izolo, umqeqeshi weBafana, uMolefi Ntseki, uthe ufe olwembiza.“Sinohlelo esisebenza ngalo njengoba sisembhidlangweni wokuzibekisela indawo kwi-Afcon. UMadisha ubengomunye wabadlali ebebekulona. Ubengumfana ozithobile ehlala ezihlekela ekhonze kakhulu unina. Kubuhlungu ukuhamba kwakhe ngale ndlela. Ngicela abadlali bebhola bayinakekele impilo yabo,” kusho uNtseki.Uqhube wathi: “Ubengumdlali osemncane obeza kahle futhi elungile. Kuyadumaza lokhu. Kubangani bakhe, eqenjini nasebholeni ngobubanzi, sidumele kakhulu. Silimele. Ngithemba ukuthi umoya wakhe uzosigqugquzela emizameni yethu yokuzibekisela indawo kwi-Afcon nakoweNdebe yoMhlaba.”Esitatimendeni kulile nomengameli weSafa, UDanny Jordaan.UMadisha ubekhona esikwatini sakamuva esidlale imidlalo emibili yokuhlungela i-Africa Cup of Nations (Afcon) neSao Tome and Principe.Ukhushulelwe eqenjini elikhulu leSundowns eminyakeni embalwa edlule emuva kokushaya into ecokeme eqenjini leMultichoice Diski Challenge. Eqenjini elikhulu uwine iCaf Champions League, isicoco seligi kathathu, Telkom Knockout neNedbank Cup. Ngesizini edlule uMadisha udlale imidlalo engu-46 kwiSundowns kumqeqeshi uPitso Mosimane.Eqenjini lesizwe uwine indebe yeCommonwealth Cup eRussia engukaputeni weqembu lesizwe lika-Under 20 ngo-2015.UMadisha ushone emuva kwamahora ambalwa kuphele umcimbi weSundowns wokugubha ukuqeda iminyaka engu-50 obukade useSandton Convention Centre ngoMgqibelo ebusuku. Kulo mcimbi ubengekho yena. Umthombo weSolezwe uthe ubecele ukungaphumeleli ngoba kukhona akulungisayo okuqondene naye.Emcimbini bekukhona bonke abadlali beSundowns bamanje nabeminyaka edlule. Bekukhona nenkakha yaseCameroon, uSamuel Eto’o.Yize amaqembu ePremier Soccer League okukhona  kuwo i-Orlando Pirates, Lamontville Golden Arrows, Cape Town City neSuperSport United nawo ebhonge emswanini edlulisa amazwi enduduzo ngokushona kukaMadisha, iSundowns ayizange iziqinisekise izindaba laze lashona izolo.Emini ikhiphe isitatimende esifushane ithi iyayibona imibiko yabezindaba izokhipha isitatimende uma sekufanele.UMOTJEKA Madisha obengumdlali weMamelodi Sundowns ejabula nozakwabo ngemuva kokunqoba isicoco seligi sesizini ka-2017/2018Izithombe: BACKAPAGEPIX",Kudumale umqeqeshi weBafana ngoMadisha
"UHLULEKILE ukuzibamba umdidiyeli wamabutho aKwaZulu, uMnuz Mlandeni “Mgiliji” Nhleko, waze wagiya ejabula  ngesikhathi ephiwa imoto.UNhleko, osanda kuba ngundabuzekwayo ngokuhola izinkumbi zamabutho aphelezele iSilo samabandla onke uGoodwill Zwelithini kaBhekuzulu ngesikhathi eyotshalwa emasontweni amabili edlule, uphiwe imoto eyiveni nezinkomo ezimbili, izolo.Les sipho besivela enyangeni  edumile uDkt Khehlelezi.Ngesikhathi enikezwa imoto emzini wakhe oseHlalangwenya, kwaNongoma, injabulo ibibhalwe emehlweni kuNhleko, obelokhu egcizelela ukuthi le moto ithi yena.UNhleko utshele Isolezwe ukuthi uhlukene nosizi lokulinda amatekisi.“Uma ngihamba, noma ngabe ngiya emihlanganweni, angisezukulinda amatekisi. Sengizodumisa imoto yami. Ingijabulisile kakhulu le nto eyenziwe uDkt Khehlelezi.”Bebefinya ngendololwane abebehambele emzini kaNhleko izolo, njengoba bekubuswa, kujatshulelwa imoto entsha.Kwabebezomhalalisela bekukhona nabantwana basendlunkulu, okubalwa kubo umntwana uThulani Zulu, okhulumela indlunkulu, ezinye izinyanga namalungu omphakathi.Ngesikhathi exoxa neSolezwe, ingxoxo ibibuye iphazamiseke njengoba uNhleko ebematasa, enza isiqiniseko sokuthi bonke abebemsingethe izolo bagoduka bebusile.Echaza ngesenzo sakhe, uDkt Khehlelezi uthe babone kunesidingo sokuthi benze umsebenzi kaNhleko wokudidiyela amabutho ube lula.“Imoto izokwenza ukuthi kube lula ukuthi uma eya emihlanganweni angasweli izinto zokuhamba. Ngezinkomo, besithi amabutho awadle.”",Ujabule wagiya waqephuza uMgiliji ephiwa imoto
"ULAHLWE elakubo owesilisa waseSkhwebezi, eVryheid oboshwe ngemuva kokutholwa nenyama yenkomo okusolwa ukuthi eyokwebiwa.Umsolwa uboshwe amaphoyisa aseVryheid ophiko olulwa nokwebiwa kwemfuyo nawezobunhloli esehlathini okutholwe kulo inyama nenkomo efile nezinye ebeziphila.Inkosi yaseMpithimpithini, eNgome, uuDerrick Buthelezi, ithe umsolwa ubesekhathazile endaweni.“Lo muntu usehluphe ngisho umndeni wakhe njengoba egcine ehamba ekhaya ngayo le mikhuba yakhe. Izinkomo abasazintshontshi ebusuku kodwa sebezithatha emini bayozihlinza badayise inyama yazo emabhusha aseVryheid angekho emthethweni. Le nto isiphethe kabi kakhulu ngoba umnotho wethu lona abawucekela phansi,” kusho uButhelezi.Uthe okwamanje usalinde izinduna zakhe zimbikele ukuthi eyakwabani inkomo ebiyebiwe ngoba ibisayobhekwa kuzobonwa nesikhumba sayo.Umthombo weSolezwe ongathandanga ukudalulwa uveze ukuthi lo msolwa akwaziwa noma uyathinteka yini kwamanye amacala okwebiwa kwezinkomo ezingu-27 ezebiwe eVryheid, epulazini ngesonto eledlule. Okhulumela amaphoyisa KwaZulu-Natal, uColonel Thembeka Mbele, uthe umsolwa oneminyaka engu-43 kulindeleke ukuba avele maduze enkantolo ngecala kokutholwa nemfuyo yokwebiwa.",Ubanjiwe 'owebe' izinkomo
"UFUNA ukuqinisa udonga lwezakhe umqeqeshi we-Lamontville Golden Arrows uSteve Komphela.UKomphela usho lokhu izolo kwethulwa iKwaZulu-Natal Premier’s Cup eMoses Mabhida Stadium. Imidlalo iphakathi kwamaqembu ayisikhombisa aKwaZulu-Natal ayibamba kwiPremier Soccer League, okuyi-Arrows, AmaZulu FC, Uthongathi, Maritzburg United, Real Kings, Royal Eagles neRichards Bay FC. Izoba sePrincess Magogo Stadium, KwaMashu ngoJulayi 27 okuzobe kuyimidlalo yokuhlunga. NgoJulayi kuzodlalelwa eKing Zwelithini Stadium, eMlaza isigaba semidlalo eyandulela owamanqamu nowamanqamu.Abafana Bes’thende abakabi mandla emakethe yokusayinisa abadlali njengoba kuvaliwe. EzikaKomphela zisabuyise uGladwin Shitolo oke wagijima kuleli qembu phambilini.“Ngicabanga ukuthi sinenkinga maphakathi emuva. Singenelwe amagoli amaningi abeqhamuka maphakathi futhi besihluleka ukuvala amabhola emoyeni. Sekuzoba kubi kakhulu njengoba kuhambe * (Limbikani) Mzava, kumele siyilungise leyo nkinga. Esiswini sibatholile abazovala into engikakhathaza kakhulu wudonga,” kusho uKomphela.Ngale kokuxega kodonga i-Arrows ayiqinile nakonozinti njengoba uNkosingiphile Gumede benoMaximilian Mbaeva benamaphutha.Ebuzwa uKomphela ukuthi unazo izinhlelo zokuqinisa le ndawo, uthe: ""(Nabo) bayingxenye yodonga futhi ngicabanga ukuthi sizokwazi ukuthola isisombululo kodwa sizobona ukuthi lokho kuzohamba kufike kuphi.”Exinwa ngokuthi ngabe bayambheka unozinti akazange afune ukuphumela obala ngaphandle kokugcizelela elokuthi unaso isixazululo.Ngesizini edlule i-Arrows igcine iqede ngaphandle kweTop 8. UKomphela uthe kusenzima ukusho ukuthi yikuphi abazimisele ngakho kwisizini etsha ngoba basalihlanganisa iqembu.“Ongakusho okwamanje ngabe kungamanga njengoba sisesesigabeni sokuzicija. Imidlalo emibili noma emithathu yokuqala kwesizini yiyona ezosikhombisa ukuthi sibheke kuphi kodwa okusemqoka wukuwina umdlalo esiwudlalayo.”Ngesikhathi kuqhathwa amaqembu i-Arrows itonyulwe njengeqembu elizokweqiwa yimidlalo yokuhlunga okusho ukuthi izoze idlale kweyandulela owamanqamu ngeSonto ngo-9 ekuseni.Izobhekana nozowina phakathi koThongathi naMaZulu FC abazodlala kowokuqala wokuhlunga eMagogo ngo-11 ekuseni.IRichards Bay izobhekana neReal Kings ngo-1 ntambama kuthi i-Eagles ithuthane neMaritzburg United ngo-3 ntambama.",UKomphela nezinhlelo zokuqinisa udonga
"Mhleli: Ngikhathazekile ngezinto ezenzeka eMnyangweni wezaseKhaya esifundazweni sakithi eKZN.Uma uyofuna usizo khona kumele uvuke kakhulu uyobamba ulayini ngo 2.00 ekuseni ngoba uma ufika ngabo 6.00 ekuseni kufanele ukhohlwe wukuthi usizo uzoluthola ngoba kuyoze kushaye u-4.00 ntambama usame kulayini uze ugoduke ungasizakele.Uma ufuna ukusizakala kumele abantu bakhokhele amaphara ukuthi ayobalalela khona esikhungweni. Bakhokha uR250 kuya kuR400 ngokuma kulayina ukuze ube phambili ekuseni. Ngicela uNgqongqoshe uMalusi uGigaba ashintshe uhlelo lokusebenza ezikhungweni ukuze basizakale bonke abantu abasuke bekhona ngalolo suku.Izikhungo esengike ngaya kuzona ngafica le nkinga yiseMngeni, Commercial nasePinetown lapho engangifike khona ngo 4.00 ekuseni kodwa kwathi sekuzovulwa ngathola phambi kwami sekunabantu ababalelwa ku-150 ababekhokhile kumaphara. Ngaze ngagoduka ngingasizakele.Mlungisi Mbambo",[IMIBONO] Kuyakhathaza okwenzeka eMnyangweni wezaseKhaya
"USAPHITHENE amakhanda umndeni womhlengikazi waseGamalakhe obenezinyana eziyisithupha ekhulelwe otholakale ebulewe emuva kokunyamalala.Umndeni kaNksz Nelisa Cele (30) obengumhlengikazi eGamalakhe Community Healthcare usadidekile namanje ngokutholakala kwakhe ebulewe ngoLwesihlanu olwedlule. Kuthiwa isidumbu sikaNksz Cele sitholwe yisivakashi saseGoli ebesihambele e-Oribi Gorge eduze kwasePort Shepstone eweni, sigaxele emagatsheni ezihlahla. Kusolakala ukuthi abantu abambulele bebethi basiphonsa kuleya ndawo ukuze singatholakali.Unina, uNkk Babongile Cele, uthe balokhu bemgcine ngoLwesithathu eyoqedela izinhlelo zokuthenga imoto yakhe - ezobuya nayo. Bathukile ngesikhathi bebona kushaya uLwesine engatholakali ocingweni.Uthe indodakazi yakhe beyingakaze ikhulume ukuthi kukhona inkinga enayo noma umuntu obeyisabisa noma ebingezwani naye.Uthe beyijabule ngenxa yezinto ebezenzeka empilweni yayo.“Sishaqeke ngokungaphezu kwamandla ngale nto eyenzekile. Ubejabule kakhulu ngokuthi emuva kokusebenza kwakhe usezokwazi ukuthi abe nemoto yakhe,” kusho uNkk Cele.Ngesikhathi bezama ukumthola ocingweni ngoLwesine bengamtholi babe sebeqala besola ukuthi kukhona okungahambi kahle.UNkk Cele uthe emuva kokumthungatha nasezibhedlela babe sebethola esiteshini samaphoyisa ePaddock ukuthi isidumbu sakhe sitholwe yisivakashi saseGoli ebesihambele e-Oribi Gorge eduze kwasePort Shepstone.Uthe babe sebethathwa bayokhonjiswa lapho atholakale khona base beyoqinisekisa isidumbu sakhe. UNkk Cele uthe babuhlungu bewumndeni ngesehlakalo sokubulawa kukaNksz Cele. Uthe sebethembele ophenyweni lwamaphoyisa ngokutholakala kwababulali bendodakazi yakhe.Okhulumela amaphoyisa KwaZulu-Natal, uColonel Thembeka Mbele ukuqinisekisile ukuthi amaphoyisa aphenya icala lokubulala emuva kokutholakala kwesidumbu sikaNksz Cele sinezibazi zokushaywa.Uthe imbangela yokubulalwa kwakhe ayikaziwa kanti nabenzi bobubi nabo abakaziwa. Uthe amaphoyisa asaphenya.UNgqongqoshe wezeMpilo KwaZulu-Natal, uDkt Sibongiseni Dhlomo usezwakalisa ukudabuka ngesigameko sokubulawa kukaNksz Cele.Uzwakalise ukushaqeka nokudabuka ngokushona komuntu wesifazane ophinde abe ngumsebenzi wezempilo.Uthe ukubulawa komsebenzi wezempilo kuhlezi kuyisimo esibuhlungu kubona njengomnyango ngoba laba bantu babekwe ukuthi benze umsebenzi wokusindisa impilo yabantu.UNobhala weDemocratic Nursing Organisation of South Africa (Denosa) uMnuz Mandla Shabangu udlulise amazwi enduduzo emndenini wathi zibaphatha kabi izigameko zokubulawa kwabahlengikazi. Uthe ukubulawa kwabahlengikazi kugcina kuholele ekushodeni kwabasebenzi bezempilo ezikhungweni njengoba ethe namanje kusele isikhala lapho obekusebenza khona uNksz Cele.Uthe bafisa ukuthi amaphoyisa asebenze kanzima ekutholeni labo abathinteka ekufeni kwakhe.Kulindeleke ukuthi inkonzo yesikhumbuzo salo mhlengikazi ibanjelwe esontweni iWeseli eduze kwaseGamalakhe CHC namuhla bese yena efihlwa ngoMgqibelo.",Unesi obenyamalele utholwe eseshonile
"UNakanjani Sibiya ungomunye wababhali besiZulu baseNingizimu Afrika abavelele nasebekhiqize kakhulu. Usezuze indathane yemiklomelo futhi usebhale yedwa, wabhala nabanye futhi wahlela imibhalo engaphezu kwamashumi amahlanu eminxeni enhlobonhloboZiningi izizathu okuye kuthiwe yizona eziyimbangela yokuba abantu bakithi bakwenqene kangaka ukufunda. Iningi lalezo zizathu liyizaba nje ezingathi shu futhi esingeke sagxila kuzo ngoba ziwumshonisalanga. Okugcina sekugqama nokho ngukuthi indaba yokungakuthandisisi ukufunda igcina isiyinkombankombane. Bonke abathintekayo kule ndaba bayazihlangula bethi kalingethweswa bona kuphela icala lokungachumi kwesiko lokufunda. Kuqala bona nje abantu okufanele ngabe bayafunda; babalise ngokuthi bazofundani kungekho abazokufunda; bakhale ngokuthi okuningi kokufunda kubhalwe ngesiNgisi abangasiqondi kuyaphi. Labo okufanele bakhiqize okokufunda bazihlangula ngokuthi kuyizindleko ezingenasidingo ukushicilela izincwadi ezingezukufundwa muntu.Yebo, ziningi izizathu. Sengathi kodwa inkinga isuka kude ekutheni abantu abaningi sebazithela ngabandayo nje, kabanandaba kangako nezinto ezibazungezile. Kabasiboni isidingo sokufunda kuzo nesokufunda ngazo. Lokhu kwenza singaphembeki isidingo sokuba kubhalwe izincwadi noma kushicilelwe ulwazi oluphathelene nezinto ezithile. Ngokwesibonelo nje, abantu abaningi kabazihluphi kangako ngezinto eziphathelene nomlando nemvelaphi yabo; beneliswe yilolo lubadlana nje abalwaziyo. Nalolo lubadlana kabanandaba kangako nokuzikhathaza nokuqikilela ukuba lusabalaliswe noma lugcinelwe abanye. Abantu abaningi nanxa bewagcina amasiko kodwa kabanandaba kangako nawo; bawagcina ngoba sebephoqwa yizimo ezithile. Yikho nje amasiko amaningi esaxoveka, asonteka; amanye agcina eseyimisangano yemikhuba; amanye agcina eseshabalele ngenxa yokuphunza kolwazi.Kuyedusa kakhulu ukuba uma kukhulunywa ngokufunda kucatshangwe incwadi noma izinto ezibhaliwe kuphela. Uma kukhuthazwa abantu ngokufunda kufanele kuqalwe ngokuthi bakhuthazwe ukuba bathande futhi babe nolwazi ngezinto ezibazungezile nezinto ezibalulekile ezingamagugu kubona. Lolo lwazi abanalo mabakhuthazwe ukuba balubhale phansi ukuze lufundwe ngabanye ngomuso. Ulwazi abangenalo mabalwethekele ngokulufuna kwabanye noma kweminye imithombo yolwazi. Lokhu kungasiza ekutheni kube nobufakazi besidingo sohlobo oluthile lwezincwadi noma ulwazi abantu abalufunayo kodwa abangalutholi kalula noma abangalutholi nhlobo. Ngamanye amazwi uma abantu behlale bebalisa ngokungatholakali kolwazi oluthile kungabalula ukuba kushicilelwe incwadi enalolo lwazi ngoba singabe sicacile isidingo sayo, kungangabazeki futhi nokuthi izothengwa ifundwe uma isishicilelwe.Elinye iphutha ngukuba kukhuthazwe kuphela ukuba abantu bafunde ngezilimi zabo zebele; kube sengathi bakukhuthalele kakade ukufunda nangezinye izilimi ezinjengesiNgisi kanje. Iqiniso elibuhlungu ngukuthi kwasiNgisi leso abantu abaningi kabazihluphi kangako ngokufunda izinto ezibhalwe ngaso. Ngakho okufanele kugcizelelwe ngukuthi kabakukhuthalele ukufunda ngisho ngabe yisiNgisi kunokuba bangafundi nhlobo. Umuntu okhuthalele isiNgisi angasheshe abone ukuthi kuningi okungatholakali ngesiNgisi kodwa okutholakalayo olimini lwebele bese ekufunda ngolimi lwakhe.Kakulona ihaba ukuthi kuningi okungatholakali ngesiNgisi kodwa okutholakala ngezilimi zethu kuphela. Ngokwesibonelo kazikho kahle esiNgisini izincwadi ezichaza ngokucacile izinkolelo namasiko esintu; ngakho kuba ngcono uma umuntu ezifundela lokhu ngolimi lwakhe ngoba ziyinsada ezilimini zomdabu izincwadi ezikhuluma ngalokhu. Ngamanye amazwi uma ufuna ukufunda ngesiko lokulobola ngeke kukusize kangako ukufunda incwadi yesiNgisi ngoba isiNgisi ngeke sibe nalo igama lengqaqamazinyo, umembeso, umqhoyiso, namanye amaningi.Iphutha elikhulu nokho ngukuba abantu bacabange ukuthi izincwadi ezinhle nezibalulekile zitholakala ngesiNgisi kuphela. Iqiniso ngukuthi ziyindathane izincwadi ezibhalwe ngezilimi zomdabu. Ishwa nje ngukuthi kazifundwa muntu; ngakho kazaziwa muntu. Ezinye zigcina zingasashicilelwa kabusha ngenxa yokuthi ziduva zize zilale uthuli emashalofini ezitolo zezincwadi noma emitapo yolwazi.Abanye baye babalise ngokungabi nasikhathi sokufunda. Kuyizaba nje lokhu ngoba isikhathi sento ebalulekile kuyampintshwa sakhiwe. Noma umatasatasa kangakanani ungayizama okungenani imizuzu eyishumi ngosuku uyisebenzise ekufundeni okuthile. Ngokwesibonelo nje iBhayibheli, okuyincwadi abaningi abanqenayo ukuyifunda bayiqede, kungaphela unyaka usulifunde waliqeda uma ungafunda isahluko esisodwa nje kuphela ngosuku. Abazali abazikhathazayo ngokufundela izingane zabo, ngisho imizuzu eyishumi nanhlanu ngosuku, bangazisiza izingane zabo ukuba kuphele unyaka sezifunde cishe amagama angama-900 000 ngonyaka okungenza lezi zingane zikujwayele ukude zifunda ngezikhathi ezithile; okuyinto ezingagcina seziyenze umkhuba omuhle impilo yazo yonke.",Alichume isiko lokufunda ebantwini
"AKAKHOLWA ukuthi usinde kanjani owesifazane (21) waseMayville osinde kushona abathathu beshayiswa yi-ambulensi ezimele ephaphalaze emgwaqweni.UNksz Thobisile Ngema waseNsimbini uthe namanje akazi ukuthi usinde kanjani esigamekweni esidlule nemiphefumulo yabantu abathathu okuthiwa bashayiswe yi-ambulensi okuthiwa beyidla amagalani, yaphaphalaza yashayisa abantu abane abebehamba eceleni komgwaqo.Uthe ubeya emsebenzini emuva kwehora lesithupha ekuseni ngoMsombuluko elandelana nabanye abantu abathathu nabo akholwa ukuthi bebelibangise emsebenzini. “I-ambulensi iqhamuke phambi kwethu ihamba kwelinye icala lomgwaqo. Beyigijima ngesivinini esikhulu futhi umshayeli ehambe esika ezinye izimoto. Ibe seyiphaphalaza yashayisa enye imoto yeqa yaqonda kithina yasishayisa. Okuningi angikukhumbuli ngoba ngikhumbula ukuthi ishayise mina nabanye abebehamba eceleni komgwaqo. ""Mina ngivuke sekugcwele abantu besingungile sekukhona namanye ama-ambulensi kanye nayo lena esishayisile. Oyedwa walabo esishayiswe nabo ushonele khona lapho. Abanye ngizwa manje ukuthi bashonele esibhedlela kwasinda mina - angazi ukuthi ngisinde kanjani,” kusho uNksz Ngema.UNksz Ngema uthe uphuthunyiswe esibhedlela eKing Edward VIII kodwa nakhona wachitha ihora nje kuphela njengoba ethe uthole imihuzukwana emzimbeni kodwa akazange aphuke ndawo.Okhulumela amaphoyisa KwaZulu-Natal, uCol Thembeka Mbele, ukuqinisekisile ukuthi amaphoyisa aseCato Manor aphenya icala lokubulala ngokungenhloso emuva kokuthi imoto yabezimo eziphuthumayo iphaphalaze yashayisa abantu abane abebehamba eceleni komgwaqo. Uthe oyedwa walaba abashayisekile nokukholakala ukuthi uneminyaka engu-28 ushonele khona endaweni yesigameko kwase kuthi ababili bashonela esibhedlela.",Usinde i-ambulensi ibashayisa kwashona 3
"ILUNGU le-ANC ephalamende uDkt Makhosi Khoza usecele ukukhulekiswa njengoba ngoLwesibili kungenzeka abekwe icala ku-ANC ngezinsolo zokudicilela phansi isithunzi senhlangano.Lokhu kulandela izinkulumo zikaDkt Khoza ngesonto eledlule lapho akhuluma khona esidlangalaleni ethi uJacob Zuma akasadingeki esikhundleni sobumengameli.Ngemuva kwale nkulumo ayenze emcimbini wokukhumbula uDkt Nelson Mandela, i-ANC KwaZulu-Natal yathi uzoqondiswa ubugwegwe.Ebhala ekhasini lakhe kuFacebook ngoMsombuluko uDkt Khoza uthe ukholelwa kwi-ANC nohulumeni olalela abantu.“Ngikholelwa kuhulumeni wabantu, lapho abaholi be-ANC bezokwazi ukuhlangana badingide ukuthi ubani ozoqokelwa ukuhola nokuthi ubani ozosuswa. Kulokhu kuyacaca ukuthi kubusa inkohlakalo,” usho kanje.Uveze ukuthi abaholi bamaqembu eyimufelandawonye nabo sebecele okufanayo, ukuthi uZuma asuswe esikhundleni. Uthe inkohlakalo isona sizathu esihamba phambi ngokugqoza kwentuthuko emazweni ase-Afrika, nokuyinto ezomenza aqhubeke alwe.“Namhlanje ngokwazi kwami i-ANC KwaZulu-Natal, le esazovela enkantolo ngezinsolo zokupheka imiphumela yokhetho, izongibeka icala ngoba angifuni ukufa ngithule,” kusho yena.Ugcizelele ukuthi akeseki amaqembu aphikisayo kodwa weseka ubulungiswa obufunwa ngabantu bakuleli.“Ningithandazise bazalwane. Ngibhekene noSathane ngqo. Inzima lempi. Sengimema nabo oBhambatha kaManciza, Sekhukhune, Moshoeshoe, Shaka kaSenzangakhona, Mkabayi kaJama, DiniZulu. Ningathuli,” kuphetha yena. ","‘Ningithandazise bazalwane, ngibhekene noSathane ngqo.’ - Makhosi Khoza"
"KUVELA ukuthi ukulimala yikona okwakhele iphunga lomzondo uThabo “Section 10” Qalinge ethimbeni labaqeqeshi be-Orlando Pirates.Isolezwe lihoshe ngomthombo ukuthi uQalinge ochithwe kwiPirates ngenyanga edlule, udinwe uyaveva ngesenzo sabaqeqeshi beZimnyama asibiza ngesihluku, nokungamzweli.UQalinge uthinteke umsipha wahlala isikhathi eside engadlali nokugcine ngokuthi aphelelwe yindawo esikimini sePirates.Ngesikhathi ebuya ekulimaleni iPirates ibisihlangene, kwanzima ukuthi adlale kwazise ibisijaha isicoco seligi egcine isishwebile sadliwa yiMamelodi Sundowns. Empeleni uQalinge udlale imidlalo ewu-79 kwiBucs, wavalela phakathi amagoli ayisithupha.Ngaphambi kokulimala ubeyisethenjwa kwezikaMilutin “Micho” Sredojevic eshaya namagoli abalulekile.“UQalinge akeneme ngendlela aphathwe ngayo kwiPirates nangendlela ahambe ngayo. Ukhala ngesihluku sethimba labaqeqeshi elingafunanga ukumbekezelela ebuya ekulimaleni. Ubesafuna ukuyidlalela iPirates kodwa bekucaca ukuthi ithimba labaqeqeshi alisayizwa indaba yakhe,” kusho umthombo osondelene kakhulu noQalinge.Umthombo uwaqinisekisile amahlebezi okuthi uQalinge uxoxisana nezimbangi ezinkulu zeBucs, iKaizer Chiefs.“Yebo uQalinge uyaxoxa neChiefs, futhi kungenzeka asayine kuyona. Nokho kimina uveze ukuthi kukhona iqembu laphesheya kwezilwandle elimfunayo, uzoqala ngokuthi axoxisane nalo. Uthe uma kuwukuthi azihlangani izinto naleli qembu laphesheya kwezilwandle, kungenzeka-ke adlalele iChiefs,” kuqhuba umthombo.UVina Maphosa, okhulumela iChiefs, akayivumanga futhi akayiphikanga eyokumataniswa kukaQalinge naMakhosi.“Noma ngabe kuthiwa siyaxoxa naye besingeke sinekele izwe. Kodwa cha okwamanje akukho okubambekayo engingathi ngiyakuxoxa mayelana neChiefs noQalinge,” kusho uMaphosa ngezinqamulelayo.Abanye abadlali abachithwe yiPirates * -Abbubaker Mobara (osekwiCape Town City), Jackson Mabokgwane no-Ayanda Nkosi. UThamsanqa Gabuza noKudakwashe Mahachi bajoyine iSuperSport United.EZimnyama zisayinise uSiphesihle “Mbesuma” Ndlovu, Fortune Makaringe, Kabelo Dlamini, Bongani Sam, Tebogo Tlolane nonozinti uJoris Delle.Amakhosi wona izinto azikawacaceli kahle ekusayineni njengoba esasayinise kuphela abadlali ababili futhi abangabokufika.IChiefs isayinise uLazarous Kambole waseZambia obedlalela iZESCO United noJames Kotei obedlalela iSimba yaseTanzania.",UQalinge uyaveva ngesihluku seZimnyama
"Lo mcimbi ubuseSun City, eNorth West, kuwo abaculi abaningi behlonishwe ngegagelo labo emculweni.USimmy ubeqokwe emunxeni weNewcomer of the Year neBest Afro Pop.Ekhuluma neSolezwe uthe lusekude ukhalo njengoba yena azi ukuthi ngelinye ilanga uyohlonishwa emicimbini efana nalena.“Angiphathekile kabi okwangempela njengoba bengiqala ukuqokwa emcimbini ofana nalona. Ngiyababongela bonke ozakwethu abathole izindondo kulo mcimbi basebenze kanzima bonke, nami olwami usuku luyeza,” kusho uSimmy.Uthe ukuqokwa kwakhe kulo mcimbi kumkhombisile ukuthi abantu bazithandile izingoma zakhe azakhele ngazo igama endimeni yomculo.“Izingoma zami abantu bazithande kakhulu, nalokho okube ngenye yezinto ezingenze ngaziqhenya. Kuningi okusamele ngikwenze ukuze umsebenzi wami ungashabalali kodwa ube muhle kunalokhu oyikhona manje,” kuchaza yena.Ezinkundleni zokuxhumana kube nezikhalo uSimmy noMlindo the Vocalist bebuya belambatha njengoba bengatholanga neyodwa indondo.Kodwa uSjava usule izinyembezi zabaningi njengoba ekhale wemuka nendondo ye-Album of the Year neyeBest Pop Album (African).Abanye bakhale ngokuthi uSjava indondo yeSong of the Year ethathwe uHolly Rey bekumele itholwe nguyena.Kodwa le nsizwa yaseBergville kucacele abaningi ukuthi izithokozele izindondo ezitholile.USho Madjozi naye uhambe ehleka yedwa kulo mcimbi njengoba ekhale wemuka nendondo yeBest Female neyeBest Newcomer.Kulo mcimbi kubuye kwahlonishwa abaculi okukhona kubo uHHP, indondo yakhe eyamukelwe indodana yakhe uLeano, iqembu iTKzee neMango Groove.Umcimbi walo nyaka ubungahlukile kweminye njengoba izinga lawo lilokhu liqhubekile nokwehla.Kuwona kunandise abaculi okukhona kubo iBongo Maffin, Ntokozo Mbambo, Rebecca Malope, Thebe nabanye.Uhlelo beluphethwe wuNomzamo Mbatha, Mpho Popps, Melanie Bala, Bob Mabena, Khuli Chana noThwasa.",Akajabhanga engatholi neyokubika kumaSama
"UMQEQESHI weKaizer Chiefs, uSteve “Mphathi” Komphela, uchaze umgadli waleli qembu uBernard Parker njengensephe.UParker uke wehlelwa yifomu ngendlela eyisimanga okwenze abaningi balibeka ngembala elokuthi usephelelwe ushatini. Lo mgadli ohlezi endaweni yesithathu ohlwini lwabagadli abanamagoli amaningi kuBafana Bafana ngamagoli angu-22, uhlale unyaka engashayi igoli.Uqede ishobolo lokuphikwa amagoli ngesikhathi iChiefs ithela othulini iPolokwane City ngo 3-2 emdlalweni we-Absa Premiership. UParker uphinde washaya elinye igoli elimqoka ngesikhathi Amakhosi equmba phansi iLamontville Golden Arrows ngo 2-0 eMoses Mabhida Stadium, eThekwini, emdlalweni wokugcina wokuvala unyaka.UKomphela ebuzwa ngokwenza uParker akhombise izimpawu zokubuyela efomini, akazange asebenzise amagama amaningi.“Ubunsephe yinto ozalwa nayo. Uma unabo, usuke unabo, akekho ongabuthatha kuwena. Naye-ke uParker unabo,” kusho leli ciko elinguKomphela.UParker ufike kuMakhosi kumasizini amane edlule. Kuleli qembu ubesephenduke ithemba lamagoli ngaphambi kokuthi ehlelwe yifomu. Ngo-2014/2015 nguyena odle umklomelo womdlali oshaye amagoli amaningi ehlohla angu-10.Phakathi kwamagoli amqoka aseke wawashayela iChiefs, singabala nalinamathelisa enethini ngo-2013 ngesikhathi Amakhosi eguqisa iSuperSport United ngo 1-0 kowamanqamu weNedbank Cupe Moses Mabhida, eThekwini. Kulo mdlalo uParker nguyena owaba yiqhawe.Njengamanje ubanga ijezi noMitchelle Katsvairo, Lewis Macha, Siphelele Mthembu, obheke kuBleomfontein Celtic, no-Edward Manqele.UKomphela uke wathembela kakhulu kuKatsvairo odabuka eZimbabwe. Nokho lo mgadli uhlulekile wukulenza elakhe ijezi ephikwa amagoli.UParker kubhekene ukuthi aqhubeke nefomu yakhe uma sekubuya imidlalo ye-Absa Premiership ngoFebhuwari. IChiefs izobhekana neFree State Stars koweligi eFNB Stadium, eSoweto, ngoFebhuwari 7.",UKomphela uchazekile ngensephe enguParker
"ISIHLABANI se-hip hop, uMthembeni ""eMtee"" Ndevu, uthi kulilimazile igama lakhe emphakathini ukubhecwa ngokuthi udla izidakamizwa. U-eMtee (28) waseMatatiele, KwaZulu-Natal, ubalule ukuthi umzansi Afrika wonke uyazi ukuthi yena uzihuqela insangu kuphela.""Anginamahloni ngalokho. Ngiyazi umphakathi awukayamukeli insangu njengogwayi osemthethweni. Yingakho abantu bengixhumanisa nezidakamizwa."" Uthe ubhekene nempi enkulu selokhu athatha isinqumo sokuzimela. ""Kunabantu abakhokha emisakazweni ukuba umculo wami ungadlalwa. Abantu bazitshela ukuthi angiqophi kanti ngisaqhubeka nokuqopha umculo wami. Usemnandi njengasekuqaleni kodwa awudlalwa emisakazweni."" Uthe inhliziyo yakhe ibuhlungu ngoba kunenqwaba yabantu abamkweletayo. ""Abanye abangikweleti imali kodwa bangikweleta izihe engibenzele zona."" Uthe ngenxa yokuthi akasiye umuntu ophiwe ukukhuluma, uthathe isinqumo sokwenza ingoma ephume izolo esihloko sithi Laqhasha napike kuyo uLolly noFlesh. ""Nami ngiqoqa ngayo izikweleti. Ngiyibhekise kubo bonke abantu abangikweletayo. Ngifuna bangikhokhele."" Uthe lo mucwi ulandela awukhiphe ezinyangeni ezedlule othi Ithemba futhi lezi zingoma zizobe ziyingxenye ye-albhamu yakhe ezophuma ngo-Ephreli esihloko sithi Logan. Eqhuba uthe leli cwecwe uliqambe ngendodana yakhe yesibili uLogan. Kuzokhunjulwa ukuthi eyokuqala yango2015 eyayithi Avery, yayiqanjwe ngendodana yakhe. Abaningi bazoyikhumbula ngamanoni ayethi Roll Up, Pearl Thusi  nelalithi We Up. Uthe nakule abantu abalindele ubumnandi bodwa njengoba inezingoma ezingu-18. ""Kulena ngibuye ngavezela abalandeli bami elinye ikhono ebebengalazi ngami, lokucula. Abantu abazi ukuthi mina ngangicula futhi ngibhidisa ikhwaya esikoleni futhi ngangicula nebhendi. Bazokuzwa konke lokhu kule-albhamu."" Esephetha ubonge abalandeli bakhe noNkulunkulu ngokuwa bevuka naye kwaze kwalapha.",“Akekho oyongiyekisa insangu” - eMtee
"Igcokama Elisha belihlangene namakhosi ngoLwesihlanu eSanlam Centre, eMpangeni lapho ebelibizelwe khona ukuzochaza ngesihloko se-albhamu iDog Style, nezidubedube zaseMoses Mabhida.Indaba yonakale ngokuthi Igcokama litheleke neqululabalandeli abebengalawuleki bethuka nenhlamba bebuza ukuthi lenzeni Igcokama.Abalandeli bangene nalo enxanxatheleni yezitolo lapho bekubanjwe khona umhlangano.Bafike bavinjwa emnyango wegumbi lomhlangano kwasuka omkhulu umsindo bethi abayi ndawo. Bebephethe nezingqwembe ezibhalwe amagama asongayo abhekiswe kumdidiyeli wekomiti uDr 3 Seconds, omunye umbhalo uthi “3 Seconds Must Fall"". Elinye libhalwe ""3 Seconds usenzela iDog Style"".Kuphoqeleke ukuthi kungenelele amaphoyisa elekelelana nonogada bale ndawo. Kuthe selingenile Igcokama kwathatha isikhathi ukuthi umhlangano uqale ngoba umsindo ububhokile. Kuze kwacelwa lona Igcokama ukuthi likhuze abalandeli balo abebengezwa mshini.Belilokhu liphuma lingena liyaluza kuchitheka injobo njengoba belibhince ibheshu nembatha lase limboza ithawula elimhlophe ekhanda. Belilokhu lixolise njalo ekomitini lamakhosi ngobekwenzeka. Lithi belingaqondile lutho olubi kodwa abalandeli bayaliphelezela.Uthe ukuba ngcono umsindo kwangenwa odabeni ikomiti lacela incazelo ngesihloko esithi iDog Style. Igcokama lithe licela uxolo uma liphambukile kodwa lalizama ukucikoza lihehe nabathengi bomculi ngesihloko.""Njengoba sazi ukuthi siphila esikhathini samanje, umculo usulalelwa abantu abehlukene ngisho intsha emanyuvesi iyawuthanda umaskandi. Ngondla izingane ngomculo, yiwona msebenzi wami,"" kuchaza Igcokama.Lithe selingena odabeni lwaseMoses Mabhida kwacaca ukuthi umhlangano uyadungeka, kwangena abaqaphi bathi akuhlakazekwe.Isikhulu sezokuxhumana eSanlam Centre, uLindiwe Dube, sithe isimo siyaphuma esandleni kuphazamiseka nokusebenza ezitolo.UMdidiyeli wekomiti uDr 3 Seconds uthe baphoqelekile ukuthi kuhlehle umhlangano ngoba bebengazi ukuthi Igcokama lizofika nabalandeli.",Umhlangano ngeDog Style ubhuntshiswe abalandeli
"KUMCASULILE umqeqeshi weMamelodi Sundowns, uPitso Mosimane, ukudedela iphenathi ngemizuzu yokugcina kweqembu lakhe okuholele ekutheni bahlulwe yi-Esperance Tunis emdlalweni wamaqoqo kwiCaf Champions League.ISundowns engompetha beChampions League igcine ihlulwe ngo 2-1 ngemuva kokuthi uBangaly Soumaharo edale iphenathi ngomzuzu ka-89.Amagoli kulo mdlalo obuseLucas Moripe Stadium ashaywe uYassine Khenisse.Kwathi uSibusiso Vilakazi washaya elokulinganisa esiwombeni sokuqala.UMosimane ubeze kulo mdlalo elibeke ngesihloko elokuthi ufuna amaphuzu amathathu, njengoba ubezibekele ukuthi okungenani baphume namaphuzu amane kwi-Esperance. Umdlalo olandelayo usekuhambeni ngoJuni 21 eStade Olympic de Rades, eTunisia.Umphumela ubeke i-Esperance eqhulwini ku-Group C ngamaphuzu ayisikhombisa. ISundowns inamaphuzu amane. Amaqembu amabili azoqeda phezulu iqoqo ngalinye azodlulela kuma-quarterfinal.“Sizenzele phansi ngesikhathi esimqoka somdlalo, sidala iphenathi ngomzuzu ka-89. Nami ngendlela engibone ngayo sidlale kabi. Uma udlala kabi ke ebhokisini iphenathi leyo, angizange ngikholwe,” kusho uMosimane.Uthe bekusobala ukuthi i-Esperance izele iphuzu kuleli.“Uma bebengawinanga besizoqhubeka nokulingana ngamaphuzu phambili. Ngibatshelile (abadlali) ukuthi kumele bawaqaphele amaqembu asenhla ne-Afrika, ayakwazi ukudlalela amaphenathi, yize ngingasho ukuthi bekungesiyona. Kumele ukhaliphe ungadlali njengoba wenza lapha kwiPSL kodwa ke sibe budedengu, ingicasule kabi leya phenathi. Kodwa ke njengomqeqeshi kumele ubhekane nesimo esifana nalesi.”UMosimane wethemba ukuthi kuzofika isikhathi somdlalo sekukhona abadlali abaluleme njengoMotjeka Madisha olimele ngempelasonto. Uthembisile ukuthi bazobuya nawo amaphuzu agcwele eTunisia.“Ngikholwa wukuthi uma sesinabadlali abaluleme, singalishaya leli qembu khona eTunisia. Kunzima khona ukwamukela (ukuhlulwa) nabo bayazi ukuthi bebengeke baphume ePitoli ukube basifice siphelele,” kusho uMosimane.Lena yinkulumo angazange ayamukele umqeqeshi we-Esperance, uFaouzi Benzarti.“Ngicabanga ukuthi kuzoba nzima ukwenza lokho (ukuthi iSundowns ibashayeleekhaya).“Uma ningakwazi ukuwina lapha, nizowina kanjani ekuhambeni,” kusho uBenzarti.Khonamanjalo iSuperSport United ibambane ngo 2-2 neTP Mazembe yaseDR Congo ekuhambeni emdlalweni weCAF Confederation Cup.",UPitso udangele ngoweDowns
"KUSAZOQHUTSHEKWA nokudilizwa kwiPlatinum Stars ngemuva kokuthi izolo leli qembu limemezele ukuthi ngeke liyivuselele inkontileka yomqeqeshi uCavin Johnson. Ngokwesitatimende esikhishwe iqembu, ukudedelwa kukaJohnson kuyindlela yokufuna isiqalo esisha esibheke ezintweni ezinkulu, nokusho ukuhlukana nabanye abadlali.IDikwena ayizange imlinde uJohnson aze abuye eTunisia lapho ebehambe neqembu liyodlala koweCAF Confederation Cup.Leli qembu lakuleli lithole isibhaxu sika 3-0 kwiCS Sfaxien. Lona bese kuwumdlalo wesibili iDikwena ithola induku. Kodlule yabhajadiswa iMbabane Swallows ngo 4-2 ekuhambeni.Iqembu lizithola lidlala kwiConfederation Cup ngemuva kokuqeda endaweni yesithathu kwi-log ngaphansi kukaJohnson ngesizini ka-2015/2016.Kule ka-2016/2017 esanda kusongwa izinto azizange zihambe kahle njengoba ligcine lihlulekile nokuthola indawo kwiTop 8 liqeda endaweni yesishiyagalolunye.Ngesikhathi imiphumela ingaqhamuki, uJohnson ubelokhu ekusho ukuthi inhloso yakhe wukwakha iqembu elizoba yinsimbi engagobi ngomuso njengoba kule sizini enikeza ithuba nabadlali abancane.Kungenzeka ukuthi ke kube nokushayisana kwemibono phakathi kwakhe nezikhulu zeqembu. Isitatimende okucashunwe kusona usihlalo weqembui uCliff Ramaroa, siyakuveza ukuthi nabadlali basazokhonjwa indlela kwiDikwena.“Sithanda ukudlulela kwelinye izinga. Sikholwa wukuthi ushintsho olufana nalolu luzoletha umuntu ozokwazi ukukhuphulela iqembu kwelinye izinga. Lapha akekho umuntu oxoshiwe kodwa inkontileka engeke isavuselelwa,” kusho uRamaroa.Imibiko yayizolo ibisiqhakambisa phambili igama likaRoger de Sa njengongenzeka athathe izintambo.Isitatimende siqhube sathi kuzoba nezinye izinguquko nakubadlali.“Sizomemezela ezinye izinguquko ethimbeni labaqeqeshi nakubadlali. Sizomemezela nomqeqeshi omusha ngaphambi kokuqala kwesizini entsha,” kusho uRamaroa.",Kunabadlali beDikwena abazodilizwa noJohnson
"IZINKINGA zokudlanga kwezifo ezithikameza umqondo nezinye ezitshudenini nakothisha basezikhungweni zemfundo ephakeme kudinga ukuthi zibhekwe.Lokhu kuvezwe uSolwazi Adam Habib, ongumphathi weNyuvesi iWits ekhuluma engqungqutheleni yeNational Professional Teachers’ Organisation of South Africa (Naptosa) eGreyville ngeledlule.UHabib uthe emhlabeni wonke kunenkinga enkulu yokudlanga kwezifo ezithikameza umqondo wezitshudeni ezikhungweni zemfundo ephakeme.Uthe ukholwa wukuthi inkinga ingaphezu kwalokhu okushiwo wucwaningo.“Siyayibona emanyuvesi ngoba siyayilandelela futhi amanyuvesi ayindawo encane okwenza kube lula ukuthi siziqondisise izingqinamba ezikhona. Sibe nezehlo ezibuhlungu zezitshudeni ezine ezizibulele nyakenye, lokhu azikwenzanga enyuvesi ngaphakathi,” kusho uHabib.Uthe asebekwenzile esikhungweni sabo wukusungula izinhlelo ezinqala zokusiza izitshudeni okubalwa kuzo ukuxoxa nongoti bezengqondo ukuze bathole ukuthi yini abangayenza ukusiza izitshudeni.UHabib uthe emuva kwalokho bafake izinhlelo ezehlukene okubalwa kuzo ukuba nenombolo esebenza ubusuku bonke engafonelwa uma izitshudeni zinenkinga zizizwa zinomuzwa wokufuna ukuzibulala.Uthe izitshudeni zisuke zingakhuluma nothile oqeqeshiwe ukuthi alalele aphinde anike iziyalo.“Sinongoti ekulashweni kwezifo ezithikameza umqondo nezinye izinhlelo zokweseka izitshudeni emikhakheni ezikuyo. Izinkinga ezihlangabezana nezitshudeni ezinye zazo kufanele ngabe zalungiswa emazingeni aphansi.”Uthe izikhungo zemfundo ephakeme zibhekene nengwadla ngoba kufanele zenze yonke imisebenzi engenziwa ngendlela ukuze ziqinisekise ukuthi izitshudeni zisesimeni esifanele somqondo ukuze zikwazi ukufunda.“Alukho usizo lwezempilo olufanele ngakho inyuvesi kufanele iluhlinzeke. Abantu abadli ngendlela manje inyuvesi kufanele ibe nohlelo lokuletha ukudla. Azikho ezinye izinhlelo zokweseka izitshudeni ngakho sekufanele thina sizifakele ezethu izinhlelo ezizohlanganisa zonke izinto ukuze kusizakale izitshudeni,” kusho uHabib.Isikhulu esiphezulu seNaptosa, uMnuz Basil Manuel, sithe nothisha babhekene nenkinga ngoba ayikacwaningisiswa kahle indaba yesimo somqondo sabo.“Othisha abaningi banengcindezi, elinye iningi labo lithatha imishanguzo yomfutho ophezulu wegazi abanye bathatha imishanguzo yokhwantalala i-prozac,” kusho uManuel.Uthe uyazi ukuthi imininingwane anayo ayinalo ucwaningo olwenziwe ngayo kodwa wathi lena yinto ekhona nabayibonayo.Uxwayise ngokuthi isimo sizogcina sesingasalawuleki uma kungabhekwana naso.Uthe bamatasa nocwaningo njengamanje olubheka ukuthi inkinga seyidlange kangakanani.UManuel uthe bafisa sengathi lungenziwa ngcono uhlelo olukhona lapho othisha bekwazi ukwelulekwa ngokomqondo baphinde bakhulume ngezinkinga abahlangabezana nazo.Uthe kukhona iziphakamiso asebezenzile futhi bafuna ukubamba iqhaza ekufunweni kwesisombululo bangagcini kuphela ngokukhomba izinkinga nezingqinamba ezikhona kodwa bangenzi lutho.",‘Azisukunyelwe izifo zomqondo ezitshudenini nakothisha’
"Icala lavulwa ngemuva kokuthi kuthiwa bashaye owesifazane bemsola ngokusabalalisa i-video eyayibaveza behlezi bephuza utshwala endaweni yokulala okwakugcinwe kuyo uBabes ngemuva kokusabalala kwe-video eshaywa yisoka lakhe uMampintsha. I-video yasabalala ngemuva kokuthi kuvele ukuthi uBabes uyelashwa. Wavela ephila saka kanti abantu abaningi yabashiya bezibuza imibuzo.Kuvela ukuthi sabacika isenzo sowesifazane sokusabalalisa i-video njengoba sakubeka kwacaca ukuthi umndeni ukhuluma amampunge uma uthi uBabes ulimele.UNkk Natasha Ramkisson-Kara, okhulumela uphiko lwezokushushisa esifundazweni, uthe idokodo lecala liphindele emaphoyiseni ukuze ayoqhubeka nophenyo.“Icala siyaqinisekisa ukuthi linikwe umshushisi omkhulu eNkantolo yaseThekwini ukuze alibheke wabe esenxusa ukuthi amaphoyisa aqhubeke nophenyo. Ngakho idokodo selibuyiselwe emaphoyiseni aseMbilo ukuze aqhubeke nophenyo,” kuchaza uNatasha.UBabes noMampintsha babe undabamlonyeni ngesonto eledlule ngesikhathi ngoMsombuluko ekuseni kuvukwa nge-video ekhombisa uMampintsha eshaya uBabes.UBabes wavula icala nokuthe ngoLwesibili uMampintsha waya emaphoyiseni wagcina ngokuya eNkantolo yasePinetown wadedelwa ngebheyili kaR2 000. UMampintsha ugcine evulele uBabes icala lokumshaya. Uzobuyela enkantolo ngoMeyi 15.",Liphindele emaphoyiseni elecala elavulelwa oBabes
"OBENGUSIHLALO we-African Union (AU) uDkt Nkosazana Dlamini Zuma usegxeke abaholi abakhuluma esidlangalaleni izinto zangaphakathi ezithinta i-ANC.UDkt Dlamini Zuma, obekhuluma engqungqutheleni yokuvala yophiko lwabesifazane yesifunda iTheku izolo, uthe uyakuqonda ukuthi amalungu anombono ngezinto ezenzekayo.“Kukhona izinkundla zangaphakathi zokuzwakalisa ukungenami. Kwi-ANC, abantu bakhuluma ngokukhululeka, siyazixoxa izinto siphikisane ngazo kodwa uma sekunesivumelwano sonke kumele siseseke,” kusho uDkt Dlamini Zuma.Abaholi abaphezulu okubalwa uNobhala jikelele we-ANC uMnuz Gwede Mantashe, uMnuz Cyril Ramaphosa nenkosikazi yengqalabutho yomzablazo, uMnuz Ahmed Kathrada, uNksz Barbara Hogan bagxeke uMengameli Jacob Zuma ngokuxosha abanye ongqongqoshe kubalwa nowezeziMali uMnuz Pravin Gordhan nePhini lakhe uMnuz Mcebisi Jonas.Abaholi be-ANCWL izolo basebenzise ithuba lokuphakamisa uDkt Dlamini Zuma njengomengameli olandelayo we-ANC.IMeya yeTheku, uNkk Zandile Gumede, yamukela uDkt Dlamini Zuma, ithe ungumuntu onamava ongaba ngumengameli.USihlalo omusha we-ANCWL eThekwini, uNksz Lindiwe Mthembu, ukubeke kwacaca ukuthi uDkt Dlamini Zuma kumele abe ngumengameli.“Uma uhluliwe awuphumeli ngaphandle uyokhalaza, ubani ofuna akudabukele?” kubuza uNksz Mthembu.",UDlamini Zuma akayizwa eyabagxekayo
"UHLALELE ovalweni umndeni wamalungu amathathu abengcwatshwa eMondlo ngoMgqibelo, adutshulwa emasontweni amabili edlule e-Utrecht, okuthiwa umsolwa ubonakale ewalandela ngoLwesihlanu.Kwabangcwatshiwe kubalwa uNkk Mavis MaPhenyane Nzima owayeyikhansela le-ANC KwaNzimane, e-Utrecht, owabulawa nendodana yakhe uMnuz Siyanda Nzima noNksz Thobile Phenyane.Kwasinda abane kulesi sigameko okukhona nowesifazane oyisihlobo.Kulesi sehlakalo kwashona noMnuz Maxwel Dlamini waseSwatini namanje ongakatholakali umndeni wakhe.Isidumbu sakhe sisaduve emakhazeni kuleli njengoba amaphoyisa esazama ukuthola izihlobo zakhe.UNkk Nzima ungcwatshwe ngosuku olulodwa nomyeni wakhe uMnuz Andries Nzima owabulawa wukwethuka ngemuva kokushona komkakhe.UNzima ungcwatshwe ngoMgqibelo kubo ePaulpietersburg ngenxa yokuthi umndeni wakhe ucele ukuthi angcwatshwe ngokuhlukana nomkakhe.Ilungu lomndeni kaNkk Nzima, elicele ukungadalulwa ngenxa yokwesaba, lithe yize sebethuthile ekhaya kodwa basesaba ngoba umsolwa akaboshiwe.“NgoLwesihlanu amanye amalungu omndeni abeyothengela umngcwabo alandelwe umsolwa. Ubonwe yile ntombazane eyasinda. Kuthiwa imoto uyipake eduze kwalena abebehamba ngayo wabalandela ngaphakathi esitolo,” kuchaza ilungu.Lithe kushayelwe amaphoyisa ngaleso sikhathi afika alandela imoto yomsolwa kodwa yangatholakala.Kuthiwa amakhamera asesitolo ayayiveza imoto yakhe ephume yangabonakala ukuthi ibheke ngakuphi.Emngcwabeni bekukhona uNgqongqoshe wezokuThutha nokuPhepha koMphakathi, KwaZulu-Natal, uMnuz Mxolisi Kaunda, othembise ukuthi akusekude atholakale umsolwa. Phambilini emuva kokuvakashela umndeni, uKaunda uthe ukhathazekile ngokuchitheka kwegazi esifundazweni.Kusolwa ukuthi umndeni ubulawelwe ukusolwa ngokubulala owesilisa owayelusa izinkomo zikaNkk Nzima. Kuthiwa umndeni kamufi wasola uNkk Nzima ngokuthi wabulala umfana ukuze athwale ngaye.Kuthiwa umsolwa wafika wafuna ubhiya esitolo sikaNkk Nzima watshelwa ukuthi awukho waphinde wabuya esezodubula. Okhulumela amaphoyisa KwaZulu-Natal, uLt Colonel Thulani Zwane, uthe kuphenywa amacala amane okubulala.",Uvalo emndenini wabebengcwatshwa
"UMNDENI wesilomo sikamaskandi, uMjikijelwa “Ichalaha LikaShafuza” Ngubane, uthi ushona nje ubesekhombe isiza abesesimbile emzini wakhe kaJikijiki KwaMaphumulo. Ubezokwakha indlu yezinsizwa ebezimgidela. Kuthiwa ubehlele ukuthi ayakhe afake yonke impahla kuyona ukuze bafike bahlale kahle uma befikile.Umndeni uthe ugqemeke engeqiwa ntwala ngokushona kwalo mculi ngenxa yokuthi ubewusizo.Udadewabo oyimenenja yakhe emculweni, uThembi Ngubane, uthe uMjikijelwa ubengafuni ukubona amalungu omndeni ehlupheka.Uthe ubebondla aphinde abathengele nezingubo zokugqoka.“Ubengafuni ukubona umuntu wakubo elambile noma egugelwe. Uma ezwe ukuthi kukhona ongenakudla ubengakhulumi, ububona esengena ngeGTI yakhe igcwele ukudla. Uma ugugelwe ubengahlekisi ngawe, ubevele athenge oshoda ngakho akunike. Ubethengela umuntu ngisho impahla yangaphansi. Uma kungamaholidi kaDisemba noma awePhasika, ubefonela bonke abafowabo nodadewabo abahlala edolobheni abatshele ukuthi uyabadinga. Ubengagcini ngokusho kuphela, ubesithumelela imali nge-eWallet athi eyokugibela akuyiwe ekhaya,” kusho uThembi.Uqhube wathi ubengafuni ukuphoxa amalungu omndeni wakhe.“Ubeze enze iphutha ngoba enqena ukukuphoxa uma ucela ukuthi nibonane avume ebe azi ukuthi ngeke eze,” kuqhuba uThembi.Uma ekhona kubo kuthiwa bekuhlala kosiwa inyama kujatshulwa.Umndeni ukhala ngokuthi kumsheshisile ukugula futhi ubungazitsheli ngesikhathi kumqala ukuthi kungagcina kumthathile. Uthe uze wamyisa esibhedlela sikahulumeni ngemuva kokuvumelana nomndeni, ekhala ngokuthi usechithe imali eningi ngesikhathi esifushane njengoba eqale walashwa eCity Hospital eThekwini.Uthe bekungekhona ukuthi ushoda ngemali ngoba ubengathembele emculweni kuphela kodwa ubengusomabhizinisi njengoba enamatekisi amane athutha umphakathi ahambela eGoli.Ngesikhathi Isolezwe ngeSonto lifika emzini kaMjikijelwa izolo, lifice Igcokama Elisha ebelizobhonga emswanini.Kuphinde kwatheleka nabalandeli bakaMjikijelwa abafike bakhihla isililo egcekeni. Abanye baze bathuliswa amalungu omndeni ebaphuzisa amanzi bezibhonqa phansi. Kuphinde kwafika namalungu ebandla laKwaShembe elethe umkhuleko.Kushone elayizolo lungakaziwa usuku azongcwatshwa ngalo uMjikijelwa kodwa umndeni wakhe uthe, uzongcwatshwa khona emzini wakhe.",Ubezokwakhela amagidangoma uMjikijelwa
"I-NFP ithi izoyinyusa ifike kuR1 000 imali yesibonelelo sikahulumeni uma ikhethwa ukuthi iphathe uhulumeni waseNingizimu Afrika emuva kokhetho lukaMeyi 8.Izolo iNFP ithule usomqulu wayo wokhetho eVryheid, lapho uMnuz Simo Mkhwanazi, okhulumela iNFP kuzwelonke, ethe imali yesibonelelo sezingane iqedwa amanabukeni.“Omama abahola imali yesibonelelo bayasho ukuthi iqedwa amanabukeni. Sizoyisusa kuR420 siyibeke kuR1 000. Impesheni yabadala sizoyinyusa ibe wuR2 500 ngoba iphelela kwigilosa nezinye izidingongqangi. Abantu abadala abasali nalutho,” kusho uMkhwanazi.Uthe bazoqinisekisa ukuthi imitholampilo inemishini ekhipha imithi ngaphandle kokuthi abantu bame kolayini.“Ogogo bavuka ekuseni bejahe ukufika emtholampilo ngo-6 ukuze bame kulayini. Bahlala ilanga lonke beyolanda amaphilisi abo kashukela nezinye izifo zamahlalakhona baze babuyele emakhaya ngo-6 ntambama. Uma sesiphethe kuzophela konke lokho ngoba kunomshini ozokhipha imishanguzo umuntu asheshe abuyele ekhaya.”Uthe bayazi ukuthi intsha ayisebenzi ngakho bazoqala balungise ezemfundo ukuze abantu abasha babe namakhono adingeka ezinkampanini ezehlukene.Inkinga ye-Eskom uMkhwanazi uthe yenziwa ngamabomu ukuze uhulumeni adayise le nkampani.Odabeni lomhlaba uthe bayahambisana nokuthi ubuyiselwe kubantu kodwa kufanele bahlonyiswe ngamacebo okuzibekela amanzi ukuze babhekane nesomiso.Uthe bafuna kube namahhovisi akwaSeda, NYDA nawakwaSARS kuzo zonke izifunda.Uphinde wathi bafuna kube namabhange omphakathi ngoba abantu abaningi abakwazi ukuxhaswa emabhange amakhulu.Uthe zonke izinduna kufanele zihlonishwe, ziholelwe imali efanayo noma ngabe zihambisana naliphi iqembu lepolitiki.UMengameli weNFP, uNkk Zanele Magwaza-Msibi, ucele ukunikwa imizuzu emibili ukuze akhulume nabantu wathi ubengubani-ke yena ukuthi kungaze kuze abantu emcimbini wabo.Ucele ukuthi baphume ngobuningi babo bayovotela iNFP ngoba uzosebenza ngokuzikhandla ukubalethela impilo engcono.",Izethembiso zeNFP yethula usomqulu
"ABAGIBELI abangaphezu kuka-1 000 ebebethukuthele begane unwabu, bagasele kwaLoliwe eMlaza, bangqongqisa isitimela nezimoto zabasebenzi ezine.Ngokusho komthombo ozibonele ngesikhathi kwenzeka lesi sigameko, abagibeli ebebehamba bekhuza iziqubulo, bacikwe ukungafiki ngesikhathi kwezitimela eziteshini abagibela kuzo.“Bebethi sebekhathele ukufika sekwedlule isikhathi emisebenzini. Abanye bathi sebebhuquza emakhaya ngemuva kokuxoshelwa ukufika sekwedlule isikhathi,” kusho umthombo ocele ligodlwe igama lawo.Omunye umthombo uthe laba bagibeli badinwe ukulinda isitimela kusukela ngabo-4 ekuseni.“Bathe uma bebona kuphela imizuzu engaphezu kuka-30 singaqhamuki, baqala bashisa isitimela ebesinosuku sizimele.“Basuke lapho baqonda emahhovisi akwaPrasa, lapho befike khona bajikijela ngamatshe ibhilidi maqede bashisa izimoto ezine okuyiVW Polo Hatchbag, amaVW Sedan amabili neNP200. Bacekela phansi iHyndai 120 nekhanda lekhoshi yesitimela.”Okhulumela amaphoyisa aKwaZulu-Natal, uLt Colonel Thulani Zwane usiqinisekisile lesi sigameko, wathi kube yiqulu labantu abangaphezu kuka-1 000 elihlasele eMlazi Railway Station ngenxa yokucikwa ukufika sekwedlule isikhathi kwezitimela.“Bacekele phansi amahhovisi adayisa amathikithi, bashisa izimoto ezine futhi balimaza ikhoshi yesitimela.”Uthe kuthunyelwe uphiko oluqapha umphakathi uma kunezibhelu, iPublic Order Police namaphoyisa akwaMetro ukuyoqapha isimo.Isolezwe ngoMgqibelo lithole ukuthi umonakalo odalekile okaR8.5 million kodwa akukho msebenzi olimele yize bethukile ngesikhathi kwenzeka lesi gameko.",Abagibeli badinwe bashisa isitimela nezimoto ezine
"KUSHONE intombazanyana eneminyaka emibili nowesilisa oneminyaka engu-40 kwalimala abanye abayisithupha ngesikhathi kudutshulwa imoto abebehamba ngayo eCato Ridge, eNtshonalanga neTheku, ngoLwesibili.Ngokusho kokhulumela amaphoyisa, uColonel Thembeka Mbele, umndeni wabantu abangu-8 ubuhamba ngemoto emgwaqweni uNagle Dam Main ngemuva kuka-9 ekuseni ngesikhathi amadoda amathathu evulela ngenhlamvu ebhekise ngasemotweni. ""Badubule babhekisa ngakubona nabo baphindisela. Ababili abebesemotweni, owesilisa oneminyaka angu-40 nentombazanyana eneminyaka emibili badutshulwe bafa. Abasolwa babaleke bangena ehlathini eliseduzane. Abanye abebelimele baphuthunyiswe esibhedlela ukuze bathole ukwelashwa. Ayikaziwa imbangela yalokhu kanti uphenyo lusaqhubeka,"" kusho uMbele. Okhulumela i-ER24, uMnuz Russel Meiring, uthe abezimo eziphuthumayo uthe akukho obekungenziwa ngabashonile.  ""Akukho abebesengenzelwa khona. Ngemuva kwesikhashana, abezimo eziphuthumayo batshelwe ukuthi abanye abayisithupha abebesemotweni bese bephuthunyiswe emtholampilo oseduzane. Emtholampilo, abezimo eziphuthumayo bahlenge abalimele bathola ukuthi umfanyana onemimnyaka emithathu usesimeni esibucayi ,abadala balimele kancane,"" kusho uMeiring. ""Ngemuva kokuhlengwa, umfanyana undiziswe ngendiza enophephela emhlane wayiswa esibhedlela esiseduzane ngesikhathi abadala behanjiswa i-ambulensi ibayisa esibhedlela. Imininingwane yalesi sigameko ayikaziwa kodwa abomthetho bebesendaweni yesigameko beqhuba uphenyo,"" kusho yena.",Kushone intombazanyana (2) kudutshulwa imoto eCato Ridge
"UZIBOPHEZELE ekulweni nobugebengu nenkohlakalo uMengameli Cyril Ramaphosa.Lokhu ukusho ethula inkulumo yakhe ePhalamende, eKapa izolo.URamaphosa uthe kubalulekile ukuthi izwe libe ngeliphephile.Uthe okokuqala ekulweni nobugebengu, kumele kwandiswe amaphoyisa anamava naqeqeshiwe.“Indlela yokwandisa amaphoyisa emphakathini wukuthi siqashe amanye siqinise nokusebenzisana kwamaphoyisa nomphakathi.”“Okwamanje kunamathwasa amaphoyisa angaphezu kuka-5 000 abhalisele ukuqeqesha ngaphansi kohlelo lwethu lokuqeqesha amaphoyisa.”“Kuleso sibalo sizokwandisa isibalo sibe ngu-7 000 esizowuqeqesha,” kusho uRamaphosa.Uthe basebenza kanzima ukwenza kube ngcono ukuphenya nokushushisa amacala.“Kumele sisebenzisane ukuze siqinisekise ukuthi udlame siyalwehlisa eminyakeni engu-10. Sizokwenza lokhu ngokusebenza nezinhlangano zomphakathi ukuze siqhamuke nezindlela zokuqeda udlame olubhekiswe kwabesifazane,” kusho uRamaphosa. Uhlaka olungaphansi kwezokuShushiswa koMphakathi (NPA) iSpecial Investigation Unit, kumele lusebenze ngokushesha ukuze kubuyiswe imali eyathathwa ngokungemthetho elinganiselwa kuR14.7 billion.Uthe balwa nokulawulwa koMbuso yindlazana, ngokuqinisa imithetho yeNPA.“Ezinye izinto esizenzile ukulwa nokulawulwa koMbuso yidlazana, ukuqiniswa kwemithetho kwiNPA neSIU. Lokhu kulethe imiphumela,” kusho uRamaphosa.Uthe yize kunjalo kuningi okunye okusamele kwenziwe.",Uzibophezele ekulweni nobugebengu
"KUZOQINISWA imithetho eThekwini ngenhloso yokulwa nokusabalala kweCoronavirus njengoba abantu abaningi kulo masipala sekuvele ukuthi baziqhubekela nempilo sengathi akumisiwe ukwenziwa kwezinye izinto.UNdunankulu waKwaZulu-Natal uMnuz Sihle Zikalala izolo, uthe kubantu abangu-587 abanaleli gciwane kulesi sifundazwe (lesi sibalo sesinyukele ku-617) abangu-383 abaseThekwini.Uthe ithimba lesifundazwe elibhekele igciwane belihlangene ngoLwesihlanu licubungula ukuthi isifundazwe simi kanjani ngaleli gciwane lathola ukuthi akuhambi kahle kudingeka ukuthi kuthathwe izinyathelo ezisheshayo zokunqanda ukusabalala kwegciwane.“Kubantu ababulewe yigciwane kuleli, abangu-21 abakwaZulu-Natal, abasebenzi bezempilo imiphumela yabo yokuhlolwa ikhombisa ukuthi abanaleli gciwane bangu-108. Ezibalweni zikazwelonke lesi sibalo senza u-18%. Zingu-83 iziguli ezilaliswe ezibhedlela ngenxa yaleli gciwane, ezintathu zisegumbini labagula kakhulu. Kuyaqapheleka ukuthi uhhafu weziguli ezinaleli gciwane zihleli ngazodwana emakhaya ukuze zingahlangani nabanye abantu,” kuchaza uZikalala. Izibalo ngokomasipala eKZN zikhomba ukuthi eMajuba bayisishiyagalombili abanaleli gciwane, eKing Cetshwayo bangu-11, kwiLembe bangu-26, Ogwini bangu-15, eMgungundlovu bangu-46, eMkhanyakude bangu-21, eMzinyathi babili, oThukela bangu-19 , eZululand babili“Okuqaphelekayo ukuthi eThekwini baningi abantu abangayishayi mkhuba imithetho ebekiwe kathaqa. Enkabeni yedolobha uthola abantu behla benyuka singekho isidingo esiphuthumayo esibakhiphe emakhaya, nezimoto ziningi. Intsha ihamba ngamaqoqo ezitaladini ayiqhelelani, le ndlela yokuziphatha kumele iphele. Abantu abayeke izinkolelo-ze zokuthi leli gciwane lingena abohlanga oluthile nabahlala ezindaweni ezithile,” kuxwayisa uZikalala.Uthe ithimba elihlola nelikhomba abanegciwane lizongena umuzi nomuzi. Abahloliwe kwatholakala ukuthi banegciwane bazohlaliswa ezikhungweni. Emarenki amatekisi, ezinxanxatheleni zezitolo nakuyo yonke imizila yezithuthi zomphakathi kuzoba nezikhungo ezingumahamba nendlwana zokuhlola. Emijondolo kuzokwenziwa uhlelo lokubulala amagciwane. Konke lokhu uthe kuzoqala namhlanje.Uthe bazoqinisa nezivimbamgwaqo ezihlanganisa amaphoyisa, amaphoyisa omgwaqo, umbutho wezokuvikela nomnyango wezokuthutha ukuqinisekisa ukuthi abantu ababi ngaphandle kwamakhaya abo kungenasidingo.UNgqongqoshe wezeMpilo KwaZulu Natal, uNkk Nomagugu Simelane-Zulu, uthe kubonakele ukuthi bantu abanaleli gciwane okumele ngabe bahlala ngokuhlukana nabanye abantu emakhaya baze balulame bayaphuma bahlangane nabanye abantu. Yingakho kuthathwe isinqumo sokuthi abazotholakala ukuthi banaleli gciwane manje bazohlala ezikhungweni baphume sebeluleme.UNkk Simelane-Zulu ubuye wacacisa ngodaba lwezibhedlela ezimbili ezimise ukwamukela iziguli, iNetcare St Augustine’s neKingsway wathi uphenyo ngazo alukapheli.Uthe eSt Augustine’s ibhilidi ebelisebenza ukuhlanza izinso nokuyilona kuphela ebelisebenza ngoba isibhedella besithe abanaleli gciwane abakaze bangene kulo kodwa nalo selivaliwe ngenxa yokuthi kunabantu abayisikhombisa abalisebenzisayo okutholakale ukuthi banaleli gciwane.“Isibhedlela sisitshele ukuthi kuzomele sithole enye indawo esizokwenzela kuyo lolu hlelo ngoba ngeke lumiswe ngoba zincane izibhedlela ezilwenzayo. Okunye okuzoqiniswa indaba yezimakethe lapho abantu bengawugcini khona umthetho wokuqhelelana, kuzobekwa umgomo wokuthi kube nabantu abathile abaphakathi bathenge baphume bese kungena abanye,” kusho uNkk Simelane-Zulu.Uthe ukuhlolwa kuzoqala ngezindawo okubonakala sengathi i gciwane lisabalala kakhulu kuzo.",ITheku liqinisa eyokulwa neCorona
"KUQHUME isililo enkantolo kumalungu omndeni wowesifazane  waseNorthdale eMgungundlovu,  owabulawa ngesihluku yisoka lakhe eliyiphoyisa, ngesikhathi licela uxolo emndenini eNkantolo eNkulu yaseMgungundlovu, izolo.USipho Chonco (35), waseGreytown, esebhokisini lofakazi izolo ucele ukuxolelwa ngokubulala ngesihluku uNksz Wendy Dlamini (29)  owatholwa ebulewe ngo-Ephreli 15 2018.Amalungu omndeni kamgilwa, azwakale ekhala , aze aphuma enkantolo.Lesi simo siphoqe ukuba inkantolo ime kancane ukulalela uChonco, obezicelela ukuba isigwebo azonikwa sona sibe sincane njengoba esevele elahlwe icala lokubulala uNksz Dlamini.Kubuye kwaqhubeka, abomndeni wakwaDlamini abebekhala sebephumile enkantolo.“Emndenini wakwaDlamini ngithanda ukuzehlisa, lokhu kwenzeka ngokushesha ngelanga lesigameko, ngangingaqondile ukumbulala, kwaba iphutha. Imina engafika ngazocela kinina ukuba ngakhe umuzi nendodakazi yenu, ngicela ningixolele. Ngiyazi ukuthi ngeke ngisambuyisa umufi kodwa ngiyafisa ukuthi ngelinye ilanga nikwazi ukungixolela,” kusho uChonco.Ummeli wakhe u-Advocate Thabiso Khazi, ecelela uChonco isigwebo esingcono uthe uyazisola ngakwenzile futhi ufisa ukubuyela emphakathini ayokhulisa izingane zakhe ezinhlanu. Ingane yakhe nomufi eneminyaka emithathu manje uthe ufisa ukuphuma ejele ayoyichazela ukuthi kwenzekani njengoba agcina ebulale unina.Umshushisi, u-Advocate Dorain Paver uthe akulona iqiniso ukuthi uyazisola uChonco kodwa uzicabangela yena yedwa.“Ukuba uyazisola ngabe uvume konke enkantolo ngokwenzeka, kumanje uyaqhubeka nokuthi wayebanga isibhamu nomufi wabe esedubuleka. Uqhubeke nento inkantolo esivele iyichithile. Kumanje umndeni kamufi uze waphuma enkantolo ukhala kodwa uyaqhubeka nokuphikelela nokungaphumeli obala ngokuthi wambulala kanjani umufi. Ufanelwe udilikajele kuleli cala. Wena wabulala umuntu, wafonela umndeni wakhe ukuba uzolanda isidumbu owawusishiye sodwa eceleni komgwaqo, awuzisoli nhlobo ngowakwenza,” kusho uPaver.Usonhlalakahle owahlola isimo sikaChonco, uMnuz Muzikhona Msomi,  uthe isigwebo sokubhadla ejele simfanele ngoba izingane zakhe ezinhlanu bakhona abazozinakekela, nobunzima becala ubona kufanele ajeze ngoba akazisoli ngakwenza.Ijaji lithe lisadinga ukucubungula isinqumo ngokushiwo, bese egwetshwa ngoLwesithathu oluzayo uChonco.",Licele uxolo iphoyisa elabulala intombi
"UMENGAMELI Jacob Zuma usezwakalise ukuthi ufisa ukuba iMeya yaseNkandla uma eseshiya ekubeni uMengameli wezwe.Ekhuluma emngcwabeni wengqalabutho uMnuz Riot Mkhwanazi enyuvesi yaseZululand izolo, uZuma uthe ufuna ukuba ikhansela angenele ukhetho kwi-ward yakhe.“Uma ngithi ngifuna ukuba ikhansela uma sengithathe umhlalaphansi, abantu bayangihleka. Bengitshela omunye ngoMgqibelo ukuthi izinhloso zami ngukuthi ngibe iMeya yaseNkandla ngelinye ilanga,” kusho uZuma.UMkhwanazi noZuma baboshwa ndawonye ejele iRobben Island iminyaka engu-10 kanti basebenza ekudingisweni.I-IFP yawina uMasipala waseNkandla ngo-54% wamavoti kwathi i-ANC yawina ngo-44% okhethweni lohulumeni basekhaya ngo-Agasti 3.U-ward 14 uZuma ahlala kuwo wawinwa yi-ANC.UZuma uthe uMkhwanazi yize ayenamava kwezomzabalazo kodwa wayeyikhansela le-ward KwaDlangezwa.“Wayeyingqa-labutho kodwa akazange angabaze ekutheni abe ikhansela. Akanqabanga wathi kumele ngibe le phezulu nabanye. Akazange azibone ebalulekile, iyona politiki leyo,” kusho uZuma.Uthe ukuze i-ANC iphumelele kumele ibukele kubantu abafana noMkhwanazi.Khonamanjalo, ihhovisi likaZuma izolo likhiphe isitatimende sokuthi uhulumeni ukulungele ukunxephezela izisulu ezashona eMarikana, eNorth West ngo-Agasti 2012.“Mayelana nesinxephezelo saseMarikana uhulumeni usekulungele ukukhokha. Amaphoyisa ayalele abameli ukuthi banxephezele abafaka izicelo,” kusho ihhovisi likaZuma.Lesi sitatimende sithe lezi ngezinye zezinyathelo ezithathwe nguhulumeni emva kweziphakamiso zeKhomishini yeJaji Ian Farlam.Kwashona abantu abangu-44 ngesikhathi kunesiteleka esasingekho emthethweni emayini iLonmin ngo-Agasti 2012.Amaphoyisa adubula kwashona abantu abangu-34 iningi labo okwakungabasebenzi baseLonmin ngo-Agasti 16. Ngaphambi kwalesi sibhicongo bangu-10 abantu abase bebulewe kule mayini kubalwa nonogada ababili baseLonmin.",Ufisa ukuba yikhansela laseNkandla uZuma
"ALIKAZUKUMENYEZELWA igama laloyo ozongena esihlalweni esishiwe Isilo samaBandla onke, uGoodwill Zwelithini kaBhekuzulu, okhothame emasontweni amabili edlule.UNdunankulu KaZulu, Inkosi Mangosuthu Buthelezi, useveze ukuthi igama lomuntu ozongena kulesi sikhundla lizomenyezelwa uma iNdlunkulu isiqedile ukuzilela iMbube, etshalwe ngesonto eledlule.Lesi sinqumo sithathwe emhlanganweni obuhanjelwe ngamalungu aseNdlunkulu angaphezu kuka-200, lapho kufundwe khona ifa elishiywe Isilo.Kulo mhlangano obubanjwe esigodlweni KwaKhethomthandayo izolo, kuvunyelwane ngokuthi iNdlovukazi Mantfombi Dlamini Zulu, yiyo ezobamba kuze kube kuqokwa ozongena esihlalweni.“Ukukhothama kweSilo kube umthwalo onzima kakhulu emndenini waseNdlunkulu, ngakho kufanele unikezwe ithuba elanele lokuzila,” kusho uButhelezi.Bekukuningi ukuqagela ngongase aqokelwe kulesi sikhundla kanti abaningi bebelindele ukuthi lo mhlangano ukuqede lokho kuqagela ngokuthi umemezele igama lozongena esihlalweni.INdlovukazi uMantfombi, yasesigodlweni saKwaKhangelamankengane, unguNdlunkulu wesithathu weSilo kanti bashada ngo-1977. UButhelezi uthe isikhathi sokuzila sizoba yizinyanga ezintathu.“Kusuka ngoMashi 26 (kusasa), Isilo sasifise ukuthi abantu bangahlali isikhathi eside bezilile, ngakho bangaqala benze izinto ezifana nokulima amasimu. Isifiso seMbube eyathi ayifuni abantu bazile isikhathi eside,”  kusho uShenge. Isazi sezamasiko eNyuvesi yaKwaZulu-Natal, uDkt Gugu Mazibuko, sithe akuthusi ukuthi kuzobamba uNdlunkulu.“Naso Isilo besisibona ezindaweni ezahlukene KwaZulu-Natal, sibeka amakhosi esifazane. Njengamanje ziningi izizwe esifundazweni ezibuswa ngabantu besifazane. Akukhona okokuqala emlandweni ukuba kubambe umuntu wesifazane. Ngicabanga ukuthi iNdlunkulu ivumelene ngokuthi basadinga isikhathi esanele sokuhlonipha Isilo, ingakho bethathe lesi sinqumo.”UDkt Mazibuko uthe akulula ukuqagela njengamanje ukuthi ubani ozongena kulesi sihlalo.",Uzokwaziwa ngemva kokuzila ozoba Isilo
"ISIKWIBHISI seBloemfontein Celtic, uKabelo Mahlasela, sibona kungaba wukufezeka kwephupho ukusayiniswa yiKaizer Chiefs okuvela izindaba zokuthi iyasifuna.UMahlasela, odle ngomjiko nejubane, usayine inkontileka yeminyaka emithathu kwiCeltic ekuqaleni kwesizini esuka kwiRoyal Eagles edlala kwiNational First Division (NFD). I-Eagles ibikade imboleke kwi-Orlando Pirates abekade esesikhungweni sayo sokuthuthukisa amakhono. UMahlasela ufiike kwiCeltic wazakhela udumo, wayishayela amagoli abalulekile.IPhunya Selesele ngelinye lamaqembu abekade ebambe umoya ngendaba yezembe ngesikhathi kusongwa isizini ka-2016/2017. Iqede endaweni ka-12 ngamaphuzu awu-29 emuva kwemidlalo ewu-30.Emasontweni edlule kuvele ukuthi igama likaMahlasela likhona kwawabadlali abafunwa yiChiefs ezimisele ukuqinisa isikimu ngaphambi kokuqala kwesizini ka-2017/2018.“Ngiyezwa kuyakhulunywa ukuthi iChiefs iyangifuna kodwa akukho engikwaziyo ngalokho. Wonke umdlali okhona eNingizimu Afrika uyafuna ukudlalela iqembu elikhulu elifana neChiefs. Kuyangijabulisa kakhulu ukuzwa ukuthi iChiefs iyangifuna,” kusho uMahlasela.IChiefs, eqede isizini yesibili yePremiership iqeqeshwa nguSteve Komphela ingawinanga neyokubika indebe, kulindeleke ukuthi ingene ishone emakethe ngaphambi kokuqala kwesizini entsha. Izikhulu zaMakhosi zihlale zibalisa ngokuthi amaqembu afuna izindodla zemali uma kuyiyona efuna umdlali kodwa abashibhise kwamanye. Ngaphandle kukaMahlasela, kuthiwa isafuna no-Evans Rusike weMaritzburg United okuvela ukuthi izikhulu zeqembu sezivumileukumdayisa.Okhulumela iChiefs, uVina Maphosa, uthe okwamanje akukho okusakhulunyiwe mayelana nabadlali abafunwayo wathi iqembu lihlabe ikhefu izolo akakakhulumi nemenenja nomqeqeshi.Mayelana nokushaya into ephansi kweCeltic kule sizini, uMahlasela uthe sebeyibonile inkinga.“Ngibe nesizini emnandi lapha kwiCeltic, ngidlale imidlalo eminingi ebengingacabangi ukuthi ngizoyidlala ngiqala ukufika kwiPremiership. Ngicabanga ukuthi ngiyithokozele kakhulu,” kusho uMahlasela.“Indlela esivale ngayo isizini ngegiya eliphezulu ngiyithandile. Ngijabule ukuthi silivikile izembe. Ngesizini ezayo ngibona kufanele sisebenze kanzima ekushayeni amagoli ngoba amathuba siyawakha kodwa kufanele sisebenze ngokushaya inethi.”Ngesizini esongwayo iCeltic yehlelwe okungajwayelekile ngesikhathi umqeqeshi, uLuc Eymael, obekade eshiye iPolokwane City wajoyina iPhunya Selele, eyalelwa ukuthi aphindele emuva. Kusongwe isizini izintambo zokuqeqesha zibanjwe nguLehlohonolo Seema. USeema usanda kuphumela obala ngokuthi akakakulungeli ukuthatha isikhundla sokuqeqesha iCeltic ngokugcwele.",Bafuna uMahlasela ukuqinisa iChiefs
"AKAKHOHLWA namanje yisenzo seCell C Sharks inqoba isicoco seCurrie Cup ekuhambeni ishaya iDHL Western Province ngo-2013, uJean-Luc du Preez oyi-flanker yeqembu laseThekwini.Ngokusho kukaDu Preez, owayenza u-matric ngaleso sikhathi, oShaka bamangaza abaningi benqoba isicoco benganikwe thuba.UDu Preez uthe kungenzeka ngoMgqibelo amaSharks, azodlala neqembu elifanayo emqhudelwaneni ofanayo ekuhambeni, akuphinde lokho.Umdlalo wamanqamu obhekwe ngabomvu uzoba seNewlands Stadium, eKapa, ngo-4 ntambama.“Sibheke ukuthi sisinqobe isicoco seCurrie Cup ngoba sekuphele iminyaka emihlanu sagcina ukusinqoba. Empeleni ngesikhathi iSharks igcina ukunqoba isicoco ngangisenza u-matric. Lokhu kukhombisa ngokusobala ukuthi isikhathi sesihambile, kumele nakanjani sisinqobe lesi sicoco,” usho kanje uDu Preez ngemuva kokuziqeqesha nezakhe eKings Park Stadium.UDu Preez ubuya ekulimaleni okumhlalise izinyanga ezintathu nohhafu engadlali. Selokhu ebuyile usadlale imidlalo emibili kwiCurrie Cup. Udlale neTafel Lager Griquas (imizuzu ewu-20), wabhekana neXerox Golden Lions (imizuzu engu-30).“Kumnandi ukubuyela emdlalweni engiwuthandayo. Empeleni ngizizwa ngiwumqemane, kangangoba ngagcina ukuzizwa kanje eminyakeni emibili edlule,” usho kanje uDu Preez.Ngesizini edlule iSharks ishaywe yiqembu elifanayio kowamanqamu kulo mqhudelwano eKings Park Stadium. Umdlalo waphela abalandeli beSharks bekhala emuva kokushaywa ngo 33-21.“Kusebuhlungu ukuthi sashaywa ngesizini edlule futhi sishaywa yiqembu elifanayo. Okubalulekile njengamnje wukuthi sibe nenhlanhla yokuzithola kowamanqamu futhi, ngakho kufanele sinqobe kulokhu,” kusho uDu Preez.Kusuka ngo-1999, iSharks isidlale kowamanqamu amahlandla ayishumi, yanqoba isicoco kathathu.",‘AmaSharks angase akuphinde lokho’
"OMUNYE wabaqokwe nguMengameli Cyril Ramaphosa ukuheha abatshali bezimali uthi abantu kumele babekezele ngoba kusazothatha isikhathi ukuguqula isimo sezwe.UNksz Phumzile Langeni, oyiPresidential Investor Emissary, ubekhuluma nosomabhizinisi izolo esithangamini senhlangano iBusiness Leadership South Africa (BLSA) eThekwini. Uqokwe ngo-Ephreli nabanye abathathu ukuthi bazame izindlela zokungenisa ezweni li * $1 billion eminyakeni eyisihlanu. Utshele osomabhizinisi ukuthi umkhankaso kamengameli obizwa ngeThuma Mina, ngeke uphumelele uma engalekelelwa.Uvumile ukuthi isimo ezweni simanzonzo kuzo zonke izinhlangothi, ikakhulukazi kwezomnotho.“Abantu balahlekelwe yithemba, kubonakala ngokwanda kwemibhikisho nsuku zonke. Awulula umsebenzi esinikwe wona kodwa okuhle wukuthi umengameli uhambe phambili wadlulisa umyalezo. Kuzothatha isikhathi ukuthola izindlela zokuheha abatshali bezimali nokudayisa kahle izwe lethu. Emazweni angaphandle uma ufika khona babuza ngesimo sezepolitiki esingesihle nenkohlakalo. Lezi ngezinye izinto ezixosha abatshali bezimali,” kusho uNksz Langeni.Yize ethe kuzothatha isikhathi ukulungisa isimo, uNksz Langeni uthe kukhona okuthembisayo osekwenzekile selokhu kuthathe umengameli omusha. Phakathi kwakho ubale ukuqokwa kukandunankulu omusha eNorth West emuva kwezinkinga nokungalawuleki kwesifundazwe. Unxuse osomabhizinisi ukuthi basizane nohulumeni ukushintsha isimo, wathembisa ukuthi bazohlangana nabo ezifundazweni zonke ukuzwa umbono wabo. Ugcizelele nokuthi balekelele ukudala amathuba omsebenzi ngoba uhulumeni ngeke akwazi eyedwa.UMnuz Bonang Mohale oyisikhulu seBLSA, uthe osomabhizinisi bahlalelwe wumsebenzi omkhulu wokubuyisa isithunzi sezwe. Uthe inkinga yamazwe ase-Afrika akukona ukuthi ahlwempu kodwa ukuthi awalawulwa ngendlela efanele.“Inkinga yisekutheni sikhetha abaholi abangafanelekile kodwa sinayo ingcebo. Umsebenzi esibhekene nawo manje wukubheka ukuthi silwa kanjani nokulawulwa koMbuso yidlanzana. Kumele sibheke nokuthi sizozinciphisa kanjani izindleko zikahulumeni nengqalasizinda ebizayo engadingeki,” kusho uMohale.Uthe osomabhizinisi kumele babe phambili ekusizeni umengameli emkhankasweni wokuthunywa. Njengoba bezohambela zonke izifundazwe bebonisana noso­mabhizinisi, kumele basho ukuthi kungani bengafuni ukutshala izimali kuleli. Abanye osomabhizinisi izolo bakhale ngezinga lokwehla kwemfundo abathe linomthelela ekungaqashweni kwentsha.",Kusazothatha isikhathi ukuguqula isimo sezwe: Langeni
"UKHALA uyazithulisa owesilisa othi uthathelwe indoda wumlingisi woZalo ongaconsi phansi kwabaningi uKhaya Dladla owaziwa ngoGC kulo mdlalo wakwaSABC1.UMkabayi “Smiley” Sibiya waseRichards Bay, uthi ubezitshela ukuthi uGC ungumngani wakhe kanti uyinyoka.Umsola ngokumthathela isithandwa sakhe seminyaka eyisikhombisa uMercutio Buthelezi. Uthi okumphatha kabuhlungu kakhulu ukuthi usuka kude noMercutio futhi kudala bewa bevuka njengoba yonke into abanayo bayithenge ngokuhlanganyela. Njengamanje uSmiley uthe akasakwazi ngisho nokuya eflethini labo noMercutio eliseMhlanga Rocks, eThekwini, abaliqashile.Uthe uMercutio usehlala noGC kuleli flethi. Ngisho nemoto eyiBMW ehamba uMercutio, uthe bayithenga ngokuhlanganyela naye kodwa manje usetetemuka ngayo noGC.USmiley udansa ku-Umoja futhi useke waba nemijikelezo emazweni ehlukene nalo mdlalo weshashalazi. “Angazi ukuthi uMercutio uthandane nini noKhaya (GC) kodwa ngiqale ukwazi ngoFebhuwari kulo nyaka ukuthi umngani wami usengithathele indoda. Bengilaliswe esibhedlela ngenxa yokungaphili ngiyohlinzwa esinqeni ukuze silungiswe ngenxa yokuhlaselwa yiTB yamathambo. Ngithe ngiphuma esibhedlela ngasekupheleni kukaFebhuwari ngazithola ngingasenandawo eflethini lethu. UMercutio ungitshele ukuthi kunabantu bakubo abavakashele eflethini ngeke ngikwazi ukuza kulona kanti ufihle uKhaya,” kusho uSmiley.Uthe uthathe isinqumo sokuthi ayohlala eGoli ngoba ededela abantu bakubo kaMercutio. Uthe uze watshelwa abangani bakhe ukuthi indoda yakhe imenze impatha ngoba isihlala noGC futhi sebejwayele ukubonakala benza amaphathi ndawonye. Uthe uzamile ukuxhumana nayo kodwa yangabe isamvumela nhlobo ukuthi eze eflethini. Uqhube wathi uzamile nokuxhumana noGC kodwa uyamziba njengoba engasazibambi nezingcingo zakhe.Ethintwa uGC uvele wabhoka ngolaka. “Kungani ningaxoxi naye kuphela uSmiley lo onitshele lokho? Azikho nje izinto ezinhle enifuna ukuzibhala ngami nifuna ezimbi kuphela. Kumanje ngifundisa izingane kodwa anikhulumi ngalokho. Sengizonibhlokha manje ngikhathele yinina. Yazi wavele wawuxova umoya wami,” kusho uGC evala ucingo.UMercutio, uthe uyabazi bobabili uGC noSmiley kodwa wangavuma wangaphika futhi ukuthi uyathandana nalaba. “Bekumele akhulume nami uSmiley uma kukhona afuna ukukusho hhayi ukuya emaphepheni. Umsebenzi wami awungivumeli ukuthi ngikhulume ngabantu enginobudlelwano nabo. Ngicela ukungasho lutho.”USmiley uthe uMercutio ungomunye wezimenenja zakwaHollard, KwaZulu-Natal.Isolezwe lisanda kubika ukuthi uGC usezinhlelweni zokushada nowesilisa okuthiwa uSbusiso Msomi.",Umlisa waseBay usola uGC ngokumthathela indoda
"ASHAQEKILE amalungu omphakathi aseNyanisweni eMzimkhulu ngokwanda kwezigameko zokudlwengulwa kwabesifazane, okuthiwa sekuphenduke insakavukela kule ndawo.Esigamekweni sakamuva kudlwengulwe abafundi ababili abaneminyaka engu-18 abafunda u-grade 12 eMfulamhle Combined ngoMsombuluko ebusuku.Kuthiwa la mantombazane abephuma esikoleni ebuya kofunda amakilasi engeziwe, esesendleleni ebuyela ekhaya kanti azovukelwa yindoda egcine iwanukubezile.Kuthiwa indoda ibizisithe ngesigqoko esimboza ubuso, ifake nesifonyo. Iwathuse ngokuhosha isibhamu yawakhomba ngaso.Omunye wabaholi bomphakathi, uMnuz Bheki Dzanibe, uthe sekuyinsakavukela ukudlwengulwa kwabesifazane kule ndawo.Ulandise wathi ngonyaka odlule kudlwengulwe owesifazane obekhulelwe, ongenelwe ngabantu abangaziwa kwakhe elele. Uphawule  nangesigameko sokudlwengula kubulawe umfundi wakule ndawo ngoJuni 2018 nezinye izehlo.“Sisola ukuthi kunomuntu oyedwa obhizi odlwengula abantu besifazane kule ndawo. Akaboshwa futhi bonke abagilwa uma bemchaza bathi mude futhi mncane ngomzimba. Kukhona isehlakalo lapho le ndoda yadlwengula kwasala isikhafu sayo, okwathi uma sitshela amaphoyisa ngomnikazi waso angenza lutho,” kusho uDzanibe.Uthe bahlela ukubhikishela esiteshini samaphoyisa saseMzimkhulu ngesonto elizayo, bayokhala ngendlela okungathathelwa ngayo phezulu amacala okudlwengulwa.Okhulumela amaphoyisa KwaZulu-Natal, uCaptain Nqobile Gwala, uthe kuvulwe amacala amabili okudlwengula esiteshini samaphoyisa eMzimkhulu, mayelana nesehlakalo sangoMsombuluko.Uthe kusolakala ukuthi laba bafundi banukubezwe ngowesilisa obebakhombe ngesibhamu ngesikhathi bebuya esikoleni ngo-7 ebusuku.“Umsolwa uwadlwengule womabili amantombazane, waqeda wabaleka ngezinyawo. Idokodo selidluliselwe ophikweni oluphenya amacala athinta udlame lwasemndenini, ukuvikelwa kwezingane nathinta ucansi ePort Shepstone,” kusho uCapt. Gwala.",Bakhathazekile ngomlisa odlwengula ephindelela
"UKWANDA kwezigameko zokuhlukunyezwa kwabantu besifazane ngokocansi ezikhungweni zemfundo ephakeme eNingizimu Afrika, sekuholele ekusungulweni kwe-App ebizwa ngoKwezi, okuhloswe ngayo ukulwa nalesi sihlava.Abasunguli bale App, uRefilwe Semenya 22, noNgoako Monyebodi 23, bayizitshudeni ezenza unyaka wokugcina kwi-Electrical Engineering esikhungweni semfundo ephakeme, iWits University.“Inhloso ukubika abahlukumezi ngaphakathi esikhungweni semfundo. Asikho isidingo sokuthi owesifazane aziveze ukuthi ungubani,” kusho lezi zitshudeni.Ngokwalezi zitshudeni, isikhungo semfundo ephakeme yisona esizokwazi ukuthola ukuthi umhlukumezi wubani, sisize ekwelulekeni ngokwengqondo isisulu kuze kuyofinyelelwa ekuvulweni kwecala emaphoyiseni.Lesi senzo sesishayelwe ihlombe nayizinhlangano ezilwelwa amalungelo abesifazane.OWAYEYISITSHUDENI saseRhodes University uNksz Khensani Maseko ungoimunye okusolwa ukuthi wazibulala emva kwezinsolo zokudlwengulwa yisoka lakhe ayefunda nalo kule nyuvesi Isithombe: ESAN.TVUNksz Nonhlanhla Mokwena onguMqondisi omkhulu enhlanganweni iPeople Opposing Women Abuse (POWA), usishayele ihlombe isinyathelo esithathwe yilezi zitshudeni.“Nanoma yiziphi izindlela ezikhona zokulwa nokuhlukunyezwa kwabantu besifazane esikhathini lapho kwanda kakhulu ukuhlukunyezwa kwabo, siyozamukela,” kusho uNksz Mokwena.Uthe okuhle ngomqondo kaKwezi, ukuthi uqhamuke nabantu abasha abasethubeni elihle leminyaka evunwa imiqondo emisha ehambisana nobuchwepheshe besimanje.“Singakujabulela ukuthi lo mkhankaso, utholakale kulo lonke uhlobo lwama selula ngoba enye yezinselelo ukuthi kuyenzeka itholakale kuma smart phones kuphela,” kuchaza yena.Ngokwakhe, leli yithuba elihle lokusebenzisana phakathi kwezinhlangano ezilwa nokuhlukunyezwa kwabesifazane.Uthe usho kanje ngoba nabo banayo i-App ebizwa ngokuthi yiPOWAgbr, abayisungule nyakenye.“Inselelo esibhekene nayo ukuthi asikwazi ukuyisabalalisa ngendlela esifisa ngayo ngenxa yokuthi siyinhlangano ezimele engenazo izimali ngokwanele,” kusho yena.Uthe eyabo i-App ixhumene neminyango kahulumeni ebhekele ukuthuthukisa umphakathi, wathi okwamanje basagxile esifundazweni saseGauteng.“Siyafisa ukusabalala izwe lonke, inkinga wukuthi asinayo imali eyanele. Ngeke kusisize ukuthi sisabalale naKwaZulu-Natal, kodwa uthole ukuthi asinabo osonhlalakahle abazobhekana nezigameko ezenzeka kuleyo ndawo,” usho njalo.Ngokwakhe, kubalulekile ukuthi owesifazane ohlukumezekile, abonane ubuso nobuso nosonhlalakahle ukuze athole ukwelulekwa okumfanele.UMnuz Ndumiso Madubela wenhlangano iWomen in Dialogue neMen March, uthe bona bafana namathuluzi okulwa nokuhlukunyezwa kwabesifazane ngezindlela ezahlukene, yingakho kubajabulisa ngaso sonke isikhathi ukuzwa ukuthi ababodwa kulo mkhankaso.“Iqhaza elifana naleli yinto okumele ukuthi wonke umuntu azibandakanye nalo,” usho kanje uMadubela.Uthe emikhankasweni yabo yokulwa nokuhlukunyezwa kwabesifazane, usethole ukuthi kusenomqansa wokubonisa abesilisa ngobungozi bokuhlukumeza abesifazane.“Iningi labantu besilisa lisakholelwa wukuthi kuwusiko ukushayela owesifazane ikhwela nokumthina ekubeni ethe akathandi,” echaza.Ngokusho kwalaba bafundi, le App izoqala ukusebenza eWits University, bese kuthi ngonyaka ozayo, yenabele nakwezinye izikhungo zemfundo ephakeme.",Kusungulwe i-App yokubika abahlukumezi
"UNOZINTI weKaizer Chiefs, u-Itumeleng Khune, usephonse ithawula ngokudlala phesheya kwezilwandle emuva kweminyaka kugxekwa obeyimenja yakhe uJazzman Mahlakgane ngokuhluleka ukumtholela iqembu.UKhune, osekuneminyaka engunozinti wokuqina kwiChiefs, bekubhekwe lukhulu kuyena ngesikhathi kugqama ikhono lakhe ephuma enkulisa yaMakhosi. Uvimbele iBafana Bafana emiqhudelwaneni emikhulu, okukhona kuyona iNdebe yoMhlaba ka-2010 ne-Africa Cup of Nations. KwiChiefs kunenqwaba yonozinti abafikele kuyena kodwa bathwala kanzima ukumephuca ijezi.Iningi labo ligcine lijokolile, lazifunela izindawo kwamanye amaqembu. Kulaba onozinti kukhona uMetsimetsi noReyaad Pietserse osevimbela iSuperSport United. UBrilliant Khuzwayo sekuqinisekisiwe ukuthi uzoyishiya iChiefs ngenxa yokuphenduka ukudla kwebhentshi emuva.UKhune uphumele obala ngobuhlungu bokushabalala kwesifiso sakhe sokudlalela amaqembu aphesheya kwezilwandle.“Ngatshelwa ukuthi ngimfushane. Kodwa ngicabanga ukuthi uma umfushane utshuza kalula. Ngicabanga ukuthi ngishesha ngokwanele ukutshuza futhi ngigxuma ukudlula onozinti abaningi abade. Yebo, ngihlala ngicabanga ngakho (ukudlala phesheya) kodwa kufanele ngamukele ngoba ngijabule lapho engikhona. Kodwa anginethezekile, ngizoqhubeka nokusebenza kanzima,” kusho uKhune osedlale imidlalo engaphezu kuka-300 kwiChiefs.“Uma iqembu liqhamuka ngizoya ngiyokwenza umsebenzi. Uma kungenzeki, kuzofanele ngigxilise umqondo wami lapha eNingizimu Afrika. Uma kufanele ngiphanyeke amakhokho emgibeni ngidlala lapha ekhaya, kulungile. Bakhona onozinti abagcine ngokudlala ekhaya. Ngifuna ukugijima owami umjaho lapha eNingizimu Afrika ngibe namarekhodi.”UKhune uchaza abaningi ngendlela atshala ngayo ibhola kubadlali baphakathi ensimini. Izingwazi ezingonozinti ziphumele obala ngokuthi azimboni omunye unozinti osezingeni lakhe eMzansi. “Baningi onozinti abahle noma ubuka emaqenjini eMDC (Multichoice Diski Challenge), liningi ikhono. Abantu banemibono ngokuthi uma * -Itu ephanyeka amagilavu emgibeni, wubani ozothatha indawo yakhe. Sekunesikhathi ngibuka onozinti abehlukene. Ngichazekile. Kodwa kufanele bazithobe, basebenze kanzima. Bazofinyelela esicongweni,” kusho uKhune.Imidlalo yeNedbank Cup:NgoMgqibelo: Ubuntu Cape Town v Free State Stars (Athlone Stadium, 3.30pm); Maritzburg United v Bloemfontein Celtic (Harry Gwala Stadium, 3.30pm); Kaizer Chiefs v Baroka FC (Nelson Mandela Bay Stadium, 8.15pm)NgeSonto: Cape Town City FC v Mamelodi Sundowns (Cape Town Stadium, 3pm)",U-Itu Khune uselahle ithemba
"USESABA ngisho ukuphumela emnyango owesifazane waseMpangeni oshonelwe yishende beqeda inkonzo yasekamelweni endlini yalo eShakaville, KwaDukuza, ngoLwesihlanu.Kuthiwa uMnuz Xolani Mnyandu (46) waseMpangeni, uxinwe wukugula eqeda kuzitika ngocansi nesinqandamathe ebesimvakashele.Kuthiwa uphuthunyiswe esibhedlela eseyimvithi lapho efike washonela khona.Ngokusho kwentombi yakhe engumfelokazi, uNkk Thembekile Mfekayi (45), umufi uxinwe wukugula besanda kuqeda umjikelezo wokuqala.“Beyina imvula sizivalele endlini sihleli embhedeni simbathile. Ukhale ngokushisa, wajuluka wamanzi te. Ngiphuthumile ngavula ifeni kodwa kwazifanela nje.“Ngize ngavula nomnyango. Ngithathe amanzi ngamphuzisa amanye ngamthela ngawo ebusweni, wavula amehlo kancane waphinde wawavala. Ngabiza usbari wakhe samkhiphela ngaphandle. Ubeseyimvithi, kubonakala ukuthi uyaphela,” kusho uNkk Mfekayi.Uthe uninalume kamufi ube esemphuthumisa esibhedlela ngemoto, wasala yena elandela nodadewabo ngemuva.“Sithe sifika esibhedlela basitshela ukuthi useshonile. Ngivele ngaphelelwa amandla. Ngazibuza ukuthi ngingahamba izwe elingaka ukuthi azofela ezandleni zami.“Kubuhlungu ngoba uxinwe wukugula sisobabili. Bengingasiye nomaqondana wakhe, umuntu nje ebesintshontshana naye ngemuva kokushona komyeni wami ngo-2015. Besike siye ocansini, singabi nenkinga. Akukho nokugula engimazela khona kodwa ngeke ngazi uma ubekufihla,” kusho uNkk Mfekayi.Uqhube wathi izolo ekuseni uvukele kubo kwesoka lakhe abangomakhelwane bakhe.Uthe bamazi njengomakoti waKwaMfekayi bebengazi ukuthi ubethandana nomufi.“Ibingasekho into engingayenza, bekuphoqa ukuthi ngiyochaza ukuthi kwenzekeni njengoba eshone enami. Bacasukile, bangibuza ukuthi ubeze afele kimina nje bekwenzenjani ngoba mina ngihlala emzini wami.“Bacasulwa wukuthi ngisuke la ekhaya ngaya kuye eStanger. Ngibachazele konke engikwaziyo. Ngiyazi abanye bazocabanga ukuthi bengicushiwe, bengingacushwa ngubani ngoba bengithandana naye yedwa. Angisiye nomuntu okhonze imithi,” kulandisa uNkk Mfekayi.Uveze ukuthi abasemzini wakhe bebengakazi ngokwenzekile kodwa uyazi ukuthi ekugcineni indaba izosabalala njengoba bakhelene nomndeni kaMnyandu.Okhulumela amaphoyisa KwaZulu-Natal uLieutenant Colonel Thulani Zwane uthe amaphoyisa aKwaDukuza aphenya icala lokufa komuntu ngemuva kokuthi owesilisa eshonele esibhedlela ngemuva kokukhala ngezinhlungu.",Ukhale ngokushisa washona eqeda umzuliswano wocansi nomfelokazi
"MHLELI: Kwelakho eliwela umfula ugcwele bengicela ungiphe ithuba ngike ngiphawule ngento eyenzekayo esithanda ukuba yimbi lapha kwelethu. Ukuphawula kwami kusukela ezigamekweni ezenziwa abesilisa bakuleli kubantu besifazane, izingane, nakubantu abadala.Sekunezinto ezenziwa abanye abantu besilisa ezithusayo nezinyantisa igazi. Ngikhuluma nje izindaba ezisematheni kulezi zinsuku zimayelana nokubulawa, ukuthunjwa nokudlwengulwa kwabantu besifazane abasebasha, izingane ngisho nabadala imbala. Kunabantu besilisa asebephenduke izilwane ezingenazwelo impela. Okumangazayo wukuthi le nto iyanda futhi iyaqhubeka kunokuba iphele.Kula masonto adlule kunomuntu wesilisa obulale izingane ezine eWyebank, ezintathu kungezakhe eyesine ibizalwa ngunkosikazi wakhe, ngenxa yokuthi unkosikazi bese efuna isehlukaniso. Kubi ukuzwa ukuthi kanti noyise bezingane ngeke sisabethemba ngezingane zethu ngesimanga sokuthi umuntu ngeke usamazi ukuthi unamaqhinga mani ekhanda lakhe. La bantu okuyibona engabe bayasivikela kujike kube yibona abasihlukumezayo nezingane zethu ezingenamacala.Ukuphepha akusekho kule lizwe, akuphephile ngisho izaguga lezi. Kukhona izalukazi ezimbili ezike zanukubezwa ngokocansi eMgangeni, eMzinto. Isalukazi ebesizihambela ngodondolo sike sabhekana nobunzima singakwazi nokuhamba emva kokuthi owesilisa esidlwengule ephindelela. Lokhu kubonisa ukuthi abanye besilisa abasabahloniphi ngisho nabantu abadala laba. Umuntu usengaze akhumulise isalukazi esidala esingazala ngisho unina azitike impela ngaso? Uphi unembeza kubantu besilisa? Ayiyinhle neze le nto asebeyenza.Okunye banesibindi sokukwenza ngisho ezinganeni abangazizala. Angisayiphathi-ke le eke yasusa enkulu intukuthelo lena eyowesilisa oneminyaka engu-42 odlwengule intombazane yaseKapa maqede wayibulala ngesihluku. Le nto abayenzayo ayibukeki neze. Umthetho walapha eNingizimu Afrika kuzomele udlale indima yawo kuqhamukwe nezisombululo ngoba impela iyaphela imbokodo ngenxa yabantu besilisa abangafundisekile.Silindile GumedeKwaMashu",Zinyantisa igazi izinto ezenziwa abantu besilisa
"UMQEQESHI weMamelodi Sundowns, uPitso Mosimane, ukholwa wukuthi nakuba abadlali bakhe bephisane ngamagoli amabili aholele ekutheni behlulwe yiFC Barcelona yaseSpain kodwa abalihlazanga izwe.ISundowns ihlulwe yiBarcelona ngo 3-1 emdlalweni wokugubha iminyaka ewu-100 kwazalwa owayenguMengameli wokuqala wentando yabantu eNingizimu Afrika, uNelson Mandela, eFNB Stadium, eNasrec, ngoLwesithathu ebusuku. Amagoli eBarca ashaywe ngu-Osmane Dembele, Luis Suarez no-Andre Gomes esiwombeni ngasinye.EleSundowns lishaywe nguSibusiso Vilakazi. Amagoli amabili eBarca angene ngenxa yamaphutha kaSoumahoro Bangaly, ngesiwombe sokuqala, nelikakaputeni uHlompho Kekana, ngesiwombe sesibili.“Igoli lokuqala ngemizuzu yokuqala basijezisile. UBangaly wenze iphutha bashaya igoli. UKeke (Kekana) unikeze umgadli ibhola bashaya igoli. Elinye kube yigoli leBarcelona, yindlela abadlala ngayo. ULangerman ubhekane nonozinti waqoka ukuliphasa ibhola kodwa sibhekene neMaritzburg washaya imbumbulu. UPercy (Tau) ubhekane nonozinti. Sikwazile ukudlala indlela yethu yeSundowns, saliphatha ibhola. Nendlela esithole ngayo igoli, yindlela esidlala ngayo,” kusho uMosimane.“Kodwa mkhulu umehluko phakathi kwethu nabo, ubonakele. Indlela abaphatha ngayo ibhola nezinga labadlali ihluke kakhulu. Akufanele sizikhohlise, lona bekuwumdlalo wobungani. Ukuba bekuwumdlalo osemthethweni ngabe kukhulunywa okunye. Ngicabanga ukuthi asibahlazanga abantu bakuleli. Kodwa angijabule ngamagoli esibaphe wona.”Nakuba iBarca idlale ngosuku efike ngalo eMzansi kodwa iphumelele ukujabulisa abalandeli bayo. Umqeqeshi * -Ernesto Valverde uthe ubengakulindele akubone kwiSundowns.“Kube wumdlalo omuhle. ISundowns isimangazile ngendlela eshesha ngayo nokudlala ngomdlandla. Ngikuthandile futhi ukuthi abantu kade beweseka womabili amaqembu nokwenze umdlalo ube muhle,” kusho uValverde.ISundowns isizogxilisa imiqondo yayo emdlalweni weCAF Champions League neHoroya yaseGuinea ozoba ngoLwesibili ekuhambeni.Lo mdlalo uhlehlisiwe ngenxa yoweBarca.nKhonamanjalo iPremier Soccer League (PSL) imemezele ukuthi umcimbi wokuklomelisa abadlali abadlali abenze kahle waminyaka yonke uzokuba ngoMeyi 29 eSandton Convention Centre, eGoli. Abaqokelwe le miklomelo bazomenyezelwa ngoMsombuluko emahhovisi ePSL eGoli.",Asizange silihlaze izwe: Mosimane
"UNtando, owabopha ifindo likasofa silahlane nomculi uKhaya Mthethwa ngo-2017, waphinde wathola nomntwana wakhe wokuqala kulo nyaka, uthi akukho okushintshile uma kuza ekufezeni izifiso zakhe.Ngemuva kokuthatha isicoco sikaMiss South Africa ngo-2016, uNtando wabe eseyohlala eNelspruit kodwa umendo wambuyisela eThekwini la esezinze khona.“Impilo ishintshile kodwa kumnandi kakhulu. Ukuba umzali kuyintokozo eyisimangaliso,” kusho uNtando.Lolu shintsho uthi lumnike nethuba lokuzithola, azikhumbuze nangakho konke ayefisa ukukufeza ngaphambi kokushada.“Konke engangifisa ukukwenza, ngizokufeza. Ukushada akungivimbile kanti ngabusiswa nangomyeni onothando futhi ongesekayo kukona konke,” kuchaza uNtando.Uchaze umyeni wakhe njengomuntu abazwana kakhulu naye futhi omqondayo aphinde azwelane naye. Uthi uma kungase kuthiwe unikwa ithuba lokubuyela ekubeni wumuntu ongashadile, anganqaba.UKUTHOLA ingane nomyeni wakhe uKhaya Mthethwa akumnqindi uNtandoyenkosi Kunene-Mthethwa ukufeza izifiso zakhe“Kwakumnandi ukuzimela ngingakashadi kodwa ukushada kumnandi kakhulu ngendlela yokuthi angisaziboni ngingaphandle komndeni wami,” kuchaza uNtando.Yize impilo yokumodela eseyishiye ngemuva njengoba esenguMam’ Mfundisi, enake nomndeni wakhe, uthe uma kungase kwenzeke, ngeke angalithathi ithuba lokukwenza konke, amodele aphinde abe wumama wekhaya.“Akukho la umyeni wami noma abasemzini abangivimbe khona noma nokubakhalisayo ngomsebenzi wami wokumodela,” echaza.Umcimbi kaMiss South Africa walo nyaka uzobanjwa ngo-Agasti 9 okobe kuwusuku lokubungaza abesifazane eNingizimu Afrika.UNtando uzoba ngomunye wozime abahlanu abazomukela izintokazi ezizoba yingxenye yalo mncintiswano kulo nyaka.",UmkaKhaya Mthethwa usafisa ukufeza amaphupho
"I-ANC ithi izocubungula isiphakamiso sokuthi uhulumeni aqhubeke nokuholela abangasebenzi isibonelelo ngoba ubhubhane iCorona, lusaqhubeka nokuba nomthelela ongemuhle kwezomnotho.Lesi sibonelelo sikaR350 esaqala ukuholelwa ngesikhathi izwe liya esigabeni sesihlanu sikathaqa, bekulindeleke ukuthi sigcine kule nyanga.Izolo uMengameli we-ANC uMnuz Cyril Ramaphosa, umemezele ukuthi singase siqhubeke isibonelelo.  Ethula inkulumo yokuvala umhlangano we-ANC  wezinsuku ezintathu izolo, uRamaphosa uveze ukuthi kuthathwe isinqumo sokuthi kucutshungulwe isiphakamiso sokuthi kuqhutshekwe nokuholela lesibonelelo.“Konke lokhu kuzoncika ekutheni zisekhona yini izimali esikhwameni sikahulumeni futhi kuzomele kube neqhinga elicacile lokuthi yikuphi okunye okuzokwenziwa uma kumiswa lesibonelelo,” kusho uRamaphosa.Ethula inkulumo yakhe kwisithangami ebesibanjwe kusetshenziswa ezokuxhumana, uRamaphosa uveze ukuthi amaphoyisa azoqinisa umthetho kwizinhlangano zosomabhizinisi eziphazamisa imisebenzi kahulumeni ngoba zithi zifuna ukuhleshulelwa amathenda.“Miningi imisebenzi kahulumeni ephazanyiswe yilaba bantu. Kepha kulo nyaka ngeke sikuvume lokho. Ngeke sivumele abantu abathile ukuthi baphendule leli zwe kube iKwampunz’ idlemini. Umthetho kuzofanele udlale indima yawo kulabo abaphazamisa imisebenzi kahulumeni, ngoba lokho kuphazamisa intuthuko edingwa abantu abahlwempu.”URamaphosa uthe le nhlangano izobhekisisa uma isikhetha amagama abazoyimela okhethweni lohulumeni basekhaya.“Sizobhekisisa ikakhulukazi kulabo abavele bangamakhansela njengamanje. Sizobheka ukuthi basebenza kanjani njengamanje. Ngeke sibabuyisele abakwimikhandlu engenzi kahle.”",I-ANC ifuna siqhubeke isibonelelo sabangasebenzi
"ISIBHEKE abomthetho indoda yaKwaMadlala, ePort Shepstone emangalele ikhansela le-ANC endaweni ilisola ngokuyihlasela ngocelemba emzini wayo kubangwa ukuklabisa izinkomo. Umgilwa uMnuz Sipho Mavundla, uthe vele abatholani nekhansela kubangwa indawo elakhe kuyona athi langena kuyona ngenkani. UMavundla uthe ikhansela livele lachitha umhlambi walo wezinkomo egcekeni lakhe nokuyilapho okusuke khona ingxabano waze wahlaselwa ngocelemba. “Ngithe ngiyabuza ngezinkomo wavele walanda ucelemba endlini, hhayi ubengibulala lo muntu ukube bengingaviki. Wangishaya ngawo ezimbanjeni namanje kubuhlungu. Isigungu sendawo okufanele ngabe besingilamulela besivuna yena lo muntu,’’ kusho umgilwa. Uthe akasenandaba nakufa ngeke aye ndawo uzohlala endaweni noma lingambulala uma lithanda ikhansela. Umgilwa uthe kade befakana ezinkantolo nekhansela kubangwa udaba lomhlaba. Umgilwa uthe usebheke ukuthi amaphoyisa athathe izinyathelo ngaphandle kokwenzelela ngoba uhlukumezeke kakhulu. Ikhansela uMnuz Tholokwakhe Zulu uthe baxabane nomgilwa baze balwa kubangwa udaba lwezinkomo futhi nalo ikhansela lilivulile icala. UZulu uthe ubezivikela ehlaselwa, ubengeke amyeke ngoba nakhu yena eyikhansela. “Yimina ovule icala ngoba ubaba uMavundla ubejikijela izinkomo zami ngamatshe wagcina esejikijela mina uqobo ngivika amatshe. Ngiphatha ucelemba nenduku uma ngiyolusa mina hhayi ngoba bengiwuphathele yena. Sixabanile saze salwa ngambamba ngamgingqa phansi  futhi ukube bengifuna ukumbulala ngabe ngimbulele,’’ kusho ikhansela uZulu. Ikhansela lithe linezibazi lapho lilinyazwe khona wuMavundla yikho livule icala nalo. Okhulumela amaphoyisa KwaZulu-Natal uKaputeni Nqobile Gwala uthe likhona icala elivulelwe umsolwa. “Umgilwa uthe kungene izinkomo kwakhe wase ezikhipha emuva kwalokho wahlaselwa ngobhushu wumsolwa owaziwayo. Kuvulwe icala uphenyo luyaqhubeka,’’ kusho ukaputeni Gwala. Ebuzwa ngecala elivulwe yikhansela uKaputeni Gwala uthe likhona, kuthiwa ubeqhuba izinkomo ngesikhathi ehlaselwa wuMavundla ejikijela amatshe base belwa uMavundla wakhipha ummese.",Ikhansela le-ANC lisolwa ngokuhlasela ngocelemba
"ITHANDA ukuba wumqansa indlela yeMamelodi Sundowns ebheke ekubuyiseni udumo lwango-2016 kwiCAF Champions League uma kubhekwa umlando wayo namaqembu okufanele idlule kuwona ukuze ifike kowamanqamu.ISundowns bekufanele idlale ne-Al Ahly yase-Egypt kowomlenze wokuqala we-quarter final ekhaya ngo-Ephreli 5 kodwa sekuhlehliselwe osukwini olulandelayo ngemuva kwesicelo saleli qembu. Ijwayele ukuthwala kanzima uma ibhekeke neRed Devils.Ngaphandle kwalokhu iSundowns izigwaze ngowayo ilala isibili eqoqweni layo ngoba uma idlula kwi-Al Ahly izobhekana noyedwa phakathi kweWaydad Casablanca yaseMorocco neHoroya FC yaseGuinea. Umlando ukhomba ukuthi owamagqubu umdlalo weSundowns ne-Al Ahly kwazise kumahlandla amabili la maqembu ebhekene kulo mqhudelwano, ezikaPitso “Jingles” Mosimane zikhale ngaphansi.Uma idlula lapho iya kwiWaydad kumbe iHoroya. Kuzokhumbuleka ukuthi ngonyaka odlule iSundowns ibidinga ukunqoba ngembudlu ekhaya ukuze idlulele phambili kodwa yadlala ngokulingana neHoroya.Iyona futhi iHoroya ekhiphe i-Orlando Pirates kwiChampions League kule sizini.Kungaba nzima nokubhekana neWaydad kwazise leli qembu lifana namasosha uma libhekene neSundowns. Kowokugcina eliwudlale neSundowns ePitoli kucishe kwabanjwana ngezandla kubangwa khona belu ukuthi ngobani omakhonya e-Afrika.Kowokusonga iqoqo iSundowns eye kuwona isivele isizibekisele indawo esigabeni esilandelayo, unqotshwe iWydad ngo 1-0.I-Downs ne-Al Ahly baqale ukuhlangana kowamanqmu ngo-2001 lapho iqembu elabe liholwa nguTed Dumitru ongasekho lashaywa khona ngo 4-1 sekuhlanganiswe yomibili imilenze.Baphinde bahlangana ngemuva kweminyaka eyisithupha kwenzeka lokhu iRed Devils iphinda inqoba ngo 4-2 ukudlulela kweyamaqoqo.Uma iSundowns izimisele ngokuxwayisa iWydad noma iHoroya kumele ikhombise ngokunqoba okokuqala kuleli qembu elinomlando omuhle ukuwedlula wonke akhona kwiChampions League.Isiyonke imidlalo yama-quarter final imi kanje:CS Constantine (ALG) v Esperance (TUN, holders)Mamelodi Sundowns (RSA) v Al Ahly (EGY)Horoya AC (GUI) v Wydad Casablanca (MAR)Simba SC (TAN) v TP Mazembe (COD)Eyomlenze wokuqala: April 5/6, owesibili: April 12/13Ama-semi final: Horoya/Wydad v Sundowns/AhlyConstantine/Esperance v Simba/MazembeEyomlenze wokuqala: April 26/27, owesibili: May 3/4Owamanqamu:Horoya/Wydad/Sundowns/Ahly v Constantine/Esperance/Simba/MazembeEyomlenze wokuqala: May 24/25, owesibili: May 31/June 1.",Inzima indlela yeSundowns kwiChampions League
"UKUDLALA indawo yowesilisa othandana nowesifazane osekhulile kunaye kwiSibaya kuMzansi Magic, uthi kumenza alandelwe abesifazane asebekhulile uSayitsheni Mdakhi (38).USayitsheni udlala indawo kaSaddam onguBen 10 kaLillian olingiswa wuLinda Sebezo (53).Uthe ukuthandwa ngabesifazane abadala ngenxa yale ndawo, kumenza abone ukuthi uwenza ngendlela umsebenzi wakhe ngoba sebebaningi abaqala ukunaka indawo ayidlalayo.Uthe ngisho emphakathini abesifazane abadala sebembiza ngomuntu wabo.“Lokho kuyangijabulisa ngoba kusho ukuthi umsebenzi engiwenza kwiSibaya bayawuthanda abantu. Ngesikhathi ngithola indawo kaSaddam bekungeyona indawo ebizokwenza ukuthi ngigqame futhi bengibizelwa ukushutha iziqephu ezithile kuphela. Ngokuhamba kwesikhathi abanikazi balo mdlalo bathe bafuna into ezobuye ihlekise abantu ngoba isikhathi esiningi kuhlala kuliwa kuwona.Kungaleso sikhathi okuvele ngaso ukuthi kumele ngidlale le ndawo ezohlekisa abantu,” kusho uSayitsheni.Uthe ucwaningo lokudlala le ndawo ulwenze ngokuthi abhale kuTwitter ebuza abantu ukuthi oBen 10 benzenjani uma behleli nabesifazane abadala abathandana nabo.Lokho uthe ubekubuza sengathi uyazidlalela bese ethatha izimpendulo abona ukuthi zingayithaka kamnandi le ndawo ayidlalayo.Uthe usazobonakala elingisa le ndawo futhi usazoxabana noLillian ngokwalo mdlalo. Lokho uthe kuzokwenza babonakale bethandana kakhulu.USayitsheni udakuka eMadadeni, eNewcastle kodwa umndeni wakhe wagcina usuwakhe eSoweto, eGoli.Ekulingiseni uthe uqale esesemabangeni aphakeme esikoleni edlala izikeshi.Ngaleso sikhathi uthe ubengazitsheli ukuthi ukulingisa kungaba wumsebenzi wangempela kodwa ekuthanda. Uthe uneziqu ze-Information Technology azithole eWits Technikon esibizwa nge-University of Johannesburg.Uthe nazo wazenza ngoba enzela abazali bakhe abebengayethembi indaba yokulingisa ukuthi angaphila ngakho.Uthe ngesikhathi esalingisa kwiRhythm City ubesheba ukulingisa nokusebenzela inkampani yamabhanoyi iSouth African Airways (SAA).Njengamanje uthe ungomunye wababhali bomdlalo woMzansi Magic, Isithembiso abuye alingise kwiSibaya. NgoFebhuwari wonyaka ozayo uthe uzoshutha ifilimu yakhe yokuqala iCrossroads exhaswe wuMzansi Magic.Eminye imidlalo yethelevishini aseke walingisa kuyona uSayitsheni yi-eKasi: Our Stories, Emoyeni, Heist, Home Affairs, iNumber Number, Yizo Yizo neminye.",Uselandelwa 'o-sugar mama' oweSibaya
"FANELESIBONGE BENGUSEKUQUBUKE ukungaboni ngaso linye eqenjini lowokholo elicula ngaphandle kwezinsimbi Abanqobi, ngemuva kokuthi ilungu leqembu uMalusi Mbokazi ememe ozakwabo ngo
WhatsApp emcimbini wokuqoshwa kweDVD neCD yakhe nokungehlanga kahle kozwakwabo.Ngasekupheleni konyaka odlule uMandla Ntuli ocula ibhesi kuleli qembu waveza ukuthi sebekhulule uMalusi ocula phambili ezingomeni eziningi zeqembu ukuthi akhiphe i-albhamu yakhe eyedwa.Wathi i-albhamu izophuma ngaphansi kwenkampani yabo njengeqembu futhi wagcizelela ukuthi akashiyile njengo-Andile Mbili osecula eyedwa.Ngesikhathi uMalusi eqopha iDVD bukhoma ePlayhouse, eThekwini, ngoFebhuwari 28 Abanqobi babengabonwa nangokhalo. Kuthiwa babenandisa eCity Hall okuyindawo esondelene kakhulu nePlayhouse.UMandla uthe okwabenza bangaya emcimbini kungenxa yokumenywa enkundleni yokuxhumana i
WhatsApp.“Ukhona omunye uzakwethu owake wasimema ku
WhatsApp futhi uMalusi kwaba nguye kuqala ukumgxeka. Yena kanye futhi usesimema ku
WhatsApp ekubeni wayekade ehleli nathi imini yonke ngalolo suku,” kusho uMandla.Uthe okunye okwabenza bangaya emcimbini kaMalusi wukuthi wayengabazisi lutho ngesikhathi usahlelwa.“Sasazi ukuthi sizokwenza yonke into ngokubambisana kanti uzovele aqhamuke esethi uzozenzela izinto enkampanini yakhe nomkakhe,” kusho uMandla.UMalusi uthe ngesikhathi ememe ozakwabo bavele bathi bamatasa.“Namanje angazi ukuthi kungani bengezanga ngoba ePlayhouse naseCity Hall kuseduze. Kuze kube yimanje asikaze sihlangane sikhulume. Ngiyathemba ukuthi kuzolunga kodwa,” kusho uMalusi.Uthe uhlele ukuthi iDVD yakhe iphume ngePhasika kanti izobizwa ngokuthi yi
My Gospel Journey.UMandla uthe njengoba uMalusi engaxoshwanga eqenjini uvumelekile ukuza bahlale phansi bakhulume.“Siyaqhubeka nokunandisa thina. Cishe sesinandise ezindaweni ezingaphezulu kwezilishumi ngaphandle kwakhe. Abacula phambili sinabo baningi, yikho ukuthi izingoma eziningi esimnika zona ukuthi azihole, zithandwa ngabantu,” kusho uMandla.",Bazimisele ukuxoxa abaculi abaxatshaniswe yiWhatsApp
"KUSOLWA isandla esinoboya ngokufa kukaNduduzo Shezi obengumfundi obekusoleka ukuthi uzilengise eThempelini lamaNazaretha eMpumelelo, eFrance eMgungundlovu ngempelasonto.Ngokukanina walo mfundi, uNkk Smangele Shezi engxoxweni abe nayo neSolezwe kwakhe, ukholelwa wukuthi indodana yakhe ibulawe ndawana thile endaweni, yase igqunywa endlini ngoba kunezimpawu ebezikhombisa lokho.Uphawule ukuthi ikhanda nobuso bendodana yakhe bese kuqala ukonakala, okuyizimpawu zokuthi ibigqunywe endaweni eshisayo.“Okunye okwenza ngisole isandla sesithathu, ukuthi ngihambe abantu ababonayo cishe abathathu bengitshela into eyodwa, bathi ubanjwe wagqunywa kweminye yemizi endaweni,” kusho uNkk Shezi.Ababonayo ngokusho kwakhe, bathe ababulali babe nomona ngokuthi indodana yakhe iyahlonipha, ibingaphuzi futhi ingabhemi.Uphinde asole nokuthi cishe indodana yakhe iphambaniselwe ephathini ebisendaweni, ngoba ibuye khona ingeseyona le nto ayazi iyiyona - yokungamhloniphi.Uthe ibuye ephathini isiboqokile ebusweni, nesikhumba sayo sesishintshile, ingasafuni nkuzwa lutho. Ngokwakhe, umzimba wendodana yakhe ubungefani nekhanda nobuso okukade sekunezimpawu zokonakala.“Emzimbeni ubengenalutho ngaphandle komhuzuko obukade usebusweni,” kugcizelela yena. Uthe baphatheke kabi ukuthi indodana yakhe bayifune emakhazeni isikhathi eside kangaka kodwa igcine itholakale eThempelini abakhonzela kulo eliseduze nakwakhe.Ngokwakhe, ababulale indodana yakhe, usola ukuthi balinde ukuthi kuphele inkonzo ka-23, ebikade iseThempelini, Impumelelo kule ndawo, emva kwalokho isidumbu sayo bayosishiya khona.“Omakhelwane abaseduze nethempeli, bathe bezwe imoto iduma emva kwenkonzo ka-23, kwazwakala nokukhala kwezicabha okusolisa ukuthi kube yisona isikhathi ebebeyombeka khona ngaso,’’ usho njalo.Uthe indaba yentambo ebiboshelwe esihlahleni nasentanyeni yendodana yakhe ethempelini, kade kuyindlela nje yokudidisa umkhondo kube sengathi izilengisile.UNkk Shezi uthe ufe olwembiza ngendodana yakhe efihlwa namhlanje, ebizimisele ngemfundo njengoba inhloso yayo bekungukuthi ibe ngumphathi emaphoyiseni.Isolezwe libikile ngalolu daba izolo lapho kade kusolwa khona ukuthi lo mfundi uzibulele.Ethintwa izolo okhulumela amaphoyisa, uColonel Thembeka Mbele, uthe basaphenya.",Kusolwa esinoboya ngofe ethempelini
"CELANI SIKHAKHANES IBONAKALA sizoba yingozi ePhalamende isinqumo seCongress of the People (Cope), sokuduba izinhlelo zePhalamende uma amanye amaqembu aphikisayo ehambisana nayo.Lokhu kuvezwe ngabahlaziyi bezepolitiki ngemuva kokuthi leli qembu lithathe isinqumo sokuthi akukho noyedwa umholi walo osePhalamende ozobonakala ezihlanganisa nezinhlelo zalesi sakhiwo.ICope ihoxe ezinhlelweni zePhalamende ngoba ithi iqembu elibusayo likhombise ukudelela isinqumo seNkantolo yoMthethosisekelo ngokuphikisana nesiphakamiso sokukhipha uMengameli Jacob Zuma esikhundleni.Leli qembu lithi lizoduba zonke izinhlelo zePhalamende kuze kube kutholakala isixazululo kuyo iNkantolo yoMthethosisekelo.Umhlaziyi wezepolitiki, uMnuz Sanele Nene, uthe kungaba nobungozi uma amanye amaqembu aphikisayo engaduba iPhalamende njengeCope..“ICope iyiqembu elincane kangangokuthi noma ngabe yini eliyenzayo kayizwakali ngenxa yobuncane balo nasePhalamende. Ngakho lesi sinqumo sabo awukho umehluko esizowenza ngokusebenza kwePhalamende kodwa uma amanye amaqembu aphikisayo nawo enquma ukujoyina iCope kuzoba nengozi. Lokho kuzosho ukuthi sekuyinhlangano eyodwa esePhalamende okuyi-ANC ezobhekana nesimo sokuba ishaye imithetho ingaphikiswa muntu. Empeleni lokho sekuyosho ukuthi sekumele kubhekisiswe imithetho yePhalamende indlela esebenza ngayo,” kusho uNene.UMnuz Xolani Dube wesikhungo sokucobelelana ngolwazi, iXubera, uvumelane noNene wathi kuzoba nzima ukuba iPhalamende lisebenze uma amanye amaqembu engagcina ejoyina iCope.“Empeleni iCope nakuba incane kodwa umholi wayo uMosiuoa Lekota usakhuluma kuzwakale ngenxa yomlando wakhe ohlonishwayo emzabalazweni naku-ANC. Ngakho ngibona nakulokhu kuzoba khona ukuthinteka kokusebenza kwePhalamende, ikakhulukazi uma kuzogcina kungena namanye amaqembu eduba iPhalamende ngoba kuyosho ukuthi alikwazi ukusebenza ngenhlangano eyodwa. Kungasho nokuthi kumele kubuyelwe emuva emithethweni elawula ukusebenza kwalo iPhalamende mayelana nalesi sinqumo ngoba kuyaqala ukuthi kwenzeke,” kusho uDube.ICope ikhala nangokuthi indaba kaZuma isidale uqhekeko ngisho emabandleni ngoba kukhona abafundisi abaphumele obala bethi uZuma akasule, kanti sekukhona abathi asikho isidingo ngoba usexolisile kodwa akushushiswe abamhlomekisa ngodaba lwaseNkandla.Omunye womakadebona be-ANC, uMnuz Mavuso Msimang, uthe kunzima ukutshela uZuma ukuthi akehle esikhundleni ngoba amalungu esigungu sakhe ayamsaba, esho nokuthi naye uyamsaba ngoba uyamazi kodwa ubona kufanele ehle.",‘Singaba nobungozi isenzo seCope’
"SISEZANDLENI ze-Icasa isimangalo seDemocratic Alliance (DA) njengoba imangalele Ukhozi FM.IDA iqale yamangalela Ukhozi FM kwiBroadcasting Complaints Commission of South Africa (BCCSA) kodwa yehluleka ukufinyelela esinqumweni.IDA ikhala ngokuthi uNgqongqoshe wezokuBusa nokuBambisana uNkkNomsa Dube-Ncube wenze inkulumo ohlelweni Indumiso olwethulwa nguSiya Mhlongo, ngoJuni 10 nonyaka ngeSonto ekuseni.Umholi weDA uMnuz Zwakele Mncwango ukuqinisekisile ukuthi bafake isimangalo.Uthe isimangalo basifake ngenxa yokuthi uNkk Dube-Ncube wasebenzisa ithuba elingafanele esemsakazweni ngokuphendula ngezinsolo ezimthintayo, esebenzisa isikhathi esikhokhelwe ngemali yabakhokhi bentela.UMncwango uthe ngokwazi kwabo isikhathi ayekusona uNkk Dube-Ncube kuKhozi FM siyakhokhelwa.Ngakho akufanele akhulume izindaba zakhe kodwa kufanele atshele umphakathi ngezinhlelo zomnyango awuphethe.“Umsakazi wabuza umbuzo engathinti umnyango kodwa wabuza ethinta yena uqobo ngezinsolo zenkohlakalo yaseNkandla naseMthonjaneni esimsola ngayo,” kusho uMncwango.Uqhube wathi: “Sifisa ukwazi ukuthi ngubani owahlela imibuzo? YiSABC noma ngungqongqoshe uqobo?Ingabe kubhalwe kwisivumelwano sokusebenza sikaCogta neSABC yini ukuthi angabuye asebenzise leli thuba ukuphendula izinsolo ezibhekene naye?”Uthe uma lokhu kuyiqiniso ngeke kusho yini ukuthi ungqongqoshe usebenzisa imali kahulumeni.“Kungani ungqongqoshe esebenzise isikhathi esikhokhelwayo ukuphendula izinsolo ezibekwe kuyena. Uphendule esebenzisa imali yabakhokhi bentela,” usho kanje.UMncwango uthe ungqongqoshe walitholaithuba lokuphendula kwinkulumo-mpikiswanoeyaba khona ngoLwesihlanu ohlelweni Abasiki Bebunda.Kulolu hlelo kwakukhona uNkk Dube-Ncube, uMncwango nokhulumela uMnyango wezokuBusa nokuBambisana neziNdaba zoMdabu uMnuz Lennox Mabaso.UMabaso uthe akukho azokusho kulolu daba ngaphandle kokuthi iDA ayihlukane namanga.“Sisezinhlelweni esizozimemezela khona maduze mayelana nezinyathelo esizozithathela iDA njengoba isemkhankasweni wokungcolisa nokudicilela igama likangqongqoshe nelomnyango phansi. Sifuna baligeze igama lakhe nelomnyango,” usho kanje.Imizamo yokuthola okhulumela i-Icasa uMnuz Paseka Maleka ayiphumelanga njengoba ethe usemhlanganweni kwaze kwashaya isikhathi sokushicilela engatholakalali.",IDA imangalele Ukhozi FM  ngohlelo
"UNGQONGQOSHE omusha wamaphoyisa, uMnuz Bheki Cele, uthe amaphoyisa akufanele afe nezibhamu kodwa kufanele azivikele uma edutshulwa yimigulukudu.Izolo uCele ubehambele inkonzo yesikhumbuzo yamaphoyisa amahlanu nesosha ebeselathatha umhlalaphansi adutshulwa esesiteshini samaphoyisa esiseNgcobo, e-Eastern Cape.UCele ufike enkonzweni yesikhumbuzo, ibisesontweni laseWeseli, ngaphambi kokufungiswa njengongqongqoshe omusha wamaphoyisa.Amaphoyisa adutshulwa yizigebengu ezingu-20 ezaziholwa nguMnuz Thandazile Mancoba wesonto iMancoba Seven Angels Church Ministries.Efika enkonzweni yesikhumbuzo, uCele ubingelelwe ngeziqubuko ezithi: “Ubuyile uBheki”.Utshele abantu ukuthi amaphoyisa awabona abanikazi bamakhaza, abalindele ukungcwaba ozakwabo.“Ayiphele le nto yokudutshulwa kwamaphoyisa ngoba inhloso yawo wukuvikela umphakathi hhayi ukuthi abulawe. Akufanele izigebengu zizenzele umathanda zibulale abantu abangenacala. Kufanele niziphindiselele kwabanihlaselayo. Esikoleni othisha banoshoki obasiza ukwenza umsebenzi wabo, nina njengamaphoyisa ninezibhamu, zivikeleni ngazo.”BEBEHLULEKA nawukuzibamba abantu enkonzweni yesikhumbuzo samaphoyisa amahlanu nesosha elilodwa adutshulwa esiteshini samaphoyisa esiseNgcobo Isithombe: SITHANDIWE VELAPIUthe isonto laseMancoba akulona isonto kodwa yindawo yobugebengu futhi kuzohlala kunjalo.Uncome amaphoyisa abophe izigebengu zaseNgcobo wathi wonke amasonto kufanele abhekwe ukuthi enza okufanele yini. Ududuze abashonelwe ngokuthi bazonakekelwa futhi nezingane zamaphoyisa bazokwenza isiqiniseko sokuthi ziyafunda. Imindeni yamaphoyisa ashonile iwachaze njengabantu abanothando.UNksz Nowinti Pongco, udadewabo kaConstable Nkosiphendule Pongo (32), uthe umfowabo ubeyinsika yomndeni wakubo oseMabomvini, eNgqeleni.“Siyizingane eziyisikhombisa, umfowethu ubengowesihlanu. Ubewusizo kakhulu yingakho ebeyiphoyisa. Ushone ematasa nezinhlelo zokwakha umuzi omkhulu ekhaya. Ubesanda kuthenga izitini, angazi ukuthi sizokwenzenjani njengoba engasekho,” kusho uNksz Pongco.UMnuz Julius Sidumo Mathetha, umalume kaConstable Kuhle Mathetha (27), uthe umshana wakhe babefuna enze izifundo ze-Information Technology kodwa wathi ufuna ukuba yiphoyisa.",‘Amaphoyisa akufanele afe nezibhamu’
"ISAZI sezomnotho nezomthetho uSolwazi Bonke Dumisa sithi izikhulu zebhange iVBS zizidonsele amanzi ngomsele ngokuboleka imali obengumengameli wakuleli uMnuz Jacob Zuma.Leli bhange laboleka uZuma uR7.8 million ngesikhathi efuna ukukhokhela isikweletu somuzi wakhe waseNkandla.I-VBS isematheni kulezi zinsuku ngemuva kokuthi uMnyango kaMgcinimafa kuzwelonke uyifake ngaphansi komlawuli ngenhloso yokuyitakula njengoba intula izimali.Engxoxweni neSolezwe izolo, uDumisa uthe iVBS yagagamela ngokuboleka uZuma imali.Uthe isinqumo saleli bhange sokuboleka uZuma imali, yisona esidale ukuthi libe nengcindezi uma selibhekene nezinkinga zemali.“Abantu bazothi mhlawumbe leli bhange ngabe alikho obishini ukube alizange limsize uZuma ngezimali,” kusho uDumisa.Uthe omasipala abafake imali kwiVBS baphule umthetho, iMunicipal Finance Management Act.“Inkinga wukuthi njengoba befake imali kwiVBS, iVBS ibolekisa ngayo kubantu abayiboleka isikhathi eside. Lokhu kungenzeka kuphazamise ukuthunyelwa kwezidingo kubantu,” kusho uDumisa.IBhange loMbuso lithi isizathu esidale ukuthi lifake iVBS ngaphansi komlawuli wukuthi alinayo imali yokukhokhela izikweletu zayo masishane.“Uma uyibhange kufanele ube nemali okuzothi uma kwenzeka noma yini ukwazi ukukhokhela izikweletu zakho zonke. E-VBS ayikho imali eyaneke okuzothi uma omasipala bekhipha imali yabo kube yiyona evala isikhala semali ephumile. Omasipala abafake imali kwiVBS kufanele bathathelwe izinyathelo zomthetho,” kusho uDumisa.Uthe umlawuli, iSizwe Ntsaluba Gobodo izokwenza isiqiniseko sokuthi omasipala bayayithola imali yabo futhi abakweleta iVBS kufanele bayikhokhe imali yakhona ngoba isikweletu ngeke sicime njengoba ingaphansi komlawuli.Umphathi weBhange loMbuso, uMnuz Lesetja Kganyago, uthe akusilo iqiniso ukuthi baphazamisa ukusebenza kweVBS ngoba iphethwe ngabantu abamnyama kodwa benza isiqiniseko sokuthi ilandela umthetho wokusebenza kwamabhange aseNingizimu Afrika.“Uma ufake isicelo selayisensi yebhange sizokwenza isiqiniseko sokuthi amadephozithi owathathayo asemthethweni. Ngeke sihlasele ibhange ngoba liphethwe ngabamnyama. Esikwenzayo wukuqinisekisa ukuthi kulandelwa umthetho futhi sivikela abantu baseNingizimu Afrika,” kusho uKganyago.Umhlaziyi wezepolitiki uMnuz Thabani Khumalo uthe sikabili isinqumo sokufaka iVBS ngaphansi komlawuli.“Kungenzeka ukuthi ibhange balifake ngaphansi komlawuli ngenhloso yokulitakula njengoba lisezinkingeni, ngeke futhi ikhishwe ngaphandle inhlese yepolitiki njengoba leli bhange lake laboleka uZuma imali,” kusho uKhumalo.",Lisotakwini ibhange alaboleka uZuma imali yomuzi
"ZANELE MTHETHWAUKUSATSHISWA ngokubulawa nokuthukwa ezinkundleni zokuxhumana akumenzi angenwe yitwetwe uSihlalo weKhomishini eVikela iNkolo, Izilimi noMphakathi, ozakhele udumo ngokuphenya amabandla nabefundisi abazicebisa ngawo.UNkk Thoko Mkhwanazi-Xaluva (55) okhulele eMlazi, eThekwini uqale ukugqama ngonyaka odlule ngesikhathi iKhomishini imemezela ukuthi izophenya amabandla. Utshele Isolezwe ukuthi ukube akanawo umndeni omesekayo ngabe usesilaxazile isikhundla ngenxa yengcindezi. Yize eqokwe uMengameli Jacob Zuma ukuhola iKhomishini ngo-2014, kuningi asedlule kukho osekumqinise ukhakhayi.Ukuqala kweKhomishini ukuphenya abefundisi ngonyaka odlule kumdalele amazinyo abushelelezi njengoba ethi usemanaphanapha yinhlamba yamakholwa ezinkundleni zokuxhumana.“Kungaphezu kwamandla ukuhola iKhomishini ephenyayo futhi ukube angisekwa wumndeni wami ngabe sengiyekile. Ngifunde lukhulu selokhu siqale ukuphenya abefundisi. Bengimangala abanye bengena behamba nonogada behlomile. Lokhu sekwenze ukuthi uma sihlangene nathi siqinise ezokuphepha, kuseshwe wonke umuntu ongenayo ngenxa yokwesatshiswa,” kusho yena.UNkk Mkhwanazi-Xaluva uthe uyaqonda ukuthi okwenza kuphakame imimoya kubazalwane uma bephenywa ukuthi yinto entsha ukuphenywa kwabo.Ukujutshwa kule Khomishini kumphoqe ukuthi afunde kabanzi ngezinkolo namasiko ahlukene kuleli njengoba kuwumsebenzi wabo ukuvikela. Usebenza nokhomishana abangu-11 baphenye, bafake nezincomo ukuvikela umphakathi, inkolo nezilimi.“Siyajutshwa ukuthi siphenye, uma kube nezikhalo ezithize, kodwa kwesinye isikhathi siziqalela thina uphenyo uma sibona okungahambi kahle emphakathini. Uma sesiphenyile senza izincomo, siludlulisele enkantolo udaba uma kungenzeki esikuphakamisile,” echaza.UNkk Mkhwanazi-Xaluva uthe bavikela namasiko ababona sengathi asethubeni lokuqedwa, nokungahambisani nomthetho-sisekelo. Basanda kuphikisa abebefuna kuvalwe ukuhlolwa kwezintombi futhi basazophenya nangokusokwa.Yize ebheka nezinkolo ezahlukene okumele azivikele, uNkk Mkhwanazi-Xaluva akaphumelanga obala ngenkolo yakhe.“Engingakusho ukuthi ngiyakholelwa kuNkulunkulu futhi ngiyawuthemba umkhuleko uyangiqinisa. Kulo msebenzi kumele ngikhohlwe inkolo yami kodwa ngiqonde futhi ngivikele yonke inhlobo yenkolo namasiko. Kwesinye isikhathi kudingeka ngivikele inkolo nami engingahambisani nayo,” usho kanje.Wayenguthisha ngaphambi kokujoyina inhlangano ezimele ebhekene nokukhuliswa kwezingane. Ubuye wasebenza ehhovisi likaMnuz Thabo Mbeki esenguMengameli, egxile ezindabeni ezithinta izingane. Uphinde wasebenza nehhovisi lezemfundo wabuye waba yilungu lebhodi yeNational Lotteries.",Uyafa inhlamba yamakholwa
"AKEKHO umfundi ozofika ekilasini engekho uthisha ozomfundisa ngenxa yokuthi uthisha wakhe unesifo esimvimbayo ukuthi abe sesikoleni namhlanje. Lawa ngamazwi kaNgqongqoshe wezeMfundo KwaZulu-Natal, uMnuz Kwazi Mshengu, awagcizelele izolo.Ungqongqoshe uthe umnyango uthole izicelo ziphuma kothisha abangu-5 979 abanezifo ezingamahlalakhona, zokuthi basebenzele emakhaya. Kubona uthe bangu-4 475 abanezifo ezibalwe esivumelwaneni esikhona phakathi komnyango nezinyunyana, esichaza izifo okumele othisha abanazo babhekelelwe.“Othisha abangu-1 504 abangeni kulolu luhla ngoba izifo abanazo azibaliwe kulesi sivumelwano, silinde ukuthi sithole ukwelulekwa ukuthi kumele sibavumele yini basebenzele emakhaya. Ngicabanga ukuthi kumele ngicacise, labo thisha abafakanga amalivu kodwa bafake izicelo zokusebenzela emakhaya. Kuzoba nohlelo lokuthi labo thisha bazozifundisa kanjani izingane, uma kufanele bafike esikoleni ngesikhathi sabo sokufundisa uma sebeqedile bagoduke, bazokwenza njalo, kodwa umfundi ngeke afike ekilasini engekho uthisha ozomfundisa ngoba kuthiwa unesifo esimenza abe sengcupheni yokuthola iCovid-19,” kuchaza uMshengu.Uthe namhlanje nakusasa abafundi abazobuyela ezikoleni uGrade R, 1, 6, 10 no-11. NgoLwesithathu noLwesine kuzobuyela uGrade 2, 5, 8 no-9. NgoLwesihlanu kubuyele uGrade 3, 4 10 no-11 ngoba esikoleni kumele kube no-50% wabafundi.Uthe zintathu izifunda ezisilele ngemuva ngokunikezwa izimpahla zokuzivikela kwiCorona ngenxa yokuthi ababenikezwe umsebenzi wokuthengela umnyango babenezinkinga zokuthi bebesalinde imali yokuthi bazithenge, abanye bebengenaso isitokwe esenele abanye bathe bazokwazi ukuthumela izimpahla ngesonto elizayo.“Umnyango ubungeke ukwazi ukulinda leso sikhathi yingakho wenze izinhlelo zokuthi namhlanje (izolo ) izinsiza zidiliviwe ezikoleni kulezi zifunda,” kusho uMshengu.Uthe kukhona okuhle umnyango okwenze ngokushesha ngenxa yeCorona njengokuthi uqale ukufaka ingqalasizinda yohlelo lokufundisa kusetshenziswa i-internet, i-e-learning nokuqedwa kwamathoyilethi omgodi.“Njengamanje zingu-20 izikole ezifakelwe ubuchwepheshe obuzozenza zikwazi ukufundisa nge-e-learning. Lolu hlelo luyadingeka ngoba isikhathi sesishintshile kuzosisiza nangokuzayo. Amathoyilethi omgodi besivele sinohlelo lokuthi aqedwe. Njengamanje sifake asebenzisa amakhemikhali kulezo zikole ebezisebenzisa awomgodi ngoba kudingeka inhlanzeko njengoba kuneCovid-19. Sisazoqala phansi sifake amathoyilethi anamanzi ahambayo, okuyiwo adingekayo,” kusho yena.",'Akekho umfundi ozofika engekho uthisha'
"UNGQONGQOSHE wezeMfundo KwaZulu-Natal, uMnuz Mthandeni Dlungwane, uthi uzwile ukuthi izinkinga zaseGobizembe High, KwaSwayimane, ziqhamuka ngaphandle bese zikapakela esikoleni.UDlungwane ukusho lokhu ekhuluma nabafundi bakulesi sikole izolo ngesikhathi esihambele ngemuva kokugwazwa komfundi washona ngoMsombuluko elamulela umngani wakhe.Uthe abafundi kumele bagxile ezifundweni zabo bayeke ezinye izinto ezingeke zibasize ngalutho.“Yekani izidakamizwa notshwala, ningazijahi lezi zinto. Gxilani ezifundweni zenu niyeke izinto ezingeke zinisize ngalutho,” kusho uDlungwane izolo.U-Ayanda Chonco obefunda uGrade 9, kuthiwa ubezama ukulamulela umngani wakhe obehlaselwa ngabanye abafundi wase egwazeka washona.UDlungwane uthe uyazwelana nabafundi ngokulahlekelwa nguzakwabo.“Ngiyazi abanye benu bahlalele ukubheka uthisha bamsuse phezulu bamyise phansi. Othisha baphumelele kakhulu kunani yingakho kumele nichithe isikhathi esiningi nicabanga ngemfundo,” kusho uDlungwane.Uthe amaphupho akhe ngukuthi eminyakeni emithathu abe engasekho la ekhona.“Ngiphupha ukuthi ngibe sengikwenye indawo ngihlonishwe ngemisebenzi yami njengoba ngiqhamuka KwaNxamalala emakhaya. Ngizonifisela okuhle konke ezivivinyweni zenu, nibhale kahle nizimisele. Kubalulekile ukuthi niphume esixukwini niphuphe ukuze niphumelele,” kusho uDlungwane.Uthe unethemba lokuthi abeluleka ngezengqondo bazobasiza abafundi abaphatheke kabi ngokushona kukazakwabo.Ukubhalwa kwezivivinyo kuqhubeka ngendlela kulesi sikole yize kube nalesi sigameko.Lesi sikole asiqali ukuthi sibe sematheni njengoba nanyakenye kwabulawa umfundi, ababulali basanda kugwetshwa.UDlungwane uvakashele umndeni kaChonco lapho edlulise khona amazwi endunduzo ngalesi sehlo.Kuboshwe owesilisa mayelana naleli cala okulindeleke ukuthi avele enkantolo maduze.",UDlungwane uhambele abomfundi obulewe
"Buza KuMaGumede Umbuzo:Ngingowesifazane ngihlala emqashweni. Lapho engiqashe khona kunobhuti esintshontshana naye kodwa manje sesiqala ukuthandana ngempela, uyayazi indoda yami nami ngiyayazi intombi yakhe futhi sike sihlale sonke ngamasonto siziphuzele kodwa manje sesiyahluleka ukufihla sobabili ngoba ngisho siya ocansini senginokumuzwa ethi uyangithanda.Nami sengiyamthanda kodwa inkinga sobabili sithandana nabanye abantu. Ngicela ningiluleke ngingaze ngiyeke umuntu wami ngenxa yomuzwa wesikhashana osazodlula.Ngiyazi kuyiphutha lokhu engikwenzayo kodwa nami ngihlulwe imizwa.Impendulo:Kwesinye isikhathi kuba nesizathu esigcina sixegisa isimilo kumuntu wesifazane, kade ngibheka ngithi mhlawumbe ngizobona la ochaza khona ukuthi kungani usuzizwa uthanda lo mlisa enihlala naye emqashweni.Ingabe isoka lakho alikwanelisi okanye liyakuhlukumeza? Ngibuhlungu ngento eyokwenzeka emzini womuntu lo eniqashe kuwo ngamhla kwakhona oyedwa wenu obanjwayo. Ngicela nje dadewethu uma ungakwazi uhlukane naloyo mlisa okanye uhambe uyoqasha kwenye indawo ngaphambi kokuthi nibe senkingeni.Nobabili anibahloniphi ophathina benu futhi le nto yenu inhlansi yesikhashana nje esazophela.UmbuzoNgingowesilisa nginenkinga lana dadewethu ngithandana nomzala wami omama bethu abandawonye, saqala sakudlala ngokuthi siqabulane siphuzile sagcina sesithandana ngempelaNgikhuluma nje sithandana ngendlela yokuthi uyena umemu wami nalana engihlala khona kwaziwa yena kodwa abazi abantu ukuthi singabandawonye.Ngiyamthanda naye uyangithanda kodwa nginovalo lokuthi singase sikhulelisane nokuyinto engaziyo ukuthi angeke yehle kahle emndenini yethu ikakhulukazi omama abasizalayo.Sike sazama ukuyikhuluma le nto sacabanga nokuthi sihlukane kodwa akuvumanga ngoba akuphelanga nesonto sihlukene sabuyelana futhi.Ngicela ningibonise ngiyenzenjani into enjena?Impendulo:Wena nomzala wakho nifana nokuthi nabandawonye njengoba kulamana omama benu.Idlozi elinibhekile elakomalume wenu lilodwa nengikholwa ukuthi le nto eniyenzayo izonenzela amakhulu amabhadi futhi uma le nto ingafika kubazali benu okanye emindenini yenu, angeke impela kube kuhle futhi iyodala ingxabano enkulu.Yebo, senizamile ukuhlukana nahluleka kodwa ngokwami ngibona sengathi nisangakwazi ukuhlukana ngaphambi kokuthi izinto zonakale kakhulu.Kumele nithole usizo lokululekwa ngengqondo nobabili nikhulume nomuntu ongeke anahlulele kodwa ozokwazi ukunibonisa iphutha lale nto eniyenzayo bese niyayiyeka ngaphandle kokuthi kube khona ozonda omunye.Iyekeni nje le nto ingakafiki emakhaya enu ngoba izodala ingxabano emndenini.UmbuzoNgiyintombazanyane esencane, ngifunda ibanga leshumi kodwa sekwenzeke iphutha ngakhulelwa inyanga iseyodwa ngitholile ukuthi ngikhulelwe.Angikulungele ukuba umama kwazise ngisafuna ukuphothula izifundo zami ngiye nasesikhungweni semfundo ephakeme, ngaphandle kwalokho angazi ukuthi ubani ubaba wale ngane njengoba ngithandana nabantu abathathu.Ngiyazi ngimoshile futhi abazali bami bangaphoxeka impela uma bengathola ukuthi ngikhulelwe yingakho ngicela ukubuza ukuthi ngabe ngiyona yini uma ngiyosikhipha lesi sisu singaze sivele?Okwamanje akwazi muntu ngaso ngaphandle kwami futhi angifisi kube khona owaziyo ngoba anginawo amandla okondla nokukhulisa ingane mina kwamina ngisayingane futhi ngisondliwaImpendulo:Bekumele ungabe usabuza nokubuza kodwa uvukele esibhedlela uyobachazela ukuthi uzocela ukukhipha isisu, yimbi le nto oyenzile ikakhulukazi njengoba usemncane kangaka futhi abazali bakho besabheke okuhle kuwe kodwa ngabe ngidlala ngawe uma ngingathi sigcine leso sisu ngoba nawe usewumthwalo ngokwakho uma usubuya kosikhipha.Ngicela ungisize-ke ntombi ubacele bakujove ngomjovo wokuhlela umndeni ebese uzwana nokusebenzisa ijazi lomkhwenyana ukugwema inkinga efanayo kanye nokuzibeka engcupheni yokuthola izifo ezithathelana ngokocansi usemncane kangaka.Abafana ababaleki ntombi noma usuqede isikole ususebenza bazobe bekhona futhi uzobabona kahle nawe usunezinto zakho usukwazi nokuzimela.Ngifisa lingenzeki futhi iphutha elifana nalelo futhi kumele wazi ukuthi akulungile ukuhushulana nezisu kungagcina kukulimaza kwasa wena.– Elawini likaMaGumede – Ungaphuthelwa yingosi kaMaGumede kule mpelasonto kwiSolezwe ngoMgqibelo!",Ngingumfundi okhulelwe othandana nabantu abathathu
"INKANTOLO yokudlulisa kwamacala yaseBloemfontein, izolo inqume ukuba umndeni womfundi, uMichael Komape, owashona kulandela ukukhalakathela ethoyilethi lomgodi esikoleni, unxeshezelwe ngoR1.4 million.Le mali inxephezela umndeni ngokuthuka nobuhlungu owabuzwa ngokushonelwa kwawo.Lesi sinqumo senkantolo silandela ukudluliswa kwecala umndeni kaMichael, icala laliseNkantolo eNkulu ePolokwane ngo-2018.UMichael (5), owayefunda uGrade R, walimala kanzima ngesikhathi ithoyilethi lomgodi liwa, wabe esewela phakathi kulo ngoJanuwari 20, 2014.Inkantolo yakuchitha ukunxeshezelwa kwalo mndeni.Isinxephezelo sokuqala; babefuna ukunxeshezelwa ngokuthuka. Isinxephezelo sesibili; babefuna ukunxeshezelwa ngobuhlungu bokushonelwa umndeni owabhekana nabo.Inkantolo iyalele ukuthi uMnyango wezeMfundo oyisiSekelo ukuba uqinisekise ukuba uhlinzeka izikole zasemakhaya ngamathoyilethi.Inkantolo iyalele umnyango kazwelonke noNgqongqoshe waseLimpopo woMnyango wezeMfundo ukuba bekhokhele abazali balo mfundi, ngamunye uR350 000, noR200 000 ezinganeni zakubo uMokibelo Lydia Komape noLucas Komape.Inkantolo iyalele ukuba izingane zakubo kamufi ezincane ezintathu zikhokhelwe uR100 000, umuntu ngamunye.Inkantolo iphinde yayalela uNgqongqoshe wezeMfundo eyisiSekelo kuleli noNgqongqoshe wezeMfundo eLimpopo ukuba bakhokhele uR6 000 umuntu ngamunye ngezindleko zokulashwa.",Bazonikwa uR1.4m ngowafa kwelomgodi
"Sekukaningi ngithola imibuzo izungeza ekutheni abesifazane abatshelwa ukuthi bayabanda ocansini; bebuza ukuthi ikhona yini into enjalo, uma ikhona kungabe yini imbangela? Le mibuzo iyaqhubeka ithi uma kungekho into ewukubanda ocansini, yini eyenza abesilisa okanye abesifazane baze baphimise la magama ahlabayo?Ekuhlahleleni le mibuzo, ngiyafisa siphinde sibuke indima yabefundisi. Ngikhuluma ngabagcotshwa ekufundiseni ngocansi ikakhulukazi labo abangena emshadweni. Lokhu kubalulekile ngenxa yomthamo omkhulu wolwazi olunezimbomo eziningi, esizithola njengoba abantu bakithi bekhala ngapha nangapha ngento eyodwa: ewucansi.Asibuyele kule mibuzo yokubanda kwezitho zangasese, sikwenza lokho sigibele kwabesifazane ikakhulukazi ngenxa yokuthi le mikhonto yemibuzo ijwayele ukubhekiswa kubona. Ngicela sibuke izitho zokuya ocansini kumuntu wesilisa nowesifazane. Lapha ngikhuluma ngenduku kwabesilisa nanomgudu lona owejwayekile kowesifazane wokuya ocansini uphinde ube ngumhubhe wokukhipha umntwana uma owesifazane ebeletha. Ngicacisa kanjena ngoba phela ayiyodwa indawo engasetshenziswa uma kuyiwa ocansini. Sehluka ngokuzihlungela ukuthi mina ngithanda lena kunalena, uma kunjena ngisebenzisa lena. Induku yowesilisa yakhelwe yaba ngaphandle komzimba uma uyithekelisa neyesifazane. Esinye sezizathu zokuthi ibe ngaphandle ukuthi imvelo imelwe ukugcina imbewu yesilisa isendaweni engashisi kakhulu ukuze okuqukethwe ezindunjini okuyile mbewu kungalinyazwa ukushisa nokushintshashintsha kwamazinga emzimbeni. Lokhu cishe kuyinto efanayo uma ubheka ezilwaneni ezifana nezinkomo, amahhashi, izimbongolo, nezinye. Izindumbu nenduku uyaye ukuthole kungaphandle komzimba. Akusiwona umbukiso lona. Njengoba sesishilo lokhu kwenzelwa ukugcina la mathuluzi abaluleke kangaka epholile, nakuqukethe kungahlukunyezwa amazinga aphezulu okushisa kwangaphakathi emzimbeni. Ngakwelinye isayidi amathuluzi esifazane ayingxenye yomzimba, ayingxenye yokugeleza kwegazi nokufuthelana kwalo. Lokhu kucacisa bha ukuthi esimeni lapho zonke izinto zisemazingeni angaphazamisekile, ubulili besifazane buyashisa kunobulili besilisa. Okusho ukuthi amathuluzi ethu thina madoda uma sikulezi zimo esikhuluma ngazo, ayabanda uma uwangcwekisa nawesifazane.Ake siye esimeni lapho sesivukelwe, nakhokhe kowesilisa induku isifuna obekula, isiphungwa ngezithebe. Sekwenzekeni manje? Igazi selehlile laya emazansi endukwini, ubulili besilisa nenduku sekuvokomele igazi elishisayo bese nenduku isiyashisa manje. Omunye uNjingalwazi owayesifundisa wayethanda ukuthi, lokhu kwehla kwegazi lisuka emzimbeni liya ebulilini besilisa, bushodisa igazi ebuchosheni; lokhu bese kwenza kwabesilisa kwehle okanye kuphunduleke ukucabanga uma induku isimile, isiphungwa ngezithebe.Abaziyo bazoba nombono wezinto ezenziwa ngabesilisa uma isimo sesinjena. Lokhu kuyashesha kumuntu wesilisa akufani nakowesifazane. Kowesifazane lo mgudu wokuvukelwa uthatha isikhashana, empeleni isikhathi esiningi kumele umjikeleze ngothando, ngisho amazwi amtoti, amehlo, ukwenza nje kwakho; uthi nje usufika ekusondezeni ucikicane wakho kuye; usungathi uma kuthiwa kukhona isidumo esikuthathayo esikusa kwenye indawo angavele akhale mi izinyembezi ngenxa yokufudumalelana kwegazi osekuseqophelweni eliphezulu. Ngalesi sikhathi igazi seligijime layothi mikithi esithweni sowesifazane, umgudu wakhe usunemfudumalo evele uyibambabambe induku, kowesilisa ezwe esezulwini elincane, kuqhakaza izinkanyezi azithole esehhuma engazazi uthini. Khumbula-ke ukuthi kwasekuqaleni kungakenziwa lutho, umgudu wowesifazane ubuvele uzishisela. Ukuhlangana komgudu wesifazane nenduku yesilisa, nakho konke okusondelene nawo; lokhu kuphehla ukushisa okuyisipesheli. Asikuhlonizi lapha ukuthi kulesi sigaba umuntu wesifazane ushisa bhe kunomlingani wakhe wesilisa.Kulesi sigatshana esingenhla sikhuluma ngenduku evukelwe yaze yashisa ngenxa yezimvula zegazi ezithelekile. Le nduku ingena kowesifazane naye okuthe ngokwehla kwegazi wavukelwa, wagcine eseshisa bhe kunakuqala. Ake sithi ke lona wesifazane akavukelwe, okusho ukuthi alikho igazi elithelekile ukuze umgudu nomakhelwane kufafaze imvula yemfudumalo. Kanti lona owesilisa ngenxa yokushesha kwawakhe amathuluzi, igazi selitheleke lageleza, induku isime mpo; imfudumalo isibuzwa kuyo. Uma induku eshisayo, isingena emgudwini opholile ongavukelwe; kuzokwenzekani? Njengoba kulindelekile, uzozwa ukuphola lona wesilisa; kuze kusuke ukushisa kulona wesilisa kuguduze kuye kulona wesifazane. Umphumela walapho yini, owesilisa uzothi owesifazane uyabanda. Yini ezwe ebanda? Inkinga nguyena owesilisa ongene owesimame engakakulungeli, igazi elishisisayo lingakafiki. Ngenxa yokuthi ungene izinga kuye lenyukile ngenxa yokujaha wangabe esaqinisekisa ukuthi nakumlingani usevukelwe ngokwanele. Azokuzwa lapho vese umgudu opholile uma uqhathanisa nenduku yakhe. Ngigcizelela * ‘ngokwanele’ ngoba izikhathi eziningi abesilisa bayajaha kakhulu ukungena ngenduku abesifazane ngenxa:Yolwazi oluphundulekile ngocansi, umuntu acabange ukuthi uyazi abesilisa abahlale besaba ukuthi induku ingaze iwe engakangeni.Amanzi amponjwana Utshwala behlisa izinga lokushisa ngamazinga amabili (2 degrees Centigrade) emzimbeni. Inani elikhulu leli uma ukhuluma ngokwehla kokushisa emzimbeni womuntu. Uma uphuze utshwala, kufanele wazi amazinga akho nasemathuluzini aphansi.Owesilisa onede angezwa ubumanzana obuncane emgudwini wesifazane, hhayi usesho phakathi; dlubhe!Ukujwayelana ocansini, nokuya ocansini endaweni efanayo nangendlela efanayoOwesifazane osabayo, engaphumeli obala asho ukuthi akakabibikho esimeni, makulindwe aze abe kahle.Ake sibuke ezinye izimo ezingenza ukuthi umgudu wowesifazane uphole okanye uthathe kude ukunyuka uye ezingeni eliphezulu lokushisa:Umgudu osuhlanzeke ngale ndlela kwaze kwehla isibalo samagciwane ayindalo okumele ahlale ekhona. Amagciwane asesithweni sowesifazane anomsebenzi wawo. Ngaphandle kwalokho ayazitshuzela, ayachamsela, ayadla, anemikhiqizo ethile. Ukuba khona kwawo kuyalinyusa izinga lokushisa ngenxa yemikhiqizo yawo. Uma lo mgudu usuhlanzwe ngale ndlela yokuthi inani lala magciwane lehlile, kusho ukuthi nezinga lokushisa kwawo umgudu liyothi kancane ukwehla. Kumele siqaphele imikhiqizo esiyisebenzisayo uma sihlanza imigudu yesifazane. Kukhona nabesilsa abathandayo ukuya ocansini nomuntu okuzolokhu kuthi “thaphu” iphunga lomgudu wakhe. Iphunga elingekho mandla kodwa eliletha lawa makha azoba ngumehlukwana.Umgudu osunezicubu esezithambile uthatha kude ukusebenzelana ukuze kugeleze igazi elizovokomalisa lishisise. Okusho ukuthi qinisa izicubu zomgudu ukuze kungehli ukushisa. Sikhulumile kule ngosi ngendlela yokuhlola ukusebenza kwezicubu.Ukuvula imilenze kakhulu uma kuyiwa ocansini kungenisa umoya omningi emgudwini wowesimame, bese ungathi uyaphola umgudu lona kwehle ukushisa; kwesinye isikhathi lomoya osungenile wenza kube nomsindo ozwakala kabi, osuka ebulilini besifazane. Ngiyethemba nanamhlanje siyabona ukuthi ‘gengelezi’ imilenze, kunokuphaphalaza okuningi uma kuyiwa ocansini.Ubudala ngeminyaka, kusho ukuhamba kancane kwezinto eziningi kuhlanganisa nokuncipha ngokwesakhiwo (atrophy) kwezingxenyana eziningi.Lokhu kungaholela ekutheni owesifazane athathe isikhathi eside ukuvukelwa. Lokhu kungasho ukuthi umlingani wakhe kumele akuqonde lokhu, ukuze akwazi ukumnikeza isikhathi esanele ukuze umzimba wakhe utotobe kahle kuze kufike endaweni efanele. Uma lokhu kungenzeki, uyothi umlingani wakho ungena kuwe, akuthole usapholile; bese egcine ethi uyabanda.Isimo okanye ingcindezi emqondweni ingakudodobalisa ukugeleza kwegazi emzimbeni bese kuhamba kancane ukufika kwegazi emgudwini wesifazane. Okusho ukuthi ngaphambi wena wesilisa uthi umlingani wakho uyabanda, zibuze ukuthi ayikho na into esemqondweni alwa nayo engenza ukuthi ukugeleza kwegazi kwehle? Mhlawumbe uyothola ukuthi nguwe ngqo oyimbangela yalokhu kufadalala kwegazi.Uma sihlanganisa lokhu okungenhla, kuyacaca ukuthi ukukhala ngokubanda kowesifazane kunokwenza kakhulu ngokungaqondi kahle kowesilisa ngocansi, nangendlela umzimba osebenza ngayo. Ezinye izizathu zokwehla kwezinga lokushisa emgudwini wesifazame, yizimo nezinto ezingashintsheka.Esigabeni sesibili ngifisa sibuke ukungafundiseki ngocansi okudalwa yizimo eziningi. Kulezi kukhona nokungafundiswa ngalo ngabefundisi uma kulungiselelwa umshado. Abefundisi babalulekile kakhulu kule ndima ngoba yibona abawezela abashadayo ngaphesheya ezweni lendoda nenkosikazi. Kuleli banga engikulo lempilo, sengihlangane nabefundisi abaningi, ngaxoxa nabantu abanhlobonhlobo. Ngiphinde ngahambela nezimfundiso eziningi ezikhuluma ngomshado. Abazoshada uma sekufikwa kwezocansi kukhiwa phezulu kakhulu, kwesinye isikhathi kuthiwe thengani izincwadi nizifundele okanye nithenge iziqephu zocansi nibukele. Lokhu kukude kakhulu kunalokhu okudingekayo. Abantu bazoshada bagcina sebelinde loya mndondoshiya wenduku oseziqeshini zocansi, induku efakwa ngapha ikhishwe ifakwe ngapha. Uma bethi bayenza laba asebeshadile akusenzeki. Imiphumela yalapho ukungezwani okumsusa wakho wucansi kugcine sekuxhantele okuningi bese kuyahlukwanwa ekugcineni. Abazoshada badinga ukufundiswa ukuthi kuyiwa kanjani ocansini? Baphathi bamabandla, abashadayo bayazi ucansi lukhona, bayazi kufanele kuyiwe kulo, abangakwazi ukuthi kanjani? Yikho usuthola abantu bevula imilenze gengelezi. Bese eyakhala omunye athi: Mkami ubulili bakho buyabanda, abungenelisi”. Amagama abuhlungu kakhulu lawa ongawasho kumuntu othandana naye, angiphathi koshade naye. Uma ususho njalo usumqedile, bayothi beza kuwe mfundisi kuyobe sekuyizaba nje. Abashadile, ibandla, isizwe; uwonke wonke osezingeni elifanele; makafundiswe ukuthi kuyiwa kanjani ocansini. Izinto ezithile zenziwelani? Abagcotshwa mabenze izinhlelo eziqondile ngalokhu ngoba uma ushadise abantu ungaqinisekisanga ubunzulu bokufunda kwabo ngocansi. Kumele wazi usutshale, wavundisa, wanisela imbewu yenhlukanhlukano. Ukuthi ubani unengane akusho ukuthi bayazi ngocansi. Abantu mabafundiswe, thina esifundiswayo sithobele imfundiso.UDokotela uBongani Nxumalo utholakala:078 499 0355076 620 4598060 917 0943[email protected]Instagram: eyangakithi medical centreMpilonhle Mpilonde!!",Ukujiya kocansi nenselelo kubefundisi
"UZONQUNYWA ebandleni umfundisi wenkampani kamasingcwabisane wasoLundi oboshelwe icala lokutholwa nebhokisi elintshontshiwe.UMnuz Nkosinathi  “Nathi” Mbatha (50) webandla i- Corinthians Christian Church in Zion, elaziwa kakhulu ngamaJerusalema, Isolezwe lithole ukuthi uvele eNkantolo yaseMahlabathini ngoMsombuluko, lahlehliselwa uMeyi 24 ukuze ezofaka isicelo sebheyili. Ugcinwe esitokisini. Okhulumela abashushisi i-NPA KwaZulu-Natal, uNkk Natasha Kara, uthe: “UMbatha uvelile eNkantolo yaseMahlabathini ngoMsombuluko. Icala lihlehliselwe uMeyi 24 ngemininingwane yebheyili. Umsolwa ubhekene necala lokugqekeza ngenhloso yokweba nelokuntshontsha,” Lo mfundisi kunezinsolo zokuthi waya komunye umasingcwabisane eCelani eyofuna ukuthenga ibhokisi.Kuthintwa umbhishobhi wakhe, uMnuz Mthandeni Dlamuka, ebuzwa ngalesi sigameko uvumile ukuthi wumfundisi wakhe oboshiwe futhi kumele kulandelwe imithetho yebandla lokuba anqunywe.“Nina senizizwa ngobani izindaba zokuthi umfundisi wami lona. Impela uyena, sitholile ukuthi uboshiwe ngecala lebhokisi. Bengingakamboni ngoba kuthiwa ubesenkantolo ngoMsombuluko. Omunye umkhokheli odlulile enkantolo kodwa angiyazi imininingwane yecala.  Sizobe sesilandela umthetho webandla ukuba anqunywe. Umthetho webandla uthi umuntu obhekene necala enkantolo uyanqunywa kuze kube liyaphela icala noma lifike ekugcineni. Amanye amabandla angathini nje sinomfundisi ohamba icala,” kusho uDlamuka.Uthe akazange alubhade enkantolo njengoba le nto eyenzekile ibafake ehlazweni njengebandla.Isolezwe lithole ukuthi amanye amalungu ebandla ayile enkantolo ukuyoseka umfundisi wabo.Elinye ilungu lebandla elicele ukungadalulwa lithe impela bakulindele ukuba amiswe umsolwa.“Ebandleni uma unecala nje imijiva yakho iyalengiswa ensikeni ungayigqoki nezinto zebandla ungazenzi kuze kube liyaphela icala lakho. Inqubo yebandla esiyaziyo leyo. Yize phela sisazolindela ukuba umfundisi amiswe phambi kwebandla anqunywe sizwa sonke,” kusho owebandla.Umsolwa uboshwa nje kuvele ukuthi waqala wayofuna ukulithenga ibhokisi kumasigcwabisane iCelani’s Funeral oLundi.Ngakusasa kwatholaka sekugqekeziwe kwathatha leli bhokisi.Amaphoyisa alandela umkhondo alithola emahhovisi omasigcwabisane ekusebenza kuwo umsolwa wabe eseboshwa.",Uzomiswa ebandleni umfundisi osolwa ngokweba ibhokisi
"USAZIWAYO wakuleli, uNomzamo Mbatha, usememezele ukuthi nakulo nyaka uzonikela ngemifundaze yenani likaR1 million kubafundi abasezikhungweni ezahlukene zemfundo ephakeme.Le mali uzoyikhipha ngaphansi kwenhlangano yakhe iLighthouse Foundation nenkampani iHollywoodbets.Le ntokazi yaKwaMashu, eThekwini, ingomunye usaziwayo wakuleli olula isandla emiphakathini ehlukene, hhayi kuleli nje kodwa nakwamanye amazwe ase-Afrika njengoba iyinxusa lakwa-United Nations High Commissioner for Refugees.KwiTwitter uNomzamo uveze ukuthi nakulo nyaka bazonikeza abafundi abafanelekile, nabasazimukela izicelo zabo namanje njengoba bezoze bavale ngoJanuwari 11.Uveze ukuthi ngokuhlanganyela neHollywoodbets nakulo nyaka bakhethe ukuyikhipha le mifundaze. Ngonyaka odlule abakhipha ekaR500 000, kubafundi abangu-70.“Kulo nyaka sikhethe ukwandisa imali esiyifaka kule mifundaze ukuze sifake isandla entsheni yakuleli efuna ukungena ezikhungweni zemfundo ephakeme. Ngeke sinike abasayongena kuphela kodwa nasebengaphakathi abanenkinga yemali nabangaqedile ukukhokhela izifundo abazenzayo bangafaka izicelo zabo kulo mfundaze,” kusho uNomzamo.Uthe lesi isipho sakhe sikaKhisimusi asinika intsha ezoba nenhlanhla yokukhethwa.’’Abafuna ukubhalisela le mifundaze bangathola i-link lapho bezolandela khona yonke imiyalelo yokufaka isicelo, kuzona zonke izinkundla zokuxhumana. Ngibafisela inhlanhla bonke abazofaka izicelo zabo,“ kuphetha uNomzamo.Ngonyaka odlule abafundi ababeqhamuka ezikhungweni ezahlukene babonga igalelo likaNomzamo emcimbini owawuseZimbali.Le ntokazi yaveza ukuthi le mifundaze inesifiso sokuthi ihambe yonke iKwaZulu-Natal ifike kubantu basemakhaya abangakwazi ukuthola kalula izinto ezisebenza nge-internet nabakuthola kunzima ukufaka izicelo zemifundaze efana nalena.",UNomzamo nemifundaze yezitshudeni zasemanyuvesi
"KUBATSHAZWA isihluku sesoka okuthiwa libhokode ngommese intombi phambi kwamalungu omndeni wayo ngoba lingafuni ukwamukela ukwaliwa, eMvelabusha, eManguzi.UNksz Nomfundo Mlungwana (22) ugwazwe amanxeba amaningi emzimbeni ngoLwesibili.Kuthiwa umsolwa ufike kubo kamufi bahilizisana wabe esemgwaza kaningi, ngisho noma amalungu omndeni esengenelela kuthiwa uqhubekile nokugwaza umufi maqede wabaleka.Umsolwa ugcine eboshiwe izolo.Kuthiwa umufi nomsolwa bese bethandane isikhathi eside kodwa muva nje bese behlala ngokuxabana.Kuthiwa umufi wale isoka wacela ukuqhubeka nempilo kodwa kuthiwa alizange likwamukele lokho njengoba lifike kubo selihlome ngommese.Umthombo weSolezwe osondelene nodaba, ocele ukungadalulwa, utshele leli phephandaba ukuthi umsolwa ubengafuni kwakuyizwa eyokuthi intombi ithi ucu kalusahlangani.“Okwenzekile ukuthi umufi wale isoka ngoba bengazwananga, isoka lifike kubo likhala ngokuthi ngeke likwazi ukuhlukana nalo wesifazane. Ingxabano iqale lapho, wabe esemgwaza,” kuchaza umthombo.Unina omdala kamufi, uNkk Busisiwe Ndlazi, uthe namanje kusenzima ukukhuluma ngabakubonile kubulawa indodakazi ngesihluku.“Bengikwenye indlu, unina wentombazane esemasimini ngesikhathi sizwa ukukhala. Siphuthumile safica emgwaza, ephethe ummese ngesandla. Umgwaze inqwaba yamanxeba. Sihlukumezekile kakhulu ngesihluku esisibonile,” kusho uNkk Ndlazi.Uthe umufi ubengasebenzi futhi engafundi ehlala ekhaya.UNkk Ndlazi uthe yena siqu ubengalazi isoka lendodakazi kodwa akhona amanye amalungu omndeni abelazi ngoba bese kunesikhathi bethandana.“Akukho abesekukhiphile ukuze abe ngumkhwenyane lapha ekhaya, bebethandana nje,” kusho uNkk Ndlazi.Okhulumela amaphoyisa KwaZulu-Natal, uColonel Thembeka Mbele, uthe amaphoyisa aseManguzi aphenya icala lokubulala.“Owesilisa oneminyaka engu-36 uboshelwe icala lokubulala owesifazane oneminyaka engu-22 eManguzi. Umsolwa uzovela kusasa (namhlanje) enkantolo,” kusho uCol Mbele.",Isoka ebelaliwa libhokode intombi phambi komndeni
"SIZWE BLOSEEbika eseSun CityUKUTHATHA ikhefu leminyaka isebenze ngokuhlukana kubonakala kuyisebenzela iMafikizolo njengoba ibuthe izindondo eziyisikhombisa kumaSouth African Music Awards (Sama), eSun City, eNorth West, izolo ebusuku.Leli qembu elihlanganiswe wuNhlanhla Nciza noTheo Kgosinkwe lithathe ikhefu leminyaka eyisithupha njengoba lagcina ukukhipha ngo-2006 i-albhamu ethi Six Mabone.Izolo linqobe nge-albhamu yanyakenye iReunited indondo ye-Album of the Year, Duo/Group of the Year, Best Pop Album, Best Collaboration (Happiness), Best Selling Ring-back Tone (Khona), Best Selling full-track Download (Khona) neBest Selling Total Download (Khona).IMafikizolo icishe yalingana noZahara owanqoba izindondo eziyisishiyagalombili kumaSama ngo-2012.Inqoba lezi zindondo nje isanda kuthola ezintathu kumaMetro FM Music Awards eThekwini muva nje.Leli qembu lisethubeni lokuqhubeka nokuwola izindondo kwazise liqokwe kane kumaMTV Africa Music Awards azoba seThekwini ngoJuni 7.Abaculi abangatholanga lutho kumaMetro FM Music Awards basulwe izinyembezi kumaSama njengoba bethole izindondo.Umculi wasePort Shepstone, uNaima Kay, owayengomunye wabaqokwe kakhulu kumaMetro FM Awards kodwa wangawina uthole indondo yeNewcomer of the Year nge-albhamu yakhe ethi Umsebenzi.U-iFani oshisa izikhotha ngengoma ethi Izingoma Ezimnandi unqobe indondo yeBest Rap Album kwathi iMi Casa yathola eyeBest Dance Album.Inkakha yomculo kamaskandi uPhuzekhemisi neqembu lombhaqanga elidume umhlaba wonke iLadysmith Black Mambazo bahlonishwe ngendondo yeLifetime Achievement Award.AMambazo abuye athola eye-International Achievement Award.Sebebonke abawinile:Female Artist of the Year - Zahara (Phendula)Male Artist of the Year - Kabomo Memory RemainsBest Rock Album - Van Coke Kartel Bloed, Sweet & TraneBeste Pop Album (Afrikaans) - Karlien van Jaarsveld UitklophouBest Adult Contemporary Album - Shaun Jacobs Love CanBeste Kontemporêre Musiek Album - Elvis Blue AfrikaansBest African Adult Album - Zonke Give And Take LiveBest Kwaito Album - Big Nuz Made In AfricaBest Dance Album - Mi Casa Su CasaBest Traditional Faith Music Album - Rebecca Bayos'KhombaBest Selling Album - Zahara PhendulaBest Maskandi Album - Thokozani Langa InyakanyakaBest Jazz Album - Shane Cooper OscillationsBest Contemporary Faith Music Album - Nqubeko Mbatha Sentiments Of A WorshiperBest Traditional Album - Dr. Thomas Chauke Na Shinyori Sisters Shimatsatsa No 32Best Alternative Album - Nakhane Touré Brave ConfusionBest R&B/Soul/Reggae Album - The Soil Reflections Live In JoburgBest Classical and/or Instrumental Album - Guy Buttery Live In KwaZuluBest Live DVD - Zonke Give And Take LiveBest Music Video of the Year - Kyle Lewis Sleepwalker The Parlotones, Khuli Chana & Jon SavageBest Producer of the Year - Darryl Torr Yes/No/Grey Gangs of BalletBest Engineer of the Year - Peter Auret Pimp My Piano Charl du PlessisRemix of the Year - Oskido Tsa Ma NdebeleBest Selling DVD - Joyous Celebration Grateful Vol.17Highest Airplay of the Year 2013 - DJ Kent ft. The Arrows Spin My World Around",Ibukisile kumaSama izolo iMafikizolo
"BEVILE ku-18 million abantu bakuleli abazothola imali yesibonelelo sesikhashana sikahulumeni esizobasiza kulesi sikhathi sokuhlasela kweCovid-19.Lokhu kushiwo nguNgqongqoshe wezeziMali kuzwelonke uMnuz Tito Mboweni ngoLwesithathu, ngesikhathi ethula isabelomali esiyisipesheli.UMboweni uthe bangu-1.5 million asebethole isibonelelo esisha, wagcizelela ukuthi senzelwe abantu obangaholi mali, kwenye indawo.“Ukuxhasa abathembele kulesi sibonelelo, uMnyango wezokuThuthukiswa koMphakathi wabelwe imali enguR25.5 billion eyengeziwe emalini enguR41 billion eyabelwe lo mnyango ukubhekana nesimo,” kusho uMboweni.Ivikela isinqumo sokwehliswa kwemali okuthiwa yasuswa kuR50 billion yaya kuR41 billion ebhekele uhlelo lwezibonelelo, iNhloko yoMnyango ehhovisini loMgcinimafa uMnuz Dondo Mogajane, ithe ihhovisi belibheka izinsiza ezisetshenziswayo kubhekwa nemali okumele ichithwe ngazo.UMengameli Cyril Ramaphosa wamemezela ukuthi inguR500 billion ebekelwe ukubhekelela abakhahlanyezwe yigciwane. Waphinde wadalula ukuthi abantu abangasebenzi futhi abangahlomuli esikhwameni esibhekelele abangasebenzi, bazothola isibonelelo sikaR350 ngenyanga, kuze kuphele izinyanga eziyisithupha.Leli hhovisi lithi uMnyango wezokuThuthukiswa koMphakathi ubusagxile ekuhleleni imihlangano lizama ukuthola indlela engasetshenziswa ukuze imali ifinyelele kubantu, lathi yikho okwenze abanye abafake izicelo, bangayitholi ngokushesha.“Uhulumeni uhlose ukusebenzisa imali ngendlela elungile, ” kusho leli hhovisi.",Bevile ku-18 million abazohola isibonelelo sikaR350
"ABAHLELI bamaCrown Gospel Music Awards baqinisekise usuku okuzosingathwa ngalo imiklomelo yalo nyaka.Emasontweni amabili edlule leli phephandaba libike ukuthi abahleli bathi izoba khona kodwa imininingwane ephelele ibingakakabikhona.Inkampani ewahlelayo iWorld Gospel Powerhouse, ithe amaCrown alo nyaka azoba ngoNovemba 29.“Sesifile yizingcingo nemibuzo yabantu abasendimeni yomculo,” kusho umsunguli wemiklomelo uZanele LaMbokazi Nkambule.“Abaculi bebefuna amafomu okungenela kusukela ngoJulayi. Kuyasijabulisa ukuthi ekugcineni sesingaqinisekisa ukuthi amaCrown azoba sekupheleni kukaNovemba futhi sizogcina yonke imithetho yezokuphepha ethinta iCovid-19.”Uthe bazinikeze isikhathi kuze kube uSepthemba 15 ukubona ukuthi umcimbi uzoba online ngokuphelele noma okunye kuzokwenzelwa lapho uba khona.“Kuzoncika emiyalelweni kahulumeni. Sihlelela zonke izimo futhi sizowenza isimemezelo esiqondile ngoSepthemba 15,” kusho imenenja yamaCrown, uZama Mkhize.UZanele uthe abantu abaningi baphethwe wukhwantalala ngenxa yeCovid-19 abanye sebelahle ithemba.Uthe abanye abakwazi ngisho ukuya ezinkonzweni, okushiya isikhala empilweni yabo esizogcwaliswa ngamaCrown.“Indikimba yalo nyaka ithi Hope and Revival. Siletha imvuselelo enkulu ngoNovemba 29. Abaculi bowokholo bazoyisa abantu enkonzweni futhi sithi uJehova usekhona,” kusho uZanele.Uthe ukungenela kuzovulwa ngo-Agasti 15 kuze kube uSepthemba 30 futhi abafuna ukungenela bangathola amafomu ngokuthumela i-email [email protected]",Selumenyezelwe usuku lwamaCrown
"UMENGAMELI Cyril Ramaphosa ubuyise ithemba izolo ememezela izinhlelo zokufukula umnotho wezwe, ukwakhiwa kwamathuba emisebenzi nokwelulwa kwesikhathi sokuholelwa kwabangasebenzi isibonelelo.URamaphosa ekhuluma ePhalamende izolo ntambama, uthe isibonelelo sabangasebenzi sikaR350 sizolulwa ngezinyanga ezintathu.Lesi sibonelelo sasihlelelwe ukuthi sehlise ingcindezi kwabangasebenzi ngesikhathi seCovid-19 kanti bekumele siholwe okokugcina kule nyanga.Sesizoholwa kuze kube wuJanuwari wonyaka ozayo.“Abantu bebenginxenxa bephakamisa izinto eziningi ngalesi sibonelelo yingakho sinqume ukuthi selule isikhathi sokuholwa kwaso ngezinyanga ezintathu. Kubalulekile ukuthi seseke abantu abahluphekayo.”Akazange asho lutho mayelana nokuthi siholwe unomphela lesi sibonelelo njengoba kunesiphakamiso esisho njalo noma kunyuswe imali yaso.URamaphosa uthe umnotho wakuleli ukhahlamezeke kakhulu ngesikhathi kuhlasele iCorona okuholele ekutheni abantu abangu-2 million balahlekelwe yimisebenzi, umnotho wehla ngo-16.4% ngekota yesibili uma uqhathaniswa nangesikhathi esifanayo nyakenye.Uthe lokhu kwenziwe wukuthi uhulumeni wamisa ukwenziwa kwezinto eziningi ezihambisana nokuthi leli lizwe belibekwe esigabeni senhlekelele.“Ukumiswa kokwenziwa kwezinto eziningi kuleli kusize ekutheni leli gciwane lingasabalali kakhulu. NgoJulayi izinkomba zazithe lizosabalala kakhulu ngawo. Njengamanje seyixegisiwe imithetho kodwa isimo asikakabuyeli esimeni nalo leli gciwane alikapheli, lisekhona. Ukukhushulwa kwezibonelelo nesibonelelo sabangasebenzi kuholele ekutheni abantu abangu-5 million bangabulawa yindlala,” kusho yena.Ngokohlelo lomnyango wezemisebenzi obelwenzelwe ukuthi lunciphise ukucindezeleka kubasebenzi abebengasebenzi ngendlela eyejwayelekile, uthe bangu-4 million abahlomule kulo bakhokhelwa uR49 million obuphuma kwi-UIF.Uthe zingu-960 000 izinkampani ezihlomule ngaphansi kohlelo kanti zibuye zahlomula nakwezinye izihlelo ezinjengokwehliswa kwentela.Uthe uhulumeni ngokubambisana nezinhlaka zezomnotho baqhamuke namasu okuvuselela umnotho ukuze kuvuleleke amathuba omsebenzi angu- 800 000.Kula masu uthe kukhona awokuhlela kabusha izinhlelo zikagesi, ukwakhiwa kwezinhlelo zengqalasizinda okuzoqhubeka iminyaka emine. Kulezo zinhlelo kuzoqashwa abantu abaningi abangasebenzi.“Ngasekupheleni kukaJuni bese sinezinhlelo ezingu-276 eseziqaliwe, kuzo okutshalwe uR2.3 trillion. Ngaphezu kwalokho kunezinye izihlelo ezingu-50 eziqalwe ngoJulayi nezingu-12 esezishicilelwe emqulwini kahulumeni ukuze ziqalwe ezifundazweni ezahlukene. Lezi zinhlelo ziyasheshiswa ukuze kuvuleke amathuba omsebenzi.”Olunye uhlelo olukhona lokuvuselela umnotho, uthe ngolokuthuthukisa imikhiqizo yakuleli ebese ifadabele kuphinde kuthuthukiswe nezimboni nokukhucululwa kwenkohlakalo.Ngokohlelo olwenziwe wumgcinimafa, lezi zinhlelo zizoholela ekutheni umnotho ukhule ngo-3% eminyakeni engu-10. Ezinye zezinhlelo ezizoqasha abantu seziqalile, uthe ngezokwakhiwa kwezindlu okubalwa ukwakhiwa kwezindlu eMatlosana N2 eseNorth West, iLufhereng eseGauteng, iGreater Cornubia eKwaZulu-Natal neVista Park eseFree State. Kuzo uthe kutshalwe uR44 billion.Ubalule nokuthi kuzoba namathuba omsebenzi angu-300 000 entsheni ezosebenza isize othisha ezikoleni ukuze bagxile ekufundiseni.“Kuzokwakhiwa imisebenzi engaphezu kuka-60 000 ekwakhiweni kwengqalasizinda zomasipala. Kwezempilo sizokwengeza abasebenza emphakathini nabasizi babahlengikazi abangu-6000 ezweni lonke njengoba kuzoqala iNational Health Insurance. Sisiza abalimi abasafufusa abangu-75 000 kanjalo nabafundisa odado abangu-100 000.”Okunye uRamaphosa athe kumele kusheshiswe ngukugunyaza kwabakhiqizi abazimele bagesi kuphinde kube nohlelo lokuthi kukhiqizwe ugesi othe xaxa athe kuzokwenzeka ngo-2022. Amaqembu aphikisayo asamukele isinqumo sokwelula isibonelelo sabangasebenzi.",Siluliwe isibonelelo sabangasebenzi
"INSIZWA esizakhele igama kuleli ngokuba usomabhizinisi onegama, abaningi abambiza ngephanta, uSbusiso “DJ Sbu” Leope (39), isiveze ukuthi isifuna umuntu ezoshada naye.USbu ukusho lokhu ohlelweni oluyinkulumo ngxoxo, iReal Talk, olwethulwa u-Azania Mosaka, ngoLwesibili ntambama.USbu uthe, njengoba ngonyaka ozayo ehlanganisa iminyaka engu-40, kukhona izinto ezimbalwa asefuna ukuzilungisa.“Nginomama engimthanda ngayo yonke inhliziyo yami nawo wonke umndeni wami, bese kuba indodakazi yami engiyithandayo. Kodwa isikhathi sokuthi ngithole unkosikazi sesifikile futhi uma ngimbona ukuthi ngowami nakanjani ngizomshada,” kusho uSbu.Uthe, okwamanje akanaye umuntu athandana naye yingakho ephumela obala.“Ngifuna umuntu othanda uNkulunkulu, lokho kubalulekile kimina. Ngiwumuntu othanda ukuhlala ejabule njengoba ngisho abantu engake ngaba sebudlelwaneni bezothando nabo ngisho umama wendodakazi yami sinobudlelwane obuhle kakhulu.”",U-DJ Sbu usekulungele ukushadelwa
"STHEMBISO NGOBESEUMQEQESHI weqembu lesizwe iBafana Bafana, uMolefi Ntseki, weluleka abadlali bakuleli abagijima emaqenjini aphesheya kwezilwandle ngendlela okumele baziphathe ngayo uma sebengaphandle kwenkundla.Emasontweni ambalwa edlule uBongani “Ben 10” Zungu oyinjini yesisu kwiBafana aphinde agijime nakwiGlasgow Rangers FC esanda kuba ngompetha beScottish Premiership yaseScotland, uphenduke undabuzekwayo yena nozakwabo abane uBrian Kinnear, uCalvin Bassey, uDapo Mebude noNathan Patterson, ngokuphula imigomo ebekiwe yeCovid-19 eScotland, kutholwa ukuthi babezijuxuza kwenye yamaphathi kwaze kwaba yizintatha.Isenzo sabo sabafaka kolukhulu ubishi, bajeziswa ngokumiswa izinsuku eziyishumi bengazihlanganisi neqembu. Kwaze kwalandela ngokuthi uSteven Gerrard aphawule kwabezindaba ngekusasa likaZungu eqenjini, nokwazwakala engathi asenciphile amathuba okuthi asayiniswe ngokugcwele njengoba ebolekiwe.UZungu ungomunye wabadlali abangu-26 ababizwe nguNtseki esikwatini seBafana esizokuba nemidlalo emibili emqoka yokuhlungela i-Africa Cup of Nations (Afcon) ezokuba seCameroon ngonyaka ozayo. IBafana izobhekana neGhana kanye Sudan kuyona le nyanga.Ekhuluma neSolezwe, uNtseki uthe kuyishwa elikhulu ukuthi namanje abadlali abakafuni ukufunda kwabanye abadlali baphambilini abagcina ngokubanjwa ngunoxhaka wokungaziphatha kahle, nokuphetha ngokuthi  abanye ikusasa labo laphelela emoyeni phezu kokuba kwakubhekwe lukhulu kubona.“Njengoba sikhuluma indaba yokungaziphathi kahle kwabadlali uma sebengaphandle kwenkundla, angifuni ukulushiya ngaphandle udaba olusematheni lukaBongani ngoba ungumdlali wethu kwiBafana.“Ngingasho ngithi kube yishwa futhi into embi ekutheni azithole esimeni abekuso ngenxa yokungaziphathi kahle. Ngikhulumile naye njengobaba nendodana wangichazela ngakho konke okwenzekile futhi uxolisile eqenjini lakhe iRangers kanye nakubantu balapha eNingizimu Afrika ngesenzo sakhe kanye nabanye ozakwabo. Nginethemba elikhulu lokuthi usifundile isifundo,” kusho uNtseki.Lo mqeqeshi ube eseluleka abadlali abagijima emaqenjini akuleli kanye naphesheya kwezilwandle ngokuthi kumele bakugweme ukubuswa wudumo kanye nemali ngoba lokhu kulicekela phansi kalula ikusasa labo.“Njengomqeqeshi weqembu lesizwe, ngithanda ukweluleka abadlali balapha ekhaya ikakhulukazi labo abagijima emaqenjini aphesheya kwezilwandle ngokuthi kumele bawuhloniphe umsebenzi wabo wokudlala ibhola. Kumele bazi ukuthi njengoba besemazweni nje, abazimele nje bona kuphela kodwa bamele nesizwe nemindeni yabo ngokunjalo.“Kumele bazifundise ukuba nomgogodla ngokungazinaki ezinye izinto ezisemaceleni futhi ezingabuyiseli ngalutho ngoba yizona eziphazamisayo esikhathini esiningi. Akubi mnandi ukubona ithalente lomdlali livele lishabalale kalula ngenxa yokuhluleka ukumelana nempilo yezinga eliphezulu. Kumele bakugweme nokuzibandakanya nabantu abenza sengathi bayabathanda kanti bazisondeza kubona ngenxa nje yodumo.”UNtseki uthe bazoya ekhempini ngoMashi 21 kodwa abadlali abagijima phesheya bona kulindeleke ukuba batheleke kuleli phakathi kukaMashi 22-23 kwazise bazokube bedlala emaqenjini abo kuleyo mpelasonto.",UNtseki  neseluleko ngokuziphatha kubadali
"‘UNKOSIKAZI wami wesibili ngamshelelwa wuJohnny, engibhalela izincwadi eziya kuyena. Ubudlelwane ebesinabo bebumangalisa. Ukube kuya ngami ngabe angikhulumi ngale nto, inhliziyo yami ibuhlungu. UJohnny ubesegulile, uma ngimvakashela ubeze asishiye sihlezi ethi uyolala udinga ukuphumula, umdlavuza ubusumphathe isikhathi eside”.Lawa ngamazwi ashiwo nguSipho Mchunu owahamba amazwe noJohnny Clegg (66), oshone ngoLwesibili ntambama emzini wakhe eGoli.Ekhuluma neSolezwe uSipho Mchunu uthe, uJohnny ubeseya nasezibhedlela zaphesheya kwezilwandle efuna usizo lokulashwa umdlavuza.“Kuhluleke odokotela abaningi waze wakhishwa esinye isitho somzimba. Ngike ngamvakashela muva nje ngafika kwakhe egula kakhulu. Ngigcine ukukhuluma naye ngesonto eledlule lapho ayekhuluma khona aphinde athule athi uyaphumula. Kuthe ngithola ucingo lokuthi ushonile ngoLwesibili ngehora lesibili emini ngacishe ngawa ebaleni,” kusho uMchunu.Uthe unina kaJohnny uyena owamfaka ekuthandeni abantu abamnyama namasiko abo.“UJohnny ubefunze unina ngokuthanda izinto zabantu abamnyama. Besihlala emahostela senze konke sobabili. Bewungeke usho ukuthi ungumlungu. Ubefuna ukwazi yonke into ngamasiko ethu. Engikujabulelayo nje wukuthi emhlabeni sihambe wonke amazwe senza izinto ezahlukene asikaze sithoalakale sisephutheni, besenza konke ngendlela,” kuchaza yena.Isolezwe limbuza ukuthi iyiphi ingoma eyayithandwa ngabantu uma becula, uthe yizo zonke.“Ayikho ingoma engingathi ngizomkhumbula ngayo, zonke izingoma zethu esazenza kwiJuluka kumina naye bezisho lukhulu. Inhliziyo yami igcwele usizi, angazi ngenzeni ngalesi simo. Angifuni nokucabanga ukuthi kuzoba nomgcwabo wakhe,” kuchaza uMchunu.Uthe usazohlela ukuthi uzomvalelisa kanjani uJohnny ahlangana naye ngo-1969, baze bahlukaniswa wukufa.Izolo umndeni kaJohnny ubungakazimemezeli izinhlelo zomgcwabo kodwa esitatimendeni osithumele abezindaba uthe bazoba nomgcwabo ongavulelekile obekuyisifiso sikaJohnny.Uthe izinhlelo zenkonzo yesikhumbuzo uzozimemezela okuzokuba ngeyawo wonke umuntu.UJohnny ushiye emhlabeni inkosikazi abeseshade nayo iminyaka engu-31, uJenny.Bebenamadodana amabili uJesse noJaron.",UMchunu washelelwa wuJohnny inkosikazi
"UMCULI waseThekwini, uDJ Tira useveze ukuthi akanavalo lokuthi kungaphazamisa ibhizinisi lakhe ukuphumela obala aveze ukuthi uzovotela i-ANC ngoLwesithathu.UTira ubengomunye wosaziwayo izolo abazibophezele ekutheni bazokhankasela uKhongolose njengoba kuyiwa okhethweni ngesonto elizayo.UTira uthe wonke umuntu uyazikhethela ikhaya lakhe lezombusazwe.“Angiboni ukuthi kuzoba nenkinga kubalandeli bethu ngokuthi yiliphi ikhaya esizikhethele lona. Iqembu i-ANC mina nozakwethu abakhona lana yilona esilithembayo, yikho sizibophezela ukusebenza nalo,” kusho uTira.Uthe intsha ayiphume ngobuningi bayo iyovota ngesonto elizayo.Osaziwayo okukhona kubo uDJ Siyanda, DJ Chynaman, DJ Sox, DJ Merlon, DJ Bongz,DJ Happygal, Brenda Mhlongo ongumlingisi, Mondli Ngcobo, Thembinkosi Thwala olingisa indawo kaMondli kuZalo, Andile KaMajola ngabanye osaziwayo abazibophezele ekusebenzisaneni noKhongolose.Bonke bathembise ukuhamba naleli qembu lapho liya khona ukuze banxenxe abantu ukuthi bavotele umbutho.Ngemuva nje kokuzibophezela, izolo bonke babe sebeqala umsebenzi njengoba behambele emakethe eThekwini naseBerea la bebeyonxenxa khona umphakathi ukuthi uvotele iqembu elibusayo.Labo saziwayo bakhulume ngazwi linye lathi uKhongolose umbutho omdala eliwethembayo, kungakho likhethe ukusebenza nawo.Umkhulumeli we-ANC KwaZulu-Natal uNkk Nomagugu Simelane-Zulu uthe uKhongolose ubhekile wathola ukuthi njengoba kuyiwa phambili ziningi izinhlaka zomphakathi odinga ukusebenzisana nazo.“Uma ubulandela umkhankaso wethu, uzokwazi ukuthi sinohlelo lapho sithatha khona odokotela sihambe nabo siye ezindaweni zasemakhaya lapho bafike khona basize abantu abadala, sinohlelo futhi lapho sithatha khona abammeli nabo bahlinzeke ngosizo lwezomthetho mahhala kubantu,” kusho uNkk Simelane-Zulu.",Osaziwayo bethemba i-ANC okhethweni
"INTATHELI YESOLEZWEU ZOKHONJISWA bukhoma ku-SABC umcimbi owubukhazikhazi wokuhlonipha amaciko asebenza emkhakheni wezamafilimu netheleveshini.Umcimbi wamaSouth African Film and Television Awards (Safta) ongowesishiyagalolunye kulo nyaka, uzosakazwa ku-SABC 2, ngeSonto, ngo-7.30 ebusuku kuya ku-10.30 ebusuku.Lo mcimbi okuklonyeliswa kuwo amaciko ngendondo ebizwa ngeGolden Horn, uzoba seGhalagher Estate, eMidrand, eGoli, ngoLwesihlanu ebusuku kuthi isigaba sesibili sibe ngeSonto nokuyiso esizotshengiswa bukhoma.Inhloso yalo mcimbi ngukuhlonipha nokugqugquzela abakule ndima ngomsebenzi wabo wokujabulisa ababukeli nokuvundulula ikhono labalingisi.Umcimbi wakulo nyaka ubhekwe ngabomvu njengoba uqhamuka neqoqo elisha elihlabahlosile leBest Presenter Award nokuzovota kulo abalaleli.Kulo mqhudelwano yileli qoqo kuphela elivotelwa ngababukeli.Okunye obekwenza amaqoqo alo mqhudelwano abhekwe ngabomvu ngukuthi uzongena yini umdlalo owuchungechunge i
Generations: 
The Legacy.Lokhu kungenxa yothuli olwasuswa ngabalingisi abangu-16 be
Generations ngonyaka odlule abangenela isiteleka esingekho emthethweni bekhala ngamaholo, izinkontileka ezivuselelwa njalo ngonyaka nokungakhokhelwa imali yeziqephu eziphindaphindwayo.IGenerations: The Legacy ayiqokwanga nakowodwa umkhakha okunalokho kugqame iSkeem Sam esangena esikhaleni salo mdlalo ngenkathi umisiwe ngenxa yesiteleka sabalingisi.Uhla lwabaqokwe kwiBest Presenter Award lumi kanje:1 Lungile Radu- 
Big Brother Mzansi2 Jessica Mtimkulu 
- Blue Couch3 Bonang Matheba- Clash of the Choirs SA4 Bujy Bikwa
- Cula Sibone5 Darren Green 
- Doctor's Orders6 Masechaba Lekalake 
- Ekse let'stalk with Masechaba Lekalake7 Katlego Maboe- Expresso Morning Show8 Tshepo Maseko 
- Gospel Classic9 Ntombi Ngcobo-Mzolo
- Gumba10 Masechaba Lekalake- I love South Africa11 Katlego Mlambo 
- Kasi-Licious12 Jeremy Maggs- Maggs On Media13 Mooiloop (Ensemble)14 Vusi Zion 
- Movers & Shakers15 Thembi Seete
- Nguwe Na16 Johan Stemmet- Noot vir Noot17 Phat Joe 
- The Real Goboza18 Siyabonga Ngwekazi 
- Turn.",Izovezwa bukhoma eyamaSafta
"MAYIBONGWE MAQHINAI NGOZI yabaqaphi baNdunankulu waKwaZulu-Natal, uMnuz Senzo Mchunu, ebulale abesifazane ababili abebezihambela ngeToyota Yaris, ngoLwesihlanu isisuse omunye umsindo ngobungozi bezimoto zamalambu aluhlaza emigwaqweni yesifundazwe.Kule ngozi eyenzeke ngaKwaDukuza, ku-N2 kushone abesifazane ababili okunguNksz Buyi Hadebe noNksz Nonto Ximba abebehamba ngeToyota Yaris baseMpangeni ngesikhathi beshayisana neFord Ranger yabaqaphi bakaNdunankulu kodwa bona abathole imihuzukwana.Amaqembu aphikisayo aseqale phansi ahlaba ikhwelo lokuba kuvalwe amalambu aluhlaza ezimotweni zabaholi bakahulumeni ngoba le nqubo idala izingozi emigwaqweni futhi abanye abashayeli abayihloniphi imithetho ehambisana nejubane eligunyaziwe.Umholi weDA esiShayamthetho saKwaZulu-Natal, uMnuz Sizwe Mchunu, uthe sekukaningi kukhalwa ngalezi zimoto zosopolitiki ezinamalambu aluhlaza ngenxa yegazi esezilichithile emigwaqweni yesifundazwe.“Baningi abantu asebeshonile esifundazweni sethu ngenxa yalezi zimoto zamalambu aluhlaza ezithwala abaholi. Yingakho njengeDA sihlale sisho ukuthi uhulumeni kufanele awavale la malambu aluhlaza noma abeke imithetho eqinile yokusetshenziswa kwawo. Sizwelana kakhulu nemindeni elahlekelwe futhi sizoqinisekisa ukuthi uphenyo lwenziwa ngendlela efanele,” kusho uMchunu.Umholi we-IFP uMnuz Blessed Gwala, uthe izimoto zamalambu aluhlaza azibanikezi abashayeli bazo ilungelo lokushayisa abantu ngendlela abafisa ngayo.EWestern Cape uNdunankulu wakhona uNkk Helen Zille wakuvala ukusetshenziswa kwamalambu aluhlaza ngemuva kwezigameko eziningana zokungaziphathi kahle kwabashayeli.Ngaphandle kwalokho nabashayeli balezi zimoto babuye bakhale ngokuthi abaholi yibo ababathethisayo bafune bashayele ngesivinini ngoba bahlale bejahile.UMchunu uhambele imindeni yabashonelwe eyobaduduza kanti uthembise ukuthi bazobahlinzeka nganoma yiluphi usizo abalundingayo nangolweRoad Accident Fund (RAF).Amalungiselelo omngcwabo alaba besifazane ababili abengakaphothulwa kodwa uMchunu uthe azomenyezelwa ngokuqhubeka kwesonto.Le ngozi akuyona eyokuqala njengoba eminyakeni embalwa edlule abaqaphi beSilo samabandla bashayisana nemoto yentatheli yakwa-SABC, uMnuz Tim Ncube owashonela endaweni yesehlakalo.Ngonyaka odlule ngaseBallito kwaba nengozi eyabulala iphini leMeya yasoThungulu, uMnuz Thulani Mashaba, kwalimala onogada ababili. Enye ingozi eyasusa umsindo kwaba eyabaqaphi bakaDkt Meshack Radebe lapho kwalimala khona amalungu omndeni ayezihambela ku-N2.UNgqongqoshe wezokuBusa ngokuBambisana neziNdaba zoMdabu uNkk Nomsa Dube-Ncube naye waba semsindweni ngenxa yesivinini esasidlulele ku-200km/h semoto ayehamba ngayo yamalambu aluhlaza ku-N3 eyaze yavinjwa amasosha namaphoyisa seyibikwe ngabantu ababekhala ngesivinini sayo.",Umsindo ngezimoto zamalambu aluhlaza nezingozi
"UKHALA ezimathonsi owesifazane waseBhamshela oxoshwe ngumyeni emzini wabo ngemuva kokuthi inyanga imsole ngokuphinga nokukhuleliswa umngani womyeni. UNkk Zanele Mahlaba (36) usephenduke umabuya emendweni njengoba esebuyele kubo ngemuva kokuxoshwa ngumyeni wakhe emzini wabo eNewlands West eThekwini.Ufuna kugezeke igama lakhe njengoba ethi umyeni wadlala inyanga mbumbulu eyabaxabanisa.“Umyeni wami ungixoshe emzini wethu nengane yentombazane inamasonto amathathu izelwe. Ingane yethu isineminyaka emibili manje kayimazi uyise. Akafuni nokuyibona ngoba ukholwa wukuthi umbathiswa ibhantshi. Angimazi noma udungwe yimithi yale nyanga yini. Inkinga akafuni ukuthi siyokwenza iDNA,” kusho uNkk Mahlaba.Uthe okumphatha kabi ukuthi le ngane umyeni wakhe angayifuni ingane yabo yokuqala ephilayo.“Ngaphuphunyelwa izisu kwaze kwaba kathathu emshadweni. Sishade ngo-2009 ngoMashi kodwa ngo-Okthoba ngathola ukuthi uthandana nosisi asebenza naye owayekhona ngisho emshadweni wethu. Ngathola lokhu ngokupequlula ifoni yakhe ngoba ngimsola. Ngo-2011 ngathola ukuthi sebenengane ngemuva kokubona izithombe zengane ishuthe emotweni yomyeni wami. Ngehlisa umoya ngayamukela ingane ngoba ngihluleka ukukhulelwa,” kusho uNkk Mahlaba.Uthe ngo-2012 wachithekelwa izisu kwaze kwaba kabili esesithathu sachitheka ngo-2013.“Ngo-2014 ngiphinde ngakhulelwa, kwaqala izinkinga. Umyeni wami wayengafuni nokungibheka. Ngangizithsela ukuthi uyangaliswa, ngabekezela ngoba ngithi kuzolunga uma sekukhona ingane. Kunokuthi kulunge kuvele kwanyukela ngoba wangiyisa enyangeni yakhe oBonjeni kwaMhlabuyalingana eyathi ngiphinge nomngani wakhe ngaze ngakhulelwa,” kusho uNkk Mahlaba.Uthe wacela ukuba kwenziwe ulibofuzo, umyeni wakhe wabhoka ngolaka, ngisho ebizwa enkantolo akalubhadi.“Ngifuna kugezeke igama lami. Bengingafuni ukuthi size sidivose ngoba ngibona engathi udlale inyanga. Ngiyamkhumbula umyeni wami, wayengiphethe kahle. Namanje ingane uyondla ngenkantolo,” kusho uNkk Mahlaba.Ethintwa umyeni uMnuz Robert Mahlaba uthe izindaba zomuzi wakhe akathandi ukuzixoxa emaphepheni, unomndeni yena. Osolwa ngokukhulelisa uNkk Mahlaba uMnuz Mandla Dlamini uthe, uNkk Mahlaba wamtshela ngalezi zinsolo kodwa akazange azinake.“Wangitshela sekunezinkinga phakathi kwami nomngani wami. Kungakuhle uma bengenza iDNA, ingane ngeyakhe. Le nyanga kumele iyekiswe ukusebenza ngoba umsebenzi uyayihlula, ihlakaze umuzi womngani wami,” kusho uDlamini.",Ukhala ngenyanga oxoshwe wumyeni emsola ngokuphinga
"UKUZITHENGELA imithi yomkhuhlane ekhemisi akuwelaphi umkhuhlane kodwa kulapha izimpawu zawo.Lokhu kushiwo yisikhulu esiphezulu senkampani yesikhwama sezempilo iProfmed, uMnuz Graham Anderson.Uthe iningi labantu uma ligula liya emakhemisi ngoba lithi alinayo imali yokuyobona udokotela.“Usokhemisi ubuza kuwe ukuthi yiziphi izimpawu onazo, akunike imithi yokwelapha zona. Uma lezi zimpawu ziqhubeka kumele ubonane nodokotela ozokuhlola,” kusho yena.Uqhube wathi umkhuhlane ongalashwanga ungaba yingozi kakhulu kangangoba kwesinye isikhathi onawo angagcina efile.U-Anderson uthe abantu abaningi bajwayele ukuhlaselwa wumkhuhlane bangenwe nangamakhaza ngesikhathi sasebusika kodwa ngenxa yokuthi sekuyinto ejwayelekile abanye abantu abakukhuthaleli ukuwelapha uze uziphelele.Uthe okunye okuba yinkinga wukuthi iziguli kazikwazi ukwehlukanisa phakathi komkhuhlane nokungenwa ngamakhaza ngenxa yokuthi izimpawu zakhona zicishe zifane.Uthe kokubili kungena ngokuthintana nabantu abanako noma ukuphefumula amagciwane asemoyeni omuntu onakho.“Ngokujwayelekile umuntu ongenwe wumkhuhlane uyashesha ukuba nezimpawu, uma ungelashwanga kungenzeka ongenwe yiwo agcine engenwa ngezinye izifo eziyingozi kakhulu ezifana ne-pneumonia noma avuvukale inhliziyo kanti uma ungenwe ngamakhaza akusheshi ukuthi ube nezimpawu ezibonakalayo.“Izimpawu zakhona kuba wubuhlungu bomphimbo, kwesinye isikhathi kube ukuba namafinyila. Uma une-influenza lokhu okungenhla kungakuphatha kodwa uphinde uphathwe yikhanda elinkenkethayo nobuhlungu bamalungu okuyizinto ezingeke zikuphathe uma ungenwe ngamakhaza,” kusho * -Anderson.Uthe ukhona umjovo otholakala kodokotela nasemakhemisi wokugomela ukuthi ungangenwa wumkhuhlane kodwa awukho owokugomela ukuthi ungangenwa ngamakhaza.“Lokhu kusho ukuthi umuntu ogomele umkhuhlane kusengenzeka angenwe amakhaza. Umgomo womkhuhlane wangaleso sikhathi usuke wenzelwe ukuthi ukwazi ukuvikela izinhlobo zamagciwane asuke ekhona, ngakho kubalulekile ukuthi uzivikele emkhuhlaneni ngokuwugomela,” kusho yena.",Yingozi ukuzithengela umuthi womkhuhlane ekhemisi
"MTHOKOZISI MNCUSENII QHAWE leNingizimu Afrika kubafana abaneminyaka engaphansi kwengu-23, uJody February ogile izimanga evimba amaphenathi amane okufake abeSA Under 23 kuma-Olympic aseRio de Janeiro, eBrazil ngonyaka ozayo, uze wakholwa ukuthi wenze okukhulu ngoba esethintwe u-Itumeleng Khune.UFebruary (19) ovimbela i-Ajax Cape Town ubengaziboni njengeqhawe njengoba ubethi ukuvimba amaphenathi kungumsebenzi wakhe. Kuthe angathola ucingo luvela kukaputeni weBafana Bafana futhi ongumdlali weKaizer Chiefs, uKhune amchaze njengeqhawe lakhe, kwayima ebona ukuthi wenze umsebenzi omkhulu ngesikhathi elakuleli lehlula iSenegal ngo 3-1 kumaphenathi emdlalweni we-Under 23 African Nations Cup ephele ngempelasonto inqotshwa yiNigeria ehlule i-Algeria ngo 2-1 kowamanqamu.Bese kuphele iminyaka engu-15 iqembu labesilisa lagcina ukudlala kuma-Olympic, okwenzeka eSydney, e-Australia ngo-2000.Ukunqoba kwelakuleli ngamaphenathi kaGift Motupa, Menzi Masuku noPhakamani Mahlambi okuphelezelwe ubuqhawe bukaFebruary, kusho ukuqopheka komlando omusha lapho kuzobe kungokokuqala ukuthi iNingizimu Afrika imelwe iqembu lesilisa nelabesifazane kule midlalo eqala ngo-Agasti 5 ka-2016 eBrazil.UFebruary uqale wabamba iphenathi ngomzuzu ka-78 waphinde wavimba amathathu sekukhahlelwa amaphenathi ngemuva kokuthi umdlalo wokuhlungela indawo yesithathu uphele ngo 0-0.Ekhuluma neSolezwe ngosizo lukaMatlomola Morake wezokuxhumana emaqenjni esizwe akuleli ngoMgqibelo ebusuku eseSenegal, uFebruary uthe: “Ukuthola ucingo oluvela kumuntu engimthatha njengobhuti omdala kimina ngoba ngiyafunda nsuku zonke uma ngimbuka edlala, kungenze ngabona ukuthi kusho ukuthi kukhona okukhulu engikwenzile. UKhune ungunozinti ovelele eNingizimu Afrika futhi ukusebenza naye ngingakujabulela. Ngiphinde ngajabula kakhulu futhi esengibongela kubuka wonke umuntu ku-instagram,” usho kanje uFebruary ezwakala ukuthi weneme.Kungenzeka iphupho likaFebruary lokusebenza noKhune lifezeke njengoba kunomthetho wokuthi amaqembu adlala kuma-Olympic angafaka abadlali abathathu abaneminyaka engaphezulu kwengu-23.Ukuzifaka kukaFebruary nozakwabo kuma-Olympic sekuqubule inkulumo-mpikiswano kubathandi bebhola ngokuthi yibaphi abadlali abaneminyaka engaphezulu kuka-23 okufanele bafakwe kuleli qembu lesizwe uma sekuyiwa eRio. Eqhulwini kuhleli igama lakhe uKhune, u-Andile Jali odlala kuKV Oostende, Bongani Zungu weMamelodi Sundowns no-Eric Mathoho. Ngesikhathi iSA Under 23 igcina ukuya kuma-Olympics u-Ephraim “Shakes” Mashaba wayehambe noDumisa Ngobe noBrian Baloyi bobabili abebeyingxenye yeBafana ngaleso sikhathi.Ephawula ngalokhu kunqoba u-Owen Da Gama oqeqesha iqembu uthe: “Ukuzimisela kwabafana kubonakele emdlalweni obunzima. Besibhekene nezwe eliyingozi kodwa sabambelela. Ngeke ngivume kunconywe mina ngalokhu kuhlabana kwezwe kepha abadlali okufanele bachonywe uphaphe lwegwalgwala ngoba kungukuzikhandla kwabo okusibeke kuleli zinga.”",Iqhawe le-Under 23 aliboni simanga
"USHAQE abaningi umrepha we-Ambitiouz Entertainment, uGigi Lamayne evalelisa kubalandeli bakhe ngaphambi kokuzama ukuzibulala ngoMgqibelo.Lo mrepha ukuqinisekisile ukuthi uzame ukuzibulala kodwa wangaphumelela nokuholele ekutheni alaliswe esibhedlela lapho athola khona usizo.NgoMgqibelo ekhasini lakhe kutwitter uGigi ubhale kanje: ‘7 Julayi 1994 - 3 Novemba 2018’ - okuwumbhalo awulandelise ngomunye othe ‘The end’.Ephendula uNgqongqoshwe wezobuCiko namaSiko uMnuz Nathi Mthethwa, uGigi uthe usethola ukwelulekwa ngokomqondo (therapy).“Sonke singabantu, uma sizwa ubuhlungu noma singaphansi kwengcindezi kuyazwela. Ukwelulekwa engikutholayo manje sekwenze isimo sangcono kakhulu. Sengiqala ukubona ukuthi sekunesikhathi ngalimala,” kusho lo mrepha.Lo mrepha ngoMsombuluko kutwitter ufake isithombe eveza ukuthi ubelaliswe esibhedlela. Kulesi sithombe isandla sakhe besibhalwe ukuthi ‘ukhwantalala ngeke lunqoba’ - ebesihambisane nombhalo othi, “ngivukile, besingakashayi isikhathi…”Ngemuva kokuhlala e-ICU impelasonto yonke, ngokwephephandaba iThe Citizen, namhlanje ekuseni lo mrepha ubhale ku-WhatsApp waveza ukuthi uphila nesifo sokhwantalala.“Ngiphila nokhwantalala. Ngelinye ilanga ngizonazisa konke ngalokhu. Ngiyabonga kuwe ofunde lo mbhalo, ngiyabonga. Ngizame ukuqeda ngempilo yami ngenxa yengcindezi ngezinti ezenzea empilweni yami. Ngiyaxolisa ngokunizwisa ubuhlungu nangokunikhathaza, besengikhathele. Sekunesikhathi ngiphukile emoyeni.” kubhala yena.",Umrepha uzame ukuzibulala ngenxa yokhwantalala
"USHUKWE amankwahla aze aqhuma owesilisa obesolwa wumakhelwane ngokuntshontsha imoto yomngani wakhe wesifazane okuthiwa ubesazitika ngocansi.UMnuz Sphelele Hlatshwayo waseMnambithi kuvela ukuthi wehlelwe yilesi sehlo ekade ehambe nabangani bakhe noNksz Lungile Mbonambi osebenza kumasipala ngenhloso yokuzijabulisa.Umthombo osondelene nalaba bobabili uveze ukuthi uNksz Mbonambi wafakelwa uyise wezingane imali, wase ekhipha ngayo umfowabo kayise wezingane nalaba bangani bakhe agcine esebasola ngokuntshontsha imoto yakhe.“Ngangihamba nabo sabuya ebusuku kakhulu kukhona nenye intombazane yesibili ewumngani wakhe. Uma sifika endlini wathi asihambe siyothenga utshwala nogwayi ngemoto yakhe. Sonke sasidakiwe sikhathele kodwa sasola ukuthi kukhona abafuna ukukwenza ngendlela ababesixosha ngayo.“Sama emnyango sacutha. Sabona sebenza ucansi bobathathu nale ntombazane esingayazi. Sahamba ngemoto sathi sesibuya savelelwa yingozi,” kusho lo mthombo.Ethintwa uHlatshwayo uvumile ukuthi unolwazi ngalolu daba wakhala ngezinhlungu emankwahleni.“Ngiyasaba manje ukukhuluma ngalolu daba, ngiyabona ukuthi angiphephile. Asizange siyintshontshe imoto yingakho sashayela ucingo nomphathi wethu sivelelwa ingozi.""Ngiyafisa lo sisi ayilungise le nto ngoba sithathwe amaphoyisa sesisolwa ngokuntshontsha imoto ekubeni besiyibolekiwe,” kusho uHlatshwayo.Ngaphandle kwakhe kunowesilisa okuthiwa usinde eklajwa ngebhodlela nguNksz Mbonambi.Ethintwa uNksz Mbonambi uvumile ukuthi wayekhona kodwa wathi laba bazithathela izikhiye zemoto ngokungemthetho.“Ikhona into ekanjalo, omakhelwane bami. Bayiboleka imoto nganqaba, kanti ngizozela ngilale, bantshontsha izikhiye.“Ngamanga ukuthi ngangenza ucansi. Ngishilo ngathi abeze sixoxe. Vele ngimgwazile ngoba uyena oqale waphakamisa ibhodlela ngamphuca ngamgwaza,” kusho uNksz Mbonambi.Mayelana noshukwe amankwahla, lo wesifazane uthe akanalwazi lwalokho. Abalimele bathi bawavulile amacala emaphoyiseni.",Uqhunyiswe amankwahla esolwa ngokweba imoto
"USAZOHLALA esitokisini uNobhala we-EFF esifundeni Ugu, uMnuz Mpume Mbono, owaboshelwa icala lokushaya.Bekulindeleke ukuthi uMbono afake isicelo sebheyili eNkantolo yeMantshi eRamsgate izolo, kepha icala lakhe liphinde lahlehla.Lihlehlele uJanuwari 21.UMbono waboshwa kanye nabanye abasolwa abathathu ngecala lokushaya elenzeka olwandle eMargate.Lesi gameko senzeka ngoDisemba 27 kanti laba abanye abasolwa badedelwa ngesexwayiso babe sebeyalelwa ukuthi bavele enkantolo ngoJanuwari 23.Amalungu e-EFF abebhikisha ngaphandle kwenkantolo efuna ukuthi uMbono adedelwe ngebheyili.La malungu athi uMbono umsulwa emacaleni abekwa wona njengoba bethi uyena owahlaselwa kuqala wabe esephindisela ngoba ezivikela.La malungu athe azophinde abuye uma esephinda esevela enkantolo uMbono, ezomeseka.",Usazobhadla esitokisini owe-EFF
"UMAKADEBONA kwezokulingisa uLinda Sebezo  uthi wondliwa ngunina ngemali yempesheni emuva kokuphoxwa nguNgqongqoshe wezeMidlalo, ezobuCiko namaSiko, uNathi Mthethwa.ULinda (55), olingisa indawo kaLillian Nyandeni kwiSibaya aphinde adlale ekaMaki Magwaza kwiLockdown kwiMzansi Magic, ukhulume ngosizi lwakhe kwiTwitter.“Ngiphoxwe nguNgqongqoshe wezobuCiko namaSiko. Amaciko ayingxenye yabantu akhahlamezwe ukuvalwa thaqa kwezwe, kodwa sitshelwa ukuthi akufanele sithole imali yesibonelelo. Kufanele siyephi? Kumele sidleni?“Silindeleke ukuba sondle imindeni ngemali engekho? Singabakhokhi bentela, sikhokha u-25% wentela kodwa uhulumeni akakwazi ukusisiza.”Uthe bona njengamaciko angaqashiwe ngokugcwele.“Angiholi uma ngingasebenzanga. Sisathola izingcingo zemali yesikole edinga ukukhokhelwa. Kufanele ngiphile ngempesheni kamama ukuze kudliwe ekhaya. Iqiniso yilelo.”Uthe kuze kube yimanje mathathu amaciko asezibulele ngenxa yokhwantalala lokucabanga kakhulu ngokuthi ikati lizoxoshwa ngani eziko.ULINDA Sebezo uthi usephila ngemali yempesheni kanina njengoba encishwe nguhulumeni imali yoxhaso lwamaciko“Uthini uNathi Mthethwa? Kufanele silahlekelwe ngeminye imiphefumulo ukuze avuke emaqandeni?”Uthi ulale inhliziyo yakhe iqaqamba ngenxa yobuhlungu bokwenzelwa phansi “nguhulumeni wethu. Senzeni engaka size siphathwe kanje,” kuphetha uLinda oseneminyaka engu-40 eyibambile kule ndima. Leli ciko laqala ukulingisa emidlalweni yeshashalazi kaGibson Kente ngeminyaka yo-1980.Okhulumela ungqongqoshe, uMasechaba Khumalo, uthe uMthethwa ubehlangene namaciko ngoLwesithathu mayelana negxathu eliya phambili.“Ngesikhathi etshelwa yithimba labahlungi ukuthi iningi labantu ebebefake izicelo aliphumelelanga ngenxa yezizathu ezahlukene, okukhona kuzo ukuduka nokungagcwaliswa ngokuphelele kwamafomu, ungqongqoshe ube esememezela ukuthi amaciko azonikezwa ithuba lokudlulisela phambili izicelo ngesikhathi ekhuluma esithangamini sabezindaba ngoMsombuluko.“Labo abafake izicelo ngosuku lokugcina nabo basengaqhubeka bafake izicelo ngokuzithumela kule email: [email protected]”Uqhube wathi ngoLwesithathu ungqongqoshe uhlangane nezinhlangano ezimele amaciko namasiko kuzwelonke kwavunyelwana ukuthi kusizwe amaciko okwachithwa izicelo zawo, ukuze akwazi ukugcwalisa ngendlela amafomu, kubuye kuthanjiswe eminye imithetho kwabafaka izicelo.“Yize kunemithetho okumele ilandelwe kodwa ungqongqoshe uyezwelana namaciko akhahlamezekile ngalesi sikhathi futhi wenza konke okusemandleni ukutakula labo abadinga usizo ,” kusho uMasechaba.","Ngondliwa yimpesheni kamama, kukhala uLinda"
"UPHIKO lwamaphoyisa ezinja lushaqe izibhamu ebezigcinwe komunye umuzi kwa-Q eMlaza, ngoMsombuluko.Kuthiwa amaphoyisa athola ulwazi ngesigameko sokubulala esasenzeke ngeSonto lapho kusakazwa khona izindaba zezigameko zobugebengu ezenzekile ngaphakathi emaphoyiseni. Ngaleso sikhathi kuthiwa umsolwa kulesi sigameko wayehamba ngezinyawo eyodlula esiteshini esingumahamba nendlawane esikwa-U.Okhulumela amaphoyisa KwaZulu-Ntaal, uLt Col Thulani Zwane, uthe uphiko lwamaphoyisa ezinja lwelamele umsolwa esehamba nabanye abathathu. Laba basolwa bathe uma bebona amaphoyisa baqala badubula. Abathathu uthe babaleka becasha ngezindlu, oyedwa oneminyaka ewu-48 obekunguyena obefuneka wadubuleka emlenzeni ngesikhathi amaphoyisa edudulana ngenganono nabasolwa.“Lo msolwa kuthe uma eseshwa kwatholakala i-9mm Norinco nezinhlamvu kuye. Umsolwa uholele amaphoyisa komunye umuzi okwa-Q lapho kutholakale khona ezinye izibhamu ezincane nezinkulu kanye nezinhlamvu. Kuyo le ndlu kubuye kwaboshwa nomunye umsolwa oneminyaka ewu-58 otholakale nesibhamu nezinhlamvu ezingekho emthethweni,” kusho uLt Zwane.Bobabili abasolwa uthe bavele eNkantolo yeMantshi yakule ndawo ngamacala ababekwe wona ngoLwesibili.",Amaphoyisa ashaqe izibhamu emzini oseMlaza
"NGALESI sikhathi ngonyaka ozayo iNdebe yoMhlaba ka-2019 izobe isiwumlando, sekulindwe eminye iminyaka emine ukuze kuphinde kuzanywe futhi.Uma i-Australia ingaphumelelanga ukuvikela isicoco sayo e-England, kuzobe sekunompetha omusha.Nakulokhu, abathandi bamaProteas bazoya kulo mqhudelwano benethemba lokuthi leli qembu lizoliqeda ishobolo leminyaka ewu-27 lobuhlungu bokweqiwa yilesi sicoco esimqoka kakhulu kwikhilikithi yomhlaba. Umbuzo omkhulu uthi kungenzeka ngempela yini ukuthi amaProteas alingcwabe leli gama elingelihle lamaChockers?Wenzenjani * -Ottis Gibson oseqede unyaka nangaphezulu eqeqesha?Njengamanje amaProteas akleliswe endaweni yesine emidlalweni yosuku olulodwa kodwa iqiniso ukuthi kunzima ukuwabona eguqula isimo, afike e-England aqhobozele kwasani okubekwe phambi kwawo.Phakathi kwamazwe abhekwe ukuba athwalise kanzima uGibson nezakhe singabala kuwona i-England, India, Australia, New Zealand nePakistan.Kusukela ethathe izintambo kumaProteas, uGibson usebhekane nezinkinga eziningi njengokushiya kuka-AB de Villiers okuthuse abaningi ngoba bekungalindelekile. Emidlalweni ewu-14 yokuqala edlalwe uGibson njengomqeqeshi, ushaywe kweyisikhombisa wanqoba eyisibalo esifanayo.Kuthe kusazanywa ukuvala isikhala sikaDe Villiers kwashiya uMorne Morkel. Lokhu kusho ukuthi uGibson olandelwe ukudla isicoco somhlaba umelwe ukuzivala lezi zikhala ngaphambi kokuqala kweNdebe yoMhlaba e-England ngoMeyi wonyaka ozayo. Abadlali abafana noLungi Ngidi no-Aiden Makram bazivezile kodwa umbuzo omkhulu uthi isipiliyoni ngeke yini sidingeke lapha?Uma eziphendulela uGibson, uthi mhlawumbe ukuya kwabadlali abangalwazi usizi lwamaProteas kwiNdebe yoMhlaba kungaba yisona isisombululo.Isize kakhulu iMzansi Super League (MSL):Kube yisibusiso kuGibson ukuqala komqhudelwano osanda kusongwa owaziwa ngeleMzansi Super League ogcine udliwa yiJosi Stars. Kulo mqhudelwano kuvele amagama amaningi okufanele ngabe uwabhale phansi uGibson. Phakathi kwala magama kuvele uLutho Sipamla, Ryan Rickelton, Nono Pongolo, Janneman Malan, Bjorn Fortuin no-Anrich Nortje ukukha nje phezulu.Okumele kwenziwe amaProteas ngaphambi kukaMeyi (iNdebe yoMhlaba)Ayamfimfa wona amathuba amaProteas uma kungukuthi konke okufanele kwenzeke ngeke kwenzeke. Okokuqala ukuthi bakhulume kahle noDe Villiers, bamncenge ukuthi abuye. Yebo, omunye uzothi akufanele kwenzeke kodwa indlela amaProteas ayinqobe ngayo imidlalo engekho kusobala ukuthi sisesikhulu isikhala sakhe. Akuyona into okumele ijatshulelwe kangako ukuthi emdlalweni wosuku olulodwa wokugcina amaProteas ashaye iSri Lanka. IWest Indies, Afghanistan neZimbabwe yiwona kuphela amaqembu esizwe akleliswe ngaphezulu kweSri Lanka.Kube unyaka omuhle kunayo yonke kwiTestU-2018 uyohlale ukhunjulwa ngokuthi iwona nyaka amaProteas enze kahle kunayo yonke uma kudlalwa ngebhola elibomvu (Test). Kulo nyaka ezikaGibson ziqhobozele i-India ekleliswe yahlala phezulu kanti ziphumelele nokubhabhadisa i-Australia okuyinto ebese izehlule amahlandla ayisishiyagalombili zizama.Yomibili le midlalo iqinise idolo kwazise amaProteas adlale le, okuthiwa inenkosi phakathi, ikhilikithi. Kuqale ngokuthi i-India iyeke ithuba (sekucacile ukuthi iwinile) ngenxa yokuxinwa amaProteas kwalandela ngokuthi i-Australia iqale ngokunqoba kodwa ishaywe kweminye yonke elandelile. Lo mdlalo uyohlale ukhunjulwa ngokuganga kwabadlali base-Australia, behlikihla ibhola ngo-sandpaper.Imidlalo yokuqala eyisikhombisa iyohlale njalo ikhumbuleka kwabayibuka ngokunjalo nakulaba abayidlala kwazise bekungeyokugcina kaDe Villiers noMorkel.Babanjwe bekhuhla ibhola ngo-sandpaper abe-Australia!Ngaphambi kokuthi uDavid Warner nozakwabo abavula naye uCameron Bancroft nobengukaputeni, uSteve Smith, babanjwe baphinde batholakala benecala lokukhuhla ibhola ngo-sandpaper. Kuqale kwasaphazeka izithombe ze-video eKingsmead, eThekwini lapho uWarner ebefuna ukushaya uQuinton de Kock. Kuwona lo mdlalo uKagiso Rabada uze wadinga ukuxolelwa yiCSA ngodaba lokuncwintana kwakhe ngehlombe noSmith. NgokukaSmith uRabada obejabulela ukumkhipha umgudlule kabuhlungu kodwa kuthe uma sekubhekwa kahle kwacaca ukuthi bancwintane kancane. Kuze kube yimanje uBancroft, Warner noSmith basadingisiwe eqenjini lesizwe lase-Australia. Kusele uchungechunge lwemidlalo yeTest yokuvala unyaka nePakistan. Iqala ngoDisemba 26.Emiqhudelwaneni yasekhaya ngaphandle kweMSLI-Hollywoodbets Dolphins neWarriors kuphoqeleke ukuthi bacazelane ngokubamba isicoco seMomentum One Day Cup kwazise umdlalo awubanga khona ngenxa yesimo sezulu ngoFebhuwari. Isaqhubeka eye-4 Day Franchise Series.",U-2019 uzocacisa ngozohlwitha isicoco
"UGWETSHWE iminyaka engu-12 ebhadla ejele owayengumsebenzi wakwaFidelity owayeseqenjini lezigelekeqe elaphanga uR12 million eVryheid.INkantolo eNkulu yaseMadadeni igwebe uMbuyiseni Mthembu (37) ngoMsombuluko.NgoSepthemba 2017, uMthembu nayehamba nabo batheleka endaweni yakwaFedility ngemuva kwehora lesishiyagalolunye.Kuthiwa bafike bakhomba onogada ngezibhamu, babaphoqa ukuthi babatshengise izikhiye zalapho kuhlala khona imali. Ngenkathi sebezitholile bavula bayithatha base bebaleka nemali enguR12 million.Icala lokuphanga lavulwa esiteshini samaphoyisa eVryheid. Idokodo lecala labe selidluliselwa koKlebe ophikweni oluphenya ngamacala abucayi.UCaptain Simphiwe Mhlongo woKlebe uthe abasolwa abahlanu okunguPhakamani Hadebe (32), Mnikeni Khohlwezakhe Majozi (59), Thembokwakhe Robert Nzama (41), Zakhele Ernesty Xulu (32) noMthembu babe sebeboshwa.“OKlebe bakwazi ukuthola imali enguR700 000 ngenkathi bebopha abasolwa,” kusho uMhlongo.Uthe abasolwa ababili okunguMajozi noNzama babaleka ngemuva kokuphuma ngebheyili kaR30 000. “Kwakhishwa incwadi egunyaza ukuthi beboshwe. Okwamanje abakatholakali kodwa amaphoyisa aphansi phezulu ayabathungatha,” kusho uMhlongo.",Ugwetshwe iminyaka ewu-12 ophange R12 million
"UMQEQESHI weKaizer Chiefs, uGavin Hunt, uzwakala esephelelwe ngamaqhinga okulungisa udonga lwasemuva oluvuzisa amagoli kule sizini.IChiefs iphinde yajabhisa abalandeli bayo ngoMgqibelo koweDStv Premiership idlala ngokulingana ngo 2-2 neBloemfontein Celtic ekubeni ibikade isihamba phambili ngo 2-0. Ukungenelwa ngamagoli kweChiefs, ikakhulukazi ngenxa yamaphutha, yisifo esihlasele leli qembu kusukela efika uHunt ekuqaleni kwesizini. Ubelokhu ekhala ngaso ethi uyaselapha. Maphakathi nesonto eledlule, iChiefs ihlulwe ngo 1-0 emuva kwephutha elenziwe ngu-Erick Mathoho umdlalo usuyophela. Amakhosi, asendaweni yesishiyagalolunye kwi-log yePremiership, asengenelwe ngamagoli angu-30 emidlalweni engu-25.""Sidlale kahle. Sidlale kahle futhi nangoLwesithathu sihlulwa ngo 1-0. Sidlale kahle nanamuhla kodwa kwavuka isifo sethu esidala sokuhluleka ukumaka. Ngihlale ngithi ngeke uwine lutho ngaphandle kokuvala emuva. Ukumaka kuqala phambili,"" kusho uHunt.""Sihlaselwe yishwa isizini yonke. Senze izinguquko eziphoqelekile esiwombeni sokuqala nesesibili. Ebholeni kwesinye  isikhathi lokho kuyakuphazamisa. Sakhe amathuba anele ukuwina umdlalo. Kodwa awukwazi ukushaya amagoli amabili ekuhambeni  kodwa udlale ngokulingana. Kufanele wenze kangcono emuva.""Kusasa, iChiefs izovakashela iTshakhuma Tsha Madzivhandila (TTM) emdlalweni wePremiership ePeter Mokaba Stadium, ePolokwane, ngo-5 ntambama. Akubuzwa ukuthi kulo mdlalo uHunt uzolindela okuhlukile kubadlali bakhe. Bazobhekana neTTM elengela engozini yezembe ngasemsileni we-log. Ukuwina kweChippa United nokuhlulwa yiBlack Leopards, kuyishovele endaweni ka-15 iTTM.UHunt uthe akakhali ngezinga lokuzinikela kwabadlali.""Sidlala ibhola elihle. Ngeneme ngabadlali, banginika konke. Uma benganginiki konke lokho kungasho inkinga. Banginika konke, masonto wonke. Bayazana, basebenza kanzima. Yilokho okubaluleke kakhulu ebholeni,"" kusho uHunt. ",UHunt uzwakala ephelelwe amaqhinga okuvala emuva
"BANGU-62 000 abahola impesheni KwaZulu-Natal okuthiwa abakawenzi amakhadi amasha njengoba sekuzonqanyulwa ukuwasebenzisa maduze.Lokhu kushiwo uMnuz Mbizeni Mdlalose okhulumela abakwaSouth Africa Social Security Agency (Sassa) esifundazweni, onxuse ukuthi njengoba sekuqalile ukuholela abantu basale sebeshaya namakhadi amasha.Phezu kokuba kuvalwa ukuholela impesheni ngoDisemba 14 njengoba kuqale ngoLwesithathu, uMdlalose uthe abahola emabhange nasePosini abaphoqiwe ukukhipha imali ngaphambi kwalolu suku lokuvala.Ukuholela ngalesi sikhathi kwenzelwa ukunqanda isiphithiphithi sikaDisemba njengaminyaka yonke. AbakwaSassa baxwayise ngokuthi umholo olandelayo uyoze ube ngoJanuwari, okusho ukuthi kumele bazicabangele.“Siqalile ukuholela ezikhungweni kodwa imali esekhadini ngeke iye ndawo ngisho sekudlule uDisemba 14. Okusiphatha kabi yilesi sibalo sabantu abasasebenzisa amakhadi amadala ngoba uma bengawenzi amasha bazoba nenkinga ngempela ngoJanuwari.“Kumele kushaye uDisemba 10 sebewashintshile ngoba uma kungenjalo ngeke bahole nhlobo ngoJanuwari. Akusagcwali ePosini futhi kuyashesha nokwenza ikhadi,” echaza.Mayelana nokuvalwa kokuhola ngoDisemba 14, uthe kushiwo kulabo abayithola ezikhungweni kuphela. Uthe ngoJanuwari konke kuzobuyela esimeni esijwayelekile, ukuhola kuzoqala ngomhlaka 1.UMdlalose unxusa abantu ukuthi bavuselele amakhadi nje, kukhona abakhalayo ngokuqolwa izimali zabo ezikhishwa emakhadini bengazi. Isolezwe selibike izikhawu ezimbili ngabakhishelwa imali emakhadini, ekhishwa kwenye indawo.UNksz Nobuhle Njapha okhulumela abePosini eKZN uthe ukuholela kuqalile futhi kuhamba kahle.Ukuqinisekisile ukuthi abahola ePosini imali bangayikhipha noma yinini ngisho sekudlule umnqamulajuqu wokuholela.Kuthiwa babalelwa ku-500 000 kulo lonke elakuleli abangakawashayi amakhadi amasha okuhola.OyiNational Advocacy Manager yeBlack Sash uMnuz Hoodah Abrahams-Fayker ugcizelele ukuthi abantu bawashintshe amakhadi okuhola ukuze bangabi nenkinga ngoJanuwari.",I-Sassa  inxusa kushintshwe amakhadi
"IMPILO yabantu baseMtshezi isizoba ngcono ngemuva kokuvulwa ngokusemthethweni kwesikhungo sikahulumeni esineminyango eminingi ebalulekile esibize uR16 million.Lesi sikhungo esaziwa ngamaHlubi Community Services Centre esizoba namahhovisi oMnyango wezaseKhaya, awezokuThuthukiswa koMphakathi, iPosi nawomkhandlu wenkosi sithulwe ngokusemthethweni ngoLwesibili nguNgqongqoshe wezokuBusa ngokuBambisana neziNdaba zoMdabu KwaZulu-Natal, uNkk Nomusa Dube-Ncube.Ukwethulwa kwaso kuzokwenza ukuthi umphakathi waseBhekuzulu nezinye izindawo ezingomakhelwane ungabe usahamba amabanga amade uma ufuna izidingo.Phambilini abantu baseBhekuzulu nezindawo ezingomakhelwane bekumele baye eLadysmith noma e-Estcourt uma befuna izidingo.“Sizibophezele ekushintsheni impilo yabantu basoThukela abahlala ezindaweni zasemakhaya. Kumanje intsha ehlala lapha yenza izifundo zekhompyutha esikhungweni sezobuchwepheshe esikhona kulesi sikhungo sethu, lokhu kuzoyisiza intsha yethu ukuthi ikwazi ukumelana nesimo semisebenzi yamanje edinga ulwazi olunzulu kwezobuchwepheshe,” kusho uNkk Dube-Ncube.Isakhamuzi saseBhekuzulu, uMnuz Sabelo Buthelezi (26), sithe ukuvulwa kwalesi sikhungo kuzowusiza kakhulu umphakathi ngezinto eziningi ngoba ngeke usahamba amabanga amade uma ufuna izidingo.“Ukuvulwa kwalesi sikhungo kuzongisiza kakhulu nami njengomuntu omusha njengoba sengizenzela izifundo zekhompyutha,” kusho uButhelezi.Ithula inkulumo yayo inkosi yesizwe samaHlubi eMtshezi, uJobe Radebe, ibonge uNkk Dube-Ncube ngokuzibophezela kukahulumeni wakhe ekuletheni izidingo kubantu.Umnyango kaNkk Dube-Ncube sewakhe izikhungo ezintathu zalolu hlobo ngaphansi kwesifunda uThukela njengoba sikhona Okhahlamba, eKuvukeni naseMtshezi.",Kuvulwe isikhungo esizobakhipha osizini eMtshezi
"UMPHATHI weDurban University of Technology, uSolwazi Thandwa Mthembu, uphume ngesamagundane izolo ehholo obekukade kunenkonzo yesikhumbuzo sikaMlungisi Madonsela kulo ngesikhathi ehhewulwa ngamalungu omkhandlu omele abafundi i-EFFSC.USolwazi Mthembu bekulindeleke ukuthi ethule inkulumo yokuhlonipha uMlungisi kubantu abebehambele inkonzo yesikhumuzo wagcina engakwazanga.Amalungu e-EFFSC aqale ukuhhewula umphati wohlelo, uMnuz Zwakele Ngubane, ngesikhathi ememezela ukuthi uSolwazi Mthembu uzohlonipha uMlungisi ngenkulumo. Abe eseqala ukucula amaculo omzabalazo.Kodwa ilungu le-EFF, uMnuz Komisa Dlamini, linxuse ukuthi amalungu athule ukuze kuqhubeke uhlelo.Kuphoqeleka ukuthi uSolwazi Mthembu akhulume ekugcineni ngoba amalungu e-EFFSC ebengafuni nokuyizwa eyakhe.Kuthe lapho esengenile esiteji ukuzoqala inkulumo yakhe, kwavumbuka abesifazane abebegqoke umfaniswano we-EFF bama phambi kwesiteji bephethe izingqwembe ezinemibhalo ethi: Lala ngoxolo Mlu.Amalungu eEFFSC avele acula amaculo omzabalazo, amanye elokhu emhhewula emtshela ukuthi akadilike esiteji.Kuphoqeleke ukuthi uSolwazi Mthembu aphume eseqashwe wonogada engakayithuli nenkulumo yakhe.",Izitshudeni ziphazimise inkulumo yomphathi
"INYUNYANA yabasebenzi icele abantu baseNingizimu Afrika ukuthi bayeke ukuthenga imikhiqizo yakwaClover ngoba le nkampani ayifuni ukunyusela abasebenzi amaholo ngo-16%.Izolo abasebenzi bakwaClover ezweni lonke baqale isiteleka okungaziwa ukuthi sizophela nini ngoba befuna amaholo nokuthi ozakwabo abayitoho baqashwe ngokugcwele.UMnuz Charles Phahla, oyiPhini likaNobhala Jikelele weGeneral Industries Workers Union SA (Giwusa), uthe iClover ijezisa abasebenzi ngokuqubuka kweCovid-19 ezweni.“Ukuqubuka kweCovid-19 kunike iClover ihawu lokuzivikela ngoba abanikazi bale nkampani abafuni ukunyusela abasebenzi amaholo. Bavele bathi abafuni ukuxoxa nathi saze sayofaka udaba lwethu kwiCommission for Conciliation, Mediation and Arbitration (CCMA). Bafike lapho bathi bazokwazi ukunyusa amaholo ngo-3%, sawunqaba,” kusho uPhahla.Uthe ngeke abasebenzi bamukele ukunyuselwa iholo ngamakinati ngoba ngoMsombuluko ebusuku iClover ibuye yabeka etafuleni u-5% nawo iGiwusa ewunqabile.“Sicela abantu bayeke ukuthenga imikhiqizo yakwaClover kuze kube le nkampani inyusela abasebenzi umholo ngo-16%. Sifuna kuqashwe ngokugcwele nabasebenzi osekuphele iminyaka beyitoho. Asazi kungani bengafuni ukunyusa imali ngoba abasebenzi abakaze bahlale emakhaya ngisho nangesikhathi somvalelandlini bebesebenza. Ngeke sibuyele emsebenzini esikufunayo kungakazwakali,” kusho uPhahla.UMnuz Johann Vorster oyisikhulu esiphezulu kwaClover Proprietary Limited, uthe isiteleka siqale emva kokuthi izingxoxo phakathi kwabo nabasebenzi zifinyelele kwangqingetshe.Uthe babeke u-5% wokunyusa amaholo kusukela ngoJulayi 1 kodwa abasebenzi bawuchitha.“Sinazo izinhlelo zokuqinisekisa ukuthi isiteleka kasibi nomthelela omkhulu emkhiqizweni wethu. Sinethemba lokuthi sizotholakala isixazululo. UClover kade waqala ukudonsa kanzima ngoba izindleko zinyuka njalo kanti nabathengi abasakhithizi njengakuqala ngenxa yesimo esibi somnotho nokuphela kwemisebenzi. Yize besisebenza nangesikhathi somvalelandlini kodwa isimo besinzima nezindleko zebhizinisi zinkulu. Siyabachazela abasebenzi ngesimo esibhekene naso, sidinga isixazululo esizovuna zonke izinhlaka,” kusho uVorster esitatimendeni.",Bafuna ukunyuselwa amaholo  abasebenza kwaClover
"Willem PhungulaKUSOLWA ukuthi umkhuba usekhaya, ngemva kokubulawa kwesishoshovu ebesiphikisana nokususwa kwabantu, ukuze kungene imayini yamalahle eMtubatuba.UNkk Fikile Ntshangase (60) ongumholi weNFP wesifunda uMkhanyakude, uthelwe phansi ngoyaba lwezinhlamvu waphelela khona lapho ebusuku ngoLwesine.Ubephuma emhlanganweni weqembu wokukhankasela ukhetho lokuchibiyela kuwadi 10 oluzoba ngesonto elizayo.Umthombo obusondelene kakhulu nomufi uthe awungabazi ukuthi ukubulawa kwakhe akuhlangene nezepolitiki kodwa ubulawelwe ukulwa nokufakwa kwemayini ezomba amalahle endaweni yangakubo.Lo mthombo ocele ukuba ungadalulwa uthe umufi udayiswe ngamalungu ekomiti elilwa nokususwa kwabantu endaweni, wathi bese kuvele kunezinsolo zokuthi asegwazelwe awasayingeni eyokulwa nokususwa kwabantu.“Yinto esobala le. Uma amaphoyisa aKwaMsane ezokwenza umsebenzi wawo ngendlela, abakhi betulo bangatholakala kalula. Umkhuba usekhaya ngokubulawa kukaNkk Ntshangase. Ngicela uma ubhala ungaxovi izinto ngoba le nto ayihlangene nepolitiki. Umufi udayiswe abebehamba naye,” kusho umthombo.Uqhube wathi umufi ubesehlule bemncenga bethi bazomakhela umuzi kanokusho, endaweni ezokhethwa nguye kodwa wathi cha, yena uthunywe abantu ukuthi abamele ngakho-ke ngeke akwazi ukubadayisa.UNobhala-jikelele weNFP uMnuz Canaan Mdletshe, uthe iqembu lishaqeke kakhulu ngokubulawa ngesihluku esingaka somholi wabo, ikakhulukazi ongowesifazane.Uthe abafuni ukuhlawumbisela ngokubulawa kwakhe, bafisa ukudedela amaphoyisa aphenye kutholakale ababulali.Okhulumela amaphoyisa esifundazweni, uColonel Thembeka Mbele, uthe kukhona icala lokubulala eliphenywa ngamaphoyisa aKwaMasane, emva kokuba owesifazane oneminyaka engu-60, edutshulwe wabulawa.",OweNFP ‘ufele ukulwa nokususwa kwabantu’
"LIBOBONGA abaphansi ilungu lomphakathi elizibonele ngawalo kudutshulwa itekisi ebelithwele abashayeli bamatekisi eColenso, KwaZulu-Natal ngoMgqibelo. Kudutshulwe kwabulawa abashayeli abawu-11 behlaselwa ngoyaba lwezinhlamvu ngabantu okuthiwa bebelele unyendle emahlathini aseduzane nomgwaqo uR74 obekuhamba kuwo leli tekisi. Umama wasendaweni uthi ubevika izinhlamvu nezingane zakhe ebezindiza igceke lonke ngezikhathi zehora lesithupha ntambamama.“Ngiphuzile ukuqala ukupheka ngoba bekuyiSabatha. Ngithe ngisabeka amabhodwe kusanda kushaya u-6 ntamabama, ngezwa ngomsindo obuqhuma kungathi uthayela. Ngithuke ngafa ngihlangana nezinhlamvu ngaphandle ebezindiza igceke lonke,” kusho owesifazane eligodliwe igama lakhe ukumvikela.Uthe ubezitshela ukuthi kuhlaselwa umuzi wakhe. Uthi umemezile ezincengela ukuthi bangamubulali nezingane zakhe.“Ngibuyele endlini saqoqana nezingane ngimemeza ngincenga abadubulayo ukuthi bangasibulali. Bengilokhu ngithi ningasibulali zingane zami.”Elinye ilungu lomndeni nalo elingafunanga ukudalulwa lithe alisakhumbuli nokuthi ziyeke nini ukukhala izibhamu ngendlela ebebephithene ngayo.FUNDA: 
Zibalelwa ku-250 izinhlamvu okudutshulwe ngazo abashayeli“Ngikhumbula nje ngifonelwa umfana wami engibuza ukuthi kwenzekani, ngangazi ukuthi ngimphendule ngithini ngoba nami bengingazi ngaleso sikhathi ukuthi kwenzekani,” kuchaza ilungu lomphakathi.UKhomishana wamaphoyisa kuzwelonke uGeneral Khehla Sitole usigxekile lesi sehlakalo.Uthe amaphoyisa ophiko okukhona kuwo awobugebengu obuhleliwe, oKlebe, nabaseshi ubanika amahora angu-72, ukuzama ukubopha abasolwa abathinteka kulesi sigameko.Obambe njengoNdunankulu esifundazweni, uMnuz Sihle Zikalala, naye usigxekile lesi sigameko. Uthe ukubulawa kwabantu kusho ukuthi kunemindeni engasenabo abantu abayondlayo.",Ubonga abaphansi osinde kudutshulwa abamatekisi
"UBEKE impilo yakhe engozini evikela umndeni wakhe owesifazane oneminyakaengu-49 waKwaBester eThekwini, elwa nezigebengu ezigqekeze emzini wakhe zifuna ukuntshontsha.Owesifazane igama lakhe esingeke silidalule ukuvikela yena nomndeni wakhe, ngoLwesithathu ngabo-1 ekuseni uhlaselwe izigebengu ezimbili ebezihlome ngesibhamu.Kuthiwa abasolwa ababili bangene ngophahla kwakhe.Kuthe uma bengena, owesifazane obenezingane zakhe nabazukulu belele wavuka wazibambela kubasolwa.Kuthiwa ubambane nezigebengu washo ukuziqeda ngesibhaxu, esinye saphuma sabaleka.Ngesikhathi esisele sesimklinya ukhalile, indodakazi yakhe eneminyaka engu-24 yaphuma ekamelweni izolekelela unina.Isolezwe likhulume nendodakazi ethe iyasola ukuthi izigebengu zibahlasele ngoba zazi ukuthi bangabesifazane futhi bahlala bodwa.“Besiyisithupha endlini, singabesifazane kukhona nengane enezinyanga ezintathu. Kuthe uma sizwa izigebengu zingena ngophala umama wazama ukusivikela ngokulwa nazo. Esinye sibalekile. Lesi esinye sibe sesiklinya umama. Ngizwe esekhala ethi kungcono amdubulele endlini. Lawo mazwi angikhiphe ekameleni, ngayosiza umama. Sibe sesilekelelana silwa nesigebengu, sasinqoba. Sabe sesicela usizo,” kusho indodakazi.Ithe ngesikhathi bembula umsolwa ubuso babonile ukuthi umfana wasendaweni, ohlala ngezansi komgwaqo wabo.“Siyasaba kakhulu emuva kwalesi sigameko ngoba abantu abasihlasele bayasazi. Bayazi ukuthi sihlala sodwa njengoba eboshiwe nje asazi ukuthi kuzokwenzekani.”Okhulumela amaphoyisa uColonel Thembeka Mbele, usiqinisekisile lesi sehlo wathi oboshiwe uzovela enkantolo maduze ngecala lokugqekeza.“Namhlanje (ngoLwesithathu), ngo-1 ekuseni kungene abasolwa ababili komunye umuzi KwaBester. Kuthiwa bawele efenisheni, kwaba nomsindo ovuse amalungu omndeni. Omunye ubanjiwe, omunye wabaleka nesibhamu.“Obanjiwe ushaywe umphakathi. Amaphoyisa aseNtuzuma abiziwe, athatha umsolwa amyisa esibhedlela. Uqashwe amaphoyisa khona. Kuvulwe icala lokugqekeza nelokweba,” kusho uMbele.Omunye umsolwa usathungathwa.",Umama uvikele umndeni wakhe elwa nezigebengu
"UMENGAMELI wezwe, uMnuz Cyril Ramaphosa uthi awuphele umkhuba wokuthi abantu bawuhlabe inhlali uma behlukunyezwa yizithandwa zabo ukuze kuliwe ngempumelelo nodlame olubhekiswe kwabesifazane.URamaphosa usho lokhu kulandela ukuthi esontweni elilodwa kubulawe abesifazane abasebancane okusolwa ukuthi babulawe abebethandana nabo.Bekungakapholi maseko kubulawe owesifazane waseGoli uTshegofatso Pule obenezinyanga eziyisishiyagololunye ekhulelwe esehlakalweni okusolwa kuso abathendana naye njengoba wagcina ukubonakala ekade ethe uyovakashela yena.Izolo abantu baseDobsonville eSoweto, bethuke kwaphela nasozwaneni bezithela phezu kwesidumbu sowesifazane obeneminyaka ewu-28 ebulewe walahlwa ngaphansi kwesihlahla. Kusolwa ukuthi ubulawe kwenye indawo wase ezolahlwa kule ndawo.URamaphosa uthe selokhu izwe lingene esigabeni sesithathu sokuvalwa kwezwe, zande kakhulu izigameko zodlame olubhekiswe kwabesifazane.“Leli yisonto elimnyama esizweni sonkana. Izigilamkhuba sezingene kwelinye igiya lokuba nonya...ngeke ngempela kulunge uma kuzoqhubeka kanje,""kusho uRamaphosa.“Kuyanyanyisa ukuthi ngalesi sikhathi izwe libhekene nempi yecoronavirus, amadoda anonya athatha leli thuba lapho imithetho ithanjisiwe ekuvalweni kwezwe, ukwenza izenzo ezinyanyisayo njengokuhlasela abesifazane nezingane,""kuqhuba uMengameli.“Sisazama ukwamukela ubuhlungu bokulahlekelwa wuTshegofatso Pule, Naledi Phangindawo, Nompumelelo Tshaka nabanye abesifazane e-Eastern Cape naKwaZulu-Natal, izidumbu zabo ezitholwe zilahlwe kabuhlungu bebulawe nangesihluku"". Uthe indlela laba besifazane ababulewe ngayo, ichaza ukuthi iNingizimu Afrika inamadoda angamaqaba angenabo nobuntu.Amaphoyisa aKwaZulu-Natal kuleli sonto aveze ukuthi kunesaguga sakulesi sifundazwe esidwenguliwe kwathi ingane yatholwa ibulewe ehlathini thizeni.URamaphosa uthe ngokwamaphoyisa, ezinsukwini ezimbalwa nje, senyukile isibalo sobugebengu kuleli. Kulobu bugebengu kubuye kakhulu ukubulawa kwabantu ngesihluku. Ephawula ngokufa kukaSibongiseni Gabada,36 waseKhayelitsha, otholwe ebulewe ngenyanga edlule, uRamaphosa uthe izisulu zodlame olubhekiswe kwabesifazane zizizwa zingavikelekile, nomthetho ungabavuni.Yize obethandana noGabada ezivumele yena ukuthi umbulalile, kodwa icala aliqhubekanga enkantolo ngenxa yokushoda kobufakazi.Abazithola besenkingeni yokuhlukunyezwa bangashayela lezi zinombo  08600 10111 noma bathumele myalezo bangazisho kwiCrime Line ku32211, noma basjayele iGender-Based Violence Command Centre ku0800 428 428.",URamaphosa ukhala 'ngamaqaba anonya' abulala abesifazane
"UMNYANGO wezokuThuthukiswa koMphakathi KwaZulu-Natal uhlinzeke abazali bezingane ezimbili ezishe emlilweni eRedcliffe, eVerulam, ngosonhlalakahle abazobaluleka ngokomqondo.UNgqongqoshe walo Mnyango, uNkk Weziwe Thusi, izolo uthumele isitatimende kwabezindaba wathi kuyadumaza ukufa kwalezi zingane ngalolu hlobo.UNothando (9) noSiyamthanda (7) Duma kade besele noyise ngesikhathi kwenzeka isigameko ngezintatha zangeSonto.Uyise uMnuz Zukile Mhlongo ubesayolekelela udadewabo kanina wezingane zakhe obeshaywa yisoka lakhe ngesikhathi eshiya ekhiyile endlini kukhanya nekhandlela. Wabuya sekusha ubuhanguhangu.“Ukwenzeka kwalesi sigameko kukhombisa ngokusobala ukuthi izinkinga zasemphakathini zingaholela ekulahlekeni komphefumulo womuntu. Uyise walezi zingane kade eyosiza owesifazane obehlukunyezwa yisoka lakhe, wakhiyela izingane zakhe ukuze ziphephe endlini kanti akazi ukuthi usezoziyisa kwagoqanyawo,” kusho uNkk Thusi.Uthe uthumele osonhlalakahle ukuba balekelele lo mndeni ngalesi sikhathi esinzima.“Ngijube osonhlalakahle ukuthi benze isiqiniseko ukuthi abazali bathola ukwelulekwa ngokomqondo njengoba belahlekelwe yizingane zabo. Bazosiza lo mndeni kuze kube bayakwazi ukubhekana nesimo sokushonelwa yizingane zabo,” kusho uNkk Thusi.Lo mnyango unxuse umphakathi ukuba usebenzisane nohulumeni ekulweni nezinkinga ezisemphakathini.",Bazolulekwa abezingane ezife ngomlilo
"B ANDIZELA phezulu kwaMazda Motor Corporation ngemuva kwesimemezelo abasenzile sokuthi ukwakhiwa kweMazda3 sekufinyelele ku-5 million ngo-Ephreli 2016.Lena yiMazda yesibili ukufinyelela ku-5 million emuva kwezimanga ezagilwa yiMazda 323. IMazda3 yenze irekhodi elisha ngokufinyelela kulezi zibalo esikhathini esiyiminyaka engu-12 nezinyanga ezingu 10 kusukela ngoJuni 2003.IMazda3 iyona moto abazishaya isifuba ngayo futhi nezibalo zokuthengwa kwayo zakha isibalo esikhulu sezimoto abazidayisayo ngonyaka.Le ntandokazi yemoto yakhiwa ezimbonini ezihlukene zale nkampani emazweni amaningi okukhona imboni iHofu eJapan, Changan Mazda Automobile Co, Ltd, eChina, AutoAlliance (Thailand) neMazda de Mexico Vehicle Operation, eMexico.Iphinde yakhiwe embonini eseMalaysia naseVietnam. Kusukela kwaba khona iMazda yesizukulwane sokuqala, kwaMazda basebenze ngokuzikhandla ukwenza isiqiniseko sokuthi iMazda3 iba yimpumelelo, kusuka esakhiweni sayo, ukuyihlela kahle ngendlela kanjalo nomuzwa omnandi wokuyishayela.IMazda yesizukulwane sesithathu bayithuthukisa ngo-2013 ngesikhathi sebeqala ubuchwepheshe be-SKYACTIV TECHNOLOGY neKODO-Soul of Motion ukuze ilandele esizukulwaneni esisha seMazda.Isihlonishwa kakhulu ezingeni lomhlaba kusuka kwi-Canadian Car of the Year's, Best New Small Car in 2013 ne-Red Dot Design Award in 2014. Iphinde yalala endaweni yesithathu kwi-Finalist for World Car of the Year ne World Design Car of the Year ngo-2014.KwaMazda Southern Africa sebedayise ama-Mazda 3 angaphezulu kuka-4200 kusuka kwaqala umsebenzi ngo-Okthoba 2014 kuze kube u-Ephreli 2016.Phakathi kwezinjini ezitholakala eNingizimu Afrika kukhona iSKYACTIV-G 2.0-litre kaphethroli edonsa ngamagiya angu-6 eshintshwayo nezishintshayo, i-1.6 kaphethroli edonsa ngamagiya amahlanu.KwaMazda bathi abamile kodwa bahlabela phambili nokwakha izimoto ezinezidingo zamakhasimende abo.",IMazda 3 nomlando ka-5 million
"LUNGENWE yiNhlangano yeZizwe udaba lukaCaster Semenya lokuphonsela inselelo isinqumo se-IAAF, sokushaya umthetho ovimbela abagijimi besifazane imizimba yabo ekhiqiza i-testestorone ngokweqile, ukuthi bangawagijimi amabanga agijinywa yintokazi yaseNingizimu Afrika.Isinqumo sokwesekela le ntokazi sithathwe engqungqetheleni yale nhlangano eGeneva, eSwitzerland, ekuqaleni kwesonto. Ithathe isinqumo sokwesekela inselelo kaSemenya ayiphonsele i-IAAF sokuthi ayihambisani nokucwaswa komuntu ngesimo adalwe ngaso uMdali.Ephawula ngale sinqumo uNgqongqoshe weZobudlelwano nokuBambisana Kwezizwe eNingizimu Afrika, uLindiwe Sisulu uthe: “Umphakathi wamazwe omhlaba unomsebenzi wokuvikela amalungelo kaCaster Semenya nabanye abagijimi besifazane abafana naye emhlabeni jikelele, ngaphansi kombandela wokuthi bangabantu amalungelo abo ahlukumeziwe.“Umkhankaso wokugcina ilungelo likaCaster lokubamba iqhaza kwezemidlalo emhlabeni, wumzabalazo wabo bonke abesifazane abacwaswa ngokobulili.”Njengoba kusalindelwe isinqumo ngodaba lukaSemenya yena ngakolunye uhlangothi akamile njengoba eseqalile ukugijima ibanga lika-5000m, okuvele kwacaca ukuthi ngeke abe nantanga noma ngabe isinqumo seCourt of Arbitration for Sports (CAS) asimvuni.Umhlanganiso kaSemenya uholele ekutheni uMengameli we-Athletics South Africa (ASA) * -Aleck Skhosana, abize lo mpetha wama-Olympics ngoxam’kavinjelwa.Umjaho abezwa ngawo amanzi ngobhoko kuleli banga ubuhlelwe yiGauteng North Athletics Championships e-University of Pretoria.USemenya unqoba lo mjaho kuleli banga kulindeleke isinqumo ngemuva kokuthi ephonsele inselelo isinqumo se-International IAAF sokuphasisa umthetho ovimbela abagijimi besifazane abanemizimba ekhiqiza i-testosterone eyenza babe namandla ngokwedlulele.Isinqumo esibhekwe umhlaba wonke iCAS isihlehlisele ukuphela kuka-Ephreli ngoba besafuna ukucubungulisisa kahle zonke izinhlangothi ezithintekayo.Eqhuba ngomhlanganiso kaSemenya uSkhosana uthe: “Lena yindlela abatshengisa ngayo ukuthi ngeke bamvimbele ngisho sebethanda kanjani ngoba nguxam’kavinjelwa.“Uyabakhombisa ukuthi ukusebenza kwakhe kanzima angagijima noma yiliphi ibanga abekelwe uma ezilungiselele kahle. Ngisho bangathi akagijime * -200m ezilungiselele kahle.”USkhosana uveze ukuthi beyi-ASA abawabambele amagqubu amazwe ase-Afrika angazange aweseke umkhankaso wayo wokulekelela uSemenya ekuphikiseni kwakhe i-IAAF ngesinqumo esicwasa abesifazane abakhiqiza i-testestorone eningi kuneyemukelekile.“Thina sizoma ne-Afrika ekuphikiseni isinqumo sokuqeda umjaho webanga lika-5000m nelika 10000m okukhonya kulona abasubathi base-Afrika.Labo abangazange baseseke bandage kaCaster asibabambele igqubu,”kusho uSkhosana.Nakuba lomengameli engalibeki ngembaba ukuthi uqondise kuliphi izwe kodwa kwaba nemibuzo ngokuwuhlaba inhlali kweKenya ngodaba lukaSemenya.",I-United Nations yeseka uSemenya
"Bloemfontein Celtic (1) 1Orlando Pirates (0) 0I-ORLANDO Pirates iphinde yathola isifundo sokuthi ukudlala kahle kodwa ungawasebenzisi ngendlela amathuba owatholayo kuvamise ukugcina ngokuthi uwashiye amaphuzuu njengoba kwenzekile izolo ntambama, eFree State Stadium ikhala ngaphansi kwiBloemfontein Celtic.Njengenjwayelo abantu baseBloemfontein bebephume ngobuningi babo bezokwethamela umdlalo. Ziye ekhefini isike yahlekwa indaba yabadlali bePirates nokuba nomqeqeshi obhekene kuphela nokufakwa kwebhola enethini.Okudala ukuthi le ndaba ihlekwe amathuba awele kuVincent Pule noThamsanqa Gabuza esiwombeni sokuqala. Lize langena igoli ngomzuzu ka-17 lishaywa yisitobha seCeltic uBongani Sam. Leli goli lingena nje vele iCeltic iyona ebibukeka inobungozi uma iya phambili.IPirates ifike eFree State kuyiyona ewadinga kakhulu amaphuzu njengoba isizini yayo ingeyinhle kuze kube yimanje. IBucs iqale ngokudlala ngokulingana neHighlands Park. Isuke lapho yanqoba ngenhlanhla kwiChippa United yase ithelwa othulini yiBidvest Wits ngeledlule. Konke lokhu kuhlangene nokukhishwa kwiMTN 8. Inkinga enkulu kwiBucs, wukweqisa ibhola emugqeni osemapalini.Le wini bese kungeyesithathu kulandelana kwiCeltic (engakangenelwa yigoli) kanti kwiBucs bese kungokwesithathu ithola induku (uma kuhlanganiswa nomdlalo weMTN 8).Okusheshe kwaqapheleka wukuthi iCeltic ibisheshe iyixine iPirates uma iphethe ibhola. Lokhu bekudala amaphutha emuva kanti vele ezikaSteve Komphela bezihlele ukubaxina ngesivinini uma kwenzeka zilithola. Lokhu bekwenza ukuthi konozinti abebevimbe kulo mdlalo, uSiyabonga Mpontshane kube uyena obematasa kakhulu.Kube yiPirates nokho eqale kangcono esiwombeni sesibili. Umdlalo ubusuzinze kakhulu engxenyeni enkulu yeqembu lasekhaya kudaleka nama-freekick kodwa engeyona ingozi kuPatrick Tignyemb obesezintini. Ngomzuzu ka-61 noka-67 uGabuza uthole amathuba amabili amahle ngokwahlukana kodwa womabili amehlula ngekhanda egotshelwe uPule. Ngemuva kwalawo mathuba umdlalo uthe ukuthula kancane kodwa ubungozi beCeltic bulokhu buvela.Ibhola elivinjwe uLantshane Phalane esepalini liyikhona umdlalo usesikhathini sikanondweba, langqofwa uHappy Jele, yilona elicacisele iPirates ukuthi amaphuzu izowashiya eFree State.Imiphumela ye-Absa Premiership: Chippa United 2-2 Black Leopards; Bidvest Wits 0-1 SuperSport United; Cape Town City FC 0-0 Golden Arrows; Polokwane City 2-0 Baroka FC; Maritzburg United 0-0 Kaizer Chiefs; Orlando Pirates 0-1 Bidvest Wits; Bloemfontein Celtic 1-0 Orlando Pirates; AmaZulu 2-1 Free State Stars",UKomphela wandise usizi lweBucs
"MCEBO MPUNGOSEU SEPHINDE wanyelwa inyoni esandleni umculi we-pop ongaconsi phansi kuleli, uToya Delazy, osethubeni lokuyonandisa kwi-50th Annual Midem Music Conference ezoqala kuJuni 3 kuya kuJuni 6 eCannes, eFrance.Le ngqungquthela yomculo yaminyaka yonke isizakhele udumo emhlabeni ngokunikeza abaculi basemazweni ahlukahlukene abasathuthuka endimeni yomculo ithuba lokuthi bazibonakalise.Ngaphezu kwalokho bonke abaculi abaqokwayo, umculo wabo uzwakala esikhangisweni seMidem Artist Accelerator Official Compilation.Njengamanje uToya usesigabeni sokugcina sabaculi abahlungelwa ukungena kwabangu-12 abazobe bevela emazweni angaphandle.“Ngiyazigqaja ngakho nje ukuthi ngifike kulesi sigaba.“IMidem Music Conference ingumcimbi othathelwa phezulu endimeni yomculo kuwo wonke amazwe futhi kuliphupho lawo wonke umculi ukuba yingxenye yayo,” kusho uToya.IMidem Artist Accelerator eyingxenye yale ngqungquthela ibekelwe amaciko nalabo abawasekayo okubalwa kubo izimenenja, abakhiqizi bomculo nalabo abawusabalalisayo abasuke bezofundiswa izindlela zokungena kwimakethe yamazwe angaphandle.UToya Delazy zilokhu zimlandele njalo izibusiso nonyaka kwazise ngoJanuwari lo mculi uhlabane ngendodo yeBest International Songat, kuma-Outmusic Awards eNew York ngeculo lakhe i
Forbidden Fruit.Ngaphezu kwalokho iculo olakhe i
Luv My City like lahlala kunombolo 6 ohlwini lwamaculo ahamba phambili ku-UK Urban Charts.Kamuva nje usanda kumemezela iculo lakhe elisha i
Back To The Roots neqembu lakhe elisha le-hip hop iKlutch Kollective.",UToya Delazy esigabeni sokugcina sabaculi abazoya kwelaseFrance
"ULUNGA Sokhela oyisikhulu esiphezulu kuMaZulu FC uthi akangabazi ukuthi Usuthu luzosiwina isicoco se-Absa Premieship kungekudala.Ngokusho kwalesi sikhulu, uxhaso abalutholayo kwaSpar nabadlali ababasayinisile, kuveza ukujula kwamaphupho abo kuleli qembu.USokhela ukusho lokhu ngesikhathi Usuthu lwethula abadlali abasha nejezi elisha elixhaswe yinkampani yase-United Kingdom i-Umbro, ngoLwesihlanu ePhoenix eThekwini.“Akusasiniswa amahleza manje. Awusekho nowodwa umdlalo esizowudlalela ukuthi sithi sifuna ukuthola iphuzu, cha. Yonke imidlalo yethu siyidlalela ukunqoba. Isifiso sethu esikhulu wukunqoba isicoco seligi. Lokho kuyinto engenzeka kulo nyaka, noma eminyakeni embalwa ezayo. Ngisaphinda ngithi kufanele siqale ukukhombisa ukuthi nathi sesingelinye lamaqembu alwela isicoco seligi,” kusho uSokhela.AmaZulu ethule abadlali abayisikhombisa ngoLwesihlanu, okubalwa kubona umgadli wase-Argentina u-Emiliano Tade, Nhlanhla Vilakazi, Moeneeb Josephs, Marc van Heerden, Charlie Hlalele, Xolani Silawula noBoiki Modikaseng.“AmaZulu ayiqembu elihlonishwayo. Sinabaxhasi abayizinkampani ezinkulu uSpar no-Umbro abakhombisa ukusethemba okukhulu. Sekufanele siqale ukucabanga izinto ezinkulu manje ukuze sijabulise abaxhasi bethu. Muningi umsebenzi owenziwa kuleli qembu kusukela emazingeni aphansi kwi-Under 13 kuze kuyofika eqenjini elikhulu. Kungakho sifuna ukudla izicoco manje. Noma kungeke mhlawumbe kwenzeka njengoba sifisa kodwa okubalulekile siyazazi ukuthi sifunani,” kusho lesi sikhulu.USokhela uphinde wakhuluma ngodaba olungundabamlonyeni kulezi zinsuku lwePremier Soccer League (PSL) ebhekene ngeziqu zamehlo ne-Ajax Cape Town. Umbango usekutheni i-Ajax yaphucwa amaphuzu ngemuva kokutholakala kokuthi yaba necala ngokudlalisa uTendai Ndoro obesedlalele amaqembu amabili (ngaphambi kwe-Ajax). Umthetho weFifa uthi umdlali akakwazi ukudlalela amaqembu amathathu ngesizini eyodwa.Ukuphucwa kwe-Ajax amaphuzu kwaholela ekutheni Usuthu luphume kwiTop 8, kungene iSupersport United.“Ngosuku lokugcina kwiligi sathola unombolo 8. Lona leli qembu elizama ukuthatha unombolo 8 wethu salishaya kabili ngesizini edlule (ekhaya nasekuhambeni). Konke lokhu osekwenzeka manje ngeligi akunabo nhlobo ubulungiswa futhi kuyaxaka. Manje sekulokhu kwehliwa kwenyukwa ezinkantolo ngento engiyibona ilula. Kuthiwa kuyalungiswa, kulungiswani? Angithi yaphela isizini saphelela kunombolo 8? Nokho sekukhona abathile le nto esebeyenza eyabo. Kubi nokho ngoba kuthumela isithombe esingesihle ngebhola lakuleli,” kusho uSokhela.",Usuthu luphokophelele ekuwineni isicoco seligi
"BEKUQHILIKA izihlathi kubafundi abadle umhlanganiso emncintiswaneni wokubona ukuthi abafundi bazi kangakanani ngomthetho nangoMthethisisekelo, i-International Justice Moot Court Competition obusePoland ngoLwesine nangoLwesihlanu.Abafundi baseMathubesizwe nabase-Eden College bebemele i-Afrika emncintiswaneni. Izolo bafike esikhumulweni sezindiza, iKing Shaka International Airport, sebelindwe yizihlobo, abangani, ozakwabo abafunda nabo nezikhulu zoMnyango wezeMfundo bebahalalisela ngempumelelo yabo.Emncintiswaneni abafundi benza sengathi basenkantolo, kube khona umfundi owumshushisi, ovikela ummngalelwa, kuphikiswane ngamaphuzu omthetho, inkantolo bese ithatha isinqumo. Abawine icala kuba yibo abawinayo.Emncintiswaneni bekuqhudelana abafundi abaphuma emazweni wonke omhlaba abawine emazweni abo, kwawina abaKwaZulu Natal abebemelwe iMathubesizwe ne-Eden College.UDkt Enock Nzama, inhloko yomnyango, obengomunye wabebezokwamukela abafundi uthe ukuwina kwabo kukhomba ukuthi iKwaZulu-Natal nayo iyakwazi ukukhiqiza abafundi abakwaziyo ukuncintisana nabanye abafundi emhlabeni.“Sijabule kakhulu lo mncitiswano usinike ithuba lokuthi sivele emhlabeni wonke kanti , ukuwina kwalaba bafundi kuzophinde kunikeze ithemba nakwabanye abafundi bethu,” kusho uNzama.UNkk Sthoko Shange ongumgqugquzeli womncintiswano eKZN, uthe kuthatha izinyanga ezingu-11 ukulungisela umncitiswano, oqala ngokuqhudelana kwabafundi esikoleni kuhlungwe kuze kusale abamele isifundazwe. Nabo baqhathwa nabezinye izifundazwe. Abaphumelele bamela iNingizimu Afrika.UNozipho Dube (17) noNondumiso Ntshangase (17) abafunda uGrade12 bebemele iMathubesizwe High, uCarltlin Scwharer (18) noSarushka Naidoo (18) bemele i-Eden College.IMEYA yakuMasipala waseMandeni, uMnuz Thabani Mdlalose, ngesikhathi ehalalisela abafundi abadle umhlanganiso ePoland uCaitlin Schwarer, Nondumiso Ntshangase, Nozipho Dube noSarushka Naidoo esikhumulweni sezindiza iKing Shaka International Airport izolo. Isithombe: Doctor Ngcobo/African News Agency (ANA)UNondumiso othi ufuna kwenza izifundo zeCommercial Law, uthe: “Uvalo besinalo, obekubuye kusithuse kakhulu wukuthi abafundi abaningi ebebekulo mncintiswano bebemhlophe, bebebahlanu kuphela abafundi abamnyama bonke bebephuma eKZN.Wububona ukuthi akekho ocabanga ukuthi singadla umhlanganiso kodwa sibakhombisile ukuthi nasezikoleni zasemakhaya kuyafundwa, uma uzimisele akukho lapho ungeke ufinyelele khona,” uNondumiso.Uzakwabo, uNozipho naye ofuna ukwenza iziqu zomthetho, uthe ubengalindele ukuthi bazofika sebelindwe yizihlwele ezizobahalalisela, lokho ubeke akubone kubadlali.Unina kaNozipho, uNkk Nonhlanhla Dube uthe akamangali ukuthi indodakazi yakhe isiphuma phesheya ngenxa yobuhlakani bayo ngoba kusukela yaqala ukufunda ihlale iwina.UNkk Nozipho Ntshangase, unina kaNondumiso uthe kumthathe isikhathi eside ngaphambi kokuthi akholwe wukuthi ingane yakhe izoya phesheya yize kade ebhalelwa izincwadi etshelwa.",Abafundi bamukelwe ngodumo
"SEMUKELWE eNkantolo yoMthethosisekelo isicelo sokudluliswa kwecala lombango wobuholi bamaNazaretha phakathi kwabaseBuhleni nabaseThembezinhle njengoba lizolalelwa ngoSepthemba nonyaka.Ummeli wohlangothi lwaseThembezinhle, uMnuz Trevor Nkosi, uthe yize bengakanikwa usuku elizohlala ngalo leli cala kodwa uyakuqinisekisa ukuthi lizoba ngoSepthemba.Amaphepha okudluliswa kwecala abefakwe ngoJanuwari nonyaka.“Basanda kusazisa ukuthi icala lamukelwe eNkantolo yoMthethosisekelo. Saziswe ukuthi izodinga ukuzwa iziphakamiso zazo zombili izinhlangothi bese ithatha isinqumo esingujuqu kulona,” kusho uNkosi.Okhulumela abaseThembezinhle, uMnuz Nkululeko Mthethwa, uthe okwenze icala lamukelwa eNkantolo yoMthethosisekelo wukuthi akekho kuzona zombili izinhlangothi ophikile ukuthi umholi owaqokwa ngokusemthethweni yinkosi Vela Shembe Imisebeyelanga osekungene ezicathulweni zayo inkosi Phinda Shembe Ukukhanyakwelanga njengoba (Imisebe) seyakhothama.“Kusijabulisile ukuthi lingene eNkantolo yoMthethosisekelo khona amaNazaretha ezocaciseleka ngokusebenza komthethosisekelo webandla noProtocol 293 owasuselwa encwadini eyabhalwa wuMqaliwendlela ngayefisa kwenzeke uma engasekho.“AbaseBuhleni bafake icala ngokuthi bafuna kubhekwe uProtocol 293 ogunyaza izingwevu zebandla ukuthi kube yizona eziqoka umholi uma kungukuthi umholi okhotheme ushiye engamqokanga umholi.“Inkantolo ivumele lesi sicelo ukuze izwe kahle ngokusebenza komthethosisekelo webandla noProtocol 293. Ibingeke isamukele lesi sicelo inkantolo ukube bekusakhulunywa ngokuthi ngubani umholi ofanele ngoba kuyaziwa ukuthi yiMisebeyelanga eyaqokwa wuThingolwenkosazana,” kusho uMthethwa.Uthe abaseBuhleni bafuna kusetshenziswe uProtocol 293 ekubeni inkosi uThingolwenkosazana yashiya imqokile umholi.Lokho uthe yinto engelula ukuthi yenzeke manje futhi noProtocol 293 akulula ukuthi uqale ukusetshenziswa manje.Nasebufakazini benkosi yamaQadi uMqoqi Ngcobo yakuveza ukuthi umholi wakhethwa wuThingolwenkosazana. Lokho uthe kuyashayisana nokwashiwo wuMfundisi uMbongwa Nzama owafaka amaphepha enkantolo kusaqala icala wathi umholi ukhethwe yisigungu sebandla kusetshenziswa uProtocol 293. Uveze ukuthi ukube belingekho igama elabhalwa phansi wuThingolwenkosazana, bekuzophoqa ukuthi kusetshenziswe uProtocol 293 njengoba ukuvumela ukuthi kube yizingwevu eziqoka umholi olandelayo uma osekhotheme eshiye engaqokanga muntu.Okhulumela abaseBuhleni, uMnuz Thokozani Mncwabe, uthe akazimisele ngokukhuluma kakhulu ngecala njengoba lisazongena enkantolo.“Engingakugcizelela nje wukuthi amaNazaretha ngicela afundisise uProtocol 293 ukuthi uthini ukuze baqonde kahle okwenzekayo,” kusho uMncwabe.",Libuyela enkantolo icala lakwaShembe
"BALALE emgwaqweni abahlala eMadiba House abakhishwe ngabanikazi befulethi izolo.Isolezwe like labika ngodaba lwaseMadiba House esemgwaqeeni uSt Georges, eThekwini njengoba abahlali babeyalelwe ukuthi baphume ngonyaka odlule.Abanikazi befulethi basola abahlali ngokungakhokhi irenti nokuhlala ngenkani yize bese betsheliwe ukuthi abadingeki.Ngonyaka odlule lolu daba belulokhu lungena ezinkantolo abahlali bekhala ngokuthi abanayo imali ephelele yokukhokha izikweletu zabo kodwa bazokwazi ukukhokha kancane kancane.Abanye baveze ukuthi baphelelwe wumsebenzi ngenxa yeCovid-19 ngakho abakwazi ukukhokha irenti.Izolo, izikhonzi zenkantolo zifike zakhipha impahla yabahlali baseMadiba zayibeka emgwaqweni.Bezingenandaba nokuthi kukhona okufayo, bezikhiphela yonke into emgwaqweni.UMnuz Sthembiso Mlungwana oveze ukuthi uneminyaka ehlala eMadiba House uthe bazoya enkantolo ukuze baphikise isinqumo sokukhishwa kwabo.Ifulethi eleKun Yang Family Trust, Chijan Chou Lee, Pin Jing Lino noMohamed Zaid Mansoor.UMnuz Mthembiseni Thusi we-IFP ku-ward 32, uthe kumphethe kabi ukukhishwa ngesihluku kwabantu baseMadiba House ngoba behluphekile.Uthe kuyacaca ukuthi eNingizimu Afrika kusebenza imali, uma ungenayo uyacindezeleka.",Balale emnyango bekhishwa eflethini
"ZANELE MTHETHWAA BESIFAZANE akumele bakhohliswe wukufakwa iringi bathenjiswa umshado, okubalulekile ukulotsholwa.Lokhu kushiwo ngumeluleki wezothando nombhali wezincwadi, uMnuz Lunga Ntuli, odume ngencwadi ethi 
‘Why Men Cheat and Why Women Do It Better.’Yize sekuyisitayela ukuthembisana umshado phambi kwezihlwele, uNtuli ukhuthaza ukuthi zibuyele emasisweni kuqalwe ngokuyovelwa ekhaya.Kujwayelekile ukuthi kuthi kungazelele muntu, insizwa ihlabe phansi ngedolo, icele umshado entombini ngeringi kanokusho, okubeka isithombe sokuthi sekuseduze emshadweni.Nokho kubuye kuvele ukuthi abanye bathembisana umshado nje kungakavelwa ngisho ekhaya, abanye bagcine behlukene kungenzekanga lutho.UNtuli uthi kwakuvele kungelona isiko labamnyama ukumangazana ngokucelana umshado ngeringi ngoba okubalulekile yilobolo.Uthe abathandanayo kumele bazane kahle baqinisekise ukuthi bazimisele ukushada ngaphambi kokuthembisana.“Asikho isikhathi esibekiwe nesilungele ukuthembisana umshado kodwa okungenani abantu abaqale ngokwazana kahle. Ngokwesintu awusheshi ukuveza othandana naye ekhaya ngoba kuyaziwa ukuthi uthando luyalinda. Kumele indoda izilungiselele ngokwanele, ibe nemali yokulobola nokushada.“Esikhathini samanje umuntu ugijimela ukuthenga iringi ebizayo ethembisa umshado kanti akanayo nemali yokucela, usisi agcine eshade neringi,” usho kanje.Uthe yize kungowesilisa ocela umshado, esikhathini esiningi ngowesifazane osuke ecabe indlela.Uveza ukuthi abesifazane banendlela abenza ngayo ukukhombisa ukuthi sebekulungele ukushada. Uveza nokuthi abesilisa bathenga amaringi okucela umshado ngenxa yengcindezi yabanye abakwenzayo nosisi abakufunayo.“Ngiyakuncamela ukuthi ubhuti angabi nayo imali yeringi yesethembiso uma ezokwazi ukulobola. Iringi ayisho ukuthi uzoshada ngempela kodwa ukuzibophezela ngokuyolobola okubalulekile. Akusizi ukwenzela abantu, uthenge iringi ebizayo ngoba ufuna ukubukwa kanti akukavelwa ngisho ekhaya. Lokhu kwehlisa isithunzi kwabesifazane ngoba abanye bagcina befakwe iringi, ungabi khona umshado,” kusho uNtuli.Njengoba sekukhona nezinkundla zokuxhumana abanye bakumemezela nakuzona uma sebecelwe umshado. UPearl Modiadie ongumsakazi weMetro FM ungomunye wabakhombise ukujabula ngokucelwa umshado yisoka lakhe uNkululeko beseholidini eZambia. Kubuye kwavela ukuthi useyalotsholwa.Wenze okungajwayelekile uMnuz Sanele Mhlungu ngo-Ephreli ecela umshado ezihlweleni kuNksz Nosipho Nguse obethweswa iziqu zezemfundo e-University of KwaZulu-Natal.UNksz Nguse uthe yize athuka kodwa akubanga kubi nakubazali ababekhona ngoba uMhlungu ubesevelile ekhaya. UMhlungu othe unamahloni, uveze ukuthi kwamthatha isikhathi ukwenza isinqumo sokucela umshado ezihlweleni kodwa wabona kuzoba yisikhumbuzo saphakade.Abanye abakumemezele emphakathini ukuthembisana umshado, kubalwa uLebo M noZoe Mthiyane asebehlukene.",Sihle isitayela sokucelana umshado kodwa akuqalwe ekhaya
"IJIMELA endlini intokazi yaseDududu efike kwezwakala esibhakeleni.UThema “Stone Cold” Zuma (25), uthe kunzima ukuba umshayisibhakela wesifazane eNingizimu Afrika ngoba abanakwa bantula noxhaso.Ngokusho kwale ntokazi, esilwe izimpi eziyisikhombisa selokhu yaqala lo mdlalo, ilekelelwa ugogo wayo embize ngoMaButhelezi oyisiza ngemali yokugibela uma iya ezimpini zayo.UZuma ungaphansi kukaphromotha uThobile Khumalo weDiva Studios Promotion. Nokho impi kaZuma yokuqala wayilwa ngaphansi kweZantsi Promotion ephethwe uMbali Zantsi.Ezimpini eziyisikhombisa azilwile unqobe eziyisithupha washaywa empini eyodwa ahlulwe kuyona uMellissa Miller, eSandton empini yebhande elibizwa ngeSA Title kwiBantamweight.Abashayisibhakela abayazi kahle induku kaZuma nguNatalia Bannia, Tsepiso Majola noCynthia Mthembu, ukusho abambalwa asebeke babuzwa ubunzima bokubhekana nale ntokazi.“Ngijimela endlini yami engilala kuyona. Ngiphuma endlini ngoba sengifuna ukwakha umoya, ngigijima. Okudala lokhu wukuthi alukho uxhaso esibhakeleni sabantu besifazane ngakho nokuziqeqesha kwami akufiki ezingeni engifuna kulona ngenxa yokwentula imali yokuthenga nokuhambela izindawo ezisezingeni elifanele. Kwesinye isikhathi ngigcina sengicela imali kugogo wami yokuhambela izimpi zami. Kunzima ngoba naye uzidonsela kanzima ngemali yempesheni,” kusho uZuma oveze ukuthi abazali bakhe sebadlula emhlabeni.Ngokusho kwale ntokazi, impi yayo elandelayo izoyilwa kuyona le nyanga ngoNovemba 24 endaweni esazoqinisekiswa. UZuma uthe nesitha azolwa naso asikadalulwa.“Isifiso sami esikhulu ukuzibona ngisezingeni likaFloyd “Money” Mayweather. Okungenza ngikhethe umuntu wesilisa wukuthi akekho owesifazane osezingeni elifana nelakhe. Lokho kukodwa kukhombisa ngokusobala ubunzima obubhekene nesibhakela sabesifazane kuleli,” kuqhuba uZuma.Le ntokazi ithe ikhethe ukuthi ibuyele esikoleni kulo nyaka ngoba ayiwuphasanga kahle * -matric wayo eminyakeni edlule.“Ngiyaqedela ePhindavele High School ngasekhaya ngoba angiwuphasanga kahle * -matric wami. Ngifuna ukusheba isibhakela nemfundo,” kuphetha uZuma.",Kunzima kowesifazane osesibhakeleni
"ISIPHENDUKE umantunta nendishi indoda yaseMlaza edindwe ngenduku yashiselwa umuzi ebiqashe kuwona ngabantu ethe bayisola ngokuba yimpimpi yamaphoyisa.UMnuz Thembinkosi “Smothozi” Nzuza (41) uthe inkinga yaqala mhla eyisa umngani wakhe enyangeni ukuba iyomelapha ngenxa yokumbona ukuthi unamashwa.Uthe babefelwa imoto njalo uma beyokwenza wumsebenzi wokwakha izitebhisi zemixhaso abathole inkontileka yawo eMzinyathi, eNanda.“Sabuya kosebenza intombi yomngani wami engumakhelwane yangikhomba ngesibhamu, yathi kungani ngifuna ukukhipha idliso endodeni yayo. Yabuza ukuthi kungani ngifuna ukuchitha umuzi wayo,” kusho uNzuza.Uthe waya kovula icala emaphoyiseni, icala lagcina lingene enkantolo yeMantshi yaseMlaza.Uthe lesi sehlo senzeka ngoFebhuwari kulo nyaka.Ekuqaleni kukaMeyi, uNzuza uthe ngemuva kokuhluleka kwentombi yomngani wakhe ebimphoqa ukuthi asule icala, ivele yamthumela ngabantu abafike bamshaya bambiza ngempimpi yamaphoyisa.“Bathi mina ngitshela amaphoyisa ukuthi zifihlwephi izibhamu. Bathi bazongibulala uma ngingalisuli icala. Kubuhlungu ukushiselwa yonke impahla yasendlini nezingubo zokugqoka. Anginakudla nandawo yokuhlala, ngisele nengikugqokile. Nemoto yami ebengisebenza ngayo umsebenzi wamathenda isintshontshiwe,” kusho uNzuza.Uthe impilo yakhe isengcupheni ngoba umsolwa nabangani bakhe bayamthungatha.“Amaphoyisa awangisizi ngalutho uma ngicela angivikele kule nkinga engibhekene nayo. Owesifazane owangikhomba ngesibhamu wangishayanisa nabantu, uthi yena akabopheki futhi uzongibamba,” kubalisa uNzuza.Imizamo yokuthola ukuphawula komsolwa ayiphumelelanga njengoba ucingo lwesoka lakhe okuthiwa uhlala nalo, belukhala lungabanjwa. Kuze kwashaya isikhathi sokushicilela udaba nomyalezo abathunyelwe wona obubacela ukuba baphawule, ungaphendulwanga.Okhulumela amaphoyisa KwaZulu-Natal, uCapt Nqobile Gwala, uthe ngoFebhuwari 2, 2020 ngo-4.45 ntambama kusolwa ukuthi owesilisa wakhonjwa ngesibhamu esigcemeni sakwaY eMlaza.“Kwavulwa icala lokukhomba ngesibhamu esiteshini samaphoyisa eBhekithemba, kwaboshwa umsolwa oneminyaka engu-30. Wavela eMkantolo yeMantshi yaseMlaza icala lahlehliselwa uMeyi 27,” kusho uCaptain Gwala.",Usale nakugqokile oshaywe washiselwa nomqasho wakhe
"UMnuz Elisha Langa (32) usaphithene ikhanda ngemuva kokugaya ngeloli uthumbu wakhe u-Akhona Ngcebo Langa, ngeSonto ebusuku.Izolo, uLanga utshele Isolezwe ukuthi inhliziyo yakhe isankenketha nezinyembezi zisalokhu zigobhoza kusukela kwenzeke lesi sigameko.ULanga onebhizinisi lokwakha ama-blocks kwakhe uthe ubehambisa amablocks kweminye imizi njengoba ejwayele uma kungamaSonto.Uthe indodakazi yakhe kade idlala nezinye izingane emini yabe isilala ngaphansi kukaseyili okumbozwa ngawo ama-blocks, wangayibona.ULanga uthe uhambe njengenjwayelo ngaphezu kukaseyili engazi ukuthi kukhona ingane yakhe ngaphansi.Esebuya kohambisa ama-blocks ufice omakhelwane begcwele kwakhe, bamkhombisa isidumbu sengane yakhe ngaphansi kukaseyili, ishayisekile.“Kuhlale kuthiwa indoda kayikhali kodwa ngikhalise okwengane encane sengifica kugcwele omakhelwane emzini wami bengikhombisa ingane yami ngaphansi kukaseyili igayekile futhi isishonile. Kube nzima ukubhekana nokuthi ngizibulalele mina ingane yami, ngahamba ngaphezu kwayo ngeloli, ngangakwazi nokuyizwa,” kusho uLanga.Uthe ngabe basayifuna namanje indodakazi yakhe ukube enye ingane encane ebidlala nayo ayizange idonse umuntu omdala ngengalo izomkhombisa.“Ingane ebidlala no-Akhona ibingakwazi ukukhuluma kodwa ibilokhu idonsa udadewethu ukuthi azobona ngaphansi kukaseyili. Kuthe uma sebeyilandela bewuphakamisa, indodakazi yami yatholwa isishonile,” kusho uLanga.Ubenabantwana abayisithupha.“Unina ubekhona endlini ngesikhathi kwenzeka lokhu, naye uphazamiseke kakhulu. Ukubona ingane yakho ikulesi simo akulula, kusenzima kuwo wonke umuntu ekhaya,” kusho uLanga.Bewumndeni uthe bakhethe ukusheshe bayifihle namuhla ingane. Amaphoyisa ase-Muden abiziwe endaweni yesehlo. Okhulumela amaphoyisa KwaZulu-Natal, uCaptain Nqobile Gwala, uthe kuvulwe idokodo ngokushona kwengane.",Isililo kuyise ogaye ingane yakhe ngeloli
"UMHOLI weDA KwaZulu-Natal, uMnuz Zwakele Mncwango, ubhalele iMenenja kaMasipala weTheku uMnuz Sipho Nzuza incwadi lapho efuna ukuchazelwa kabanzi ngohlelo lokwakhiwa kwemifuziselo yomengameli be-ANC uMnuz Oliver Tambo noMnuz Nelson Mandela ezodla uR20 million.Le mifuziselo kulindeleke ukuthi ivulwe ngokusemthethweni uma sekuzophela unyaka.UMncwango uthe bayalazi iqhaza likamengameli Mandela noTambo ekulweni nobandlululo kodwa bakholwa wukuthi uhlelo lokwakhiwa kwemifuziselo yabo kufanele kwenziwe ngemali ye-ANC, hhayi eyabantu baseThekwini.“Imali okuzokwakhiwa ngayo le mifuziselo ngabe yenza izidingo zabantu baseThekwini ukuze bathole imisebenzi, hhayi ukuthi isetshenziselwe izinhlelo zokugayela i-ANC amavoti njengoba kuza ukhetho ezokwehlulwa kulo,” kusho uMncwango.Uthe bafuna uNzuza abakhombise uhlelo okwakhulunywa kulo ngalolu daba kwisabelomali sangonyaka ka-2018/19 nokuthi lwasekwa wobani ngesikhathi luphakanyiswa.“Asikwazi ukuvumela i-ANC ukuthi izenzele umathanda ngemali yabantu,” kusho uMncwango.UMnuz Msawakhe Mayisela, okhulumela uMasipala weTheku, uthe isithangami sabezindaba ngalolu daba ebesihlelelwe inamuhla sihlehlisiwe ngenxa yezimo abebengazilindele, bazomemezela olunye usuku ngesikhathi esizayo.Khonamanjalo; kunabantu abakhalayo ngokufakwa kwemifuziselo yabaholi be-ANC emgwaqweni uRuth First Highway, eDurban North njengoba bethi zidala isiminyaminya uma sebeya koshutha nazo.",OweDA ulwa nemifuziselo ezobiza uR20 million
"UKUQOKWA kweBhokobhoko elingu-Aphiwe Dyantyi emklomelweni wombhoxo womhlaba, iWorld Rugby’s Breakthrough Player of the Year Award kwenza izikhulu zeSouth African Rugby Union (Saru) zimbone efanelwe wukuphonswa ogqokweni olulodwa nezinkakha, uSchalk Burger noBryan Habana.Ngokwesine kulo nyaka umklomelo okuqokwe kuwo uDyantyi ukhona kanti ngokokuqala ukuthi umdlali waseNingizimu Afrika aqokwe kuwo.U-Andy Colquhoun weSaru uthe uDyantyi uyobe ulandele ezinyathelweni zezingwevu ezinjengoBurger noHabana uma ewunqobile umklomelo weWorld Rugby.“Wumklomelo omusha lo, asikaze sibe nomdlali oqokelwa kuwo. Kuyaqala kodwa kuyajabulisa kakhulu.Cabanga uma engawunqoba, akazugcina nje ngokungena emlandweni.Abantu asebeke banqoba umklomelo weWorld Rugby nguBryan Habana noSchalk Burger, benqoba owomdlali ovelele, kuyajabulisa kakhulu,” kusho uColqhoun.UBurger uhlabane ngomklomelo weWorld Rugby ngo-2003 kanti uHabana waqokwa njengomdlali ovelele emhlabeni ngemuva kokusiza amaBhokobhoko anqobe iWorld Cup ngo-2007.UDyantyi usevele ufaniswa noHabana ngezinto eziningi. KumaBhokobhokko lesi siqethevu saseNgcobo sigqoka unombolo-11 njengoHabana.Inkakha enguHabana iphethe irekhodi lama-try amaningi emlandweni wamaBhokobhoko kanti ezinyangeni ezinhlanu uDyantyi edlala eqenjini lesizwe usekhombisile ukuthi ungumshini wama-try.Le nsizwa ibingelele nge-try iqala ngoJuni ukugqoka ijezi lamaBhokobhoko edlala ne-England kwi-Incoming Tour.Useqale imidlalo eyisishiyagalolunye wabasela ama-try ayisithupha.Wabasela ama-try amabili amaBhokobhoko eqopha umlando ehlula iNew Zealand okokuqala eWellington.Kuphethe ngokuthi aqede iRugby Championship ebambene ngamahlanu kwabahambe phambili ngokubasela ama-try.UDyantyi kumfanele kwazise neSuper Rugby ubeqala ukuyidlala kulo nyaka, emele iLions afinyelele kowamanqamu nayo.UDyantyi ubanga noJordan Larmour wase-Ireland noKarl Tu`inukuafe waseNew ealand.Asebeke bawunqoba lo mqhudelwano nguNehe Milner-Skudder noRieok Ioane baseZew Zealand noMaro Itoje wase-England.Ozodla ubhedu ngo-2018 uzokwethulwa kumaWorld Rugby Awards azoba seSalle des Etolies eMonte Carlo, eMonaco, eFrance ngoNovemba 25.",UDyantyi ethubeni lokuhlabana ngesomdlali ovelele emhlabeni
"MCEBO MPUNGOSEINGQUNGQUTHELA yengculazi i-International Aids Conference izobuya kuleli ngenyanga ezayo ihambisana nezihlabani ezimbili zaphesheya uQueen Latifah noCommon. Yagcina ukuba eNingizimu Afrika eminyakeni ewu-15. kulokhu izoba sedolobheni laseThekwini ngoJulayi 16.UCommon noQueen Latifah bazojoyina amanye amaciko akuleli okubalwa kuwo iMi Casa neBig Nuz eSahara Stadium Kingsmead. Kulo mcimbi kuzobe kungenwa mahhala kanti ngemuva kwawo kuzolandela imashi edolobheni laseThekwini, okuhloswe ngayo ukuthi kuxhaswe izinhlangano nezibhedlela ezisiza abanesifo sengculazi.Abahleli bomcimbi, i-Aids Healthcare Foundation (AHF), bathe ingqungquthela izohambisana nesiqubulo esithi 
Keep the Promise 2016. Kuzobe kungokokuqala uQueen Latifah ehambela eNingizimu Afrika.uQueen Latifah, ophinde abe ngumrepha, uzakhele udumo ngamafilimu okubalwa kuwo i
Set it Off, Bringing Down the House neChicago. Ekhuluma ngokuza kuleli uthe: “ngikujabulele kakhulu ukuba kuKeep the Promise eNingizimu Afrika futhi ngikuthokozele kakhulu ukuhamba ngaphansi kohlelo olufana nalolu.” UCommon yena kuzobe kungokokuqala enandisa kuleli noma eseke wavakasha. UCommon, osanda kunqoba i-Academy Award noJohn Legend ngeculo labo i
Glory, uzakhele udumo e-United States ngeculo i
Go nelithi 
Come Close.",Kuzotheleka izihlabani zaphesheya zizonandisa kweye-Aids eThekwini
"USUSWE esikoleni ngenxa yezokuphepha uthishomkhulu waseNjomelwane High, eMelmoth ngemuva kokuthi abazali bephazamise ukuqala kokufunda ngoLwesithathu befuna axoshwe ngoba bekhala ngokuthi kwa-matric kuphase abafundi ababili kwabangu-40.Abazali bakulesi sikole bavale amasango befuna axoshwe uthishomkhulu abebesola yena ngokufeyila kwezingane.NgoLwesithathu kube nomhlangano wabazali nezikhulu zomnyango ebezizokhuluma ngalolu daba. Uthishomkhulu kuthiwa akaze alubhade esikoleni selokhu kuvulwe izikole.Kanti ngalolu suku kugcine sekufika amaphoyisa ezodambisa ulaka kubazali abebevale esangweni ngezingqwembe ebezixosha uthishomkhulu zikhononda nangothisha abafika bephuze utshwala esikoleni, zinemibhalo ebichitha nesigungu esilawula isikole.Omunye wabazali uMnuz Joe Madlokovu uthe sekuneminyaka isikole sabo singenzi kahle.“Size sacela induna ukuba ikhulume nothishomkhulu ukuze sihlangane naye sibonisane ngale nkinga. Kunokuba avume umhlangano wethu wavele wathi akakhulumi nabantu bangaphandle. Kulo nyaka kuvele kwakubi kakhulu ngoba ezinganeni ezingu-40 ebezibhala * -matric kuphase ezimbili kuphela. Sibuhlungu yikho sithi, akahambe!” kusho uMadlokovu.Omunye wothisha osesigungwini esilawula isikole, uNkk Nompumelelo Biyela, utshele umhlangano ukuthi inkinga ngabazali ngoba yibo abangabambisene nothisha.“Sinenkinga yokuthi abazali abezi ngisho emihlanganweni yesikole. Laba bazali abalapha ngiyaqala ukubabona, angibazi. Ngikhuluma nje nalesi sigungu asikhethwanga yibo kodwa kwathathwa abazali ababekhona emhlanganweni bafakwa kuso,” kubalisa uNkk Biyela.NgoMsombuluko kuzoba nomunye umhlangano kulesi sikole. Okhulumela umnyango, uMnuz Muzi Mahlambi, uthe uthishomkhulu akamisiwe kodwa ususiwe ukuze kudanjiswe isimo ebesimanzonzo. Uthe abazali bavale amasango. “Isikole sithole * -33% okusho ukuthi kuphase abafundi abangu-7. Sekubunjwe ithimba elizobheka lolu daba ukuze isimo sibuyele kwesijwayelekile,” kusho uMahlambi.Induna yendawo, uMnuz Gerald Ngema, ithe izikhulu zomnyango zibatshele ukuthi okwamanje isikole sizohlala singenaye uthishomkhulu kuze kube abazali bayabonisana ngodaba lwakhe ngoba akekho omusha abazomthola.",Abazali babhodlele kuthishomkhulu
"UNOZINTI ongukaputeni weKaizer Chiefs, u-Itumeleng Khune, kuthiwa uhambela phezulu kulezi zinsuku njengoba kunezinsolo zokuthi uthembise umshado intombi yakhe uSbahle Mpisane.USbahle, owaziwa ngelikaFitness Bunnie, udume ngokujima nokujimisa abantu. Uyindodakazi yezimpunyela zaseThekwini uSbu noShauwn Mpisane.Kulezi zinsuku ufake indandatho nokuqinisa izinsolo zokuthi yena noKhune bathembisene umshado.Umthombo weSolezwe ulipotshozele ukuthi uKhune uyachichima yinjabulo ngalokhu.“USbahle akusiyo nje intombi yakhe (Khune) kodwa ngumkakhe nokwenza sisole ukuthi indandatho akusiwo umhlobiso kodwa ngeyokuthembisa umshado,” kusho umthombo osondelene nalaba bobabili.Imizamo yokubathola ayiphumelelanga. Nemiyalezo abathunyelelwe yona kumaselula abo ngokwehlukana abayiphendulanga.Bobabili bebesendaweni yokujuxuza eMlaza, Eyadini Lounge, ngeSonto bengenankinga nokuthathwa izithombe.Ngonyaka odlule uSbahle wabhala ekhasini lakhe ku-Instagram ukuthi yena noKhune sebehlukene.Ezinkundleni zokuxhumana muva nje bebelokhu befaka izithombe okubonakala ngathi basendaweni eyodwa yize bebengashuthi ndawonye.Nangesikhathi uSbahle emuliswa kubo uKhune waqeda ukudlala eGoli wabamba ibhanoyi elibheke eThekwini ukuzothamela umcimbi. Lokhu kwaqubula izinsolo zokuthi babuyelene.",UKhune uthembise uSbahle umshado?
"UKUPHELA kweminyaka eyisikhombisa kwasungulwa i-Economic Freedom Fighters (EFF), kuwubufakazi bokuthi iminyaka iyahamba abantu benganakile. I-EFF isungulwe ngo-July 26, 2013 eGoli , emuva kokuba uMnuz Julius Malema exoshwe kwi-ANC.Bagqamisa indaba yokunika abantu abamnyama umnotho nokubuyiswa umhlaba ngokushesha. Bathi izimayini kufanele zifakwe ngaphansi koMbuso ukuze kuhlomule abantu bakuleliNgoDisemba 2014 babambe ingqungquthela yabo yokukhetha ubuholi eBloemfontein, yaba yimpumelelo.Ngonyaka odlule ngoDisemba baye engqungqutheleni yobuholi ebiseNasrec, eGoli nalapho bekhethe ngempumelelo. I-EFF ifike ngomfutho kwezepolitiki yanyakazisa inkundla ikakhulu ePhalamende, lapho igqame khona kakhulu.Abantu abaningi ababengalinaki iPhalamende bebegcina belinaka ngoba i-EFF ibihlala iqhamuka nezigameko ezingajwayelekile, kokunye ezinodlambedlu. Okunye okwenze i-EFF yehluka wukuthi igqame ngobuholi babantu abasha abahlala benomfutho.Kabagcinanga nje ngokubanga umsindo kodwa namavoti abo anyukile ngonyaka odlule bathola izihlalo ePhalamende badlula amanye amaqembu abevele ekhona, nokuwubufakazi bokuthi bakhona abantu abawuzwayo umyalezo nombono wayo.Ngo-2014 babethole izihlalo ezingu-25 bengena okokuqala okhethweni kanti ngonyaka odlule zenyukele kwezingu-44 nokuchaza ukuthi bengeze ezingu-19. UNobhala -Jikele we-EFF uMnuz Marshall Dlamini uthi ukukhula kwe-EFF, iqede iminyaka eyisikhombisa akuyona inhlanhla nje kodwa kungenxa yemigomo yayo ephusile.Uthe imigomo yabo icace bha ngisho umuntu owelusa izimbuzi uma umbuza nge-EFF uyazi ukuthi imele ini futhi ayikaguquki. Uthe ngeke balwe babange izikhundla ngoba babeka abantu phambili hhayi izisu zabaholi beqembu labo.""I-EFF yasungulelwa abantu baseNingizimu Afrika hhayi ukuhlomulisa abaholi bayo njengoba kwenza amanye amaqembu. Thina simele unogada, umuntu othela uphethiloli, osebenza ekhishini nasepulazini.“Bonke nje laba abanganakiwe abadlala inhlupheko. Sifuna ukukhulula labo bantu. Izwe silithanda ngaphezu kwe-EFF, yingakho nanamuhla sisamile,’’ kusho uDlamini.Ubonge abantu bakuleli ngokwethemba i-EFF nokuyamukela ngenkathi ingena kwezombusazwe.`I-EFF egubha iminyaka eyisikhombisa yafika nokugqoka ngendlela ehlukile ePhalamende njengoba idlubha izimpahla zokusebenza nomakalabhaIsithombe : PHANDO JIKELO/AFRICA NEWS AGENCY(ANA)Uthe sebeqinile ukhakhayi bakulungele ukuba ngabaholi bezwe kuwo wonke amazinga ngisho nakohulumeni basekhaya.UDlamini uthe kulo nyaka ngeke bakwazi ukuba nomcimbi wokugubha kodwa bazofundisa abantu ngepolitiki ezinkundleni zokuxhumana.Abahlaziyi bezepolitiki baveze imibono yabo ehlukene ngohambo lwe-EFF, lweminyaka eyisikhombisa.UMnuz Xolani Dube weXubera Institute of Research and Development, uthi kufanele i-EFF ikalwe ngoshintho elwenze empilweni yabantu abamnyama.“Uma besePhalamende bavela njengenye ikhempu ye-ANC ngoba bakhuluma izindaba zayo zangaphakathi namahlazo ayo abawahletshelwa yiyona i-ANC.“Emakhanda abo nje kuduma izindaba ze-ANC. Indaba yepolitiki bona bayibuka njengebhizinisi lokuzenzela imali ukuze baphile. Kabanendaba kangako nabantu,’’ kusho uDube.Uthe i-EFF iholele abantu ophathe izenza sengathi imele usizi lwabo kanti ifuna ukubasebenzisela izidingo zayo zezepolitiki. Ukhale nangendaba yeVBS Mutual Bank wathi yenze i-EFF yaba nogcobho uma kuvela ukuthi yaba nesandla.UDube ukhale nangamalungu e-EFF ayesekhaleni le#FeesMustFall angena ePhalamende athula sengathi afile engabe aqhubeka nokulwela izitshudeni.USolwazi Bheki Mngomezulu ongumhlaziyi wezepolitiki uyibona ngenye indlela i-EFF.Uthi noma ngabe kukhona abangathandi kodwa i-EFF ifike nepolitiki eyehlukile ezweni.“Ifike nabaholi abasebasha futhi babeka izinto ngembaba nokufike kwathandwa yintsha yabajoyina, yabavotela ngobuningi.“Bathinta izihloko ezithinta abantu ngqo uma besePhalamende futhi kabananazi babuza ngomfutho, bangapheli mandla.“Uma bekhuluma kabahhemi nje kodwa bayezwakala ukuthi balwenzile ucwaningo futhi  bayayazi imithetho yePhalamende,’’ kusho uMngomezulu.Uthe enye into ebasizile wuqhekeko lwe-ANC olusobala futhi i-EFF ibilusebenzisa kakhulu. Uthe isizwa wukuthi kunezingede eqenjini elibusayo eziphakela i-EFF amahlazo nezimfihlo zalo.Uyincome kakhulu ngokuba nengqungquthela yobuholi ebe wuthula msindo.UMngomezulu uthe kodwa akayiniki lutho i-EFF okhethweni lohulumeni bezindawo uma kwenzeka luba khona ngonyaka ozayo.",I-EFF yafika yanyakazisa ePhalamende
"KUFE amadoda amabili kwalimala eyodwa emuva kokuba imoto abehamba ngayo ithelwe ngoyaba lwezinhlamvu phezu kwebhuloho lomgwaqo uR102 elihlukanisa iDuffs Road neMount Moria, eThekwini ngoMsombuluko ntambama.Imoto iVW Golf 7 R emhlophe abehamba ngayo ibimbobombobo yizinhlamvu, igazi lichaphazeleke yonke indawo.Kuthiwa ibime erobhothini ngo-4.20 ntambama kanti kuzoqhamuka imoto ebihamba abantu abafike bavulela ngenhlamvu bebhekise kuyo.Kuthiwa amaphoyisa athole izibhamu ebhuthini yemoto.Kuphazamiseke ukuhamba kwezimoto ezingenela emgwaqweni omkhulu uDumisani Makhaye ngesikhathi sesiphithiphithi santambama.Kuthiwa amadoda abesuka ngaseBridge City elibangise eClermont kanti kuzoqhamuka abantu abafike bawathunqisela ngomsizi. Enye indoda kuthiwa iyelulama esibhedlela.Umshayeli wemoto, uMnuz Thulani Jeffrey Zondi, ufe ujuqu, omunye umgibeli ufe emuva kwesikhashana endaweni yobugebengu.Okhulumela amaphoyisa KwaZulu-Natal, uColonel Thembeka Mbele, uthe kuvulwe icala lokubulala nelokuzama ukubulala esiteshini samaphoyisa eGreenwood Park.UColonel Mbele uthe amaphoyisa afice izidumbu ezimbili emotweni zinamanxeba okudutshulwa ekhanda nasemzimbeni.“Indoda yesithathu inqwindwe yinhlamvu ekhanda yaphuthunyiswa esibhedlela. Kusolwa ukuthi ababulewe bayathinteka emacaleni okubulala nelokuzama ukubulala KwaDabeka okwenzeka ngoFebhuwari 8. Kwafa abantu abathathu,” kusho uColonel Mbele.Kwesinye isehlo esenzeke ngoMsombuluko ntambama, uColonel Mbele uthe kudutshulwe abangani abaneminyaka ewu-23 no-39 eMolweni, eThekwini.“Baphuthunyiswe esibhedlela lapho befike bashonela khona. Kuvulwe amacala amabili aphenywa amaphoyisa seHillcrest,” kusho uColonel Mbele.Kuthiwa uMnuz Cyril Maduna (39) udutshulwe ngabantu abangaziwa engena kwakhe ngemoto.Abahlaseli bamdubule bephindelela besemotweni kodwa wangena kwakhe.“Ngenkathi sebebaleka ngemoto, badubule indoda ewumakhelwane kaMaduna ebonile ngenkathi edutshulwa,” kusho umthombo.",Amadoda amabili adutshulwe afa emgwaqeni
"SEKUQUBUKE inkombankombane phakathi kwe-ANC ne-IFP ngokuqhubeka kokubhuntsha kwemihlangano yomkhandlu wesifunda uMkhanyakude.Izolo kuphinde kwabhuntsha omunye umhlangano womkhandlu ngenxa yokungafiki kwamakhansela enza isibalo esanele ukuthi kuhlale umhlangano womkhandlu.Kulo mhlangano bekufanele kulalelwe isiphakamiso sokungabethembi ubuholi beMeya, uMnuz Tim Moodley, oyikhansela le-IFP, kepha umhlangano wabhuntsha ngenxa yokungafiki kwamakhansela e-IFP.Lo mkhandlu wafakwa ngaphansi kweso lomlawuli ngoFebhuwari. Ukungahlali kwemihlangano yomkhandlu kungesinye sezizathu ezaholela ukuthi lo mkhandlu ufakwe ngaphansi kweso lomlawuli.Njengoba le nkinga isalokhu iqhubeke njalo yize sekuphele izinyanga ezintathu umkhandlu wafakwa ngaphansi kweso lomlawuli, sekuqubule inkombankombane phakathi kwe-ANC ne-IFP ngokuthi yiliphi iqembu eliyimbangela yokuthi imihlangano ingahlali?I-IFP isanda kubhalela uNgqongqoshe wezokuBusa ngokuBambisana neziNdaba zoMdabu KwaZulu-Natal, uMnuz Sipho Hlomuka, inxusa ukuba kuxoshwe wonke amakhansela e-ANC, abathi yiwona alovayo emhlanganweni.Kule ncwadi, i-IFP esifundeni uMkhanyakude, yesabisa ngokungalubhadi emhlanganweni yomkhandlu uma uHlomuka engangeneleli.USihlalo we-IFP kulesi sifunda, uMnuz Makhosonke Sithole, uthe izinkinga eziningi zaqala emva kokuthi I-IFP ifuna ukube kwethulwe imibiko yenkohlakalo emhlanganweni womkhandlu.USithole uthe emva kwalokho, imihlangano kayibange isahlala ngenxa yokungafiki kwamakhansela e-ANC emihlanganweni.Ubale imihlangano eyisihlanu egcine ngokubhuntsha ngenxa yokungafiki kwamakhansela e-ANC. Manje uSithole ufuna axoshwe onke lawo amakhansela.""Empeleni bazixoshe bona laba bantu ngoba umthetho olawula ukuziphatha kwamakhansela awukuvumi ukuthi amakhansela aphuthe emihlanganweni emithathu ilandelana ngaphandle kwesizathu.""USithole uthe futhi kabahambisani nokuqokwa kukaMnuz Thokozani Ngema njengosomlomo walo mkhandlu, oqokwe ngenyanga eyedlule kulandela ukusula kukaMnuz Solomon Msane.USithole uthe uNgema kwakungafanele aqokelwe kulesi sikhundla ngoba kufanele engabe akasesilona ikhansela lomkhandlu.USithole uthe bazonikeza uHlomuka amasonto amabili ukuba aphendule, wathi uma ehluleka, udaba bazolufaka enkantolo. Kepha uNobhala we-ANC esifundeni iFar North, uMnuz Siphile Mdaka, uthe amakhansela e-IFP yiwona angafiki emihlanganweni.Ubale imihlangano emine ebhuntshile ngenxa yokungafiki kwamakhansela e-IFP.“Ikhona le nto bona abayibalekelayo. Kuwubuxoki ukuthi babhale incwadi ekubeni bazi kahle ukuthi imbangela yokubhuntsha kwemihlangano ukungafiki kwamakhansela abo.”Okhulumela uMnyango wezokuBusa ngokuBambisa neziNdaba zoMdabu KwaZulu-Natal, uMnuz Senzelwe Mzila, uthe uHlomuka uzolubhekisisa lolu daba uma eseyitholile incwadi ebhalwe yi-IFP. ",Kubhuntshe umhlangano ngenkombankombane ye-ANC ne-IFP
"SIPHAZAMISE imingcwabo isiteleka sabamakhaza kahulumeni asemgwaqweni uGale eThekwini njengoba izidumbu zabashonile zingadedelwa.Izolo Isolezwe likhulume nemindeni emibili ngaphandle kwalawa makhaza ilindele ukulanda izidumbu kodwa bathola ukuthi akusetshenzwa njengoba kutelekiwe.Omunye umndeni uveze ukuthi asemabili amasonto behlezi emakhandleleni bengalutholi usizo kulawa makhaza.UNksz Zandile Dube, oshonelwe umyeni wakhe uMnuz Khayelihle Mfeka, baseNdwedwe, uthe akasazi kumele enze njani.“Umyeni wami ushone ngo-Agasti 26 esibhedlela. Wayekade esengozini yemoto. Ulethwe kulawa makhaza. Bekumele singcwabe ngoMgqibelo odlule kodwa akwenzekanga njengoba bengilokhu ngigqigqa lapha, isidumbu kuthiwa ngeke ngisithole ngoba kunesiteleka. Ngifike ekuseni (izolo) ngoba bangishayele ucingo bethi isidumbu sihlinziwe. Uma sengilapha bathi ngeke banginikeze ngoba bona batelekile, abasebenzi. Ngihlukumezekile ukuthi umyeni wami ushonile, manje sengihlukunyezwa yilesi simo sabasebenzi engingahlangene nhlobo naso,” kusho uNksz Dube ezikhalela.Udadewabo, uNksz Dolly Hlela, uthe manje abasazi ngempela ukuthi babatsheleni abomndeni nezihlobo ngomngcwabo, uthe abanye bafikile ngoMgqibelo odlule bezitshela ukuthi bayangcwaba. Omunye umndeni obuvela eMandeni ngethemba lokuthi uzothola isidumbu, nawo ubuyele emuva ulambatha.UNkk Qhamukile Ndlovu, ubezolanda isidumbu sikamfowabo uMnuz Sipho Ngcobo.“Umfowethu ushone ngoMsombuluko, besihlele ukuthi simfihle ngoMgqibelo. Njengoba singasitholi isidumbu namhlanje, asikwazi nokuthola isitifiketi sokushona kwakhe. Lokhu kuphazamisa ukuyofaka isicelo semali emshwalensini wethu. Umngcwabo ungahle uhlehle uma singasitholi lesi sidumbu. Okusiphatha kabi ukuthi sithintwe kuthiwa kumele sizolanda isidumbu namhlanje (izolo). Uma sesifika bathi batelekile bona,” kusho uNkk Ndlovu.Lo mndeni ubusuhamba nemoto yabamakhaza abo azimele.Uthe umfowabo wawelwa udonga lendlu eyayishile.UNobhala wenyunyana yabasebenzi basemakhazeni kahulumeni, iPublic and Allied Workers Union (Pawusa), uMnuz Halalisani Gumede, uthe abasebenzi abaneme ngesinqumo sabaphathi sokubuyisa umphathi abebengasebenzisani kahle naye nowasuswa ngowayengungqongqoshe uDkt Sibongiseni Dhlomo. Uthe abasebenzi bazibona besazoqhubeka nokuhlukumezeka uma kubuyiswa lo mphathi.“Isenzo sabaphathi sikhombisa ukungabi nandaba nomphakathi ngoba ngenxa yaso sekuzophazamiseka izinhlelo zemindeni zokungcwaba,” kusho uGumede.Uthe izolo akuzange kwenziwe lutho kulawa makhaza ngoba izidumbu azilandwanga ezibhedlela kanti futhi azizange zihlinzwe.UGumede uthe bacele umhlangano ophuthumayo noNgqongqoshe wezeMpilo esifundazweni uNkk Nomagugu Simelane-Zulu ukuze badingide izinkinga ezikhona emakhazeni kahulumeni.Okhulumela uMnyango wezeMpilo KwaZulu-Natal, uNksz Noluthando Nkosi, uthe: “Umnyango uyazi futhi ukhathazekile ngokuphazamiseka kokusebenza emakhazeni akuGale (Magwaza Maphalala). Umnyango ungakuqinisekisa ukuthi kukhona izingxoxo phakathi kwawo nama-shop steward amele abasebenzi ukuze kutholakale isisombululo. Umnyango uzimisele ngokwenza konke okusemandleni ukuqinisekisa ukuthi imindeni edinga ukufihla izihlobo zayo izokwazi.Umnyango ufisa ukukhumbuza abasebenzi bezimo ezibucayi nezibalulekile njengalaba ukuthi abavumelekile ukuzibandakanya nezenzo eziphazamisa ukusebenza ngoba lokho kungabafaka enkingeni.”",Kuhlehle imingcwabo kutelekwa emakhazeni
"UCWEBE izinyembezi uMnuz Cyril Ramaphosa emenyezelwa njengomengameli omusha we-ANC izolo njengoba ehlule uDkt Nkosazana Dlamini Zuma kwesokuhola le nhlangano.URamaphosa uthole amavoti angu-2 440 kwathi uDkt Dlamini Zuma wathola angu-2 261.Ngesikhathi eya esteji uRamaphosa ubephelezelwa abebemeseka bemhalalisela.Amaphoyisa nonogada bebegudluza abebemhalalisela.Ubonakale ecweba izinyembezi uRamaphosa wathula wahlanganisa izandla sengathi ushaya umthandazo omncane.UMnuz David Mabuza, udle umhlanganiso kwesePhini likaMengameli ngamavoti angu-2 538 wahlula uNksz Lindiwe Sisulu ngamavoti angu-2 159.KwesikaSihlalo kaZwelonke uMnuz Gwede Mantashe uthole amavoti angu-2 418 ehlula uMnuz Nathi Mthethwa ngamavoti angu-2 269.KwesikaNobhala Jikelele uMnuz Senzo Mchunu owayengundunankulu waKwaZulu-Natal ukhale ngaphansi ngamavoti angu-2 336 ehlulwa nguMnuz Ace Magashule ngamavoti angu-2 360.KwesePhini likaNobhala Jikelele uNksz Jessie Duarte uthole amavoti angu-2 474 ehlula uNksz Zingiswa Losi ngamavoti angu-2 213.KwesikaMgcinimafa uMnuz Paul Mashatile uthole amavoti angu-2 517 ehlula uNkk Maite Nkoana Mashabane ngamavoti angu-2 178.Okucacile wukuthi zombili izinhlangothi zimelelekile ebuholini njengoba uMabuza, Magashule, noNksz Duarte bebehamba noDkt Dlamini Zuma kanti uMashatile noMantashe bebehamba noRamaphosa.Ngemuva kokumenyezelwa kwemiphumela uDkt Dlamini Zuma wangane noRamaphosa.NguNksz Duarte kuphela umuntu wesifazane osebuholini be-ANC.Isifundazwe iKwaZulu-Natal sikhale ngaphansi njengoba kungekho noyedwa okhethiwe esigungwini esiphezulu se-ANC.Abeseka uRamaphosa bagubhe ubusuku bonke kanti izolo ngesikhathi kumenyezelwa imiphumela bese iqalile imigubho lapho ezalwa khona eSoweto.Kube nokubambezeleka kokukhishwa kwemiphumela njengoba kuze kwamenyezelwa ngo-7 ebusuku ekubeni bekulindeleke ukuthi kumenyezelwe ngo-5 ntambama.Noma i-ANC ingazange ichaze ukuthi yini ebibambile kodwa imibiko engaqinisekisiwe ithe bekuphindwa kubalwa amavoti ngoba abebesengqungqutheleni bebethi cishe kuphindwe kathathu ukubalwa.UNksz Bontle Mpakanyane, wenhlangano yezokhetho i-EleXions Agency, kuthe efika wathi ngeke esasichitha isikhathi wamemezela imiphumela.Ngaphambi kokuba kumenyezelwe imiphumela bekuculwa izingoma ezeseka uRamaphosa noDkt Dlamini Zuma.Umengameli weCosatu, uMnuz Sdumo Dlamini, uthe kudingeka i-ANC ibumbane wathi amaphutha enzekile phakathi kwamadlelandawonye kumele angaphinde enzeke.“Imigomo ye-ANC kumele kuqinisekiswe ukuthi iyafuqwa. Kumele kufuqwe imigomo yezinguquko kwezomnotho,” kusho uDlamini.UNobhala jikelele we-SACP, uDkt Blade Nzimande, uthe izwe liyayidinga i-ANC ebuholini.Uthe kumele i-ANC ingakuthathi kancane ukwehlelwa wukwesekwa okhethweni lohulumeni basekhaya.Umholi we-DA uMnuz Mmusi Maimane uthe uRamaphosa ngeke ayihlenge i-ANC.“URamaphosa usehola iqembu elizibhekelela lona elikhohliwe abantu abahluphekayo. Sekukubantu ukuthi ngo-2019 bakhiphe i-ANC emandleni,” kusho uMaimane.",Izinyembezi zenjabulo kuRamaphosa enqoba
"USELAHLE ithemba ngokwenza umsebenzi othinta ibhola owayewunyazi lomgadli weqembu lesizwe labesifazane iBanyana Banyana, njengoba esephila ngokubamba itoho esitolo samaChina sezingubo zabesifazane.UVeronica ‘Bhudu’ Phewa (38) odabuka esigodini KwaManqoba, KwaNyuswa uxoxe neSolezwe ngeSonto maqondana nomsebenzi awenzayo wokusiza esitolo ekubeni wake waduma wadlala naphesheya kwezilwandle.Ithimba laleli phephanda lifice uPhewa ematasa nomsebenzi epakisha izimpahla phakathi esitolo ebonakala ukuthi usewujwayele umsebenzi. Ubedlubhe nomfaniswano wasemsebenzini kulesi sitolo esisenxanxatheleni ePinetown.“Angiboni ukuthi kukhona okusazohlangana ngoba iSafa ayikaze yangithinta nje ngisho ukuzwa impilo lokhu. Ngihlale phansi ngabona ukuthi ngeke kungisize ngalutho ukubhuquza ekhaya ngizogcina ngiswela ngisho izinto zokugcoba ngibe umthwalo,” kuchaza uVeronica.Uthe useze wajwayela njengoba kuhlala kufika abantu esitolo bambuze imibuzo eminingi bethi ubekwa yini ezitolo zezimpahla ngoba bamazi njengesikwebhisi somgadli weqembu lesizwe.Uthe abantu kufanele bakuqonde ukuthi akayisebenzisanga budedengu imali njengoba esebamba amatoho ezitolo. Ugcizelele ukuthi yayingekho imali ebholeni labantu besifazane, babethola onsumbulwana nje abangatheni.“Ngangize ngisizwe abaxhasi bami bakwaNike ababenginika imali njalo uma ngishaye igoli. Akufani neBafana Bafana lapho abayikha ngamafosholo khona imali. Uma umuntu ebizwa kuBafana Bafana uthola imali ngalokho nje kukodwa engakadlali. Thina kwakunzima ngoba nabaxhasi bebengekho kahle, kwakuba wuthando lwethu lwebhola.”LAPHA UVeronica Phewa wathathwa edlalela iqembu lesizwe iBanyana Banyana bebhekene neTanzania bedlalela eHunters Field, eKatlehong. Kulo mdlalo uVeronica washaya igoli Isithombe: Etienne RothbartUveze ukuthi namanje awukho umehluko ongako ebholeni labesifazane njengoba kuculwa amaculo okuthi lizonakwa akuvulwe neligi ebhekene ngqo nabo bathole abaxhasi. Uthando lwebhola alukapheli enhliziyweni yakhe njengoba ethi ubuye asize abadlali abasafufusa ngakubo abaqeqeshe njengoba yena enolwazi olunzulu.Okhulumela iSafa, uDominic Chimavhi, uvele wabhoka ngolaka wazihlangula wathi akufanele kugxekwe bona ngalolu daba ngoba bayinhlangano yebhola futhi safika sedlula isikhathi sikaPhewa abamkweleti lutho.UVeronica esagijima phesheya kwezilwandle ubekwi-Arsenal e-England, iFC Indiana yase-USA neNaftohimik WFC yase-Ukraine. Uhlome nangeziqu zokuqeqesha, iD Licence, ayenze ngaphansi kohlelo lweSasfa.",Uqhatha usizi owayeyisihlabani seBanyana
"SEKUNOKUNGABONI ngaso linye mayelana nokumenywa kowayengumengameli we-ANC nezwe, uMnuz Jacob Zuma, emibuthanweni yesifunda sakhe, iMusa Dladla, ngenxa yokuthi kuthiwa kwenziwa ngabamsebenzisayo ukudala uqhekeko endaweni.Lokhu kuthiwa kwenziwa ngabanganeme ngobuholi obakhethwa engqungqutheleni ebingenyanga eyedlule yesiFunda.Kuthiwa sekube nemicimbi eminingana ye-ANC uZuma abonakala esevumbuka kuyo kodwa ubuholi obumphethe bube bungazi lutho futhi bungazange bummeme.Kukhalwa ngokuthi labo abangaphumelelanga engqungqutheleni benza isiqiniseko sokuthi uZuma uba ngumuntu osondelene nabo ukuze kubukeke sengathi ubuholi obusha bangakubo sebumjikele abusamfuni.IMusa Dladla ihlanganisa iNkandla, Mthonjaneni, iShowe, iMpangeni neRichards Bay.Okhulumela i-ANC eMusa Dladla, uMnuz Nathi Xulu, uthe okwakamuva kube yinkonzo yesikhumbuzo yesigagayi senhlangano, uMnuz Sthe Sibiya, waseShowe.“Enkonzweni ubuholi bubone sekutheleka uZuma bungazi lutho. Kuthe uma sekuvela kwatholakala ukuthi umenywe yilaba abehlulwa engqungqutheleni nababehambisana noNkk Nonhle Mkhulise. Empeleni sinenkinga yokuthi kubikelwa uNkk Mkhulise, osanda kuphuma ekubeni wuSihlalo, izinto ezisuke zidinga ubuholi obakhethwa kodwa bona abaziswa lutho. Nakulolu daba lukaZuma uthola ukuthi kusuke kubikelwe yena kodwa ebe engeseyena usihlalo we-ANC,” kusho uXulu.Abanye babaholi bezinhlaka ze-ANC eMusa Dladla, abacele ukungadalulwa, baveze ukuthi lobu buholi obukhona manje abuzazi ukuthi bumiphi kodwa buqalaza lapho okunebhodwe eliconsayo khona yingakho bungaphumeli obala ngokuseka uZuma.“Empeleni ukusekwa ngokuphelele kukaMsholozi ezinkingeni abhekene nazo kulesi siFunda naye adabuka kuso kwagcina ngesikhathi sikaThulani Mashaba ngoba nomama uNonhle Mkhulise uzamile ukuhamba kuleyo ndlela kaMashaba kodwa kwacaca ukuthi usesala yedwa ngoba abaholi sebeqala ukudonsa izinyawo. Kube mandla kakhulu sesibuya eNasrec ngoba abanye sebefuna ukubonakala behamba noMnuz Cyril Ramaphosa. Siqale sathi benza ngoba ubuholi bukazwelonke bathi buzoziqhelelanisa noZuma enkantolo kodwa sibona abaholi balapha sebeziqhelelanisa nangokwesiqu sabo kuye.Muva nje bekunomkhuleko eMnyakanya obuhlelwe abefundisi kuthandazelwa ukuthi uZuma ahambe kahle emacaleni. Kulowo mkhuleko akufikanga noyedwa umholi waseMusa Dladla, kunalokho kwafika uMama uNonhle Mkhulise naye ezizela njengeMeya,” kusho omunye wabaholi ocele ukungadalulwa.Ephendula uXulu uthe umkhuba wokwenza sengathi uZuma ungowabathile kuphela ubaphethe kabi.‘”Okokuqala thina siyisifunda esihamba phambili ekushumayeleni ivangeli lobumbano. Yingakho kuthe uma sibuya engqungqutheleni sacela amanye amaqabane abehambisana noNonhle Mkhulise, owehlulwa esikhundleni sokuba nguSihlalo, ukuthi angene esigungwini sobuholi obusha. Sayivala le nto eyenzeke phambilini lapho kukhona amaqabane abesekhishwa inyumbazane eseyizinto ezingelutho ngoba nakhu engayinqobanga ingqungquthela. Le nkonzo eshiwoyo yaqondana nosuku lapho abaholi babekhankasa khona eMangidini, belungisela nokhetho lwaseMthonjaneni,” kusho uXulu.Uthe ebuholini akekho umuntu ozonda uZuma noma osemjikele ngoba abaholi ababenoMashaba basekhona namanje esigungwini futhi abananxa noZuma.Lapha ubebala uMnuz Mduduzi Mhlongo, osenguSihlalo omusha, uNkk Thembeka Mchunu, oseyiphini likaSihlalo noyiNkosikazi kaMnuz Senzo Mchunu, uMnuz Tholi Gwala, obuyiselwe ekubeniuNobhala.Imizamo yokuthola uNkk Mkhulise kayiphumelelanga. Kuze kwashaya isikhathi sokushicilela, kwale noma esethunyelelwa umqhafazo.",Kuhlukene ukubona ngoZuma
"USHAYE ungqimphothwe ngesenzo sakhe sokuxolisa emphakathini wabenkolo yamaSulumane, uNgqongqoshe wamaPhoyisa kuleli, uMnuz Bheki Cele.Esitatimendeni esifakwe ekhasini lamaphoyisa kwiTwitter ngokhulumela ihhovisi likaCele, uBrigadier Mathapelo Peters, ugcizelela ukuthi ukuxolisa kukaCele kuhumusheke ngendlela okungesiyo.“Ungqongqoshe uyakugxeka ngayo yonke indlela ukuhlangana kwabenkolo yamaSulumane njengoba kuphambene nemigomo enqabela imihlangano ukuze kungasabalali iCoronavirus. Ukuqaphele ukuthi kunabahumusha isitatimende esikhishwe yihhovisi lakhe ngesixoliso esigcizelela ukuthi akekho ongaphezu komthetho ngakho abenkolo yamaSulumane abatholi ukuphathwa kangcono kunabezinye izinkolo,” kusho uPeters.Uthe uma kuphinde kuba khona okunye ukuhlangana okuthinta inkolo, amaphoyisa ayokwenza okufanayo abophe abaphula umthetho ngaphandle kokuthi adelele inkolo yabazobe beboshwa wathi lokhu kufaka zonke izinkolo.“Amaphoyisa ethu kumele enze umsebenzi ngokulandela imigomo yokusebenza. Selokhu kuqale ukuvalwa thaqa kwezwe sithole izikhalo eziningi ezivela kubantu abehlukene ngokungalungile okwenziwe ngamaphoyisa, zonke lezo zikhalo ziyaphenywa ngabophiko olubhekele ukusebenza kwamaphoyisa i-Independent Police Investigate Directorate (Ipid).” kusho uCele.Abantu ezinkundleni zokuxhumana bagxeke uCele ngokubukela phansi ezinye izinkolo njengoba kuke kwaba khona izithombe ezitshengisa ubudlova bamaphoyisa echitha imisamo yabantu kunemicimbi yesintu.Khonamanjalo, kuboshwe abazalwane abangu-41 ezehlweni ezehlukene ngempelasonto. Kwesokuqala uphiko lweTactical Response, lubophe abantu abangu-17 ngoLwesihlanu ngo-1 emini.Okhulumela amaphoyisa kuleli, uBrig Vishnu Naidoo, uthe laba baboshwe kwisakhiwo sasePitoli kade besenkonzweni.“Abasolwa abangu-17 basagcinwe emaphoyiseni ukuze kuqinisekiswe ubuzwe babo eMnyangweni wazaseKhaya. Bazodedelwa ngebheyili noma bakhokhiswe inhlawulo noma bavele enkantolo,” kusho uNaidoo.Esigamekweni sesibili, kuboshwe abazalwane abangu-24 ngoMgqibelo, eMpumalanga.“Kuzo zombili lezi zigameko baphule imithetho kathaqa,” kusho uNaidoo.UNaidoo unxuse ukuba abazenkolo ezahlukene balandele imithetho kathaqa.",Bathi sihunyushwe kabi isixoliso sikaCele
"AMAPHOYISA aphenya ngecala lokubulala ngemuva kokudutshulwa kushone umnikazi wamatekisi akusoseshini iDolphin Coast Taxi, ngaKwaDukuza, ngoLwesithathu.Okhulumela amaphoyisa KwaZulu-Natal, uLt Col Thulani Zwane, uthe owesilisa oneminyaka engu-40 udutshulwe washona ehleli emotweni yakhe iMercedes Benz ngehora lesishiyagalolunye ekuseni.“Kukholakala ukuthi uhlaselwe abasolwa ehleli emotweni yakhe ebipakile. Abasolwa babaleke ngezinyawo emva kokumdubula. Icala libe selivulwa emaphoyiseni aseMhlali,” kusho uLt Col Zwane.Ngenkathi abosizo oluphuthumayo befika ndaweni yesigameko bafice owesilisa obesemotweni yakhe eseshonile.Okhulumela abosizo oluphuthumayo, i-International Prostate Symptom Score (IPSS), uMnuz Paul Herbst, uthe umsolwa udutshulwe kaningi.UMnyango wezokuThutha KwaZulu-Natal uthe ukhathazekile ngokwanda kwezigameko zokubulawa kosomatekisi.Okhulumela umnyango, uMnuz Kwanele Ncalane, uthe ukubulawa kosomatekisi kudala ukwesaba kubantu abakule mboni.“Sihlela ukuhlangana neSouth African National Taxi Association (Santaco) ukuze sidingide izinkinga ezibhekene nomkhakha wamatekisi,” kusho uNcalane.Uthe ababaningi ososeshini abanenkinga yokubulawa kosomatekisi kodwa uthe inkinga yokubulawa kwabo kumele ixazululwe.USihlalo weSantaco, uMnuz Boy Zondi, uthe ushaqekile ngalesi senzo.“Asikho isidingo sokubulalana phakathi kosomatekisi. Sigqugquzela ukuthi osomatekisi uma benezinkinga baxoxisane ukuze baxazulule izinkinga,” kusho uZondi.",Uphenyo ngokufa kukasomatekisi
"SEKUZOPHELA ukuhamba amabanga amade beyotheza izinkuni abantu baseNquthu esigodini sakwaQwabe kulandela ukwethulwa kohlelo lukagesi olwethulwe ngoLwesibili.Lolu hlelo lokufakelwa kwemizi engu-461 ugesi olubiza uR5 million lwethulwe nguNgqongqoshe wezeMidlalo ezobuCiko namaSiko, KwaZulu-Natal, uNksz Hlengiwe Mavimbela obemele uNgqongqoshe woMnyango wokuBusa ngokuBambisana neziNdaba zoMdabu, uMnuz Sipho Hlomuka.Lolu hlelo lwethulwe ku-ward 2 kwaQwabe.IPhini leMeya yaseNquthu, uNksz Nothile Zungu, lithe bese kuyiminyaka umphakathi ukhahlanyezwa izigameko zokwebiwa kwemfuyo.“Obekubuhlungu ukuthi indawo yakwaQwabe ibisifana nesiqhingi ngoba kuyiyo yodwa ebingenawo ugesi njengoba zonke izigodi eyakhelene nazo okuyiseSandlwana, KwaNyezi, eNgxibongo nakoHlazakazi sekunogesi. Okunye esifisa kucace ukuthi abantu bakwaQwabe abakaze bathi abawufuni ugesi ngoba bethi uzoxhopha izinkomo. Yinkolelo leyo ebifafazwa abantu abangenalo iqiniso ngomphakathi wakule ndawo,” kusho uNksz Zungu.UNksz Mavimbela uthe impilo yabantu bakwaQwabe ayisophinde ifane ngoba sebezoyeka ukuvuka ekuseni ngovivi beyotheza izinkuni, bashiye izingane zilele ngenxa yokuthi manje sebezofakelwa ugesi emzini yabo.“Kade sihamba lapha sikhuluma nomphakathi ngesikhathi kuza ukhetho. Ngakho izikhalo nosizi lwale ndawo sikuqonda kahle kakhulu njengohulumeni oholwa uKhongolose neniwukhethe kulezi zinyanga ezimbili ezedlule. UNdunankulu ubaba uSihle Zikalala ngesikhathi ethula inkulumo yesifundazwe uzibophezele njengohulumeni ukuthi sizobeka eqhulwini uhlelo lokuhanjiswa kwezidingo zabantu. Namhlanje silapha sihambisana nesikhondlakhondla senkampani kagesi okungu-Eskom, sizothi luyaqala luyashikisha ufudu. Ukufakwa kukagesi kule ndawo kuzokwenza nezinhlelo zamanzi ezenziwayo zisheshe,” kusho uNksz Mavimbela.Uthe bayazi ukuthi udaba lwamanzi lube wuhlupho kakhulu kulo mphakathi ngenxa yezigebengu ebezitshontsha ama-generator aphehla amanzi.Uthe usonkontileka ozofaka ugesi uzoqala kuleli sonto.UNkk Phetheni Mbokazi oyilungu lo mphakathi uthe kubajabulise kakhulu ukuthi ngemuva kweminyaka sebezoba nogesi. Uthe besebefile ukutheza izinkuni kude namadaka ezinkomo abebebasa ngawo.",Injabulo kwethulwa uhlelo lukagesi eNquthu
"UGWETSHWE udilikajele neminyaka engu-15 eNkantolo yeMantshi eThekwini owesilisa olahlwe yicala lokubamba inkunzi nelokudlwengula.UReggie Dlamini (36) ugwetshwe yinkantolo ngoLwesithathu emuva kokulahlwa yicala elithinta owesifazane oneminyaka engu-53.Kuthiwa owesifazane wagitsheliswa imoto nguDlamini ngasemgwaqweni uManor Drive eMbilo. Esesemotweni kuthiwa uDlamini washayela imoto yabheka emathuneni. Kuthiwa wafika emathuneni wambopha owesifazane wamdlwengula ephindelela maqede wabaleka nezimpahla zakhe.Okhulumela amaphoyisa esifundazweni uLieutenant-Colonel Thulani Zwane uthe owesifazane waficwa amaphoyisa esaboshelwe esihlahleni emathuneni.Uthe umsolwa wazama ukubaleka kodwa amaphoyisa ambamba.“Kwavulwa icala lokudlwengula esiteshini eMbilo, idokodo ladluliselwa ophikweni oluphenya amacala odlame lomndeni, ukuvikelwa kwezingane nawocansi. Umsolwa uvalelwe esitokisini waze wagwetshwa,” kusho uZwane.Umsolwa ugwetshwe udilikajele ecaleni lokudlwengula, wagwetshwa iminyaka engu-15 kwelokubamba inkunzi.",Udilikajele neminyaka engu-15 ngelokudlwengula nenkunzi
"UZOTSHALWA esithe ngokwesiko uNdlunkulu Mantfombi Shiyiwe Dlamini Zulu (65), okhothame eyiBambabukhosi lombuso kaZulu. Isilo esisanda kukhothama, uGoodwill Zwelithini kaBhekuzulu, satshalwa ngokwemfihlo kodwa uhulumeni wasihlonipha ngenkonzo yomgcwabo wombuso ngokwesigaba sokuqala, lapho kwakukhona umengameli wezwe, uMnuz Cyril Ramaphosa. Umthombo upotshozile ukuthi isihlalo sobukhosi sisendlini yaKwaKhangelamankengane, futhi igama eliseqhulwini ngelikaMntwana uMisuzulu ozalwa wuNdlunkulu okhotheme. Umthombo osondelene namalungiselelo uthi kuzocishe kufane nokweSilo ukutshalwa kwakhe. “Angithi, ngoba ubehleli esihlalweni vele uyiyo inkosi, kufanele abekwe ngendlela yakhona. Angase abekwe ngoLwesihlanu entathakusa uma konke kuhambe kahle. Silinde nohulumeni ukuthi asho ukuthi uzohlonishwa ngasiphi isigaba sokutshwalwa wumbuso,’’ kusho umthombo ozazi ukusuka nokuhla ezaseNdlunkulu. Umthombo udalule ukuthi kunethimba laseNdlunkulu eliphume laphikelela eSwatini, liyobikela iNgonyama uMswati Wesithathu ngokusithela kukadadewabo. Kuthiwa kunezingxoxo nohulumeni wesifundazwe obona kufanele ahlonishwe ngendlela emfanele uNdlunkulu, sekuzolindwa umengameli wezwe. Ngesikhathi siloba belisahambile ithimba laseNdlunkulu laya eGoli, ukuyolanda uNdlunkulu lapho akhothamele khona esibhedlela eMilpark.Phakathi kwabebezolila kufike iMeya yaKwaNongoma, uMnuz Albert Mncwango, omemezele ukuthi bewumkhandlu banqume ukuhlonipha uNdlunkulu ngokumisa eminye imisebenzi yomkhandlu kuze kwedlule ukutshalwa kwayo. UMncwango ubabaze amagalelo kaNdlunkulu ekuthuthukiseni amasiko, wathi bazohlala bemkhumbula abantu baKwaNongoma. Okhulumela ihhovisi likaNdunankulu KwaZulu-Natal uMnuz Lennox Mabaso, uthi uhulumeni uzomemezela uma kukhona isinqumo esithathiwe ngokutshalwa kukaNdlunkulu. Akabange esafuna ukwanda kakhulu ngamaningi maqondana nalolu daba.",Kuzoba yimfihlo ukutshalwa kukaNdlunkulu weSilo
"SEKUQUBUKE umbango ngaphakathi kwiKaizer Chiefs ngokuthi yikuphi lapho kufanele abonakale khona okokuqala edlubhe umfaniswano waleli qembu uNkanyiso Nene obengukaputeni weNedbank Ke Yona Team waphinde wawela kuMakhosi ngesikhathi (abeKe Yona) sebabelwa amaqembu e-Absa Premiership.UNene (22) waseMgungundlovu ulihole njengesibani iqembu leKe Yona nakuba ligcine likhale ngaphansi ngo 2-1 kompetha beNedbank Cup iFree State Stars. Ngaphandle kombango ongaphakathi kwiChiefs, umthombo wethu okwiMamelodi Sundowns usitshele ukuthi bayamnyonyobela kodwa konke kulele ekutheni iChiefs iyamsayinisa ngokushesha yini noma izoqale ilinde njengoba ihlale yenza.Okwenza kube sambango kwiChiefs wukuthi iqembu alazi noma limsebenzise kwiMacufe Cup abayidlala neBloemfontein Celtic ngeSonto ngo-3 ntambama, eFree State Stadium noma adlaliswe kwiMultichoice Diski Challenge (MDC) ngalo iSonto.IChiefs, eholwa u-Arthur “10111” Zwane, izobhekana neFree State Stars kwiDiski Challenge ngo-12 emini eSugar Ray Xulu Stadium, eClermont.UZwane kuthiwa uyena omuzwa ngaphakathi kakhulu uNene kangangokuba ube nesandla ekutheni lisheshe lifike iphepha elikhulula lo mdlali eqenjini abelidlalela. Ubegijima kwiDynamos edlala kwiKZN ABC Motsepe League.Kuthiwa ngisho bengakabiwa abadlali beKe Yona uZwane ubelokhu eyicele njalo iChiefs ukuthi imlande lo mdlali.Kusukela efikile kwiChiefs uNene ubeziqeqesha nawo womabili amaqembu eChiefs. Kwesinye isikhathi ubesebenza noGiovanni Solinas nabadlali besikwati esikhulu kwesinye isikhathi aziqeqeshe noZwane nabafana bakhe beDiski Challenge.Yize isinqumo kungesikaSolinas kodwa akekho ongazi ukuthi uZwane umthanda kakhulu lo mdlali. Kuthiwa ekuseni uziqeqesha noSolinas bese kuthi ntambama asebenze noZwane omuzwa ngaphakathi futhi ongezwa mshini ngokuhamba naye kwiDiski Challenge.Ngendlela afike kwaba nesasasa ngayo kwiChiefs uNene ngeke kuthuse ukuthi sizwe kuthiwa usesayinile ingakapheli kwanyanga obekuwumgomo ukuthi imhlole kuyona. Ukuthi iphepha elimkhulula kwiDynamos abeyidlalela selikwiChiefs kungezinye zezinkomba zokuthi uBobby Motaung oyimenenja akafuni kumphinde okwenzeke ngoSiyanda Xulu ehlwithwa yiSundowns ekade ekhuliswe yibona.IChiefs izobuyela ensimini neBlack Leopards emdlalweni weTelkom Knockout Last 16 ngempelasonto ezayo.Imidlalo yeTelkom Knockout Last 16:AmaZulu v Cape Town City; Sundowns v Bloem Celtic; Polokwane City v SuperSport; Free State Stars v Bidvest Wits; Orlando Pirates v Chippa United; Kaizer Chiefs v Black Leopards; Maritzburg United v Highlands Park; Baroka FC v Lamontville Golden Arrows.",Ufike kwezwakala kwiKaizer Chiefs
"UZOBE ehambisana nabangani bakhe abangosaziwayo, u-Unathi Nkayi njengoba eseqale uhambo lokujabulisa abalandeli bakhe ngomculo olwaziwa nge-5 City Album Tour.Lolu hambo luqale eGoli ngo-Agasti 18.NgoSeptemba 20, U-Unathi uzobe ejabulisa abalandeli bakhe ePlayhouse, eThekwini.Kulo mcimbi uthe uzobe ehambisana nomngani wakhe omkhulu ophinde asebenzisane naye ohlelweni ama-Idols SA, uSomizi Mhlongo.“Kuwona wonke amadolobha esengiwahambelile bekukhona usaziwayo oyedwa engihamba naye engimkhonzile futhi ongixhasa kuzona zonke izinto engizenzayo empilweni yami ukuze abone ukuthi ngimbonga kangakanani. EThekwini ngiza nomuntu olikhonze kakhulu leli dolobha ozofike abajabulise ngezinto eziningi abazohambela umcimbi,” kusho * -Unathi othe ngaphandle kukaSomizi uzobe ehamba noMondli Ngcobo noMerlon abathandwa kakhulu nabazakhela udumo ngengoma ethi Koze Kuse.Uthe iTheku yikhaya lakhe lesibili ngakho ujabule ngokuthi uhambo lwakhe luzoza nakuleli dolobha.“Ngibonga uNkulunkulu ngokwenza yonke imizamo yami ibe yimpumelelo. Ngiyacela ukuthi abantu baphume ngobuningi bayothenga amathikithi alo mcimbi, ngiyabathembisa ukuthi ngeke baphoxeke. Emadolobheni esesiwahambelile abantu bakhombise ukuwuthokozela lo mcimbi ngisho amadolobha esingakwazanga ukuya kuwona abantu bayafuna ukuthi size kuwona,” kuchaza * -Unathi.Ngaphambi kwedili lomculo, * -Unathi uthe uqale ahlangane nabalandeli bakhe abasayinele ama-CD abasuke bewathengile.",Uza eThekwini umjikelezo ka-Unathi
"INHLANGANO yezokusakaza iSouth African Broadcasting Corporation (SABC), idilize abasebenzi abangu-621, iningi labo eligcina namhlanje.Le nhlangano yamemezela ukuthi izodiliza abasebenzi ukuzama ukwehlisa izindleko.I-SABC ithe abasebenzi abangu-346, yize kukhona eminye imisebenzi abebengafaka izicelo zokuyenza,  banqume ukuthi bathathe imali yabo bahambe.""Abanye bebekhathazeke ngomthelela wokwehla kwemali abebezoyihola okudalwe ukubuyekezwa kabusha kwamaholo nempesheni,"" kusho umkhulumeli wale nhlangano obambile, uMmoni Seapolelo.Uthe abasebenzi abangu-275 bebenza imisebenzi esivaliwe futhi abanye bazamile ukufaka izicelo zemisebenzi kodwa bangaphumelela.Kwenzeka lokhu nje, kulindeleke ukuthi kuqale izinhlelo ezintsha emisakazweni yale nhlangano kusasa njengoba kwenziwa izinguquko.Abasakazi beMetro FM uLuthando ""Lootlove"" Shosha noPearl Modiadie sebevalelisile futhi uPearl uyagcina kuleli sonto.KuKhozi FM kuthiwa ungoti wengqephu uSwenka Chiyi, usevalelisile kozakwabo njengoba naye egcina emsebenzini.UDJ woKhozi FM uSihle ""DJ Mngadi"" Mngadi uthathe isinqumo sokushiya.UMngadi, odume kakhulu ngokuqhulula ama-mix kulesi siteshi uqashwe njenge-digital specialist okunguye owengamele amakhasi ezinkundla zokuxhumana zoKhozi kanjalo ne-website.""Sibaningi esithole izincwadi nami ngingomunye wabo. Akukhona ukuthi isikhundla sami asisekho kodwa sishintsha igama futhi kwehle nomholo njengoba iSABC izama ukonga imali. Noma ngingazi ukuthi imali ibizokwehla kanjani kodwa ngithathe isinqumo sokuthi ngihambe,"" kusho uMngadi obesehlale iminyaka engu-15 kuKhozi.Uthe njengamanje uzogxila emculweni futhi uhlela ukukhipha i-EP yakhe yokuqala aphinde asayinise nabanye abanethalente enkampanini yakhe.""Uyazi ukuphuma kuKhozi kuyisibusiso ngoba kuzonginikeza ithuba lokungena noma yikuphi. Uma umataniswa nesiteshi omunye angakubona kukuhle kodwa nokuvaleleka kuyenzeka. Uthi ufuna ukuyophusha umculo kube nzima ngoba igama lakho limataniswa nesiteshi esithile,"" kuchaza yena.",I-SABC idilize abasebenzi abangu-621
"BAHLULEKA ngisho wukuluzeka udaba lwezelamani ezimbili zakwa-AA eMlaza, ezineminyaka ewu-14newu-21 abomndeni wazo emuva kokuthi zigwaze zabulala unina ngoMgqibelo.Isolezwe liziyele mathupha emzini wakwaGumede liyokuzwa ngesehlakalo esenzekile kodwa abomndeni bathi ngeke bakwazi ukukhuluma nabephephandaba okwamanje kwazise izinhliziyo zabo zibuhlungu.Igama likamufi ligodliwe ukuvikela umsolwa osemncane.Okhulume neSolezwe, uthe uyindodakazi kamufi endala wakuqinisekisa ukuthi wodadewabo abagwaze unina ngomtafula waze washona kodwa wacela izintatheli ukuthi zibuye ngelinye ilanga mhlawumbe nesilonda sokushonelwa wumzali sizobe singasaqaqambi ngalolu hlobo.Abanye abangathandanga ukudalulwa bavezeukuthi lezi zelamani bezithanda ukulwa nonina futhi basola ukuthi bekudalwa ukuqoma ngoba amadodakazi akhe ebengamthandi umuntu wesilisa akade ehlekisana naye.“Sisola ukuthi umufi ubexabana nabo ngenxa yokuthi usezwana nomunye umuntu emuva kokushona kukayise walezi zingane.“Zikhala ngokuthi ubezihlinela, angazikhulumisi uma kukhona indoda abezwana nayo.“Asazi nokuthi siyiqale ngakuphi le ndaba ngoba ibuhlungu. Ubulawe yizingane azizalayo, igazi lakhe,” kusho omunye.Abanye bathe kuzocaca enkantolo ukuthi kwenzekalani ngoba bayasola ukuthi indodakazi ena-14 izodedelwa ngoba isencane kuboshwe lena eno-21.“Unina kuyabonakala ukuthi ubezabalaza ngasewindini le-tuckshop yakhe.“Ngisho namanje kugcwele igazi lapho eshonele khona,” kusho omunye.Indaba yokubulawa kwalona wesifazane yinto osekuphuzwa ngayo amatiye kwazise neSolezwe alizange liduke kodwa lithe lingena kwa-AA, abesifazane elihlangane nabo bebebabaza, bekhuza lesi sehlo beliyalela nokuthi ukuphi umuzi wakwaGumede.UBrigadier Jay Naicker wamaphoyisa KwaZulu-Natal, uthe amaphoyisa aseBhekithemba aphenya icala lokubulala emuva kokuthi abasolwa abaneminyaka engu-14 no-21 begwaze owesifazane (44) amanxeba amaningi ngoMgqibelo ngabo-3 ntambama.“Umufi utholweeseshonile khona endaweni yesigameko kwase kuboshwa abasolwa abababili ababhekene necala lokubulala. Bazovela enkantolo maduze,” kusho uNaicker.",Amadodakazi 'abulale' unina ecikwa wukuthi useqomile
"Laba balingisi, abacele ukuba kugodlwe amagama abo ukuze bagweme ukuba yimigilwa yokukhishwa inyumbazane, bathi sekubame emphinjeni ukuxhashazwa ngabaqashi babo iMizen Casting Agency kaZodwa Zuma.Omunye wabo uthe wagcina ukuhola ngo-Okthoba.“Sengilingise eziqeshini eziningi kabi kodwa kuze kube yimanje angikawutholi umholo wami.""Okubuhlungu size siboleke izimali komashonisa uma siyoqopha ngoba sinethemba lokuthi sizokhokhelwa kodwa sigcine singaholelwanga.”Omunye uveze ukuthi uma kuqoshwa bangena ngo-5.30 ekuseni baze bashayise ebusuku ngabo-9 ebusuku.“Thina asiholi ngokuvela esiqephini kodwa sihola uR180 ngosuku. Akukhathaleki ukuthi ushuthe eziqeshini ezingaki kodwa unikezwa ngosuku le mali. Kuhlula ngisho kunalapho ukhulume khona kodwa unikezwa lo R180.”Umthombo wesithathu uthe:“Siyahlukumezeka, sisebenza sihole imali engaphelele okanye singayitholi, kuthiwe kulindwe abakhiqizi iStained Glass. Siyacela ukuba sikhokhelwe wona lawo makinati.”Ethintwa uZodwa uthe yena uyakujabulela ukwaziswa ngezinkinga ezibhekene nalaba balingisi ababizwa ngama-extras.“Lolu daba lusemqoka kithina njengenkampani. Amalungu ethu akhokhelwa njalo njengoba esuke esebenza. Uma kunomuntu okungenzeka ukuthi usala ngaphandle futhi ongakhokhelwe, nanganoma yisiphi isizathu, sifisa ukuba eze emahhovisi ethu ukuze silungise lolu daba.”Uqhube wathi asikho isizathu esingabangela ukuthi agweve nemiholo yabantu abasuke beyisebenzele.“Wonke umuntu usemqoka. Amahhovisi ethu ahlala evuleliwe,” kuphetha uZodwa.Nakuba uZodwa ekhuluma kanje kodwa abalingisi bathe usenga ezimithiyo.“Wazi kahle ukuthi asiholile futhi ubelokhu ethi iSABC abalukhokhele Uzalo.""Ubelokhu ethi asilinde uzokhokha, kwaze kwaphela izinyanga ezintathu. Ufuna sithi sizokhuluma ngale mali emahhovisi, bafike babone ukuthi yibaphi abalingisi asebemneke ephepheni,” kuphetha umthombo.Kuze kwashaya isikhathi sokushicilela njengoba abeStained Glass bethunyelwe imibuzo bangaphendula kwaze kwashaya isikhathi sokushicelela.Kwenzeka lokhu nje abalingisi abaqavile boZalo bake babeka phansi amathuluzi nyakenye ngenxa yokungaholi ngo-Agasti. Inkinga yayikhonjwa kwiSABC.Kuke kwavela nokuthi kunabalingisi abashiya phansi kulo mdlalo ngoba bengenelisekile ngamaholo okubalwa kubo noLeleti Khumalo, Sifiso Simamane nabanye.",Bakhala ngokungaholelwa abalingisi abengeziwe boZalo
"BONISWA MOHALEUNGQONGQOSHE wezokuThuthukiswa koMphakathi, uNkk Lindiwe Zulu, uthi basanezingqinamba zolayini abade eposini ngenxa yokuthi u-70% wabathola izibonelelo zabangasebenzi usebenzisa iposi.UNkk Zulu uthe bathole izicelo ezintsha eziwu-65 795 zabafuna ukuthola isibonelelo sabangasebenzi esiwuR350 ngenyanga.“UMengameli Cyril Ramaphosa umemezele ukuthi isibonelelo sikaR350 sizokwelulwa izinyanga ezintathu. Sithole izicelo ezintsha eziwu-65 795 kanti bawu-9.7 million abasiholayo. Labo sizoqhubeka nokubabheka nyanga zonke ukuthi basafanele wukusiwuthola,” kusho uNkk Zulu.Yize olayini abade besayingqinamba, uNkk Zulu uthe sebefake amavolontiya alawula olayini. Banohlelo lokuholisa abantu ngezinsuku ezihlukene, kubuye kusetshenziswe ezinye izikhungo ukuhola lesi sibonelelo abale kuzo amahholo.Isolezwe  lithole ukuthi amaposi abhalisa izinamba zomasizi zabahola izibonelelo ukuze bafike bazohola ngezinsuku ezifanele.Ngaphambi kokuthi kuvalwe izicelo, uNkk Zulu uthe bese bathole izicelo eziwu-27 000 neziwu-117 000 kubasebenzi basezinkulisa.Kuzokhumbuleka ukuthi izinhlangano ezisebenzela umphakathi zakugxeka ukuvalwa masisha kwezicelo zezibonelelo.Abasebenzi kulindeleke ukuthi bathole uxhaso lukaR4 470 kanti uMnyango wezokuThuthukiswa koMphakathi ubeke uR496 million ukubhekelela izinkulisa ezikhahlanyezwe yiCovid-19.Mayelana nezibonelelo zabakhubazekile, okwesikhashana, uNkk Zulu uthe abantu abaziholayo kufanele bazivuselele kabusha njengoba umthetho usho njalo.Uthe lezi zibonelelo aziholwa unomphela, ngakho osiholayo uyahlolwa ngudokotela okunguye owenza umbiko wokuthi usafanele yini ukusihola.",Iyalungiswa eyolayini abade eposini: Ungqongqoshe
"SEKUQUBUKE indida ngodokotela waseDannhauser odukile eya emsebenzini, imoto yakhe itholwe yodwa emgwaqweni e-Utrecht.UDkt Lindani Tebello Sithole (27), obesebenza emtholampilo waseDannhausereyi-Dietician, udukengo-Okthoba 30 nonyaka.Wagcinwa ngumndeni wakhe eya emsebenzini. Kuthiwa akafikanga emsebenzini.Umndeni usukhathazekile wabika udaba emaphoyiseni.Imoto yakhe yatholwa ishiywe emgwaqweni e-Utrecht, yena akaziwa ukuthi washonaphi.Umthombo weSolezwe osondelene nalolu daba ongathandanga ukudalulwa, uthe kuyindida ukulahleka kwalo dokotela.“Okwenza kube yindida ngokulahleka kwakhe wukuthi imoto yakhe itholakele kodwa yena lutho, akuveli ukuthi kukhona okulahlekile kuyo. Akatholakali ocingweni lwakhe. Akwaziwa ukuthi washonaphi, akekho nothi wambona,” kusho umthombo.Okhulumela amaphoyisa KwaZulu-Natal uColonel Thembeka Mbele uthe amaphoyisa aseNewcastle avule icala lokulahleka komuntu.“Amaphoyisa aseNewcastle acela umphakathi uwasize ukuthola uDkt Sithole olahlekile eDannhauser. Ugcinwe ukubonakala ngo-Okthoba 30 eya emsebenzini. Imoto yakhe ayeyishayela yatholwa ishiywe yodwa e-Utrecht. Sicela noma ngubani ongaba nolwazi ngokulahleka kwakhe angathintana noColonel Kubheka kwethi: 082 373 8693 noma beshayele inombolo yamahhala elwa nobugebengu,” kusho uColonel Mbele.Isolezwe izolo lithinte umndeni wakhe, ucingo belukhala lungabanjwa.",Kufunwa udokotela owaduka eya emsebenzini
"ISILO samabandla, uGoodwill Zwelithini, sizwakalise ukungenami ngokushintshwa kwegama elithi Radio Zulu kwathiwa wuKhozi FM.Sikhuluma ngesikhathi sigubha usuku lokuzalwa esigodlweni KwaLinduzulu, KwaNongoma, izolo ezintatha, iSilo sithe asazi ngempela ukuthi kwakwenzenjani kuze kushintshwa igama.“Kuzomele ixoxwe le ndaba ngithole ukuthi kwakwenzenjani kuze kuthiwa alishintshwe igama ngoba isizwe samaZulu sisekhona kanti neSilo sawo sikhona,” kusho Ongangezwe lakhe.Sithe iRadio Zulu yaqala ukusakaza bukhoma ngasekuqaleni kweminyaka yama-70s ngesikhathi sisanda kugcotshwa njengeSilo.“Njengoba namanje ngikhuluma lapha inkulumo yami iyasakazwa bukhoma ibukwa umhlaba wonke, le nto yokusakaza bukhoma yaqala ngesikhathi seRadio Zulu,” kusho iMbube.UKhozi FM lubalwa nemisakazo emikhulu emhlabeni kanti lulalelwa yizigidi zabalaleli.Lo msakazo usakaza ngolimi lwesiZulu olukhulunywa kakhulu kwelikaMthaniya.Bekungesikho okokuqala kushintshwa kwegama lalo msakazo njengoba kuqala kwakuthiwa yiRadio Bantu ngaphambi kokuba ubizwe ngeRadio Zulu.IMbube iphinde yathi uhulumeni kumele uphathe izwe ngendlela.“Kubuhlungu ukuphathwa ngabantu abangakwazi ukuphatha, ngiphonsela osopolitiki inselelo ngithi ababuse ngendlela efanele ngoba siyonquma thina ngelinye ilanga singuZulu sithi siyabaphuca ivoti lethu, kuyoba buhlungu uma sesenza njalo.”Ithe njengoba izwe lidunguzela kungathi aliphathekile kahle yingenxa yosopolitiki abaxabene abasuka lapha eKZN.Siqhube ngokuthi akumele kube khona isifundazwe esizenza ungqoshishilizi kunezinye izifundazwe.“Akungabikhona isifundazwe esizenza ungqaphambili okomqado wethole,” kusho iMbube.IMbube iphawule kanje nje, iKwaZulu-Natal iqale umkhankaso wokuhambela ezinye izifundazwe njengoba kuyiwa engqungqutheleni yokukhetha ubuholi obusha kuKhongolose ezokuba ngoDisemba.Ubuholi be-ANC esifundazweni buhambele eMpumalanga bathembisa ukuthi buzophinde buhambele ezinye izifundazwe ngenhloso yokunxenxa ubumbano embuthweni.I-KZN yisona sifundazwe esikhulu kunazo zonke kwi-ANC ngokwezibalo zamagatsha.",ISilo kaseneme ngoKhozi FM
"SIZWE BLOSEN GICABANGA ukuthi ayiyinhle indaba yokugxeka umsakazi uma izinombolo zabalaleli zingahambi kahle.Ngokwami kumele iziphathimandla zomsakazo zibheke konke okuthinta umsakazo ngaphambi kokuthi zikhale ngomsakazi.Ungalanda nanoma yimuphi umsakazi ngethemba lokuthi kuzonyuka izibalo zabalaleli kodwa uthole ukuthi umsakazo ugidagida ndawonye.Uma kukhona umnyango oxegayo emsakazweni, izibalo zabalaleli ngeke ziye ndawo.Isibonelo, uma kungukuthi imibhoshongo kayinawo amandla umsakazo uyahohoza, ngisho ungalanda muphi umsakazi ngeke enze lutho.Imibhoshongo ineqhaza elibalulekile ekunyukeni kwezinombolo.Isikimu onaso sabasakazi sibaluleke kakhulu, emsakazweni ngeke ugxile kumsakazi oyedwa onedumela bese uthi uqedile, izibalo sezizonyuka, ngisho sewukhala ngeke zenyuke ngoba kukhona lapho okuxega khona.Uma umdidiyeli wohlelo ebuthaka, vele ukhohlwe ukuthi izibalo zabalaleli zizonyuka, phela umdidiyeli wohlelo ufana nenjini yemoto, uma kunobuthakathaka ohlangothini lwakhe izinto zigcina zibheka eceleni.Ngakho-ke ngibona kuyiphutha ukugxeka noma ukuxosha umsakazi uma isibalo sabalaleli sehla.Enye into eyaye ibaluleke ngukubeka abasakazi endaweni ebafanele, isibonelo uma uzothatha umuntu okumele enze izinhlelo zemingcwabo umfake ekuseni emsakazweni, uyadlala uma uthi ufuna ukunyusa isibalo sabalaleli.Ngiyazi inkinga ephinde idale lokhu ngukuthi sekungenwa ngezindlela eziningi emsakazweni. Kodwa ekugcineni lokhu kuyaphazamisa ekunyukeni kwesibalo sabalaleli yingakho ngithi akukuhle ukugxeka umsakazi noma umxoshe uma umsakazo ungenzi kahle ngasohlangothini lwabalaleli.Enye inkinga enkulu kuba ngukudayiseka komsakazo, umsakazi angeza nawo wonke amaqhinga kodwa uma kungukuthi umnyango wezokumaketha awubenzi ubulungiswa, abalaleli bazogidagida ndawonye noma behle, angibaboni bekhula.Isibonelo esihle yi-East Coast Radio, uphiko lwezokumaketha lwalo msakazo luyabenza ubulungiswa.Lo msakazo ubamba iqhaza emicimbini eminingi eyenzekayo futhi uyaqhamuka nemicimbi ezisungulele yona, awulindi ukuxhasa imicimbi yabantu njengoba kwenza eminye imisakazo.Abasakazi bayo ubathola beshayela izimoto zezinkampani ezehlukene, uphawu lwayo alusali, ngisho emagaraji ahlukene nasezitolo uthola kulalelwe lo msakazo.Akuwona umlingo, nanoma yimuphi umsakazo ungakwenza lokhu kodwa isikhathi esiningi uthola ukuthi iminyango yezokumaketha nayo ayikwazi okulindeleke kuyona.Nabo abasakazi sizobagxeka kulokhu, iningi labasakazi beminye imisakazo alibonakali ndawo, bheka i-5FM, abasakazi bayo abanjengo-Euphonik, Milkshake, Miss Cosmo bahlale besemehlweni abantu.Ngike ngizibuze nje ukuthi kungani abasakazi beGagasi FM noma boKhozi FM kumbe abeVuma FM bengangeni kwithelevishini.KunoWarras abaqala ukubonakala besekwiYFM noDJ Fresh kodwa kulena do.Angigxeki abasakazi kodwa umbuzo oba mkhulu ngothi umnyango wezokumaketha uyabenza yini ubulungiswa ekumaketheni abasakazi nomsakazo?OkoKhozi okwezandla ngoba luyingxenye ye-SABC, abasakazi bayo kumele ngabe banezinhlelo abazenzayo, angikhulumi ngolukamaskandi olwaqalwa oBhodloza Nzimande kudala mhlawumbe ne-SABC ngaleso sikhathi yayisabuka uKhozi njengomsakazo womculo wesintu nje kuphela.Kungani singabi nomsakazi woKhozi owenza i
Live Amp, 
The Link,
Zaziwa nezinye izinhlelo?Ngisho ngoba sike saba noCyril Bongani Mchunu owayenza uhlelo kwa-SABC TV olwalubizwa 
NgoMgqibelo KaMokebelo olwalunedumela.Sekonakelephi pho manje?Ngiyazi abalaleli bayathanda ukuzibonela abasakazi babo, kuningi nje nokunye okungadala isibalo ukuthi sehle kepha okubi ngukugxeka noma uxosha umsakazi.",Kuningi okwenyusa izibalo zomsakazo
"SESILULIWE isikhathi sokuthi abaculi abafuna ukuqokwa kumaSatma bangenele njengoba bekuzovalwa ngoLwesihlanu olwedlule.Sekuyoze kube wuJulayi 21 kuvuliwe.Lokhu kuvele ngesikhathi abahleli bale miklomelo bethula ibhasi ngoLwesihlanu eThekwini elizokuya ezindaweni ezahlukene kukhuthazwa abantu ngemiklomelo yabo.NgoLwesihlanu belisuka eThekwini libheke e-Eastern Cape.Okhulumela imiklomelo uSeipati Shange uthe abantu abamnyama banomkhuba wokwenza izinto ngemizuzu yokugcina okuyingakho benqume ukulula isikhathi sokungenela.“Wonke umuntu uvumelekile kulo nyaka. Amafomu ayatholakala kwi-webiste yethu,” kusho uSeipati.Emcimbini wokwethula ibhasi bekulindeleke ukuthi kube khona uKhanyi Mbau ogcine engafikanga. USeipati uthe kukhona okumbambile.Uthe ibhasi uma libuya e-Eastern Cape kuleli sonto lizolibhekisa eBokone Bophirima Province (North West).“Abaqokiwe bazomenyezelwa ngo-Agasti 12 e-ICC, eThekwini bese kuthi imiklomelo ibe seMabatho Convention Centre eBokone Bophirima Province ngoSepthemba 30,” kusho uSeipati.Ibhasi lilayisha abagibeli abangu-25, linendawo yeziphuzo, igumbi lokuphumula nendlu yangasese.",Balule isikhathi kwabafuna ukungelema kumaSatma
"INKAMPANI elawula iLotto yaseNingizimu Afrika, Ithuba, imemezele ukuthi ithikithi eliwine isamba sika-R141 million kwiPowerball lithengwe eKapa.Leli thikithi lithengwe eSpar oseGroot Brak ngo-R105 kweQuick Pay yangaphakathi esitolo.Lokhu kwenza owinile abe ngowesithathu ukubamba imali enkulu eNingizimu Afrika, owokuqala ngowabamba u-R232 million ngoFebhruwari kanti owesibili ngowabamba u-R145 million ngo-Agasti nyakenye.NgoMsombuluko, Ithuba liqinisekisile ukuthi lowo owinile akakaxhumani nabo ukufaka isicelo semali yakhe.Kepha lona akuyena kuphela owinile kuleli sonto. NgoLwesithathu mhlaka-21 Agasti omunye uwine u-R9 million kwiLotto Plus Jackpot ngethikithi alithenge ngo-R10.Ekhuluma ngabawinile, Isikhulu esiphezulu se-Ithuba uKhensani Mabuza uthe; ""Siyethemba ukuthi laba abawinile bayazi ukuthi bawinile futhi bazoxhumana nehhovisi lethu maduze. Ihhovisi lethu labawinile likulindele ukubamukela libasize ekutholeni imali yabo.""Ekuqaleni kwale nyanga, omunye ufake isicelo sika-R232,774 milliion ngaphambi kwamasonto nje aphelewe yisikhathi sokuletha ithikithi awine ngalo. Ithikithi lathengwa ngoSepthemba 19 2018 kanti bekulindeleke ukuthi liphelelwe yisikhathi ngoSepthemba 2019.Ekhuluma ne-Ithuba, owinile wathi wayesola ukuthi nguyena owinile ngesikhathi imininingwane yethikithi ivezwa ezindabeni. Ngesikhathi ebheka amathikithi amadala walithola leli awayelithenge ngosuku olufanayo nolowinile wabe esenikela emahhovisi eThuba eSandton ukuyofaka isicelo semali yakhe.",Akakaphumeli obala owine iPowerball ka-R141 million
"UMENGAMELI weSouth African Football Association (Safa), uDanny Jordaan, ukholwa wukuthi kuzolotha konke obekwenzeka ngombango wesikhundla, kugxilwe emsebenzini wokuthuthukisa ibhola eNingizimu Afrika.UJordaan uphinde waqokelwa kwesokwengamela iSafa ngaphandle kokuphikiswa embuthanweni wokukhetha obukade useSandton Convention Centre eGauteng ngoMgqibelo. Ezinyangeni ezimbalwa bekubukeka uzoshisa phansi umbango wesikhundla kodwa uJordaan ugcine eselungenele yedwa ukhetho. Ukhetho lucishe lwabhuntsha kulandela ukuthi kube khona abafaka incwadi yokulumisa enkontolo kodwa bachithwa.UJordaan uthe ukholwa wukuthi sesidlulile isivunguvungu, wadalula izinhloso zakhe njengoba esethatha elinye ihlandla.“Ngethemba ukuthi konke kuzobuyela esimeni esijwayelekile ebholeni laseMzansi. Ikakhulukazi isikhathi esiphakathi kuka 2018 no-2022. Sifuna ukubheka ukuthi singaliqinisa kanjani ibhola labesifazane ezweni. Sibonile kusukela kwabaphethe imidlalo ukuthi esigungwini sikazwelonke sinabesifazane abathathu kuphela. Kodwa kumaLFA nasezifundeni sinabesifazane abangu-810 abasebenza ebholeni emazingeni aphansi,” kusho uJordaan.UJordaan ubuyela esikhundleni nje, ubhekwe ukuthi afeze izethembiso zakhe ngokuthuthukiswa kwebhola eMzansi. Iningi aliyizwa indaba yakhe.UJordaan uphumele obala ngesifiso sokuthi iNingizimu Afrika ingenele umbango wokusingatha iNdebe yoMhlaba yabesifazane.“Ngokwabadlali sifuna ukwenyusa isibalo sabesifazane nokwethula iligi ngo-2019 nokubheka ukuthi singakwazi yini ukusingatha iNdebe yoMhlaba yabesifazane. Sizoqoka ikomiti elizohlela, uma sekukhona elikhutholile, sizohlala phansi nohulumeni nongqongqoshe wezemidlalo ukuzwa ukuthi uyahambisana yini nathi. Uma ubheka amanye amazwe asingathe iNdebe yoMhlaba, ngo-1994 asingatha eyabesilisa kwathi ngo-1999 asingatha eyabesifazane. Lokho kwasiza ekukhuliseni ibhola labesifazane.“Uma ubheka iFrance yasingatha iNdebe yoMhlaba ngoo-1998 futhi izosingatha eyabesifazane ngonyaka ozayo * -2019. I-Germany yasingatha eyabesilisa ngo-2006, yasingatha eyabesifazane ngo-2011,” kusho uJordaan.“Inselelo wukuthi uyisebenzisa kanjani ingqalasizinga yeNdebe yoMhlaba. Ngo-2010 sadlula kakhulu kokwakulindelwe kithina. Eyabesifazane inamaqembu angu-24, hhayi angu-32 kodwa ngesikhathi siqeda iNdebe yoMhlaba ngo-2010, isidingo sezinkundla sanyuka. Sesihlale iminyaka eyisishiyagalombili, akufanele silinde kakhulu.”",UJordaan nezinhlelo ngabesifazane
"PHEZU kokuba ezinye zezikole ezisemakhaya ezingo-Quintile 1 KwaZulu-Natal zibhekene nengwadla yokushoda kwezidingo kodwa ziphase ngamalengiso zahlula lezo okukhokhwa kuzona ezinazo zonke izidingo.Lokhu kufakazelwe nayisikhalo sikaNgqongqoshe wezeMfundo esifundazweni uMnuz Mthandeni Dlungwane ngezifunda ezisemadolobheni ezihlulwe yizifunda ezisemakhaya ngokuphasa.UDlungwane ukhale ngesifunda uMlaza, esinezikole ezisedolobheni iTheku nezinye ezisemakolishini nePinetown enezikole okwakungezamhlophe ezihlulwe yizifunda Amajuba, uMkhanyakude esemakhaya kanjalo noGu.Izikole ezisezifundeni ezisemadolobheni, uthe zinazo zonke izinsiza okubalwa ama-laboratory, imitapo yolwazi nezinye izidingo uma uqhathanisa nezikole ezisezifundeni ezisemakhaya.“Sikhathazekile ngezifunda uMlaza nePinetown kanjalo noMgungundlovu owehle ngo-4% emiphumelweni ka-matric.“Sizozeseka lezi zifunda ngoba uma kungase kunyuke zona imiphumela yethu inganyuka kakhulu.“Kumele ngixoxe noMqondisi waseMgungundlovu ngoba ilapho kukhona nekhaya lami, akukwazi ukuthi imiphumela ingehla lapho ngiqhamuka khona,” kusho uDlungwane.Amajuba alale indawo yokuqala esifundazweni, alandelwe uGu, kube uMkhanyakude.UDlungwane uthe izikole ezingo-Quintile 1 ziphase ngo-71%.“ Ukwenza kahle kwalezi zikole kusho khona ukuthi sibambe ngakho, sisendleleni efanele. Sizoqhubeka siqinise kulezi zikole,” ksho uDlungwane.UMgungundlovu ulale isine kwalandela iPinetown kwathi uMlaza walala endaweni yesikhombisa. Isifunda esisemsileni yiLembe esibe ngunombolo 12.Okushayelwe ihlombe ngesikhathi kumenyezelwa imiphumela ngoLwesihlanu eThekwini, ngukuthi asikho isifunda esithole ngaphansi kuka-70% esifundazweni.Ibamba likaNdunankulu wesifundazwe uMnuz Sihle Zikalala, uthe izifunda ezisemadolobheni azigawule zibheke ngoba ezisemakhaya ziyangenisa.“Aziqaphele izifunda ezifana noMlazi nePinetown ngoba uMkhanyakude usukhanya eduzane awusakhanyi kude. Lezi zifunda ezisemakhaya zihlule izifunda ezisemadolobheni.”UDlungwane ubuye wakhala ngokubiza kwemali yokufunda wathi bakhathazekile ngalokhu.“Sekubiza kakhulu kwezinye izikole okuyinto esikhathazayo. Asisazi isizathu esenza imali inyuke kanje. Akumele imfundo kube eyabambalwa kuvinjelwe abanye abafuna ukufunda kodwa abangakwazi ngoba bengenawo imali,” kusho uDlungwane.Izinga lokuphasa kulesi sifundazwe linyuke lafinyelela ku-76.2% kuzwelonke libe ngu-78.2%.UNgqongqoshe wemfundo eyisisekelo uNkk Angie Motshekga, uncome izikole ezisemakhaya, emadolobheni nasemapulazini ukuthi zenze kahle.Isifundazwe iGauteng yisona esizishaye zonke emakhanda kuleli ngokuthola * -87.9%.UNkk Motshekga uthe bangu-84700 abafundi abebefunda ezikoleni zasemakhaya abaphase ngamaBachelor kwathi abangu-76 599 abaphase ngamaBachelor bebefunda ezikoleni okukhokhwa kuzona imali.Asikho isifunda kuleli esithole ngaphansi kuka-50%.“Kuyangijabulisa ukuthi abafundi abangu-241 340 abaphase * -matric bebefunda ezikoleni okungakhokhwa kuzona. Ngiyajabula ukuthi abangu-91 400 baphase ngamaDiploma bebefunda ezikoleni okungakhokhwa kuzona.”Lesi sifundazwe silale isithupha kuzwelonke.Zenze kanje izifundazwe:1.Gauteng:87.9%.2. Free State:87.5%3. Western Cape:81.5%4. North West:81.1%5. Mpumalanga:79%6. KZN:76.2%7. Northern Cape:73.3%8. Eastern Cape:70.6%9. Limpopo:69.4%.",Izikole zasemakhaya zibukise ngezasedolobheni ku-matric
"NONTUTHUKO NGUBANEEbika eseMgungundlovuU KWAZE ngendodakazi yakhe ukuthi kukhona into okuthiwa yi-hug uyise womfundi kaGrade 1 oshone engozini yemoto enyantisa umzimba e-Elandskop, eMgungundlovu.U-Olwethu Maphanga (6) noSphamandla Mncwabe (10) ebebefunda uGrade 5 bashone engozini yemoto ehambisa izingane edume ngokuthi yimoto ‘kamalume’.Kule ngozi iVenture kamalume ishayisane nebhasi, kwalimala nabanye abafundi abebephakathi besikole iNkabini Primary nabanye baseLangalakhe High.Uyise ka-Olwethu, uMnuz Themba Maphanga (44), uthe ayikho into eyoke ifane nendodakazi yakhe emhlabeni futhi usashaqekile kusanzima nokukholwa ukuthi ushonile.“Bengiyikhonze kakhulu ingane yami, mina bengingayazi ngisho ne-hug kodwa iyona eyangifundisa yona. Indodakazi yami ibikhaliphe ngokweqile. Ibifunda amabanga aphansi kodwa ibisikhipha ngamakhala isiNgisi. Ngife olwembiza ngayo,” kusho uMaphanga ngosizi.Bebefunda eNkabini Primary bobabili laba bafundi, lesi sikole asikude kakhulu nekhaya lakwaMaphanga kodwa uyise uthe bebefuna iphephe ingane yakhe njengoba ubeyigibelisa imoto ‘kamalume’.“Bengingazi ukuthi kanti ingane yami sengiyifaka ekufeni.Bengithi iphephile ezingozini kanti angazi ukuthi izofela kuyo le moto,” kusho uMaphanga.Lo baba onezingane ezimbili, endala ina-19, uthe akukho abekusola kule moto phambilini ngaphandle komsindo obuhlezi uqhuma phezulu.UNgqongqoshe wezeMfundo Kwa-Zulu Natal uMnuz Senzo Mchunu udlulise amazwi endunduzo emindenini, abafundi nakothisha wathi lesi sigameko silimaze ikusasa lalaba bafundi.“Siphatheke kabuhlungu kakhulu ngalolu daba njengoMnyango. Kuyishwa ukulahlekelwa ngabantu abasebancane futhi benekusasa eliqhakazile. Ngokushona kwalaba bafundi ababili kusho ukuthi uMnyango usulahlekelwe ngabafundi abathathu, uma sibala nomunye umfundi uMpendulo Mzulwini oshone ngeSonto,” kusho uMchunu.Abafundi baseNkabini kubikwe ukuthi bazothola ukwelashwa ngokomphefumulo ngenxa yokushaqeka kwabo ngalesi sigameko.AbakaMaphanga bazofihla kusasa.Uphenyo lamaphoyisa lusaqhubeka ngalolu daba.",Ugqemeke udume ubaba ngengane eshone engozini
"ITSHE limi ngothi kumholi weqembu iDA uMnuz Mmusi Maimane okuvele imibiko emaphephandabeni eveza ukuthi ubehamba ngemoto ekhokhelwa owayeyisikhulu esiphezulu sakwaSteinhoff, uMnuz Markus Jooste.Imibiko yephephandaba iRapport ne-News 24 iveze lokhu izolo kanti kuthiwa uMamaine wenqabile ukuphindisela le moto emuva yize abalingani bakhe bebemxwayisa bethi makayiphindise.Kuthiwa imoto yohlobo lweToyota Fortuner inikezwe uMaimane ngaphambi kokhetho lohulumeni basemakhaya lwango-2016.USihlalo wesigungu esiphezulu kuleli qembu, uMnuz James Selfe, ucashunwe ekuqinisekisa ukuthi imoto ngeyenkampani eqashisa ngezimoto futhi ikhokhelwa abakwaSteinhoff.Okhulumela i-DA, uMnuz Solly Malatsi, ekhuluma nabezindaba uthe lona kwakungumnikelo owawubhekiswe eqenjini.“Le moto kwakuhloswe ukuthi ilekelele emikhankasweni yeqembu esifundazweni iWestern Cape. Yayizosetshenziswa ngumholi ekwenzeni imisebenzi yakhe,” kusho uMalatsi.Ugcizelele ukuthi kwabe kungesiyona eyomuntu oyedwa kodwa ngemuva kokuvela kwegama lakwaSteinhoff ubuholi beqembu banquma ukuthi iphindiswe emuva.Le mibiko ifika ngesikhathi lapho uMaimane ePhalamende aveza ukuthi ungumnikazi womuzi oseClaremont okugcine kuvele ukuthi ungokasomabhizinisi waseThekwini uMnuz Wessel Jacobs.UMalatsi uthe emuva kokuthi isigungu esiphezulu seqembu siludingidile lolu daba sinqume ukuthi akukho okubi ngalo futhi akunamthetho ophuliwe.Ebhala enkundleni yezoxhumama iTwitter izolo, uMaimane ucashunwe ethi lena yimikhankaso yabathile abazama ukucekela phansi igama lakhe nelomndeni wakhe.",Umsindo ngemoto ebihamba uMaimane
"IZINGWEVU zomzabalazo i-ANC Veterans League, zikhononda ngesinqumo sokuthi owayengumengameli uMnuz Jacob Zuma, ethule inkulumo yokuhlonipha nokukhumbula isishoshovu somzabalazo esishonile, uMnuz Andrew Mlangeni (95).Umufi ushone emuva kokungeniswa esibhedlela sombutho wezempi ekhala ngezinhlungu kwesingezansi. Ube ngowokugcina, obesaphila kulabo ababoshwa bashushiswa ecaleni lodumo laseRivonia futhi ubehlonishwa ngeleSithwalandwe.UZuma wethule inkulumo kwezobuchwepheshe ekhumbula uMlangeni echaza nangesikhathi behleli naye ejele emuva kokuboshelwa ukuvukela umbuso ngezikhathi zobandlululo.UZuma ubabaze ubumnene nobuhlakani bukaMlangeni, wathi waba yingxenye yabaholi abenza ushintsho eqenjini, i-ANC.UZuma uvale inkulumo yakhe wathi uMlangeni ulibambile iqhaza lokutholela izwe inkululeko namandla ezepolitiki kodwa abaholi abasele kumele balwele inkululeko yezomnotho.Kuphele amahora acela kwamahlanu kwase kungena isitatimende se-ANC Veterans League, ikhala ngokuthi uZuma bekungafanele ethule inkulumo ngoMlangeni.Bakhala ngokuthi umufi ubehlala ekhala ngokuthi akahambisani nendlela uZuma abeziphethe ngayo esengumengameli.Izingwevu zize zakhala nangokuthi uZuma uhamba icala lenkohlakalo futhi igama lakhe livela kaningi kofakazi bekhomishini ephenya ngokubhozonyelwa koMbuso.Izingwevu ziqhube zathi zifisa uMlangeni athole ukuhlonishwa okumfanele futhi kuhlonishwe nomndeni wakhe.Okhulumela i-ANC, uMnuz Pule Mabe, akatholakalanga ocingweni ukucacisa futhi ushiyelwe umyalezo kwashaya isikhathi sokushicilela engakaphenduli. I-ANC kuzwelonke yiyona ebimemezele ekhasini layo kuFacebook ukuthi uZuma uzokwethula inkulumo.UMlangeni kulindeleke ukuthi afihlwe ngoLwesithathu ahlonishwe ngomngcwabo woMbuso.",Azeneme izigwevu uZuma ehlonipha uMlangeni
"SEBEZOSESHWA abantu abangena ezitolo zakwaWoolworths, eThekwini, emuva kokwanda kwezigameko zamabhomu ezitolo zawo ezikuleli dolobha.AbakwaWoolworths bazwakalise ukukhathazeka ngokutholakala kwamabhomu ezitolo zabo ezisePavilion, Gateway nesisenkabeni yeTheku.Abophiko lwezokuxhumana kwaWoolworths batshele Isolezwe ukuthi bazoqinisa ezokuphepha ezitolo zabo futhi amakhasimende azokubona lokhu. “Sikhathazekile ngezigameko zamabhomu ezenzeka ezitolo zethu eziKwaZulu-Natal nakwezinye izindawo zakulesi sifundazwe. Sesiqale uhlelo lokuthi uma umuntu engena esitolo kube nobuchwepheshe obubheka ukuthi akukho yini okuyingozi akuphethe. Lokhu sikwenzela ukuphephisa amakhasimende ethu nabasebenzi,” kusho abophiko lwezokuxhumana esitatimendeni. FUNDA: 
Sekuqiniswe ezokuphepha ezitolo zakwaWoolworthsBebuzwa ukuthi bangathini kumakhasimende abo asesaba ngisho ukubeka unyawo ezitolo zakwaWoolworths, bathe basebenzisana namaphoyisa, oKlebe futhi kunethimba labo langaphakathi eliphenya izigameko zokutshalwa kwamabhomu kulezi zitolo.“Amakhasimende ethu sicela ehlise umoya aqhubeke eze ezitolo ngesikhathi sisaphenya ngalezi zigameko. “Siyawathembisa ukuthi senza konke okusemandleni ukuqinisekisa ukuthi aphephile. Kuzokwenzeka ukuthi aseshwe uma engena ezitolo zethu ngoba sifuna ukuthi ahlale ephephile. Sicela abekezele aqonde ukuthi siqinise ezokuphepha ngenxa yezigameko zakamuva,” kusho abakwaWoolworths.UBrigadier Hangwani Mulaudzi woKlebe, uthe basebenza kanzima ukuthola isixazululo enkingeni yokutshalwa kwamabhomu neyokusabisa ngokuthi kunamabhomu angase aqhume.Ukhumbuze abantu ukuthi kuyicala ukusabisa ngebhomu elingekho futhi owenza lokho uzovalelwa ejele.",Sebezoseshwa abathenga kwaWoolies
"INHLOKO yamaJaji uMogoeng Mogoeng ixwayisa ngokuthi impi ayisona isisombululo ezingqinambeni ezibhekene nezwe kubalwa kuzo udaba lomhlaba nokucwasa.Ethula inkulumo yakhe kade enza isifundo ngowayengumegameli we-ANC ongasekho inkosi Albert Luthuli e-UKZN ngoMgqibelo, uMogoeng uthe udaba lomhlaba akumele lumbambathwe kodwa kumele kubhekwane nalo ukuze kutholakale isisombululo.Uxwayise ngokuthi yize kumele kubhekanwe nalo kodwa akumele luhlukanise phakathi isizwe.“Indaba yomhlaba kumele igcine ixazululiwe ukuze kuphele izilonda ezadaleka ngesikhathi abantu bephucwa umhlaba wabo. INingizimu Afrika iphiwe futhi inabantu abahlakaniphile, ngiyathemba ukuthi izokwazi ukuluxazulula lolu daba ngaphandle kokuthi kusuke impi,” kusho uMogoeng.Uthe kodwa udaba lomhlaba ngeke luze luxazululeke ngaphandle kokuxazulula udaba lokucwasa ngokwebala.“Ngiyabathanda abantu abamhlophe kukubona ukuthi bayakukholwa yini kodwa ngeke ngize ngimbandaze ngithi ukucwasa akukho lapha eNingizimi Afrika,” kusho uMogoeng.Uthe abamhlophe ibona abahamba phambili kwezomnotho, ngesikhathi abantu abamnyama bebhuqwa indlala.“Udaba lomhlaba lungaxazululwa ngokuthula kube nobumbano kodwa abamhlophe kumele bazi ukuthi abazange bafike namhlaba lapha,” kusho uMogoeng.Uthe lolu daba kumele luxazululwe egameni likaLuthuli owalwela isithunzi sabantu abamnyama.UMogoeng uphinde wakhwela wadilika kubaholi bezombusazwe wathi sebengenwe umkhuba wokufuna ukuzicebisa.Umzukulu kaLuthuli, uMnuz Mthunzi Luthuli, uthe bajabule ngoba isicelo sabo sokuthi kuphenywe kabusha ngokushona kukamkhulu wabo sesize savunywa.",‘Impi ngeke ixazulule olomhlaba’
"USIHLALO weBaroka, uKhurishi Mphahlele, ugonyuluka ngokushiya kwesikhulu esiphezulu, uMorgan Mammila, esijoyine iChippa United.UMamilla, osebenze kwiBaroka iminyaka eyisihlanu, uthumelele uMphahlele incwadi yokusula isigubhukane ngeSonto. Lingakashoni ilanga iChippa ikuqinisekisile ukuthi uzovala isikhala sikaPeter Kotroulis oxoshwe ngoDisemba. UMphahlele utshele leli phephandaba ukuthi akakugqizi qakala ukuhamba kukaMammila okuvele ukuthi uzoqala kwiChilli Boys ngoJanuwari 14.“Abantu bahlale beshiya amaqembu bajoyine amanye. Unelungelo lokugcogcoma naye. Ungibhalele incwadi yokwesula. KwiChippa bamthembise imali engcono. Angizange ngizame ukumenyusela ngifinyelele kweyeChippa. Ngisebhizinisini mina. Uma efuna ukuhamba, akahambe ayikho inkinga. Uma iChippa imfuna ayimthathe. Ngeke sixabane noMpengesi (Siviwe) ngenxa kaMorgan. Iminyango lapha ihlale ivuliwe. Ofuna ukuhamba uvumelekile. Mhlawumbe ngelinye ilanga uMorgan uyobuya, asazi. Angixabene naye,” kusho uMphahlele.Mayelana nozovala isikhala sikaMamimla, uMphahlele uthe: “Ngeke ngiqashe muntu. Maningi kwiPremier Soccer League amaqembu angenazo izikhulu eziphezulu. Akukho emigomeni yeFifa ukuthi kufanele iqembu libe nesikhulu esiphezulu noma yikanjani. Akuphoqelekile. Ngikhona mina, ikhona imenenja, ukhona nomqeqeshi. Iqembu lalikhona uMorgan engekho, lisazoqhubeka futhi njengoba esehambile.”UMammila ujoyine iChippa enezinkinga zemali njengoba kuvela ukuthi kunabadlali abangasaholi nabakweletwa imali yokusayina. Abanye sebeze bashiya. Kulaba badlali kukhona uJames Okwuosa waseNigeria ozama inhlanhla lwiHighlands Park, Thato Mokeke obuyele kwiCape Town City noNkosinathi Mthiyane obebuyele ekuqaleni kwesizini kwiChilli Boys. Kuvele ukuthi nabanye bayalandela okukhona kubona ukaputeni uMark Mayambela.Esitatimendeni sokwamukela uMammila, uMpengesi uthe uzoletha amava kulandela ukwenza kahle kwiBaroka.“Akukhona kuphela ukuthi uyaliqonda ibhola kodwa ungusomabhizinisi omkhulu futhi angingabazi ukuthi uzosiza kakhulu ekuphathekeni kweqembu ahole ngendlela efanele,” kusho uMpengesi.NgoMgqibelo iBaroka inmdlalo onzima njengoba izobhekana neCape Town City emdlalweni we-Absa Premiership eCape Town Stadium, ngo-8.15 ebusuku.Leli qembu eliqeqeshwa nguWedson Nyirenda libuya endukwini eliyithole kubakhaya iBlack Leopards ebashaya ngo 1-0 ngempelasonto. Selokhu iBaroaka iwine iTelkom Knockout ngokushaya i-Orlando Pirates kowamanqamu ngoDisemba izinto aziyihambeli kahle emidlalweni yeligi.Isendaweni ka-13 kwi-log ngamaphuzu awu-14 ngemuva kwemidlalo ewu-16.",Akuthi ndiki kusula isikhulu koweBaroka
"ZIVULWE namhlanje ngaphansi kwemibandela eqinile izibhedlela ezimbili ezizimele iSt Augustine’s neKingsway, ebezivalwe ngenxa yabahaqwe yigciwane iCorona.UNdunankulu waKwaZulu-Natal uMnuz Sihle Zikalala, umemezele ukuthi lezi zibhedlela kumele zilandele umyalelo kamengameli ngokuhlinzeka bonke abasebenzi ngezokuzivikela, nokuba nomtholampilo ozobhekela abanemfiva nokuqeqesha abasebenzi ngeCovid-19.“UMnyango wezeMpilo uzotheleka kulezi zibhedlela ngaphandle kokubazisa.Sithathe isinqumo sokuvula lezi zibhedlela emuva kokubona umbiko.”Inyunyana yabasebenzi bezempilo iDenosa ithe ayeneme ngokuthi lezi zibhedlela ziyavulwa namuhla yathi ayiwutholanga umbiko.Phezu kokuba abaphathi balezi zibhedlela bethi konke kumi ngomumo ukuthi kuvulwe namuhla, iDenosa ithi ibifuna ukubona umbiko kuqala.Kwavalwa kuqala iSt Augustine’s emuva kokuhaqeka kwabangu-66 obekukhona abangu-48 okungabasebenzi bezempilo. Kwalandela iKingsway ebinabangu-10 abahaqekile kanti sekushone abane ngenxa yeCovid-9 kulezi zibhedlela. OnguNobhala weDenosa eKZN, uMnuz Mandla Shabangu, uthe umbiko wophenyo ngokuhaqeka kwamalungu abo bawuzwa ngendaba.Uthe bebefuna kuvulwe lezi zibhedlela sebewubonile umbiko njengoba kwahaqeka namalungu abo.“Ukuthola umbiko bekuzosisiza ukubheka ukuthi yini ebidale izibalo ezingaka zabahaqekile nokuthi lesi simo sizovikelwa kanjani. Esasikutholile kumalungu ethu wukuthi ukuhaqeka kwawo kwadalwa ukuthi bezingekho izivikelo zokusebenza,” kuchaza uShabangu.UShabangu uthe sebekhulumile namalungu abo ngalolu daba, avuma ukuthi azoqala namuhla ukusebenza.Uthe bawadonse ngendlebe ukuthi afune izivikelo zokusebenza kuqala. UShabangu usenethemba lokuthi mhlawumbe abaphathi bezibhedlela bazobanika umbiko uma sebevulile.UNgqongqoshe wezeMpilo eKZN, uNkk Nomagugu Simelane-Zulu, udalule ukuthi abaphathi balezi zibhedlela babafakela ingcindezi yokuthi zivulwe.Izolo esithangamini nabezindaba uthe zonke izibhedlela kuzomele zibe nemitholampilo yemfiva ukuze abantu bahlolwe.Uthe ngomuso babheka ukuthi bavale sonke isibhedlela uma kukhona abahaqekile noma bavale ingxenye ethile noma iwodi kuphela.Esitatimendeni esithunyelelwe Isolezwe abaphathi besibhedlela bathi konke kumi ngomumo futhi bavumelene nomnyango ngoLwesihlanu ukuthi bavule.UMnuz Craig Murphy onguMqondisi wezibhedlela zakwaNetcare esifundazweni, uthe benze konke ukuqinisekisa ezokuphepha ngaphambi kokuthi bavule.“Kusukela kwavalwa ukwamukelwa kweziguli ngo-Ephreli besisebenza nomnyango ngezinhlelo zokulwa neCovid-19. Ngesonto eledlule izibhedlela zethu ziphinde zathuthukisa izinhlelo zokuhlanza nokufutha ngezibulalimagciwane zonke izindawo zokusebenza. Bonke odokotela kuzo zombili izibhedlela bazoqala ukubona iziguli ngoMsombuluko (namuhla),” kusho uMurphy.Ubonge umphakathi ngokubekezela njengoba lezi zibhedlela bezisavaliwe, wathembisa ukuthi bazoqhubeka nokwenza umsebenzi ngokuzimisela.UMurphy uncome nabasebenzi babo athe bakhombise ukuzimisela phezu kokuqubuka kwalezi zibalo kulezi zibhedlela. Uthe uyazi ukuthi kunzima kanjani ukusebenza ngaphansi kwalezi zimo zobhubhane kodwa bayawuncoma umsebenzi wabo.",Zivuliwe namuhla izibhedlela ebezivalwe ngenxa yeCorona
"AMAQEMBU aphikisayo athi ayikho into entsha eshiwo nguNgqongqoshe wezeziMali kuleli uMnuz Tito Mboweni ngesikhathi ethula isabelomali samaphakathi nonyaka ePhalamende izolo.USotswebhu we-EFF ePhalamende uMnuz Floyd Shivambu, uthe awusoze wakhula umnotho wakuleli uma kusasetshenziswa kakhulu umkhiqizo wamazwe angaphandle.UShivambu uthe bebenze izincomo eziningi bazinika uMboweni ezichaza ukuthi ungasimamiswa kanjani umnotho wakuleli kodwa wazishaya indiva.“Ukuze sikwazi ukukhulisa umnotho wezwe lethu kumele siqinise ekwakheni izimboni zomkhiqizo zalapha hhayi indaba yokusebenzisa imikhiqizo yangaphandle. Ngingasho ngingahlonizi ukuthi ayikho into entsha eshiwo nguMboweni ebuyisa ithemba kubantu bakuleli ngokuthi umnotho ungakhuliswa kanjani,” kusho uShivambu.Umholi we-IFP, inkosi Mangosuthu Buthelezi, ithe lesi sabelo sikhombisa ngokusobala ukuthi iNingizimu Afrika isenkingeni.UMnuz Jordan Lewis weDA, uthe kuyadumaza ukuthi izikweletu zezwe ziyaqhubeka nokunyuka kunokuthi zehle. Uthe asikho isimemezelo esisha esishiwo nguMboweni.Okhulumela i-ANC uMnuz Dakota Legoete, uthe bayasamukela isabelo wengeza ngokuthi banethemba lokuthi sizoletha izinguquko emnothweni wezwe.Uthe baneme ukuthi uhulumeni uzibophezele ekufakeni imali eningi kwingqalasizinda ukuze kufukulwe umnotho.Uthe ukufakwa kwemali kwaSars nakwi-NPA kukhombisa ngokusobala ukuthi uhulumeni uzibophezele ekulweni nenkohlakalo nokukhwabanisa.",Amaqembu aphikisayo aweneme ngekaMboweni
"UKUBA namakhono amaningi kumphendlele indawo yokulingisa kwiMbewu:The Seed, umlingisi uNtombehle Gambushe obuye abizwe ngoMajola (21) oshone engozini yemoto ngeledlule.Lokhu kuvele enkonzweni yomngcwabo wakhe ebiseMlazi Cinema izolo.Abaphathi beMbewu: The Seed bathe abamfakanga kulo mdlalo ngoba emuhle kodwa yikhono lakhe elamphendlela indawo. Bathe nendawo kaNonhlanhla abeyilingisa kulo mdlalo yayingekho ezinhlelweni zabo ngesikhathi besungula umdlalo kodwa bazizwa bephoqelekile ukuthi babe nayo ngesikhathi bebona ikhono lakhe.Umqondisi weMizan Casting Agency, uThemba Zuma, abengaphansi kwayo uNtombehle, uthe noma ebengumlingisi obenekhono uNtombenhle kodwa ubengakuthandi ukulingisa, ubenesifiso sokuba ngumqondisi wemidlalo yethelevishini.EMizan Casting Agency, uNtombenhle ubethuthukisa ikhono kubalingisi abasafufusa.Uyise kaNtombenhle, uZumah Majola odlulise umyalezo ngomngani wakhe uBiyela enkonzweni yomngcwabo wendodakazi yakhe, uthe uNtombenhle ubehlala ematasa kakhulu futhi ubeze angabi naso ngisho isikhathi somndeni.“Besike sihlele ukuba nomhlangano noNtombenhle kodwa awuchithe ngomzuzu wokugcina, athi sekukhona osekuvelile uyaphuthuma. Bengize ngibuze kubazala bakhe ukuthi umatasa nani ngempela uNtombenhle njengoba ehlala ematasa kanje. Lokho bekusixabanisa ngoba bengibona sengathi unake abangani kunomndeni. Namhlanje ngitholile ukuthi indodakazi yami ibingadlali ibisebenza kanzima. Lokho ngikuzwa ngezinkulumo ezethulwa ngaye ngoba besingahlali sinaye,” kusho uyise.Kuthiwa ubenomoya omuhle futhi enabangani abaningi.UNtombenhle ufundele ukulingisa e-AFDA.Ushiye uyise, unina, uninakhulu, abafowabo abane nodadewabo.Bekunabalingisi beMbewu: The Seed nabaphathi bayo okuthiwa bamise ukuqopha ukuze bayovalelisa okokugcina emngcwabeni kazakwabo.Kunandise uMelusi Mbokazi, Ithimba le-Africa, Amazing Grace nabanye. Ungcwatshwe emathuneni Ezinkawini, eChesterville izolo.",Bamise ukuqopha beyovalelisa abeMbewu
"KUMASIZINI amahlanu edlule kukhonya iMamelodi Sundowns ngokunqoba izicoco kwiPremier Soccer League (PSL). Yize kunjalo, sisodwa isicoco leli ebingakasinqobi - yiMTN 8.UManqoba “TV” Mngqithi, oqokwe noRhulani Mokwena ukuba bahole amaBrazilians, uthe bafuna ukukuqeda ukuhlulwa kwabo wukunqoba isicoco seMTN 8.UMngqithi ukusho lokhu ebonga kumengameli weqembu, uPatrice Motsepe, nebhodi lakhe ngokubanika ithuba benoMokwena lokuthatha umsebenzi onzima.Bavala isikhala sikaPitso “Jingles” Mosimane, oseqeqesha i-Al Ahly yase-Egypt.“Sifisa ukuzibongela ebhodini nomengameli weqembu ngokusethemba ngomsebenzi. Okubaluleke kakhulu wukuthi sifuna ukwesekwa ngabalandeli bethu. Lesi yisikhathi esibadinga ngaso. Angingabazi ukuthi uma bengaseseka, iqembu lizoqhubeka lapho ligcine khona kusekhona uMosimane. Sifuna ukwenza okungakaze kwenzeke eqenjini. Sizoqala ngokunqoba isicoco seMTN 8 ngoba iqembu liyasihlonga,” kusho uMngqithi.Yize bekhethwe bobabili (uMngqithi noMokwena) ukuba bahole Abafana Ba Style kodwa uMngqithi uzoba nezwi lokugcina. Ukungenzi kahle kwi-Orlando Pirates nokushiya isigubhukane kwiChippa United kungenzeka ukube yikhona okumenzele phansi uMokwena.“UMokwena ngumqeqeshi osezingeni eliphezulu kakhulu kabi. Ngiyanxusa ukuba abalandeli beSundowns basinike ithuba. Ngiyakholelwa ekutheni uma sithole ukwesekwa, sizogila izimanga. Ngijabule ngendlela abadlali abasamukele ngayo ngesikhathi siziqeqesha. Lapha kwiSundowns sinabadlali abasezingeni eliphezulu abawuhloniphayo umsebenzi wabo,” kusho uMngqithi.Bese kukhona ukusola ukuthi iSundowns ingase ifune umqeqeshi wangaphandle emuva kwamahlebezi okuthi uFlorent Ibenge waseDRC nguyena ongase athathe izintambo.“Ngokwejwayelekile uma iqembu likulesi simo, lingabuka ngaphandle liqashe umqeqeshi wokuhamba. Kumele sikubonge ukuthi uMotsepe uqalaze khona la ebaleni wathatha thina. Okumele sikwenze manje wukumbonga ngokuqhubeka nomsebenzi omuhle,” kusho uMngqithi.Imidlalo ye-MTN 8Ngo-Okthoba 17: Tshakhuma FC v SuperSport United (3pm, Thohoyandou Stadium); Orlando Pirates v Cape Town City (6pm, Orlando Stadium).Ngo-Okthoba 18: Kaizer Chiefs v Maritzburg United (3pm, FNB Stadium); Mamelodi Sundowns v Bloemfontein Celtic (6pm, Lucas Moripe Stadium).",Phezu kokukhonya iDowns ihlonga eseMTN 8
"KUZOSHUBA ezinkampanini eziphula umthetho wokusebenza konogada njengoba iPrivate Security Industry Regulatory Authority (Psira) isimise inkampani edume ngokukhipha abakhe ezindaweni ezingafanele, iRed Ants Security Relocation and Eviction Services.IPsira imise ukusebenza kweRed Ants emuva kwezikhalo zokuthi inesihluku uma yenza umsebenzi wayo futhi ayibaphathi kahle abantu esuke izobakhipha.IRed Ants idume kakhulu eGauteng kwazise muva nje iyona ebikhipha abantu abebakhe imijondolo endaweni engafanele e-Alexandra.Isikhulu esiphezulu sePsira, uMnuz Manabela Chauke sithe iRed Ants inikezwe ithuba lokuthi iziphendulele ngaphambi kokuthi imiswe.Uthe inalo ilungelo lokuphikisa isinqumo sokumiswa kwayo.“Zonke izinkampani zonogada zizoqashwa ngeso lokhozi, ukuthi ziwenza ngokufanele yini umsebenzi wazo. Uma kunezikhalo sizoziphenya, sibamise okufanele bamiswe. Banalo ilungelo lokuphikisa izinqumo zethu kodwa umsebenzi sizowuqapha,” kusho uChauke.Khonamanjalo inhlangano elwela amalungelo abantu, i-AfriForum ithe ayihambisani nomthetho ohlongozwayo wokuthi izinkampani zonogada zingabi nezibhamu ezinkulu ezizishintshayo.UMnuz Marnus Kamfer, obhekele ezomthetho nokuphepha komphakathi kwi-AfriForum uthe akazi ukuthi uhulumeni ufuna onogada bazivikele kanjani uma kuthiwa bangaziphathi izibhamu ezizishintshayo.“Siphakamisa ukuthi uhulumeni ayibuyekeze le mithetho. Siyitshelile nePsira ukuthi asineme ngokuthi kuzoncishiswa izibhamu ezinkulu ezizishintshayo.Bekungafanele uhulumeni achibiyele imithetho ethinta ukusebenza kwalezi zibhamu ngaphandle kokuxoxa nezinkampani zonogada. Uthi sizozivikela kanjani ezigebengwini eziphatha izinhlokohlela zezibhamu?” kusho uKamfer.",Amisiwe ukusebenza amaRed Ants asatshwayo
"ZIYANDA izinhlangano ezifaka uMnyango weMfundo eyisiSekelo enkantolo ngodaba lokubhalwa kabusha kwamaphepha aputshukile kamatric njengoba ne-AfriForum izoya enkantolo kusasa. Kushone elayizolo kungacaci ukuthi iSouth African Democratic Teachers Union (Sadtu) iwafakile yini amaphepha okuvimbela ukubhalwa kwephepha leMathematics nelePhysical Science.UNksz Nomusa Cembi okhulumela iSadtu, uthe abameli babo bamatasa namaphepha abazowathumela enkantolo.Izolo uNksz Natasha Venter we-AfriForum, uthe kusasa bazofaka amaphepha okuvimbela uMnyango wezeMfundo ukuthi ubhalise abafundi amaphepha aputshukile.Uthe bawu-195 kuphela abafundi ababone amaphepha aputshukile ngakho akufanele kujeziswe ababalelwa ku-400 000, ngokuthi baphindiswe amaphepha akade sebewabhalile.Uveze ukuthi bazobe bemele abafundi abane bakwamatric abangafuni ukuphinda babhale lezi zifundo.“Ziningi izindlela zokuxazulula udaba lokuputshuka kwamaphepha ngaphandle kokuqalisa phansi bonke abafundi. Umthetho woMnyango wezeMfundo uthi uma kwenzeke isigameko esingelona iphutha lomfundi iphepha kufanele limakwe. Ucwaningo lo mnyango kufanele lubheke ukuthi yibaphi abafundi abahlomulile. Okokuqala nje abafundi abaputshuzelwe iphepha babeyingxenye kaWhatsapp womnyango owenzelwe abafundi abenza kahle,” kusho uNksz Venter.Uthe ngeke bavumele uNgqongqoshe walo mnyango uNkk Angie Motshekga, ukuthi adlale ngabafundi abasebenze kanzima ngephutha elenziwe wumnyango.UMnuz Lucky Ditaunyane okhulumela uhlaka olubhekelele izingabunjalo likamatric Umalusi, uthe kubalulekile ukuthi amaphepha aputshukile abhalwe kabusha ukuvikela isithunzi sezivivinyo zikamatric.“Siyawahlonipha amalungelo ezinyunyana okuya enkantolo kodwa uma kunesidingo sizoya enkantolo siyovikela isinqumo sokuthi abhalwe kabusha amaphepha aputshukile. Kubalulekile ukuthi isithunzi sezivivinyo sivikelwe ukuze kuvikelwe ikusasa labafundi. Uma imiphumela ibonakala sengathi inogcobho lokho akubi nemiphumela emihle,” kusho uDitaunyane.UMnuz Elijah Mhlanga wezokuxhumana emnyangweni, uthe uma iSadtu nabanye abafuna ukubopha umnyango sebewafakile amaphepha enkantolo, umnyango uzoziphendulela ngoba kuyimanje abameli bawo balindele noma yini.I-Equal Education ne-Equal Education Law Centre ithe Umalusi nomnyango weMfundo awuwenzanga okwenele ukuqinisekisa abantu ukuthi ukubhalwa kabusha kwamaphepha aputshukile iyona yodwa indlela yokuvikela isithunzi sezivivinyo.Esitatimendini esithunyelwe kwabezindaba i-Equal Education, ithe ikhathazekile ngokhwantalala oluqale ngesikhathi kuputshuka amaphepha.Lolu khwantalala luyaqhubeka njengoba abafundi bezozibhala kabusha lezi zifundo.""Othisha nabafundi bakamatric bebethwele kanzima kulo nyaka ngoba ngaphambi kokuqubuka kweCovid-19, bekunenkinga yokushoda kwezinsiza kufunda. Asinaso isiqiniseko sokuthi ukubhalisa kabusha bonke abafundi bakwamatric iphepha lesibili lemathematics nelephysical science kulungile. Ukuputshuka kwephepha yinto ebucayi kodwa Umalusi nomnyango awukasho ukuthi ngabe ukubhala kabusha iyona ndlela yokulungisa isimo.""",Ziyanda ezibopha owezemfundo ngomatric
"BUNGASE buqine ubufakazi obethulwa ngomfowabo kaJaji Raymond Zondo kwikhomishini ephenya ngokulawulwa koMbuso yidlanzana kuleli sonto.Ngesonto eledlule  ngesikhathi kufakaza owayeyinhloko ye-Independent Police Investigative Directorate (Ipid), uMnuz Robert McBride waveza ukuthi usazogeqa amagula ngoMnuz Mxolisi Zondo, owayelawula ukuqondiswa kobugwegwe komphenyi we-Ipid.UZondo wathi uzolulalela lolu daba bese exhumana nezinhlangano ezizimele ezazi ngomthetho ngokuthi alusingathe kanjani.Umholi wobufakazi kule khomishini uMnuz Paul Pretorious uthe sekunofakazi wesibili ozofakaza ngoMxolisi Zondo.“Ngicabanga ukuthi kungangcono uma singalinda obunye ubufakazi, uma uGeneral (Johan) Booysen enokunye afisa ukukuveza akakuveze ngaphambi kokuthi sithathe isinqumo ngalolu daba,” kusho uZondo.Isazi sezomthetho, uMnuz Bonke Dumisa uthe uma ubufakazi obuzothulwa ngomfowabo kaJaji Zondo bumthinta kakhulu, uSihlalo weKhomishini kuzodingeka ukuthi ahoxe ekulaleleni isigaba esithinta umfowabo.“Asikho isidingo sokuthi ahoxe njengoSihlalo weKhomishini ngoba ngokuzwa kwami lobu bufakazi yinto nje emthinta kancane umfowabo. Akubona  ubufakazi obuqanda ikhanda,” kusho uDumisa.   ",Luyashuba olukaZondo kufakazwa ngomfowabo
"KUQALE phansi ukungcofwa komculi wakuleli uLady Zamar ezinkundleni zokuxhumana ebesekubukeka kudambile emasontweni edlule. Kule mpelasonto uLady Zamar akazange akuthole ukuphumula etinyelwa ngapha nangapha ezithombeni abezinameka emakhasini akhe ezinkundleni zokuxhumana. Yize ebengandile ngamazwi, ubebukeka ezijabulele epholile kodwa abantu abaningi bakushaya indiva lokho bamvusela amagqubu.Iningi labantu lithi ngisho anganama kangakanani lo mculi kodwa akasoze akuthola ukuphumula engakalikhulumi iqiniso abalifunayo ngokwenzeka phakathi kwakhe nesilomo somculo uSjava. Babodwa abamqalekisa ngokuthi uzoba namabhadi njengoba isizwe samaZulu sizilile bekufanele ngabe uyazehlisa axolise. Lokhu kwenziwa abesilisa ngokulinganayo nabesifazane abazwakalisa ukuthi abaneme ngezinsolo azibeka ngoSjava abambiza ngenhlalisuthi.Yize kunemibhalo ezwakalisa ukungenami ngalolu daba, uLady Zamar akabaphendulanga abantu njengoba engakaze aphawule ngalo selokhe lachithwa enkantolo. Bakhona nabalandeli bakhe abazwakalise ukumeseka bethi noma engathukwa kodwa umculo wakhe uyawelapha umoya. ",ULady Zamar usabanjelwe igqubu ngolukaSjava
"USIHLALO wekomiti elibhekelele izinkampani zikahulumeni ePhalamende, uMnuz Khaya Magaxa uthi uR3.5billion okhishwe yiDevelopment Bank of Southern Africa (DBSA) uzosiza iSouth African Airways (SAA) ukuze iqhubeke nokusebenza.Uthe le mali izokwazi ukususa ungabazane olukubantu lokuthi isazokwazi ukusebenza.“Abezindaba babike ukuthi ababhekelele ukuhlengwa kweSAA bathole uxhaso lukaR3.5billion. Le mali inikezwa iSAA ukuze ikwazi ukuqhubeka nomsebenzi wokuthutha abantu nomunye okufanele iwenze njengenkampani yamabhanoyi ezwe. Ikomiti lizofuna umbiko kwababhekelele ukuhlenga iSAA ukuze basho ukuthi bazozishintsha kanjani izinto kule nkampani,” kusho uMagaxa.UMnuz Stanford Mazhindu okhulumela inyunyana i-UASA uthe baphoxekile ngokuthi kulahlwa enye imali kwiSAA ekubeni kungaziwa ukuthi izobuya kanjani.“Kuyasimangaza ukuthi ibhange eliphethwe wuhulumeni iDBSA livumile ukulahla imali eSAA ekubeni sazi ukuthi imali yaleli bhange kufanele isetshenziselwe ukuthuthukisa ingqalasizinda. Besingazi ukuthi iDBSA yasungulelwa ukusiza izinkampani zikahulumeni eziwayo. Siphoxekile ukuthi esikhundleni sokuxhasa izinkampani ezizodala amathuba omsebenzi, kufakwa imali entweni engeke ibasize ngalutho abantu,” kusho uMazhindu.Uqhube wathi iSAA isitakulwe ngoR16.5billion wabakhokhi bentela kodwa njalo ihlale idinga imali ngakho nalena eyinikwe yiDBSA, ngeke iyisize ngalutho.UMnuz Alf Lees weDA uthe uzobhalela uNgqongqoshe wezoHwebo neziMboni, uMnuz Ibrahim Patel, ambuze ngemibandela yokubolekwa kweSAA uR3.5 billion yiDBSA ngoba bafuna ukwazi ukuthi iDBSA izohlomulani kwiSAA.",Inyunyana ithi imali okutakulwe ngayo iSAA ifana nelahliwe
"ZAKHELE XABALISHABALELE ikusasa lowayengunozinti we-Orlando Pirates, uBrighton Mhlongo, okuvela ukuthi uzophoqeleka ukuwagaxa emgibeni amakhokho akhe ekupheleni kwesizini ka-2020/2021 ngenxa yokulimala esweni.UMhlongo (30), osevimbela iTshakhuma Tsha Madzivhandila (TTM), uwukudla kwebhentshi kuleli qembu ngenxa yokuba sefomini enhle kukamakadebona, uWashington Arubi, waseZimbabwe. Empeleni uMhlongo akakaze alithole ithuba lokuvimba njalo selokhu ahlukana nePirates ngo-2017. KwiChippa United, ayijoyine esuka kwiPirates, ubecwebezelisa ibhentshi okuyisimo abhekane naso futhi kwiBidvest Wits ngaphansi komqeqeshi, uGavin Hunt. UMhlongo ngomunye wabadlali abathuthele kwiTTM emuva kokuba ithenge iWits ekupheleni kwesizini edlule.Emuva kokuwina indebe, iNedbank Cup, umqeqeshi weTTM, uDylan Kerr, udalule ukuthi uMhlongo uzoliyeka ibhola ekupheleni kwesizini. Kuthiwa lo nozinti ushaywe yibhola emehlweni ngesikhathi iqembu liziqeqesha emasontweni adlule. Kuthiwa odokotela abahlukene bakuqinisekisile ukuthi elinye iso lakhe selilimele unomphela.""Angikhulume ngoBrighton osekufanele awaphanyeke emgibeni amakhokho akhe ekupheleni kwesizini ngenxa yokulimala. Wethule inkulumo kubadlali namuhla ekuseni (ngoMgqibelo) engicabanga ukuthi kukhombisa indlela iqembu eliyiyona nobumbano olukhona. Ngeke lokho sikuzibe ngoba kumephule umoya ukuma phambi kozakwabo ekubeni ezazi ukuthi ngeke aphinde alidlale ibhola,"" kusho uKerr.Ukulimala kukaMhlongo kwenzeke kungakapheli neminyaka emibili kushabalale amaphupho kaBrilliant Khuzwayo obekubhekwe lukhulu kuyena. UKhuzwayo, ovimbele iKaizer Chiefs ne-Orlando Pirates, uyeke ibhola ngo-2019 ngenxa yokulimala eqakaleni engakaze adlale nowokubika umdlalo kweZimnyama. Ngaphandle kokulahlekelwa yisinkwa, uMhlongo uzophunyukwa yithuba lokudlala kwiCAF Confederation Cup ezodlalwa yiTTM ngenxa yokuba ngompetha beNedbank Cup.Okhulumela iTTM, uRufus Matsena, uthe bazozidalula kungekudala izinhlelo abanazo ngoMhlongo.""Okwamanje ngeke ngikwazi ukudalula lutho. Kuningi obekufanele sikuxoxe naye. Okuningi kwakho asikakunekeli izwe. Sihlele isithangami nabezindaba lapho esizochaza kahle khona ngesimo sakhe ngoba ngeke kwehle kahle kumuntu okule minyaka akuyo ukuthi abone izinhlelo ngaye sezigcwele kwabezindaba,"" kusho uMatsena.",UMhlongo uphoqeleke ukuyeka ibhola elimala esweni
"UNQUNYELWE ugwayi katiki umasikanda uKhuzani “Indlamlenze” Mpungose emuva kokwehluleka ukufika emhlanganweni abebizwe kuwona yikomiti loxolo elibunjwe amakhosi ezizwe ezahlukene.UKhuzani ubebizwe ukuba avele ekomitini ngoLwesine, eSanlam Centre eMpangeni kodwa wangafika. Umdidiyeli wekomiti uDkt 3 Seconds obuye abe yinyanga, uthe lo mculi kufanele afike ngoJuni 21 uma kungenjalo uzolutheza olunenkume.Ukubizwa kwakhe kusukela empini ephakathi kwakhe noMthandeni “Igcokama Elisha” Manqele, angcofana naye ngezingoma. Impi yalabo maskanda inomlando omude njengoba kuke kwaphuma nesidumbu komunye umcimbi womaskanda nokwadala ukuthi amakhosi angenelele ngoba ephebeza umkhokha wokufa kwabalandeli bakamaskandi.UKhuzani usolwa ngokuphehla udweshu nakuba sebalanyulwa kodwa yena wakhipha icwecwe elithi Inhlinini Yoxolo nokusolwa ukuthi uhlekisa ngoxolo olwaba phakathi kwakhe neGcokama.“Akakazwanga ukufika kodwa inkosi yakhe ifikile yachaza ukuthi umatasa nomsebenzi, ngeke akwazi ukuvela. Umhlangano olandelayo kufanele angaphuthi nhlobo ngoba uyobe ezithintele iziqandu,"" kusho u-3 Seconds.Uthe amakhosi aphoxekile ngesenzo sikaKhuzani ngoba nawo abeshiye imisebenzi yawo ebalulekile eza emhlanganweni.UKhuzani ethintwa ngalolu daba uthe, ubematasa ethwebula ivideo ehambisana nomkhankaso wakhe wokusoka ayinxusa lawo.Uthe uxolisile emakhosini.“Lo msebenzi engimatasa nawo uxhaswe ngabelungu baphesheya, manje bekuyinto ebalulekile ukuthi ngingaphuthi kuwo. Uma ngike ngaphutha bengingaphucwa ngisho ukuba yinxusa. Ngicele inkosi yakithi ukuthi ifike ingixolisele kubo bonke abahlonishwa,’’ kuchaza uKhuzani.Uthe zonke izinqumo ezithathwe kulo mhlangano uyahambisana nazo, futhi uyazihlonipha.Kuvele nokuthi emhlanganweni olandelayo kubizwe nabaphathi beziteshi zomsakazo ezidlala umculo kamaskandi ukuze bazoba yingxenye yokuzama ukuphemba ukuthula.",Amakhosi anqumele uKhuzani ugwayi katiki
"NGEMUVA kokuphika izinyanga ukuthi uzojoyina i-Orlando Pirates, ligcine livelile igama likaBrilliant Khuzwayo ohlwini lwabadlali abasha abamenyezelwe eziMnyama namhlanje.Kuleli qembu uKhuzwayo uzobanga ijezi noSiyabonga Mpontshane, Jackson Mabokgwane noWayne Sandilands.Abanye abadlali abamenyezelwe yiPirates ngoVincent Pule, Ben Motshwari, Meshack Maphangule, no-Asavela Mbekile, Linda Mntambo, Paseka Mako, Abel Mabaso noKudakwashe Mahachi.IPirates izoqala ngoMsombuluko ukulungiselela isizini entsha. Ebhala ekhasini lakhe ku-Instagram ngempelasonto uKhuzwayo uthe useqalile ukuziqeqeshela isizini entsha ye-Absa Premiership ezoqala ngo-Agasti.Gauteng see you soon ... I’m going to resume my personal preseason training before the actual preseason 😊🦁A post shared by 
Brilliant Khuzwayo16(@bk____16) on Jun 9, 2018 at 12:55am PDTI-Orlando Pirates ithenga laba badlali nje ilungiselela ukuyodlala kwiCAF Champions League ezoqala ngoNovemba.☠Bucs' New Signings💻
https://t.co/EDimol33sY⚫⚪🔴⭐
#OnceAlways
pic.twitter.com/BFIu1XHa51— Orlando Pirates FC (@orlandopirates) 
June 11, 2018",IPirates imemezele abadlali abawu-9 abasha
"UDUMELE ngokuphoxa abalandeli koweCAF Champions League umqeqeshi weMamelodi Sundowns uPitso Mosimane, osethubeni lokuzithoba amanxeba ngesicoco se-Absa Premiership.ISundowns ikhishwe kowandulela owamanqamu weChampions League yiWydad Casablanca yaseMorocco emuva kokudlala ngokulingana ngo 0-0 eLucas Moripe Stadium ngoMgqibelo.ISundowns iphume ngoba ibikade ihlulwe ngo 2-1 emlenzeni wokuqala ekuhambeni. Lokhu kusho ukushabalala kwephupho likaMosimane lokuwina iChampions League okwesibili.“Leli qembu lenze konke okusemandleni. Ngijabule ngokuthi lizamile. Uma uphuma kowandulela owamanqamu ngo 2-1 emuva kwemilenze emibili, kufanele ubhekane neqiniso, wamukele.Angisho ukuthi iqembu sisalakha ngoba sihluliwe, lokhu ngikusho njalo. Izinto zizohlangana,” kusho uMosimane.“Angiphoxekile ngeqembu kodwa ngiphoxeke ngomphumela. Niyangazi ngifuna ukuwina. Besinalo ithuba lokufinyelela kowamanqamu kodwa asiqalanga kahle. Emizuzwini ewu-15 yokuqala kade kunokwethuka eqenjini. Ngiphoxekile ngomphumela kodwa abantu basesekile, iNingizimu Afrika isesekile. Angicabangi ukuthi bekungabalandeli beSundowns kuphela. Kade sibumbene. Ngiphoxekile ukuthi sihlulekile ukudlulela phambili ekubeni sesekwe kangaka. Kunzima ukukwamukela okwamanje. Kodwa yibhola kufanele samukele, sizophinde sizame,” kusho uMosimane.Ngesizini ezayo yeChampions League, iSundowns ngeke iqale emidlalweni yokuhlunga ngenxa yokufinyelela kowandulela owamanqamu. Izophinde ihambisane ne-Orlando Pirates ebanga nayo isicoco sePremiership.ISundowns isinethuba elikhulu lokuwina iligi emuva kokudlala ngokulingana kwePirates neCape Town City. Uma inqoba kusasa kwiLamontville Golden Arrows eLoftus Versfeld, izohlala esicongweni. Lokhu kuzosho ukuthi ompetha beligi besizini ka-2018/2019 bazocaca ngoMgqibelo.UMosimane uthe ngeke asheshe ajabule ngethuba asebekulo lokuwina iligi.“Sinaso isiqiniseko (sokuwina) ngoLwesibili? Angithandi ukusheshe ngijabule. Kungenzeka noma yini ngoLwesibili. Awukwazi ukubhiyoza. Kufanele uwine kuqala. Emuva kokuwina sizokhuluma okwehlukile. Kusafanele siwine. Umdlalo esisele ngawo asikawuwini, kusafanele sidlalele ukuwina. Imidlalo eyisithupha ezinsukwini eziwu-15 kulaba bafana ayilula. Ngethemba ukuthi niyazi ukuthi i-Arrows iphumule kangakanani. Angicabangi ukuthi kufanele siwulawule umdlalo, sidlale ngendlela yeSundowns. Ngiyakholwa ukuthi singawuwina umdlalo njengoba nePirates kade ikholwa ukuthi ingayihlula iCape Town City. Ibhola linjalo nje. Asibone ukuthi kwenzekani emuva koLwesibili,” kusho uMosimane.",UPitso uphoxekile ngodaka koweCAF
"BONGIWE ZUMANGAPHANDLE kwephimbo lakhe nezingoma ezinomyalezo owakhayo, bekukuningi okwenza umsebenzi kaSfiso Ncwane uvelele futhi ube sezingeni eliphezulu.Isandla sikankosikazi wakhe u-Ayanda Ncwane obeyiMenenja yakhe ofike empilweni kaNcwane washintsha izinto eziningi kusukela endleleni yokugqoka nabukeka ngayo esiteji, emicimbini kanjalo nasehhovisi kwenze omkhulu umehluko.U-Ayanda ufike kwacaca ngomsebenzi weNcwane Communications lokhu ekwenza njengomphathi nonkosikazi wakhe ophinde athole izindaba ezingamthokozisi.Abasondelene no-Ayanda bawushayela ihlombe umsebenzi wakhe ngokukwazi ukushaya izinyoni ezimbili ngetshe elilodwa.Omunye wabantu abazi kangcono ngeNcwane Communications ngusomabhizinisi wodumo eThekwini, uNkk Nto Majozi, ochaze u-Ayanda njengowesifazane onesibindi obekwazi ukwamukela izinto ezingezinhle nezingelona iqiniso ebezibuye zishiwo ngomyeni wakhe. Uthe ngaphandle kwalokho bekuthi uma kunzima kube u-Ayanda omisa isibindi uNcwane.“Wenze umsebenzi wokuba ngunkosikazi waphinde wakwazi ukuhlukanisa umsebenzi nezothando. Bekungakaze uzwe kuthiwa u-Ayanda uhlulekile ukumelana nezindaba ezithinta umyeni ngisho noma bezingezinhle ubekwazi ukwehla, ehlukanisa nezinto ezingehlisa isithunzi somyeni wakhe.“Ubemthanda umyeni wakhe emhlonipha, emkhulisela nezingane ngaphandle kokukhononda. “Ngimfisela isibindi namandla okuqhubeka nokunakekela umndeni wakhe noma engasekho uNcwane,” kusho uNkk Majozi .Omunye futhi umuntu osondelene kakhulu no-Ayanda nowaqala ngokuzwana noNcwane behlanganiswa umsebenzi wobuntatheli uNksz Sanelisiwe Bhengu we-Unique PR and Events. Uthe u-Ayanda ubezithobile kumyeni wakhe nakubantu abasondelene naye.“Ukuba unkosikazi nemenenja uphinde uhleke nabo bonke abantu abathanda umyeni wakho ngisho nabesifazane abahle akubi lula futhi akuwona wonke umuntu okwazi ukwenza njengo-Ayanda.“U-Ayanda ubeqinisekisa ukuthi uyabalalela abalandeli bakaNcwane futhi azisebenzise iziyalo zabo ngoba ubebeka umsebenzi womyeni wakhe phambili.Ukushona kukaNcwane akusho ukuphela kobungani kuthina njengabantu ebesisondelene nabo ngoba ukube wayengenalo uthando lwabantu ngabe bekungenzeki,” kusho uNksz Bhengu.",Uchazwe njengomuntu onesibindi u-Ayanda
"UMLINGISI ozakhele udumo kwiThe Queen neSkeem Saam uNatasha Thahane, ucishe wangawubona lo nyaka ngenxa yokuxinwa yisifo sofuba.UNatasha (22), oqhuba uzifundo zokulingisa esikhungweni semfundo ephakeme sase-USA iNew York Academy, udalule kwiTwitter yakhe ukuthi waphuthunyiswa esibhedlela kumbulwa kwembeswa.“Yilesi sifo sofuba. Ngichithe amahora ayisithupha egunjini lezimo eziphuthumayo. Ngihlale izinsuku ezimbili esibhedlela kodwa ngomusa kaNkulunkulu ngiphumile, angibange ngisaficwa uNcibijane esibhedlela,” kusho uNatasha.Kwenzeka lokhu nje uNatasha uqhuba kahle kakhulu ezifundweni zakhe azenza kulesi sikhungo njengoba esanda kufaka imiphumela yakhe ezinkundleni zokuxhumana.Ubeveza nalapho etuswa khona nawuthisha omfundisayo.UNatasha uqale ukwaziwa ngokudlala indawo ka-Enhle emdlalweni osakazwa kuSABC1 iSkeem Saam ngo-2015.Washiya phansi lo mdlalo ngoJulayi 2016 eseyolingisa indawo ka-Amo Maake kwiThe Queen yakuMzansi Magic.Eminye imidlalo alingise kuyona kukhona iThe Saints and Sinners, Drama King, Single Galz, Ses’Top La, Umanqoba kanti ubevela nasezikhangisweni zethelevishini.Ungumzukulu ka-Archbishop Emeritus Desmond Tutu.",Kucishe konakala kumlingisi osenegama
"UYanga (17) omncane kunabo bonke abebekade bengenele lo mncintiswano, ukuveze lokhu esithangamini sabezindaba ebesibanjelwe eCarnival City, eGoli, ngemuva kokuhlwitha lesi sicoco.Bekunguqhude manikiniki phakathi kwakhe noThato Makape naye obesibheke ngabomvu lesi sicoco.UYanga uthe imali ayiwinile ngeke ayithinte, “uzoyivalela” unyaka wonke, aphile ngemali azobe eyithola ngomculo wakhe.Isinqumo sakhe sishayelwe ihlombe njengoba abanye besidalule njengobuhlakani obungaphezu kweminyaka yakhe.UYanga uveze ukuthi uhlela ukuqhubeka nezifundo zakhe njengoba enesifiso sokugcina eneziqu zomculo.Ugoduke ehleka yedwa uYanga njengoba ngaphezu kukaR1 million, obuhlanganiselwa abakwaTelkom, Capitec nabakwa Idols SA awutholile, uphinde wathola imoto iFord Titanium elinganiselwa kuR300 000. AbakwaYamaha bamnikeze i-voucher kaR80 000 yokuthi angathenga noma iziphi izinsimbi ezifunayo. AbakwaTruworths bamnikeze i-voucher kaR100 000 yokuthenga izingubo azithandayo esitolo sabo.Ezibongela uthe uzibona singamfanele lesi sicoco kodwa ubonga bonke abantu abamesekile kusukela ekuqaleni kwalo mncintiswano.Ubonge nomndeni wakhe ngokumeseka, wathi uvele ahlengezele izinyembezi uma ebona indlela abazali bakhe abaziqhenya ngayo ngaye.Umqondisi ophinde abe ngumdidiyeli we-Idols SA, uGavin Wratten uzwakalise ukujabula ngokuthi lolu hlelo luqophe umlando lathola amavoti angu-142 million kulo nyaka.Uncome ithalente likaYanga noThato, wabafisela okuhle kodwa endimeni yomculo asebengena kuyo.UThato uzishaye isifuba ngokugqamisa idolobha elincane aphuma kulo iPostmasburg.Yize engawinanga kodwa uthe iphupho lokugqamisa indawo yangakubo lifezekile.Uthe ngaphambi kokungenela lo mncintiswano bambalwaabantu abebazi indawo yangakubo.“ Manje akekho umuntu ongazi ukuthi kunendawo ebizwa ngePostmasburg. Abantu bangasekhaya bangadikibali ngoba ngingawinanga. Ngiyafana nowinile njengoba ngiphume isibili kulo mncintiswano omkhulu kangaka obungenelwe izinkumbi zabantu iNingizimu Afrika yonke,” kusho uThato.",UYanga uzowubekaebhange uR1 million
"KUTHOLWE isidumbu sendoda sinenxeba esiphundu emgwaqweni owubhuqu e-Oakford, eVerulam, izolo ekuseni.Sibonwe ngamadoda amabili abezivocavoca emgwaqweni, abe esemisa imoto ebidlula ahlaba umkhosi.Okhulumela inkampani yonogada bakwaReaction Unit South Africa (Rusa), uMnuz Prem Balram, uthe bafonelwe ngumnikazi wemoto emile ebazisa ngesidumbu esitholakele.“Onogada nabezimo eziphuthumayo kwaRusa bajutshwe endaweni yesehlo ngo-7.09 ekuseni. Bathole isidumbu sendoda eneminyaka elinganiselwa ku-20. Besinenxeba elophayo esiphundu,” kusho uBalram.UBalram uthe le ndoda ibingazikhombisi izimpawu zomuntu ophilayo, yabe isiqinisekiswa njengomuntu oshonele endaweni yesehlo.Uthe ayaziwa imbangela yokufa kwayo.Okhulumela amaphoyisa, uColonel Thembeka Mbele, uthe kuvulwe icala lokubulala eliphenywa ngamaphoyisa aseVerulam.UColonel Mbele uthe izolo kutholwe isidumbu somuntu e-Oakford, eVerulam.“Ubenenxeba elivulekile esiphundu. Amaphoyisa ayaphenya ngalesi sehlo,” kusho uMbele.",Kutholwe isidumbu sendoda sinenxeba esiphundu
"LIGWETSHWE odiikajele ababili iphoyisa laKwaZulu-Natal ngamacala okubulala owesifazane owayeyintombi yalo nesoka lakhe elisha.UHlanganani Nxumalo (39) obesebenza njengosayitsheni ophikweni lweVIP Protection eMgungundlovu ngoMsombuluko uphinde wagwetshwa eminye iminyaka emihlanu ngokushaya ngenhloso yokulimaza ngesikhathi kwethulwa isigwebo sakhe enkantolo enkulu eGoli. Kubikwa ukuthi ngoJuni nonyaka, uNxumalo washayela esuka KwaZulu-Natal elibhekise e-Alexandra eGoli, lapho afike wadubula wabulala khona lowo owayeyintombi yakhe nesoka lakhe elisha. ""Ngemuva kokuthi umsolwa enze lesi senzo washayela wabuyela KwaZulu-Natal lapho afike aboshwa khona,"" kusho obambele okhulumela i-Independent Police Investigative Directorate (IPID) uMnuz Sontaga Seisa.USeisa uthe isigwebo sithumela umyalezo obalulekile wokuthi labo abangawuhloniphi umthetho bazobhekana nengalo yomthetho. Uncome umsebenzi owenziwe umseshi uMnuz Phihlela Nelson Poopedi waphinde wabonga nemindeni yababulewe ngokubambisana namaphoyisa. ",Ligwetshwe odilikajele ababili iphoyisa elabulala owayeyintombi nesoka elisha
"INKAKHA yomculi kamaskandi, Ihhashelimhlophe, ithi iswele amaphiko okundiza yinjabulo emva kokuba ngomunye wamaciko asemnkantshubomvu azohlonishwa ngeLifetime Achievement, emiklomelweni yezindondo amaSouth African Popular Music Awards (Sapma).Ihhashelimhlophe lithe yinto ebelingayilindele ukuthi lizonikwa indondo ekhethekile kumaSapma azoba seSun Arena, ePitoli ngoJulayi 31 nonyaka.Lithe belingalindele lutho njengoba iningi labaculi livalelwe yiCovid-19 ukuqhubeka kahle nomsebenzi walo njengoba izinto eziningi zisamisiwe.“Kuyajabulisa ukuthi kube nabantu ababonayo ukuthi kuneqhaza elikhulu engibe nalo emculweni. Sengisebenze kakhulu kule ndima. Kuyathokozisa ukuthi kukhona abantu abakubonayo lokho. Angigcini ngokuba kumaskandi kodwa kukhona neminye iminxa yomculo engisebenze kuyona, okwenza umsebenzi wami ugqame. Baningi nabaculi esengisenze nabo. Ukukha phezulu nje, singabala uJabu Khanyile, Black Motion, Boom Shaka, Sxaxa Mbiji, Yvonne Chaka Chaka nabanye abaningi,” kusho Ihhashelimhlophe.Kule miklomelo emenyezelwe ngokusemthethweni kuleli sonto kuzohlonishwa nezinye izinkakha zamaciko. Phakathi kwawo kukhona uJabu Khanyile, Lebo Mathosa, Mahotela Queens, Yvonne Chaka Chaka, Nana Coyote Motijoane, Stompie Mavie, Morris Sipho Roda noVusi Leeuw.Ngesikhathi kumenyezelwa le miklomelo neminxa ezongenelwa kuyona, abahleli bayo bathe abantu sebengaqala ukuqoka abaculi ababathandayo ukuthi bahlomule emiklomelweni. Baqokwa ngokugcwalisa ifomu elitholakala kwi-website yamaSapma. Kuvumeleke ukuthi kuqokwe abaculi abese benomculo oqoshiwe phakathi kuka-2010 no-2020.Phakathi kweminxa okuzoqokwa ngaphansi kwayo no-wehip hop, Afro, mbhaqanga /maskandi, gospel, amapiano /gqom/kwaito. Eminye iminxa izovotelwa. Kweminye abaculi bazoqokwa ngabahleli bale miklomelo. Ngaphambi komcimbi omkhulu kuzoqala iGala Dinner ezoba ngoJulayi 24 ePitoli.",Kuzohlonishwa Ihhashelimhlophe kumaSapma
"NAKUBA izinto zibukeka zimhambela kahle kwezikanobhutshuzwayo u-Amanda Dlamini kodwa uthi akakaqedi ukuphupha ngafisa ukukwenza ebholeni.Selokhu uDlamini ashiya phansi eqenjini lesizwe iBanyana Banyana ayengukaputeni walo, uthole ithuba lokuba owokuqala wesifazane ukuhlaziya imidlalo yebhola esiteshini sethelevishini sezemidlalo, iSuperSport.Yilapho ekhombise khona abathandi bediski ukuthi akaphiwanga ekulidlaleni nje kuphela kodwa futhi uyakwazi ukukuthatha akubeke ngokulihlaziya.Kungekudala unyelwe yinyoni esandleni eqokwa njengenxusa lokuqala elimele isibhuda kwiCastle Africa 5s Social League, lapho efakwe khona nezinkakha uSamuel Eto’o, Christopher Katongo noMatthew Booth.Umqhudelwano uzodlalwa kuzona zonke izifundazwe ngamaqembu abesifazane nawabesilisa.“Ukuqokwa njengenxusa ngikuthatha njengethuba lokukhombisa abanye abantu besifazane ukuthi ibhola lingakuvulela amathuba. Ngikhuthaza abesifazane abalithandayo ibhola kodwa abangazange bathole ithuba lokudlala kwiBanyana noma emaqenjini aphezulu ukuthi beze nabangani babo bazofeza amaphupho abo. Umqhudelwano uvuleleke kulona lonke uhlobo lomuntu - ngabe unogada, uthisha noma umhlengikazi ungeza sizodlala ndawonye,” kusho * -Amanda.Amaqembu azonqoba ezifundazweni azoya emqhudelwaneni kazwelonke. Eliyoba ngumakhonya lizomela iNingizimu Afrika eTanzania ngoJuni 6 bese kuthi eliyokhonya e-Afrika linqobe uhambo oluya e-Europe no-Eto’o.Ngempelasonto edlule uDlamini nozakwabo uSimphiwe Dludlu banikezwe ithuba lokusakaza umdlalo we-quarterfinal yeNedbank Cup lapho bekubhekene iBidvest Wits neChippa United.“Kusho lukhulu kimina, ngesikhathi ngisuka le emakhaya eHarding angikaze ngicabange ukuthi ibhola lingangizuzisa kangaka. Kungenza ngibone ukuthi ngebhola ungaphupha ufike lapho ufisa khona. Isifiso sami esikhulu manje wukuthi ngibe wumhlaziyi ozosebenzisana namaqembu akwi-PSL. Ngifuna ukuya kwamanye amazwe ngifunde kabanzi ukuthi kwenziwa njani khona,” kusho u-Amanda.Ugqugquzele amantombazane asemancane ukuthi aziphathe kahle ngoba ukholwa wukuthi yikhona okumsizile ukumvulela amathuba.“Umsebenzi owenza njengamanje ufana ne-CV yomsebenzi wakho olandelayo.Ngiyakholelwa ekutheni ukuziphatha kwakho kubantu osebenzisana nabo yikhona okubalulekile. Nokungesabi ukuwamukela lawo mathuba uma evela kuyasiza,” kusho u-Amanda.Imininingwane ye-Africa 5s* Ukubhalisa kwamaqembu kuvalwa ngo-Ephreli 23.* Imali yokubhalisa u-R1 200 iqembu.* Abadlali kumele babe wu-10 eqenjini.* Kubhaliswa ku- www.Africafives.com noma www.actionsports.co.za",'Kusekuningi engisafisa ukukwenza ebholeni'
"UKHOMISHANA wamaphoyisa KwaZulu-Natal, uLt General Khombinkosi Jula, uthi amaphoyisa azoqhubeka nokulwa nokudayiswa kwezidakamizwa esifundazweni.UJula usho lokhu emuva kokuthi amaphoyisa ethole izidakamizwa, abopha nabasolwa. Amaphoyisa ophiko olulwa nokushushumbiswa kwezidakamizwa nezibhamu, ebambisenei namaphoyisa eTask Team yasePhoyinti, abophe amadoda amabili aneminyaka engu-39 no-44 eBallito ashaqa izidakamizwa ezingabiza uR3 million.Lawa madoda bekulindeleke ukuthi avele eNkantolo yeMantshi KwaDukuza izolo.Okhulumela amaphoyisa esifundazweni, uColonel Thembeka Mbele, uthe amaphoyisa athole ulwazi ngabantu abebedayisa izidakamizwa e-Ozard Way eBallito, abe esenikela khona. Kule ndawo afike athola izingcezu ezingu-6 400 ze-rock cocaine, i-rock cocaine enhlanu ebingakasikwa, ezinye izigcezu ezinkulu ezingu-12 ze-rock cocaine, opulastiki abayisikhombisa abanempuphu okusolakala ukuthi bekuyi-cocaine engu-5kg nenye i-cocaine ebigoqwe ngopulastiki, isisindo sayoesingu-2kg.Lezi zidakamizwa kuthiwa zingabiza uR3 million. Abasolwa ababili baboshiwe, bagcinwa esiteshini samaphoyisa eMhlali ngecala lokutholwa nezidakamizwa.",Utuse amaphoyisa ashaqe izidakamizwa
"MHLELI: UNgqongqoshe wezeziMali, uMnuz Tito Mboweni, uhlalelwe wumsebenzi wokwethula isabelo-mali esizokhanyisa ukuthi imali yokuthenga imigomo yeCovid-19 izovelaphi njengoba engalindelekile ukuthi anyuse intela ngenxa yesimo somnotho.Okunye okubhekwe ngabomvu wukuthi zilekelelwa kanjani ezempilo nezemfundo ngemali ukuze zibhekane nombhedukazwe weCovid-19.Kungokokuqala selokhu sabuswa ngokwentando yabantu ukuthi ungqongqoshe abe nengcindezi yokwethula isabelo-mali izwe libhekene nezinselelo kwezomnotho, inqwaba yabantu abangasebenzi kanye nobhubhane iCorona.Kuningi osekushintshile kusukela uMboweni ethula isabelo-mali ngonyaka odlule ngenxa yeCovid-19 elahlekisele abantu ngemisebenzi nomnotho wezwe uqumbeke phansi. Ukungasebenzi kwabantu kusho ukuncipha kwentela eqoqwa uhulumeni.Njengoba bekuvalwe izwe uhulumeni ulahlekelwe imali eningi okubuye kwangezwa wukuvalwa kotshwala nogwayi okuyizinto ezifaka itshe lemali esikhwameni sikahulumeni.Esikulindele kuMboweni ukuthi ethule isabelo-mali esizobuyisa ithemba ngokuvuka komnotho. Okubalulekile wukuthi abantu basheshe bazibonele umnotho ubuyela emgqeni ngokudaleka kwamathuba emisebenzi.Kodwa-ke ngabe senza iphutha uma singalindela ukushintsha kwesimo ngokushesha kwazise mkhulu kakhulu umonakalo odalwe yiCovd-19. INingizimu Afrika izithole seyiboleka imali okuyinto ekade ingayihlelele. Lokhu kwenzeke kade vele izwe lidonsa kanzima ngenxa yezikweletu ebelinazo. Ukusimama kahle komnotho kulindeleke ngo-2025 ngakho okwamanje wukuthi uMboweni akhombe indlela ezosibeka lapho.Siyakuqonda nokuthi uMboweni ucindezwa nawukuthi umnotho weNingizimu Afrika ubekwe kuvobe. Lokhu kusho ukuthi izinkampani zomhlaba ngeke zisiboleke kalula imali futhi kwazinkampani zikahulumeni ngeke zibathole abatshalimali bakwamanye amazwe.Ukhiye womnotho usenkampanini kahulumeni i-Eskom edonsa kanzima. Lokhu kuyinkinga ngoba uMboweni akakwazi ukuyekelela le nkampani yehluleke. Ngakolunye uhlangothi akakwazi ukulokhu equlele imali kuyona lungabonakali ushintsho. Kade sathenjiswa ukuthi kunohlelo lokutakula i-Eskom, kepha sekuthulekile. Kungakuhle uMboweni asicacisele ukuthi sekuhanjwe kwafikwaphi nalolo hlelo.Mazwakhe MkhizeENTSHANGWE",UMboweni uhlalelwe wumsebenzi onzima
"LIVULELWE icala lokuzama ukubulala ikhansela le-ANC eMkhandlwini weTheku ngemuva kwezinsolo zokudubula owesilisa ohlala kwi-ward yalo eDassenhoek ngaphandle kwasePinetown.Ikhansela, elingeke lidalulwe ngoba alikaboshwa, kuthiwa lishaye uMnuz Sabelo Msomi (27) kanzima ngaphambi kokuthi limdubule ngeledlule.UMsomi kuthiwa ubefuna owesifazane abebehamba naye nomngani wakhe ngesikhathi bembheka baze bangena nakubo kwekhansela kanti bazidonsela amanzi ngomsele.Elanda ngokwenzekile uMsomi uthe ubehamba nomngani wakhe befuna owesifazane wangakubo ngesikhathi bengena kubo kwekhansela.“Ngasuka nentombazane ngasekhaya ngaya ngakubo kakhansela. Endleleni le ntombazane ingene komunye umuzi mina ngaqhubeka ngangena esitolo ngiyothenga ugwayi. Ngithathe omunye umfowethu ngathi asiyobheka le ntombazane ebengihamba nayo. Singene komunye umuzi safika kukhona abahleli emnyango babuza ukuthi sifunani sachaza, ikhansela lasukuma laya emotweni ladonsa isibhamu lathi asilale phansi lasishaya lasigxoba ngezinyawo,” kusho uMsomi.Uthe liqhubekile labashaya labe selibasesha lathola ukuthi abaphethe lutho.“Lisixoshile lathi asihambe kodwa mina ngabuye ngabuyela emuva ngithi ngiyolanda uphaqa wami obusele nokuyilapho lingidubule khona,” kusho uMsomi.Okhulumela amaphoyisa KwaZulu-Natal uCaptain Nqobile Gwala ukuqinisekisile ukuthi likhona icala lokuzama ukubulala eliphenywa ngamaphoyisa aseMariannhill ngemuva kokuthi owesilisa oneminyaka engu 27 edutshulwe walimala ngoJuni 4.UGwala uthe imbangela yokuhlasela ibingakaziwa, wengeza ngokuthi bekungakaboshwa muntu, uphenyo lusaqhubeka.Lithintwa izolo ikhansela liphikile ukuthi kukhona umuntu elimdubulile. Lithe alimazi kwayena uMsomi okuthiwa limdubulile.USomlomo kuMkhandlu weTheku uMnuz William Mapena uthe ngeke aphawule ngalolu daba ngoba akalwazi.“Udaba lwamaphoyisa lolo oludinga umthetho usebenze,” kusho uMapena.",Ikhansela ecaleni lokuzama ukubulala
"LIGQASHUKILE igoda lokusebenzisana phakathi kukaNomalanga “The Flame” Shozi (osesithombeni) neGagasi FM obesekuphele amasonto amathathu engekho emoyeni ngemuva kokumiswa.Ubethula uhlelo, iThe Flame at Night engena ngoMsombuluko ngo-10 ebusuku kuya ku-1 entathakusa.Ubephinde enze, iThe Plug Point ngo-4 kuya ku-7 ebusuku ngokubambisana noHeazy.Ngokuthola kweSolezwe ngomthombo ongaphakathi, sengathi okuqhathe lo msakazi nabaphathi ukungaphumeleli ukuza kwezinye izinhlelo zakhe.Kuphinde kwabikwa ukuthi wabanjwa wubuthongo wazumeka walala esemsebenzini ihora lonke.Emasontweni amabili edlule Isolezwe labika ngokumiswa kwakhe nokuthi uhlangane nabaphathi kudingidwa udaba lwakhe njengoba wayeqondiswa ubugwegwe.Okhulumela iGagasi FM, uKhulekani Shandu, uthe bafinyelele esivumelwaneni sokuthi bahlukane noNomalanga.“Isinqumo sathathwa ngemuva kokuthi kwakhulunywa ngodaba oluthinta inkontileka yakhe, kubhekwa kakhulu ukwanda kweminye yemisebenzi yakhe ngaphandle kwaseKZN,” kusho uKhulekani.Imizamo yokuthola uNomalanga izolo ayiphumelelanga.Ngaphandle kweGagasi FM uphinde abe ngumlingisi weRhythm City lapho edlala khona indawo esematheni kaNomalanga. Ubuye abe nohlelo alwethulayo kuMTV Base futhi uyavela nakwiSupersport.UKhulekani uthe uNomalanga uzobonakala okokugcina njengomsakazi weGagasi FM emcimbini abawuxhasile iDurban Day Picnic ezoba sePeople’s Park, eThekwini ngeSonto.Uzobe ephethe uhlelo kulo mcimbi.",Ugcine esekhonjwe indlela umsakazi weGagasi FM
"INGANE (2) yaseNhlungwane, eMahlabathini, ishonile emuva kokuthi ikhalakathele ethoyilethi lomgodi kade idlala.UQiniso Dladla ubedlala emnyango ngesikhathi kwenzeka ingozi ngoMsombuluko.Okhulumela amaphoyisa KwaZulu-Natal, uCaptain Nqobile Gwala, ukuqinisekisile okwenzekile wathi kuvulwe icala ngokushona komuntu. “Amaphoyisa aseMa­hlabathini aphenya icala lokufa komuntu ngo-Msombuluko ngo-3 ntambama eNhlungwane. Esisakutholile wukuthi ingane yomfana iphoseke ethoyilethi lomgodi ngesikhathi idlala,” kusho uCaptain Gwala.Indoda ezibize ngoPhathumuzi, isibongo sayo esingatholakalanga, ithe yingane yomfowabo eshonile.Ithe: “Umfowethu akakwazi ngisho nokukhuluma nathi ngalolu daba, ngeke akwazi ukukhuluma nawe. Nathi sishaqekile, akukho nje engingakusho ngalolu daba,” kusho uPhathumuzi maqede wavala icingo.Ikhansela lendawo, uMnuz Sibusiso Buthelezi, igama lalo elingatholakalanga, lithe: “Sitholile ngokwenzekile, sidlulisa amazwi enduduzo emndenini nasemphakathini,”Umthombo osondelene nodaba, ingane kusolwa ukuthi ihambe ingabonwa imuntu, yafika yangena ethoyilethi. Kuthiwa ibonwe elinye ilungu lomndeni, bazama ukuyitakula kodwa kwangasiza lutho.Kuthiwa omakhelwane bafikile bazama ukusiza umndeni ngokutakula ingane kodwa kwanhlanga zimuka nomoya.",Ingane iphonseke ethoyilethi yafa
"INGODUSO yowayengumengameli wakuleli, uNksz Nonkanyiso Conco, yethuse abaningi ngoLwesihlanu enkundleni yezokuxhumana iveza iminjunju ehambisana nomzwangedwa ebhekene nayo okuthiwa ikhulisa indodana, uyise wayo nguMnuz Jacob Zuma.NgoLwesihlanu indodana yakhe ibigubha usuku lokuzalwa. Embhalweni uNksz Conco owumsakazi kwiVuma FM, ubhale ukuthi impilo yakhe inzima ngoba ubhekene nomsebenzi wokukhulisa ingane eyedwa, uyise akabonwa.“Kubuya imizuzu eminingi ngingedwa. Kodwa kugqama kakhulu lapho ngihlela khona ukugubha usuku lwakhe lokuzalwa kulo nyaka odlule.Ngangingeneme kakhulu emoyeni wami ngoba konke ngakwenza ngedwa .....nobuhlungu bokwamukela isimo sokuba wumzali oyedwa. Kukhona izimo ezike zifike ezidinga ubaba wengane kodwa amukho, wubuhlungu obujulile engingasoze ngabukhohlwa.Ikhula ngamandla indodana, inhliziyo ihaqwa wuvalo uma ngicabanga ukuthi engabe imibuzo ayoba nayo ngoyiphendula ngithini. Konke ukusebenza kwami ngokuzikhandla ukuze yena ezoba nempilo engcono kunale engiyiphilile.Uma ufikelwa wukucasuka noma wukudideka ngebhodwe eliseziko, khumbula lokhu, ngiwumzali oyedwa, osemncane onamaphupho okumele afezeke,” ubhale kanje uNksz Conco.Kuze kube manje kakucaci ukuthi uNksz Conco ume kanjani kwaZuma njengoba engakaze agcagce.Uke athi uma ebhale ezinkundleni zakhe zokuxhumana, alibeke ngembaba elokuthi naye uwunkosikazi wokuqina kwaZuma.Abangani bakaNksz Conco bazwakalise ukumeseka embhalweni wakhe, bemqinisa idolo, nabo beveza izimo ababhekene nazo bekhulisa izingane bebodwa.UNksz Conco ukhale nangokuthi kumzwisa ubuhlungu ukuthi kuzomele kuthi uma kushaya isikhathi sokuthi indodana yakhe iye esikoleni, uzobe enza yonke into eyedwa.Okunye okugqamile kwi-Instagram kaNksz Conco, wukuthi usezisuse zonke izithombe azishuthe noZuma, okubalwa nesithombe asifaka ngesikhathi uZuma egubha usuku lokuzalwa ngonyaka odlule.“...Sengizitshelile ukuthi ngizoba ngedwa uma kufikwa entweni ethinta isikole, ngizohamba umhlaba nawe sisodwa.....konke okuyizidingo zokukhulisa ingane yomfana ngizokwenza ngingedwa.”Khula- ke zibulo lami, isibani sakho sikhanye njalo.Phambilini uNksz Conco uke wafaka imibhalo encoma uZuma njengesithandwa sakhe esikhethekile.Ebala nokuthi bajwayele ukukhuluma izinto ezijulile “uma sebebeke amakhanda emcamelweni.”Ethintwa yiphephandaba elinguzakwabo weSolezwe, iSunday Tribune, uNksz Conco uthe empeleni umbhalo wakhe ubuyindlela yokwamukela ukuthi njengomuntu wesifazane ozoshadela esithenjini ngeke abe nobudlelwane obujwayelekile noZuma. ""Noma ngubani okwazi ukucabanga angaqonda ukuthi umuntu wesilisa oyinhloko yomndeni omkhulu kangaka ngeke abe naso isikhathi sezinto ezifana nokuya epaki nengane, ukuya kodokotela noma ukuthenga u-ice cream ezitolo ngazo zonke izinsuku. Siyazi sonke ukuthi kuMnuz Zuma akukho lula ukwenza izinto nomndeni ngazo zonke izinsuku. Ubengekho sigubha usuku lokuzalwa lokuqala lendodadana yethu nyakenye ngoba ubengekho kuleli, kodwa nonyaka mhlawumbe uzobe ekhona. Usephuthelwe okuningi okubalulekile empilweni yendodana yethu, kodwa ngeke silindele ukuthi abe khona njalo,"" usho kanje. ",Ingoduso kaZuma ikhala ngomzwangedwa
"KUPHAZAMISEKE ukusebenza enxanxatheleni yezitolo iBridge City KwaMashu, eThekwini, ngesikhathi kubulawa amadoda amabili abezama ukubamba inkunzi imoto ethwala imali.Izolo ekuseni kube nesixakaxaka ngesikhathi amadoda ethelwa othulini inkampani ezimele yonogada. Kulimale unogada oyedwa, odubulekile kulesi sigameko.Isolezwe lithole ukuthi amadoda ayisikhombisa agasele kulezi zitolo, akhomba onogada ngezibhamu besamatasa befaka imali emotweni. Kuthiwa kube nokudubulana phakathi konogada nalezi zigebengu, ezinye zabaleka zilambatha, ezinye zasala enkundleni.Okhulumela amaphoyisa kuleli uBrigadier Vishnu Naidoo usiqinisekisile lesi sigameko wathi amaphoyisa agcwele izinkalo athungatha abanye abasolwa.“Abasolwa bebezama ukubamba inkunzi, badubulane nonogada benkampani ezimele. Kube sekudubuleka abasolwa ababili, bashonela endaweni yesigameko. Omunye unogada udubulekile kodwa uphuthunyiswe esibhedlela. Kutholwe izibhamu ezimbili i-rifle nesincane endaweni yesigameko. Abanye abasolwa babalekile endaweni. Basathungathwa,” kusho uNaidoo.Abasolwa kuthiwa abazange bayithole imali njengoba benqandiwe.Isolezwe lithole ngomthombo walo ukuthi ezinye izitolo kule ndawo zivaliwe ngesikhathi kunalesi sixakaxaka, zabuye zavulwa. Ezinye kuthiwa ziphazamiseke kakhulu njengoba abantu bebemi izixongololo bebukela obekwenzeka.Lesi sigameko akusona esokuqala senzeka kule nxanxathela yezitolo.NgoJune nonyaka, abasolwa abane, bahlasela kule ndawo, badubula unogada, walimala, bathatha imali engazange idalulwe.Ngonyaka odlule ngoNovemba, kwabulawa owesilisa owayekade ekhiphe imali eningi yokwakha. Wahlaselwa abasolwa abathathu, bambamba inkunzi base bembulala.",Basale enkundleni ababili abebebamba inkunzi eBridge City
"ANGENE ngendlovuyangena amasosha ayelwa nohulumeni wobandlululo izolo ehhosivi likaNdunankulu waKwaZulu-Natal, uMnuz Sihle Zikalala.La masosha angene ngodli ngemva kokulinda isikhathi eside kungekho muntu ophumayo ukuzokwamukela uhlu lwezikhalo zawo, abebezilethe ehhovisi likaZikalala eliseMgungundlovu.Amasosha ahlanganisa amalungu oMkhonto weSizwe Military Veterans Association, awe-Azanian People’s Liberation Army nawe-Azanian National Liberation Army, amashele kuleli hhovisi ekhala ngokuthi uhulumeni uwashaya indiva.Badele ilanga ebelishisa eMgungundlovu izolo, bekhala ngosizi abhekene nalo futhi bathi babhuqabhuqwa yindlala ngoba abasebenzi kanti abanazo izindlu.Bafike bafuna ukukhuluma nondunankulu obesemhlanganweni kahulumeni kazwelonke iLekgotla, noma uNgqongqoshe wezokuHlaliswa kwaBantu KwaZulu-Natal, uNkk Peggy Nkonyeni.Emva kokuqhinqa amahora ehhovisi likandunankulu, uhlu lwabo lwezikhalo agcine elunikeza iPhini loMqondisi jikelele eHhovisi likaNdunankulu, uMnuz Zakhele Mnqayi, ngenkathi sekucaca ukuthi akekho obezokwazi ukulamukela phakathi kukaZikalala noNkk Nkonyeni.Efunda uhlu lwezikhalo uMnuz Christopher Ngubu, uthe bafuna ukuthi uhulumeni asheshise uhlelo lokwakhela omakadebona izindlu, nabathe lwaqala ngeminyaka yama-90.UMnuz Thamsanqa “Fafa” Mngadi, uthe bafuna amasosha anikezwe amathuba emisebenzi kuhulumeni.“Sifuna * -10% wabasebenzi eminyangweni kahulumeni kube omakadebona. Asifuni ukuthi uma siqashwa sigcine sibe onogada kuphela. Abanye bethu bafundile, kufanele sinikezwe amathuba, siqashwe ezikhundleni eziphezulu. Iningi lethu liyafa, sibulawa yindlala ngoba asiyitholi imisebenzi.”Emukela uhlu uMnqayi uthe bayazwelana nomakadebona.“Ibuhlungu le nto engiyibona lana. Awamaningi amazwe lapho uthola amasosha alwela inkululeko, ehlupheka. Akukwazi ukuba nozinzo ezweni uma ungawanakekeli amasosha alwela inkululeko.”UMnuz Melusi Hlatshwayo usabise ngokuthi bazobuya bengasagayelwe mphako uma izikhalo zingaphendulwanga ezinsukwini ezingu-14.",Amasosha angene ngodli kwelikaZikalala
"ZAKHELE XABAUKUZITHELA kwabanye abadlali ngabandayo emidlalweni ye-Absa Premiership yikhona okwenza iMamelodi Sundowns idonse kanzima kule sizini emidlalweni yeligi.Lokhu kudalulwe ngoyiphini lomqeqeshi kumaBrazillians, u-Alex “Barnes” Bapela, owayengomunye wabadlali ababeletha injabulo kuleli qembu ngesikhathi linqoba isicoco seligi amahlandla amathathu kulandelana eminyakeni yawo-1990. ISundowns esanda kusuka emsileni we-log yePremiership izobhekana neBloemfotein Celtic emdlalweni wamanqamu weTelkom Knockout kusasa eMoses Mabhida Stadium eThekwini ngo-8.15 ebusuku.UBapela ubephendula imibuzo esithangamini sabezindaba izolo mayelana nokushaya into ephansi kwaleli qembu emidlalweni yeligi ekubeni lenza ezibukwayo kweyo-mkhumulajezi.“Ngicabanga ukuthi abanye babadlali bethu abazinikeli ngokuphelele emidlalweni yeligi,” kusho uBapela oveze ukuthi alikashintshi isiko leSundowns ngaphansi kwenjinga uPatrice Matsepe lokugixabeza abadlali ngayo yonke imali uma benqobe indebe.Iqembu elizonqoba iTelkom lizogoduka nesheke lika- R4.25 million.Yize kuhlale kukhalwa ngokuthi abadlali abaningi kuSundowns bazela imali kunokulangazelela ukuzuza okuthile neqembu kodwa uBapela ubona okwehlukile.“Angikholwa wukuthi okwenza iqembu lenze kahle kweyomkhumulajezi wukuthi abadlali basuke belangazelele ukuzenzela imali esheshayo. Kukhona mhlawumbe okunye, futhi nokulimala kwabadlali kungayenza leyo nto njengoba siqale isizini singenalo udonga lwasemuva oluzinzile.”ISundowns engakaze ingenelwe nangelilodwa igoli kuTelkom isivuzise awu-13 emidlalweni ewu-12 yePremiership. Idlule ku-University of Pretoria ngo 1-0 wegoli lika-Anthony Laffor, yadlula kuMaZulu ngo 2-0, ngaphambi kokukhipha omakhelwane iSuperSport United ngo 1-0 wegoli lika-Eleazor Rodgers endleleni ebheke kowamanqamu.“Konke lokho kuzoshintsha njengoba sizimisele ngokubuyisa izinsuku zenjabulo. Siyazi ukuthi abalandeli bethu abajabule ngesimo seqembu. Isomiso seminyaka eyisikhombisa sesidlulile, ziyabuya izinsuku zenjabulo. ICeltic iyingozi kodwa uma singayibhudubeza ngemizuzu yokuqala ngiyakholwa ukuthi singawuwina umdlalo.”AmaBrazillians azophinde athembele kuRodgers oseshaye inethi amahlandla amabili kuTelkom.Ngasohlangothini lweCeltic esathwele udumo lokukhipha ompetha bangesizini edlule, i-Orlando Pirates, kulindeleke umfutho njengoba ishaya ngabadlali abagijimayo esiswini naphambili.Iphini lomqeqeshi, uBoebie Solomons, lithe bazosebenzisa ubuthaka beSundowns ukunqoba lo mdlalo.“Siyazi ukuthi iSundowns izoshiya izikhala emuva njengoba inabadlali abakhonze ukuya phambili. Sizosebenzisa leyo ntuba-ke thina sibahlasele ngejubane,” kusho uSolomons osizana noClinton Larsen ebhentshini lePhunya Selesele.ICeltic igabe ngabadlali abafana noJoel Mogorosi, Lerato Manzini, Lennox Bacela nabanye abayitakula kunzima icishe imimilitwa yiPirates.",‘Abadlali bayadembesela kweyeligi’
"UMQEQESHI weTshakhuma Tsha Madzivhandila, uMpho Maleka, ucacisa ngezilomo zakhe uTokelo Ranite ozakhele ugazi kwi-Orlando Pirates noGeorge Lebese odume kwiKaizer Chiefs.URantie ufike kwiTshakhuma ekuqaleni kwesizini ngemuva kwesikhathi eside izinto zingamhambeli kahle echithwa amaqembu okubalwa kuwo iCape Town City neMamelodi Sundowns.Lokho kwenze akangashesha ukungena egiyeni kodwa uMaleka uthi useyaqala ukuba wumshini.“UTokelo! NgoTokelo kufanele sibonge umlolongi wemiziba (fitness trainer) ngokuthi kade elokhu emuphusha, emkhuthaza ukuthi akhiphe amangwevu akhe,” kusho uMaleka.“Nguye obemfuna ukuthi enze okungaphezu kwabezicabangela khona. Nokumdlalisa kwethu imizuzu ethe xaxa (engaphezu kuka-80 behlula iTS Galaxy koweligi ngo-Ephreli 10) yize bekuhambisana nezinhlelo zethu kodwa bekuncike nasekuzinikeleni. Siyakubonga ukunikela akukhombisile. Sethemba ukuthi uzoqhubeka asinikeze okungaphezulu.“Okumqoka wukuthi ube ngaseqenjini elinqobile ngokwakha igoli. Njengomgadli siyazi ukuthi uma ungayibonswanga inethi uke uhalele ukuthi noma-ke usungakhela ozakwenu. Ngilangazelele ukuthi lokho kumkhuthaze enze okuthe xaxa emdlalweni olandelayo.KwiTshakhuma uRantie kulindelwe abuyise ithalente lakhe ebeselicwila kungaqondakali ukuthi kubangwa yini.Empeleni ngemuva kokuganwa eminyakeni edlule uRantie uvele wacwila waphenduka neqaqa emaqenjini aphesheya kwazise uqale ukugqama khona. Uficwa yisinyama nje uke waba semabhukwini eFC Bournemouth inyukela kwi-English Premier League.Nokho ugcine esethutheleka naseTurkey kwaya walahlekelwa nayindawo yakhe kwiBafana Bafana abebukeka enekusasa eliqhakazile kuyo.Esinye isilomo okulindelwe lukhulu kuso kwiTshakhuma nguLebese yena izinto eziqale ukumbhedela esekwiChiefs esolwa ngokuvilapha.Bekulindelwe ukuthi afike avuke ngaphansi kukaPitso Mosimane kwiSundowns kodwa kwanhlanga zimuka nomoya  wabolekiswa kwiSuperSport United. Ugcine evumbuka e-USA kodwa kuthe izinto zisamhambela kahle, kwafika iCovid-19 yavala imingcele nokuholele ekutheni aze afike kwiTTM.“UGeorge silindele ukuthi abekhona emidlalweni esemthethweni esontweni noma amabili ezayo,” kusho uMaleka. “Naye njengoba ngike ngasho ngoTK (Tokelo) usebenza kakhulu nomlolongi womzimba ukuze abuyele egiyeni lokudlala. Ngokomqondo kodwa uyambambona ukuthi usekulungele.” ",Umqeqeshi ucacisa ngezilomo kuRante noLebese
"UKUNGAYITHOLI inkampani ezomqeqesha ukuze athole isitifiketi sakhe kuholele ekutheni agcine esewusomabhizinisi.UNksz Sabeliwe Gwala ungomunye wabanikazi benkampani iBambelela Steel Works And Alluminium eyenza amafasitela e-alluminium, ama-carports, amasango ensimbi, ama-buglar gaurds.UNksz Gwala ungene kulo msebenzi ngo-2015. Ngaleso sikhathi ubenza uN6 kwiHuman Resource, eLangeni College, eseNtuzuma.“Angiyitholanga inkampani ezongiqeqesha kwiHuman Resource. Angizange ngidikibale kodwa ngaphuma ngingena ezinkampanini ngenza noma yimuphi umsebenzi engiwutholayo,” kusho uNksz Gwala.Ngo-2015 uthe wahlangana noMnuz Joe Munguembe owayenza lo msebenzi.“Ngamtshela ukuthi ngifuna umsebenzi, akazange anginake wabona intombi washela. Ngaleso sikhathi ngangigxile ekutheni kumele ngithole umsebenzi ngamziba ngaqhubeka ngafuna umsebenzi. Ngenza amatoho ehlukene okubalwa kuwo ukuhlanza izindlu, ukuba uweta neminye. Ngabuye ngahlangana naye wangitshela ukuthi ibhizinisi lakhe selikhulile kungaba njani ngifike ngizobona ukuthi yini engingayenza,” kusho uNksz Gwala.Wafika ibhizinisi selikhulile kodwa indlela uMunguembe ayeliphethe ngayo yayenza ukuthi lingakhuli ngendlela efanele. Wabona ithuba lokuthi alikhulise. Waqala ngokuvula ikhasi lalo ibhizinisi wamsiza ekutheni benze izinhlobo eziningi zamafasitela neminye imisebenzi yensimbi ukuze amakhasimende athole konke akufunayo.“Ngenxa yokusebenza kwami savumelana ngokuthi kungcono ngingabi ngumsebenzi kodwa nami ngibe ngomunye wabanikazi bebhizinisi. Njengamanje sinemoto yethu esidiliva ngayo umkhiqizo wethu. Kancane kancane kuzogcina kuyile nto esiyiphuphayo,” kusho uNksz Gwala.UNksz Gwala noMunguembe sebeyizithandani kanti bathi ukuthandana kwabo akuliphazamisi iphupho labo.UNksz Gwala umsebenzi wakhe omkhulu ukufuna amakhasimende, ahambe aye emizini yawo ayokala amafasitela, izicabha, amasango nalapho kuzofakwa khona i-carport.“Ngesinye isikhathi amakhasimende aba nokungingabaza ukuthi ngiyakwazi ukukala kahle. Bangibuza kaningi ukuthi sengike ngawenza yini lo msebenzi phambilini noma ngiyaqala. Uma sekuzofakwa bebona ukuthi lokho okufakwayo kungena ngendlela baba nokungethemba baze babuze nezinye izinto kimi. Ngemuva komsebenzi ngibuye ngibafonele ngibabuze ukuthi benelisekile yini ngomsebenzi wethu. Lokho kwenza ukuthi kube yibo abasitholela amanye amakhasimende,” kusho yena.Uthe ziningi izinto ezintsha eziqhamukayo kulo mkhakha wabo. Yena uhlale efunda izinto ezintsha bese etshela isoka lakhe ngazo baqale ukuzikhangisa amakhasimende azibone.Nakuba ibhizinisi labo ethi likhula kahle uthe kukhona ababona bebancane bangafuni ukubakhokhela ngendlela.“Sesize safunda ukuthi ingxenye enkulu yemali umuntu ayikhokhe ngaphambi kokuthi senze umsebenzi ngoba besiba nenkinga amakhasimende engasikhokheli kahle. Sigcina sishodelwa yimali yokwenza imisebenzi yamanye amakhasimende,” kusho yena.",Ubambisene nesithandwa sakhe enkampanini yabo
"LUNGILE MAJOKA noMBONGISENI BUTHELEZIU KUQEQESHA amaqembu amabili, iKaizer Chiefs ne-Orlando Pirates, athathwa njengamanye amakhulu ebholeni laseNingizimu Afrika, kuhlezi kuzofika nengcindezi ngenxa yabalandeli asebajoveka ngokuthi amaqembu abo yiwona anelungelo lokubanga nokudla izicoco ebholeni lakuleli.Ngesikhathi kuqala isizini kube nesasasa kubathandi bebhola ngokubona la maqembu ephonsa izintambo kubaqeqeshi abayimisinsi yokuzimilela kuleli, u-Eric Tinkler opheka iPirates noSteve Komphela oyibamba kuMakhosi.Kusasa kungenzeka kube khona ozobe esefaka isigxivizo sokugcina esizokwenza aphume ngomnyango ngenxa yomphumela ozotholakala emdlalweni wabakhaya oseFNB Stadium ngo-3.30 ntambama.UTinkler uzofika emdlalweni enyamanambana kwabanye abalandeli beZimnyama ngemuva kokuthelwa ngehlazo lika 2-0 yiLamontville Golden Arrows (ngoLwesithathu), obese kuphele iminyaka eyisithupha ihluleka wukubashaya.IPirates isanqobe kanye emidlalweni eyisikhombisa kuligi okuyibeka endaweni ka-13 ku-log.“Umqeqeshi, ikakhulukazi weqembu elikhulu njengePirates, uyohlezi enengcindezi. Lona ngumdlalo omkhulu, lapho uzakhela khona igama. Noma ngabe ngubani ozothola ithuba uzolisebenzisa. Sizobe sidlala phambi kwabalandeli abangu-90 000, okuyinto wonke umdlali aphupha ngayo kusukela esemncane. Sifuna ukubuya nomphumela omuhle,” kusho uTinkler izolo. Uma iPirates ingase iqhubeke nokulahla amaphuzu kusasa lokho kungasho ukuthi uma ehluleka kowamanqamu weCaf Confederation Cup uTinkler kuyobe sekuphelile ngaye kweZimnyama. Ngesikhathi kuvela ukuthi uTinkler uzobamba lesi sikhundla, usihlalo weBucs, u-Irvin Khoza akazange asho ukuthi umnikeza inkontileka engakanani ngaphandle kokuthi ubone kungcono aqhubeke ngenxa yomgqigqo weqembu emidlalweni yeCaf. UKomphela yena uthole ithuba lokuphefumula ngokuhlula iMpumalanga Black Aces ngo-1-0 ngoLwesibili. Lo mphumela ubulandela uxhaxha lwemidlalo yeligi ephele ngokulingana, obese kucasule abanye babalandeli beChiefs.“Njengamanje iPirates ifana nebhubesi elilimele okuyenza ibe yingozi kakhulu, ingavuka ngathi. Umdlalo wabakhaya ngeke uwahlulele ngemiphumela edlule. Kuzomele silwe ukuze sithole amaphuzu amathathu. Uma singahlulwa kuzofana nokuthi asenzanga lutho ngokuwina emidlalweni edlule ngoba izobe isishayile,” kusho uKomphela.Uma iChiefs inqoba kusasa izofaka ingcindezi emaqenjini aphezulu futhi lokhu kungasiza ekwehliseni ukungabaza kwabanye abalandeli ngobuholi bukaKomphela kuMakhosi.",Ugibe kozohlulwa kowabakhaya
"MLUNGISI GUMEDEKUHLUKENE  imibono mayelana nesabelo-mali esethulwe nguNgqongqoshe weziMali kuleli uMnuz Pravin Gordhan, ePhalamende, izolo.UMholi we-Freedom Front Plus uMnuz Peter Groenewald uthe lesi sabelo-mali asizona izindaba ezinhle kubakhokhibentela kuleli njengoba kumenyezelwe ukuthi izokwenyuka intela eningi.UGordhan izolo umemezele ukuthi kuzoba nokwenyuka kwentela okufinyelela ku-R88 billion.Uthe akukwazi ukuthi abantu bakuleli abangu-55 million bazolokhu beqhubeka nokukhokhela intela abanye abangu 55 million.UMgcinimafa-Jikelele  we-ANC uDkt Zweli Mkhize usishayele ihlombe isabelo-mali sikaGordhan wathi siletha ithemba kubantu bakuleli.""Isimo sinzima kodwa uNgqongqoshe ukwazile ukwethula isabelo-mali esizinzile esithinta izinto eziningi ezibalulekile kuleli,"" kusho uMkhize.Okhulumela i-DA ezindabeni ezithinta ezeziMali ePhalamende uMnuz David Maynier uthe bakhathazekile ngentsha ehleli emakhaya esilahle ithemba ngenxa yokuthi ayiwutholi umsebenzi.UMaynier uthe badumele ngokuthi uNgqongqoshe akazange aphawule kabanzi ngokuthi ingaqedwa kanjani indaba yokumoshwa kwezimali izikhulu zikahulumeni.""Yingakho siphakamisa ukuthi kube nohlelo oluqinile oluzobheka indaba yokumoshwa kwezimali izikhulu zikahulumeni,"" kusho uMaynier.Uthe ukunqanda ukumoshwa kwezimali kungasiza ezintweni eziningi kubalwa nokudala amathuba emisebenzi.Thola lonke udaba ephepheni kusasa",Kuhlukene imibono kosopololitiki ngesabelo mali
"UMENGAMELI uMnuz Cyril Ramaphosa uxwayisa ngokuthi iNingizimu Afrika ngeke ibe nozinzo uma umhlaba ungabuyiselwa kubanikazi bawo.Ethula inkulumo yakhe ngesikhathi enikeza isizwe saKwaMkhwanazi KwaDlangezwa itayitela lomhlaba waso ongu-4 853 hectares, uRamaphosa uthe uma ubulungiswa bungekho alubikhona uzinzo. Kube nenjabulo uMengameli ethi umhlaba ubuyela KwaMkhwanazi kubantu abakhele le ndawo abebegcwele eBhekuzulu Hall, Ongoye.“Namhlanje yilanga elibaluleke kakhulu lapha esizweni saKwaMkhwanazi nakubona bonke abantu baseMzansi Afrika njengoba sibuyisela umhlaba waKwaMkhwanazi,” kusho uRamaphosa.Uthe njengoba bebuyisela umhlaba kumele bakhumbule ukuthi kufikwe kanjani kulesi sigaba.“Kumele sivume ukuthi lo msebenzi esiwenza esizweni saKwaMkhwanazi namhlanje kumele ngabe wenziwa kudala,” kusho uRamaphosa.Uthe uhlelo lokubuyiswa komhlaba beluhamba kancane ngenxa yezizathu ezehlukene okwenze ukuthi kube nokuvungama.“Abanye abantu abebekhala kakhulu ngokuhamba kancane kohlelo yi-ANCYL,” kusho uRamaphosa.Uthe bewuhulumeni manje bazolusheshisa uhlelo lokubuyiselwa komhlaba kubantu.UMengameli Cyril Ramaphosa ngesikhathi enikeza isizwe saKwaMkhwanazi KwaDlangezwa itayitela lomhlaba waso ongu-4 853 hectare. Isithombe: GCIS“Lo msebenzi esiwenza namhlanje KwaDlangezwa kumele ubuyise ithemba nakwabanye abantu abasalinde ukuthi kubuyiswe umhlaba wabo,” kusho uRamaphosa.Uthe uqale ukuzwa ngesicelo sokuthi kubuyiswe umhlaba waKwaMkhwanazi ngePhasika kulo nyaka ekade esenkonzweni yebandla iCovenant eliholwa uMphostoli Collins Dhlomo.“UMphostoli uDhlomo uyena owabasa umlilo wangivalela ekhoneni wathi kunesicelo esidala sokuthi kubuyiswe umhlaba waKwaMkhwanazi kodwa abazi ukuthi kubambeni, wathi angisayine ukuthi umhlaba uzobuya kodwa nganqaba ngathi uhulumeni akasebenzi kanjalo ngaze ngacela ukuthi okungenani akanginike izinyanga eziyisithupha njengoba manje lolu daba sesiluxazululile,” kusho uRamaphosa.URamaphosa uthe uhlelo lokubuyiswa komhlaba waKwaMkhwanazi lwenziwe kulandelwa umthetho.Uthe kukhona lapho bezowuthatha khona umhlaba kodwa kube khona izinxephezelo abazikhiphayo.URamaphosa uthe lesi isicelo sokuqala sokubuyiswa komhlaba kwabazobe bezixazulula ezinyangeni ezimbalwa ezizayo.“Lo mhlaba esiwubuyisayo ngicela ukuthi niqhubeke niwusebenzise ukuze kudaleke amathuba emisebenzi kuphinde kufukulwe umnotho,” kusho uRamaphosa.Uthe imali ezongeniswa yilo mhlaba kumele ingangeni emaphaketheni abantu abambalwa.“Sicela ukuthi ningasiphoxi ngoba siyazi ukuthi lapho okukhona imali khona kujwayele ukuthi kube nomsindo,” kusho uRamaphosa.Uthe umzabalazo wawungeve umayelana namavoti kuphela kodwa ubumayelana nokufukula abantu.“Sizokhipha imifundaze lapho sizoxhasa khona intsha efuna ukuthi iyofunda ngamahlathi ukuze ibuye izosiza imiphakathi efana nalona waKwaMkhwanazi,” kusho uRamaphosa.",Injabulo uRamaphosa ebanika umhlaba
"IQEMBU elikhulu kunawo wonke eSpain iReal Madrid lisaqhubeka nomlando walo wokuphetha kabi ubudlelwano nabadlali abayizintandokazi kubalandeli bayo. Kuleli sonto zishaqise abaningi izindaba zokushiya kukakaputeni weminyaka kwiLos Blancos, uSergio Ramos, okuvele ukuthi ngeke ayithole inkontileka entsha kuleli qembu. Izolo uRamos evalelisa eqenjini asehlale kulo iminyaka engu-16, uthe naye kumethusile uma etshelwa ukuthi inkontileka ebibekwe yiMadrid ukuthi ayisayine, ibiphelelwa yisikhathi. “Into yokuqala engifisa ukuyisho ukuthi bengingafuni ukushiya. Bengisafuna ukuhlala kwiMadrid. Besinezingxoxo zokuthi kwelulwe inkontileka yami kodwa zaphazamiseka ngenxa yeCovid-19. Bezilokhu zishintsha izinto ebesivumelana ngazo kodwa abakaze bangitshele ukuthi ngizophelelwa yisikhathi sokusayina inkontileka entsha,” kuchaza uRamos.URamos (35), uthe iMadrid imnikeze inkontileka yonyaka owodwa ehambisana nokuncishiselwa umholo. Uthe ubenganankinga nokuncipha komholo kodwa ubefisa kube yinkontileka yeminyaka emibili ukuze ezokhululeka benomndeni wakhe. Iphephandaba laseMadrid, iMarca libika ukuthi leli qembu lihoxise inkontileka uRamos esevumile ukuyisayina. URamos unqobe izindebe eziwu-22 eminyakeni ayidlalele iMadrid. Kulezo zindebe kubalwa ama-UEFA Champions League amane, izicoco zeLa Liga ezinhlanu, amaClub World Cup amane kanye nezinkomishi ezimbili zeCopa Del Rey. Ushiya leli qembu nje, seliqala ukuzakhela umlando ngokuphetha kabi ubudlelwano balo nabadlali abayizintandokazi kubalandeli beqembu. Ngo-2018 kushiye cishe umdlali omkhulu kunabo bonke emlandweni waleli qembu, uChristiano Ronaldo, okwathusa abaningi ukuhamba kwakhe kwazise uhambe esayidabula inethi. URonaldo uhambe kwiMadrid eshaye amagoli awu-451 emdlalweni ewu-438. Ufike kwiSeria A washaya amagoli awu-21 kwisizini yakhe yokuqala kanti nakule sizini ephelelile ushaye into ecokeme elibasela izikhawu eziwu-29 ibhola enethini. IMadrid ibiwadinga amagoli akhe kule sizini kwazise isishwebe kancane isicoco seligi kanti nakwiChampions League, kwacacela ngisho ingane incane ukuthi leli qembu ebeliphekwa wuZinadine Zidane, lishoda ngamagoli phambili. Sisakhuluma ngamagoli, omunye umdlali olaxazwe yiMadrid kule sizini nguGareth Bale (31), ovutha engabaselwe emdlalweni yeEuro eqhubekayo njengamanje. Lo mdlali ube nobudlelwano obubi noZidane owamfaka ohlwini lwabadlali afisa ukubadayisa, ukuze athole imali yokuthenga abadlali abasha.IMadrid yavimba isifiso sikaBale sokuyodlala eqenjini laseChina iJiangsu Suning ngo-2019, yajike yambolekisa kwiTottenham Hotspur kule sizini ephelile kulandela isikhathi ekhuhla ibhentshi. Ngasemaphethelweni e-English Premier League, uBale ubengomunye wabadlali abayingozi phambi kwepali, okuyifomu aqhubeke phezu kwayo kwi-Euro. Umqeqeshi okhuza ibuya kwiReal Madrid uCarlo Ancelotti, usheshe waphumela obala wathi uzomdinga uBale ngesizini ezayo, usezinhlelweni zakhe. Ngenxa yobudlelwano obungebuhle phakathi kwabaphathi beqembu noBale akukacaci ukuthi lo mdlali uzimisele ngani ngesizini entsha. Omunye umdlali ohambe kamuncu kuleli qembu nguMesut Ozil. Lo mdlali kwethusa abaningi ukuvela kwezindaba zokuthi usejoyina i-Arsenal. U-Ozil wajoyina Ezimhlophe ngo-2010 esuka kwiWerder Bremen. Ngesikhathi eshiya ngo-2013, uRonaldo wazwakalisa ukungenami ngokudayiswa kwakhe: “Ungenze ngaba wumdlali ongcono. Uma udlala nabadlali abaseqopheleni eliphezulu nawe liyakhuphuka izinga lakhoU-Ozil uhambe kwi-Madrid enama-assist awu-61 kuyo yonke imidlalo ayidlalile kumasizini amathathu nokumenze wahamba esebizwa ngenkosi yama-assist. IMadrid ibukhombisile ubunya nakonozinti. Icishe ibe ngcono indlela okwahamba ngayo owayengukapteni u-Iker Cassilas kwazise wayesenamaphutha epalini futhi emmise kabi uDiego Lopes ngaphambi kokuthi leli qembu lisayinise uKeylor Navas. UNavas washaya ingcwenga eminyakeni ayichithe kwiMadrid edla izicoco ezintathu ze-Eufa Champions League nesicoco esidowa seLa Liga kodwa naye washaywa ngesithende kalula sekufike unozinti omusha. UNavas usedlalela iPSG eFrance. Ekhuluma ngoMashi ngokudayiswa kwakhe wathi: “kunezinto ezenzeka engingazi zadalwa yini kodwa zenzeka. Ngiyaye ngizame ukucabanga ngokuhle kuphela. Ngikhumbula okuhle kuphela ngesikhathi sami noZidane, owayengilwela isikhathi esiningi futhi ngiyambonga ngokungethemba.""IDiski Yomhlaba ",Sekuphenduka usiko ukuphuma kumuncu kwezintandokazi kwiMadrid
"FANELESIBONGE BENGUS ESIDALULE ukuthi sihlela ukuhlaba ikhefu sibuyele esikoleni siyofundela ukuba wumqondisi wamafilimu isilomo somlingisi waKwaMashu, uNomzamo Mbatha.UNomzamo ulingisa emdlalweni okuMzansi Magic, 
Isibaya aphinde alingise ku
Mlilo ku-e.tv. NgoSepthemba 4 kulindeleke ukuthi kuphume ifilimu alingisa phambili kuyona i
Tell Me Sweet Something.Engxoxweni abe nayo ne
Solezwe uNomzamo udalule ukuthi iphupho lakhe wukungagcini kuphela ngokuqhubeka nokulingisa kumafilimu kodwa ufuna nokuba wumqondisi wawo.Uthe ukuze kufezeke leli phupho lakhe kumele aye esikoleni.Ukulingisa akakufundelanga njengoba enza izifundo zeB Com Accounting e-University of Cape Town.“Bengiqedela izifundo zami zeB Com ngoba ngagcina ngingaziqedanga. Njengoba ngifuna ukuba wumqondisi wamafilimu bengilulekwa ngokuthi izikole zalokhu zivame ukuba se-USA. Kusho ukuthi kumele ngingasebenzi iminyaka emithathu ukuze ngifunde. Ngizobona ukuthi ngenza izifundo zokuqondisa kuphela noma nokunye,” kusho uNomzamo.Uthe ujabule futhi uthukile ngokuphuma kwe
Tell Me Sweet Something osekunesikhathi kukhulunywa ngayo.Le filimu ikuthatha ikubeke ngoMoratiwa (Nomzamo) onesifiso sokubhala izincwadi kodwa onebhadi uma kuza kwezothando selokhu alaxazwa yisoka lakhe uNorman, elanyamalala liyothenga ubisi.Ukushima kukaMoratiwa kwakhathaza umngani wakhe uTashaka obe esemumemela emcimbini ahlangana kuwo nomkhangisi odumile uNat Masilo odume ngelikaThe 45 Foot Man.“Kuhlangene konke, wukuthuka nokujabula. Angazi abantu bazocabangani ngayo. Abanye bake bayibona eK Cap KwaMashu ngesikhathi kuneDurban Film Festival. Ngiyazi abazoyibona uma isikhonjiswa bazoyeseka, ikakhulukazi ekhaya eThekwini. ITheku lihlale lingeseka kukho konke engikwenzayo,” kusho yena.Uthe uhlalele ethembeni lokuthi le filimu izomdalela amanye amathuba okuqhubeka nokulingisa kwamanye amafilimu.“Ngisemusha endimeni ngakho ngizimisele ukusebenza kakhulu. Ikhona ifilimu engiphezu kwayo kodwa angivumelekile ukukhuluma ngayo okwamanje. Ngibonga umusa weNkosi ukuthi ngisebenze kangaka nokwazi ukuthi eGoli angiyile ukuyodlala kodwa ngiyosebenza. Kumele uma uwumuntu ubuke isimo sakho ukuthi sinjani bese uyakhetha ukuthi ufuna ukuphila mpiloni. Amathuba akhona kukuwe ukuthi uzimisele kangakanani,” kusho uNomzamo.",Sifuna ukuqondisa amafilimu isilomo somlingisi weSibaya
"INSEPHE edlalele amaligi amakhulu emhlabeni uTsepo Masilela isazohlala kuMaZulu FC ngemuva kokuvuselela inkontileka. Leli phephandaba lihoshe ngemithombo yalo ukuthi uMasilela odlala kwesokunxele emuva uvuselele inkontileka yakhe ngonyaka noSuthu.UMasilela ufike ngesizini edlule kuMaZulu kusekhona uJozef Vukusic, enesisindo esixakile. Nokho ukusebenza kanzima kumenze wehla waqala nokuthola ijezi. Kubukeka sengathi akwenze ethole ithuba lokudlala kujabulisile izikhulu zoSuthu (yize kungacaci noma abaphathi abasha noma abadala), njengoba esevuselele ngonyaka.Lezi zindaba ziqinisekiswe u-Ayanda “Cobra” Dlamini oqeqesha aMaZulu.“Yebo uMasilela uvuselelile, sijabule ukuthi sikwazile ukumgcina. Uvuselele inkontileka ngonyaka kuMaZulu,” kusho uDlamini. UMasilela udlalele iKaizer Chiefs waphinde wadlala kumaligi amakhulu okubalwa kuwona iLa Liga waphinde walunguza nakwa-Israel edlalela iMaccabi Haifa. Udlale amahlandla angaphezu kuka-50 kwiBafana Bafana.UMakhehleni Makhaula obedlalela iHighlands Park noSiphelele “Shaka Zulu” Mthembu ogcine ukubonakala kwiCape Town City ngabanye babadlali abaziqeqesha noSuthu ngenhloso yokuthola izinkontileka. UDlamini usichazile isimo sabo kuze kube manje.“Yebo baziqeqesha nathi. Sijabule ngesikubona kuMakhaula, osekusele ukuthi ngidlulise kubaphathi umuzwa wami ngaye bese esayina. Nendawo ayidlalayo (esiswini) ibalulekile, Sifuna ukuqinisa kule ndawo ayidlalayo,” kucacisa uDlamini.“UMthembu sekuphele unyaka engadlali. Ngakho isimo sakhe okwamanje sisenzima, kusamele sizinike isikhathi simbhekisise. Ngijabule kodwa ngokuthi usuku nosuku ukhombisa ukubuyela kwesimazela khona,” kulandisa uDlamini.Ngeledlule leli qembu limemezele ukuthi lishintsha izandla njengoba selinabaphathi abasha. USandile Zungu usengumengameli woSuthu, njengoba ethenge amasheya angu-100% kuPatrick Sokhela. UZungu uthe uzimisele ngokweseka uDlamini kukho konke akudingayo ukuze uSuthu lube ngelinye lamaqembu aphezulu kwiligi.",UMasilela usazohlala kuMaZulu
"SABELO NSELEUMHLANGANO wesigungu esiphezulu kuMasipala waseThekwini, usunqume ukunikeza imenenja kaMasipala, uMnuz Sipho Nzuza, ikhefu lesikhashana, kuze kube wunyaka ozayo noma kuze kuba inkantolo ixegisa imibandela yebheyili, uma esevela enkantolo ngenyanga ezayo.Lo mhlangano oyimfihlo wesigungu esiphezulu, obubanjwe izolo, ubizwe emva kokubhuntsha komhlangano womkhandlu oyisipesheli obekufanele uhlale ngoMsombuluko ukuze unqume ngesicelo esafakwa nguNzuza sokuthatha ikhefu eliyisipesheli kuze kube uvela enkantolo ngoDisemba 10.UNzuza wafaka lesi sicelo emva kokuboshwa wuphiko oluphenya amacala abucayi, oKlebe, abambophela ukuphula imibandela yebheyili yakhe.OKlebe bathola ukuthi uNzuza ubesesayina amathenda kaMasipala, lokho okuphikisana nemibandela yebheyili yakhe.Inkantolo yamdedela ngesexwayiso uNzuza, wabe esefaka lesi sicelo ngethemba lokuthi izoxegiswa imibandela yebheyili yakhe uma esevela enkantolo, bese ebuyela emsebenzini.Ngokomthombo weSolezwe, isigungu esiphezulu sinqume ukuthi uNzuza anikezwe ikhefu kuze kube uFebhuwari wangonyaka ozayo noma kuze kube wukuthi imibandela yebheyili yakhe iyaxegiswa.UMnuz Sipho Cele, oke wabamba kulesi sikhundla ngesikhathi uNzuza ethathe ikhefu eliyisipesheli phambilini, nguyena ozobamba kwesemenenja kuze kube kubuya uNzuza.Ngokuthola kweSolezwe, i-IFP isiphikisile lesi sinqumo kwathi iDA yakhetha ukungavoti ngesikhathi kuthathwa isinqumo.Ohola inguyazana ye-IFP, uMnuz Mdu Nkosi, uvumile ukuthi kabahambisani nalesi sinqumo ngoba ethe kabahambisani nokukhethwa kukaCele.UNkosi uthe akazi kungani kwabizwa umhlangano womkhandlu ohanjelwa yiwo wonke amakhansela ngoMsombuluko ukuthi uzobhunga ngalolu daba, uma kuwukuthi isigungu esiphezulu besingakwazi ukuthatha isinqumo.“Kumoshwe imali yomphakathi ngomhlangano ogcine ungahlalanga. Le nto yokungafiki kwamakhansela emhlanganweni ilimaze isithunzi somkhandlu.”Okhulumela uMasipala, uMnuz Msawakhe Mayisela, uthe bebengakaziswa ngalesi sinqumo.Okhulumela iMeya, uMnuz Mluleki Mtungwa, uthembise ukubuye athinte intatheli uma esenikeziwe ulwazi, kepha kwashaya isikhathi sokushicilela engaphawulanga.UNzuza waboshelwa icala lenkohlakalo kwithenda kaR430 million kadoti nowayeyimeya uNkk Zandile Gumede.",Inikezwe ikhefu imenenja yeTheku
"USHUMAYELA ivangeli lokuzithoba umqeqeshi weMamelodi Sundowns, uPitso Mosimane, ezakhe ezithele ngehlazo izingqwele zase-Afrika, i-Al Ahly emdlalweni womlenze wokuqala wama-quarterfinal weCAF Champions League uLucas Moripe Stadium ngoMgqibelo.ISundowns ibhudluze i-Al Ahly yase-Egypt ngo 5-0 wamagoli kaThemba Zwane, Wayne Arendse, Ricardo Nascimento, Gaston Sirino noPhakamani Mahlambi. Lo mphumela uyibeka ethubeni elihle lokudlulela kowandulela owamanqamu. Umdlalo womlenze wesibili uzoba ngoMgqibelo e-Egypt.Nakuba iSundowns kubukeka isiwuqedile umsebenzi kodwa emuva komdlalo uMosimane ubelokhu ekugcizelele ukuthi kufanele bazithobe ngoba asengaphenduka amatafula ekuhambeni.“Akujwayelekile ukuthi iSundowns iwine ngamagoli amaningi kangaka. Siyiqembu elincane uma kuqhathaniswa ne-Al Ahly. Wumlando lona. Le wini izongena emlandweni weqembu. Kuyinto enkulu kubantu, eqenjini nakimina. Kodwa kusafanele siye e-Egypt. Sengike ngayibona i-Al Ahly idlala neWydad kuba u4-0, waphendulwa kwaba 5-4. Ngakho angisona isiphukuphuku, ngeke ngijabule. Ngizozithoba futhi ngizokwenza isiqiniseko sokuthi iqembu liphansi nalo. Esikhathini esinjena kubalulekile ukuzithoba. Ngethemba ukuthi sizodlulela kowandulela owamanqamu. Ngeke wazi. Lo mphumela awujwayelekile,” kusho uMosimane.Emuva kwesikhathi uMosimane uphinde washintsha wathi: “Sijabule ngoba sihlule iqembu eliphambili. Ngakho sivumelekile ukujabula kancane, hhayi kakhulu. Lokhu kungenzeka kungaphinde kwenzeke sisaphila. Siwahlulile amaqembu ngamagoli amaningi kodwa asizange sibhiyoze. Kodwa kulokhu sihlule i-Al Ahly, asijabule kancane.”UMosimane uthe akuwona umlingo ukuhlula i-Al Ahly ngale ndlela kodwa njengethimba labaqeqeshi bawenzile umsebenzi wabo wokuyicubungulisisa.“Ukwenza isiqiniseko sokuthi sinakho konke siyibuke emidlalweni eyisishiyagalombili. Lokho kwenze sathola izinto abajwayele ukuzenza enkundleni, indlela abacabanga ngayo. Siwulungiselele kahle lo mdlalo. Kwesinye isikhathi uma uwina kanjena, singabaqeqeshi sizwakala njengongqondongqondo. Kodwa eqinisweni siwenzile umsebenzi wethu. Konke kwenzeke ngendlela ebesikade siyilindele. Akwenzekanga inhlanhla. Siyabazi abantu ababalulekile eqenjini labo. Obekubalulekile wukudlala ibhola lethu,” kusho uMosimane.ISundowns iphule irekhodi lokuhlulwa yi-Al Ahly kwiChampions League kwazise ibingakaze iyithele isibhaxu.UMosimane uveze ukuthi ekuhambeni uhlela ukuqalisa abadlali abanejubane phambili okuwuMahlambi noLebo Maboe ngoba i-Al Ahly izobe ibahlasela ngakho konke.“Kuzoba nzima laphaya. Kufanele sikuphindisele konke abazokuletha kithina. Ngethemba ukuthi sizoqhubeka nokudlala kanje. Ngethemba ukuthi sizowuvikela umsebenzi esiwenzile. Asinaso isiqiniseko kodwa konke kusemqondweni. IBafana ihambile idinga iphuzu yawina. Kufanele sikholelwe endleleni esidlala ngayo kodwa kufanele sisebenze ngokuphindiwe. Kodwa ngeke siyiphunyule. Uma kuseyimina umqeqeshi, uma sihlulwa kuzobe kungekho kuwukuthi laba bantu badlale kahle ngempela, hhayi ngenxa yomqondo esize ngawo. Angisoze ngakuvumela lokho. Ngethemba ukuthi sizolishaya igoli laphaya,” kusho uMosimane.",UPitso ugqugquzela intobeko kubadlali bakhe
"UTHI wasinikwa emazulwini isikhundla sokudidiyela amabutho aKwaZulu uMnuz Mlandeni ""Mgiliji"" Nhleko, usebe kulesi sikhundla iminyaka engaphezu kuka-30.UNhleko uhole izinkumbi zamabutho aphelezele iSilo Samabandla onke uGoodwill Zwelithini kaBhekuzulu, ngaphambi kokuthi sitshalwe ngoLwesine ezintathakusa.ISilo yiso esaqoka uNhleko kulesi sikhundla ngeminyaka yawo-1980.Exoxa neSolezwe ngeSonto emzini wakhe oseHlalangwenya, uNhleko uthe wajabulisa okwengane mhla iMbube imkhomba ukuba abe wumdidiyeli wamabutho.Njengoba ehambe neSilo ehola amabutho ngisho nasemazweni aphesheya, uNhleko uthe ubudlelwano babo bukhule kakhulu okuyisizathu esenze ukuthi azidele ngeCorona, ahole amabutho aphelezele iSilo phezu kwesimo esinjalo.""Uma kushaywa ubaba wakho, wena wawungeke uye? Kungaba ngcono nokuthi ngivele ngimuke nomfula. Sasingeke singayi kopheleza uNomthebe wethu. Yingakho ngathi uma uhulumeni kungeyakhe iCorona, akayisuse lapho kuzohamba khona amabutho.""UNhleko uthe bekumnandi ukuba seduze kweSilo,  besingumuntu oneziyalo ezinhle. Uncome igalelo laso ekukhuzeni udlame olwaluphakathi kwe-IFP ne-ANC.Yiso lesi sizathu esenza uNhleko athi uzokwenza noma yini ukuvikela ingonyama ezolandela, ukuze ingashabalali imisebenzi yeMbube.Echaza ngomsebenzi wokudidiyela amabutho, uNhleko uthe wumsebenzi ongelula.""Ngeke uwenze wena. Le nto uyayinikwa emazulwini. Alikhuni amakhanda abantu uma sebephethe izinduku. Kunzima ukubalawula uma sebedle intelezi. Maningi amacala, kubizwa mina, kuthiwe angizolamula. Izinsizwa uma zike zahlangana, zishayelana amahawu, zilwe.“Kulo msebenzi uthe wuxhumana nezinduna zamabutho ahlukene, zikhona ngisho nasemazweni aphesheya, yena ubika kuNdunankulu waKwaZulu uMntwana Mangosuthu Buthelezi.UNhleko uthe esakhula wayengakaze aziphuphe egibela ibhanoyi eya phesheya, kepha umsebenzi usumhambise eNgilandi naseWales izikhawu eziningi.Odongeni lwendlu yakhe kugcwele izithombe lapho ethathwe khona ehola amabutho emicimbini emikhulu.Phakathi kwezithombe kukhona lapho enoPrince Charles wobukhosi bamaNgisi, eWales; kwesinye wumgubho wokuqala wosuku lwenkululeko owawungo-1995.UNhleko uthe usazophindela maduze kwelamaNgisi lapho ezobe eyolanda imikhonto nezizenze okwaqoqwa ngamaNgisi emva kwempi yaseSandlwana.Ekukhuleni kwakhe, uNhleko ubedlala isigingci, ecula umasikandi. Kodwa uthe uma efika eThekwini eyofuna amatoho, wajoyina ukarati.Njengamanje uNhleko usathatha umhlalaphansi, uke wasebenza ezinkampanini ezehlukene naseminyangweni kahulumeni.UNhleko uthe wawathola onke amabhande kakarati ngaphandle kwelimnyama.Uke washayelela owayengungqongqoshe woMnyango wezeNhlalakahle KwaZulu-Natal, uMntwana Gideon Zulu ongasekho.UNhleko uganwe ngamakhosikazi amathathu, uMaZulu, uMaKhanyile  noKaMagwaza.Ubukeka eyindoda enomthetho.Ngesikhathi kuqhubeka ingxoxo, ubebuye asho ngengila athi, ""hheyi"" uma efuna umuntu azomthuma, bese kugijima ingane ize kuye.Yize ethi wagcina ebangeni lesibili esikoleni, uNhleko uthe wasiqeda isikole.""Mina ngaqeda. Abantu abasala yilaba abanenkinga, ababefuna ukufika ka-10, ekubeni bebona ukuthi akufikeki.""",Uthi wabekwa ezulwini kwesokudidiyela amabutho
"USHIYE umndeni udidekile owesilisa waseNtshangwe obehlala nengoduso yakhe kubo, ovakashelwe yintombi ngoLwesine baxabana wayibulala maqede naye wazibulala.UMnuz Lindokuhle Shange (31) waseDiphini, eFredville, eNtshangwe udubule uNksz Busisiwe Nqayi (28) waseTin Town kule ndawo phambi kwengoduso yakhe.Ngokomndeni kaShange, ubejwayele ukubatshela ukuthi uzobe esefile emasontweni alandelayo. Uma efa, ucela ukugadelwa ingane yakhe.Akucaci nokho ukuthi lokhu ubekusho ngani njengoba nobudlelwano bakhe nengoduso kungaveli ukuthi bebuhamba kanjani.Udadewabo kaShange uNksz Londiwe Shange uthe: ""Ubevakashelwe yintombi yakhe abanengane nayo. Ufike wathi ingane ayizongibingelela. Ngaleso sikhathi intombi ibikwenye indlu.”Uthe nangosuku lwesigameko umfowabo uphinde amazwi avamise ukuwasho ukuthi ucela bamgadele ingane uma eshona.“Ngithathe ngokuthi uyazidlalela ngoba ubevamisile ukuyisho le nto yakhe simkhuze kodwa bese size sajwayela. Ubevele kungonakele lutho athi uzoshona ngesonto elizayo,” kusho udadewabo kamufi.Uthe bezwe ngezingane ukuthi umufi uxabana nentombi yakhe kwenye indlu.Uthe ngenkathi efika endlini ebebekuyo ubafice beshudulisana bebanga isibhamu.“Ngishaywe wuvalo ngaya kocela usizo kwabesilisa ngoba bengingazi nokuthi kanti unesibhamu.”Esebuyela ekhaya nabantu abebezosiza, uNksz Shange uthi uzwe isibhamu sikhala kabili.Sebefikile endlini, uthe umfowabo ubesevele eshonile intombi yona ishonele endleleni iphuthunyiswa esibhedlela.Imizamo yokuthola umndeni kaNksz Nqayi ayiphumelelanga.Okhulumela amaphoyisa KwaZulu-Natal uColonel Thandeka Mbhele usiqinisekisile lesi sigameko.","Udubule unina wengane, maqede wazingqokloza"
"SISULWA uma isitshudeni sishona noma sikhubazeka unomphela isikweletu soxhaso lweNational Students Financial Aid Scheme (NSFAS).Lokhu kuvele empendulweni yoMqondisi jikelele woMnyango weMfundo ePhakeme uMnuz Gwebs Qonde, obephendula uSolwazi Belinda Bozzoli ePhalamende, okhulumela iDA emfundweni ePhakeme.USolwazi Bozzoli ubuze ukuthi zingaki izitshudeni ezishiya phakathi izifundo zingaqedile ukufunda.Impendulo yomnyango ithe zingu-122 769 ezishiya phakathi zingaqedanga ukufunda.“Kulezo ezingu-31 627 kuneminyaka emithathu zishiyile, ezingu-67 348 zineminyaka emithathu kuya phezulu zishiyile kanti ezingu-23 794 akukadingeki ukuthi zibuyise imali. I-NSFAS ayisibuzi isikhungo ukuthi kungani isitshudeni sishiye phakathi ukufunda singaqedanga,” kuphendula uQonde.Izitshudeni ezishiye phakathi yilezo ezingaphothulanga ukufunda zibe zixhaswe isikhwama futhi zingafundi.UQonde uthe iNSFAS iyakwazi ukubona izitshudeni eziphothule izifundo zazo.Uthe isikweletu sikhokhwa uma isitshudeni sesisebenza sesihola ngaphezulu kukaR30 000 ngonyaka.Abakweletayo kumele baxhumane nabesikhwama babazise ukuthi sebeyasebenza ukuze bakhokhe.I-NSFAS isebenzisana nabaqoqa izikweletu abazimele ukuze baxhumane nabakweletayo ukuze kuqoqwe imali.Kuthunyelwa nezitatimende ukuze abakweletayo bazi ukuthi sebekweleta malini kanti lesi sikhwama sisebenzisana nophiko oluqoqa intela kuleli iSars ukuthola abakweletayo.UQonde ephendula umbuzo kaNksz Hlomela Bucwa weDA obebuza ukuthi yimalini ebikweletwa yizitshudeni ngonyaka wezimali * -2016/2017, uthe nguR2.543 billion.",Isikhathi sokusulwa kweseNSFAS
"KUFE oyedwa kwathi abanye bashaya bachitha ngesikhathi amaphoyisa nonogada betholana phezulu nabasolwa abathathu okuthiwa bebezama ukweba amabhethri ombhoshongo okudonsa kuwo amaselula, esigamekweni esenzeke eCanelands, eVerulam, izolo ezintatha.Okhulumela inkampani yonogada bakwaReactions Unit of South Africa (Rusa), uMnuz Prem Balram, uthe onogada babo namaphoyisa iSAPS bafike endaweni yesehlakalo emuva kokulunywa indlebe unogada obegade kule ndawo mayelana namadoda abezama ukweba amabhethri ombhoshongo.“Amaphoyisa afike athola ukuthi kunabasolwa abathathu abagqekeza lo mbhoshongo osehlane, ophakathi emasimini omoba. Ngesikhathi kutheleka onogada abasolwa bebesematasa bezama ukuntshontsha amabhethri okusolwa ukuthi ngesikhathi bebona onogada, bavele bavulela ngenhlamvu bebhikise kubo okuphoqe onogada namaphoyisa ukuthi baphendule ngenhlamvu bebhekise kubasolwa,” kusho uBalram.Uthe umsolwa oyedwa udubuleke kabili esifubeni wafa endaweni yesigameko.Uthe abanye abasolwa ababili babaleke ngezinyawo.Okhulumela amaphoyisa KwaZulu-Natal, uColonel Thembeka Mbele, usiqinisekisile isigameko.“Kuvulwe idokodo ngokufa komuntu necala lokuzama ukubulala esiteshini samaphoyisa eVerulam. Amaphoyisa ayaphenya,” kusho uColonel Mbele",Kufe umsolwa beba amabhethri embhoshongweni
"UBOSHIWE umnikazi wezinja ezadephuna abesifazane ababili eLovu Beach ngesonto eledlule, asebelulamela emakhaya.UNkk Prudence Majola noNkk Kaylie Vermeulen badedelwe ngoMsombuluko ezibhedlela ezehlukene emuva kokulaliswa ngesonto eledlule.UNkk Vermeulen wayezama ukusiza uNkk Khuzwayo (49), odlule ngesikhathi naye edephunwa yizinja.UNkk Khuzwayo walimala kanzima kulesi sigameko edephunwa yizinja eziyisihlanu eya emsebenzini ekuseni.UNksz Thola Khuzwayo, oyindodakazi yakhe, uthe unina usephumile esibhedlela yize engakalulami kahle. Uthe bashayelwe ucingo wumphenyi wecala esho ukuthi useboshiwe umnikazi wezinja wavela nasenkantolo.UNkk Vermeulen uthe uyalulama kodwa usebonana nodokotela oweluleka ngokomqondo ngendlela lesi sigameko esamhlukumeza ngayo.“Ngiyabonga ukuthi sengiyalulama kodwa namanje asidluli lesi sithombe emqondweni. Kumanje okuningi angikukhumbuli ngoba ngagcina ngizama ukulekelela uNksz Khuzwayo, ngaphaphama esibhedlela,” kuchaza yena.Okhulumela amaphoyisa KwaZulu-Natal, uLieutenant-Colonel Thulani Zwane, uthe amaphoyisa aseManzimtoti aphenya icala lokufuya izinja eziyingozi emphakathini.“Kuboshwe owesilisa oneminyaka engu-45, wavela eNkantolo yeMantshi eManzimtoti ngoLwesine olwedlule. Uzophinde avele enkantolo ngoMeyi 16,” kusho uZwane.Akucaci ukuthi hlobo luni lwezinja ezaluma abesifazane njengoba nabo besadidekile. Kuthiwa uNkk Khuzwayo udlula njalo kule ndawo alunywa kuyona yizinja uma eya emsebenzini. Ngosuku lwesigameko wahlangana nezinja emgwaqweni zamdephuna emzimbeni wonke. Kuthiwa emuva kokuthi sezilume noNkk Vermeulen owayezama ukumsiza, kwaqhamuka umnikazi wazo waphuthumisa uNkk Khuzwayo esibhedlela wamnikeza noR200. Umndeni kaNkk Khuzwayo uthe awazi ukuthi wasinda kanjani ngoba ubengakwazi ngisho ukuphenduka embhedeni emuva kokuhlanganyelwa yizinja.",Kuboshwe owezinja eziyingozi
"UNOBHALA-JIKELELE we-ANC, uMnuz Ace Magashule, uthi kunetulo lokuhlasela nokungcolisa amagama abaholi abathile baKhongolose kubalwa naye ngenhloso yokunqinda amandla ombutho.Engxoxweni ne-eNCA izolo, lapho uMagashule kade ekhuluma ngohlu lwamagama abaholi babo abaya ePhalamende, uthe uma abaholi be-ANC behlaselwa kuwumsebenzi wakhe njengoNobhala-jikelele ukuthi abavikele. Uphike wama ngentaba ukuthi ukhohlakele.Uthe ubumsulwa bakhe uzobuveza enkantolo njengoba esehlanganise ithimba labameli abaphezulu abazomsiza.UMagashule uphawule kanje echitha izinsolo zokuthi ukhohlakele okukhulunywa ngazo ebhukwini elibhalwe yintatheli, uPeter-Louis Myburgh elithi The Gangster State.Uthe uyazi ukuthi kukhona abaqhuba umkhankaso wokuthi akhishwe esikhundleni.“Abaholi be-ANC bayahlaselwa ngoba kuhloswe ukuthi kubuyiselwe emuva umzabalazo wabantu,” kusho uMagashule.Uthe lo mkhakhankaso uqhutshwa ngabathile behlangene nabezindaba ukuze kungcoliswe isithunzi se-ANC.“Bangaki abantu okusolwa ukuthi benza izinto ezithile ezweni lonke ngaphandle kwe-ANC kodwa akushiwo lutho ngabo,” kusho uMagashule.Uthe yonke le mizamo yokubanyundela ngeke ize iphumelele futhi ngeke ibaphazamise.“Siyabona futhi ukuthi lo mkhankaso okhona uhlose ukungcolisa abathile ushiye abanye ngamabomu,” kusho uMagashule.Uthe yena uwumkhiqizo wamagatsha e-ANC akawona umkokotelo.“Umlando wami emzabalazweni uyaziwa, ngilapho engikhona ngoba ngikhethwe amagatsha, uma esethi awangifuni azongikhipha,” kusho uMagashule.Uthe beneme ngohlu lwamagama abaholi babo abaya ePhalamende ngoba baqokwe ngamagtsha abo.UMagashule uzobathathela izinyathelo bonke abantu abathi ukhohlakele.“Amanga aluhlaza wonke lawo abhalwe ebhukwini ngami, iqiniso lizovela enkantolo,” kusho uMagashule.Ebuzwa ukuthi akasebenzisanga yini isikhundla sakhe ukuze indodana nendodakazi yakhe bazitamuzela amathenda eFree State, uMagashule uthe izingane zakhe zindala futhi zizimele, wengeza ngokuthi zinelungelo lokuba ngosomabhizinisi.Uthe umndeni wakwaGupta uwujwayele njengabo bonke abanye abaholi bezombusazwe.“ONkk Helen Zille, uMnuz Bantu Holomisa, uMnuz Mosiuoa Lekota neNkosi Mangosuthu Buthelezi, bonke sebeke baya emzini wakwaGupta,” kusho uMagashule.Uthe yena wethulwa emndenini wakwaGupta ngesikhathi sikaMnuz Thabo Mbeki.",'Kunetulo lokungcolisa i-ANC' - Magashule
"THOKOZANI NDLOVUAKHONJWE indlela amalungu amabili ohlelo loMzansi Magic, i
Diski Divas uWendy Parker noKatlego ‘Kat’ Mohoaduba.Uhlelo luxoxa ngempilo yabesifazane abashade nabadlali bebhola, abathandana nabo kanye nasebahlukana nabo.Ukuxoshwa kukaWendy Parker noKatlego kusukela esigamekweni sangesonto eledlule lapho kushayane khona uNonhle Ndala noWendy Parker estudiyo seKaya FM.UBongi Potelwa woMzansi Magic uthe okwenze kwaxoshwa uWendy noKat wukuthi yibona abahlanganyela uNonhle.“Ngokuqonda kwethu uNonhle washaywa uWendy noKat. Akazange aphindisele futhi wasuka endaweni yesigameko. Ngalolu suku uKatlego wayelinde ukuthi uma kukhona ofika sekwedlule isikhathi phakathi kukaWendy noNonhle kube uyena ovala leso sikhala. Ngesikhathi ingxabano iqhubeka sebengasekho emoyeni kungaleso sikhathi okungenelele ngaso uMohoaduba,” kusho uBongi.Uthe uWendy noKat basazobonakala amasonto amabili ngaphambi kokuba banyamalale njengoba iziqephu eseziqoshiwe zizoqhubeka nokutshengiswa. Usho kanjena nje uBongi ngeledlule kuvele ukuthi kushayane uNonhle noWendy besemoyeni.Akuzange kuvele ukuthi noKatlego uyathinteka kulesi sigameko kepha akusho ngeledlule wukuthi uyilungele impi.Ubudlelwano bukaNonhle noMzansi Magic abuqalanga nge
Diski Divas ngoba ubenohlelo lokujimisa olusanda kuphela i
Bootcamp.I
Diski
Divas ikhuluma ngoNonhle Ndala othandana no-Andile Jali, Wendy Parker ongunkosikazi kaBernard Parker, Katlego ‘Kat’ Mohoaduba owayethandana noJimmy Tau, Felicia Modise owayeshade noTeko Modise noGaositwe ‘Gigi’ Pule ongunkosikazi kaTokelo Rantie.Okunye osekuvelile ngezinhlelo zakwaDStv ezikhuluma ngempilo yangempela yabantu wukuthi ezinye akuzona ezangempela.Kusanda kuvela ukuthi ohlelweni oluveza impilo yezingane zeziqumama ezidla izambane likapondo i
Rich Kids, kukhona ongesona isicebi osebenzisa izimpahla zomngani wakhe.Kuvela ukuthi esinye seziqephu ze
Rich Kids saya emoyeni uphrojusa esetholile ukuthi ozovezwa akanalutho kodwa uzosebenzisa izinto zomuntu amaziyo. Ngenxa yokuthi isikhathi sasingasekho wayeka uhlelo lwaya emoyeni.UCheryl Reddy wezokuxhumana kwaM-Net uthe sebezwile ngezinsolo ezibhekiswe kwi
Rich Kids.“Sisaxhumana nabathintekayo ukuthola iqiniso ngalezi zinsolo. Uma kukhona owenze okuphambene uM-Net ngeke ungabaze ukumthathela izinyathelo nokungaholela ekutheni uhlelo luqedwe,” kusho uCheryl.",Akhonjwe indlela ama-Diski Divas
"KUNQUNYWE ukuthi ihambe inkampani yonogada eqaphe amapulazi aseShowe emuva kokuqala phansi kwemibhikisho, eshiye kushe ipulazi elilodwa, indlu yaseplazini, imoto yomlimi kwalinyazwa iphoyisa namaveni amaphoyisa amathathu.Umbhikisho uqale ngesonto abantu bekhala ngokuthi inkampani yonogada eyadubula uMnuz Sphamandla Xulu (30) owayedoba edamini epulazini isaqhubeka nokugada amapulazi yize babethe abayidingi. UMnuz Dludla ongumholi womphakathi eShowe, uthe abantu babecele ukuthi ihambe inkampani egada amapulazi ebizwa ngokuthi yi-V1 Security nokuthi icala lokubulawa kukaXulu lihamba kancane, abaziswa ngophenyo. UMnuz Seli Buthelezi obhekele ezokuxhumana kuMasipala waseMlalazi, uthe bekunomhlangano ophuthumayo eShowe ngombhikisho, kwavunyelwana ngokuthi inkontileka yokugada amapulazi yeV1 Security isiphelile, ngeke isaqhubeka nokugada amapulazi. Uthe akusilo iqiniso ukuthi umphakathi awaziswanga ngokuqhubekayo ngecala lokubulawa kukaXulu elisenkantolo. “Imeya iyazigxeka izigameko zodlame ebezihambisana nombhikisho ngoba ukushiswa kwempahla nokuqhunyiswa kwezibhamu sekuwubugebengu. Icele amaphoyisa ukuthi asiqaphe ngeso lokhozi isimo. Abantu uma benezikhalo kufanele baxoxe nobuholi bukamasipala nazo zonke izinhlaka ezithintekayo hhayi ukuthi bashise impahla,” kusho uButhelezi.AMAPHOYISA nabanikazi bepulazi behlola umonakalo owenzeke ngesikhathi kushiswa ipulazi nomuzi, umuzi nemoto yomlimi eShowe Isithombe:BONGANI MBATHA AFRICAN NEWS AGENCY (ANA)UMnuz Kwanele Ncalane obhekele ezokuXhumana eMnyangweni wezokuThutha nokuPhepha koMphakathi KwaZulu-Natal, uthe bayalihlonipha ilungelo lomphakathi lokuteleka kodwa abahambisani nokushiswa kwempahla nokuvalwa kwemigwaqo.“UNgqongqoshe ujube ithimba elibhekele udaba lwaseShowe. Siyawucela umphakathi uvumele umthetho wenze umsebenzi wawo ngoba icala lisenkantolo. Izinhlaka ezithintekayo odabeni ziyasebenzisana ukuze kutholakale isisombululo,” kusho uNcalane.UColonel Thembeka Mbele wamaphoyisa KwaZulu-Natal, uthe amaphoyisa asiqaphile isimo, akukaboshwa muntu.",Ulaka lomphakathi luxoshe onogada eShowe
"SEKUYINSAKAVUKELA ukubona intsha ezindaweni zobumnandi, iphafuza ugwayi obizwa ngeHubbly Bubbly, okuyinto enamapayipi afakwa emlonyeni ihogelwesagwayi.Kulezi zindawo ubona ngisho umuntu ongabhemi ezitika ngayo futhi ibukeka isesitayeleni futhi ingenisile ngendlela yokuthi abasuke benze iphathi, baze bawaqashe abe yinqwaba, abe yingxenye yobumnandi.Abayibhemayo bayaye bazitshele ukuthi ukubhema lolu hlobo lukagwayiakunabo ubungozi obufana nokubhema ugwayi ojwayelekile kodwa ongoti bathi abazitshela lokhu basuke beshaya eceleni.IHubbly Bubbly iwugwayi ophelele, umehluko yindlela obhenywa ngayo njengoba amapayipi eletha okunye ukunambitheka okusazithelo okungaba wubhanana,i-strawberry, i-aphula, ikhabe, i-mint, umango, amagilebhisi, i-kiwi, ushingamu, ama-cherries, iwolintshi, upapamuzi, vanilla nokunye.Yize lolu hlobo lukagwayi lunambitheka kangcono kunogwayi ojwayelekile futhiseluzakhele udumo kubantu abasha kodwa linobungozi obeqile kunobagwayi.AbeCansa Foundation baveza ukuthi abantu ababhema iHubbly Bubblybasengcupheni enkulu yokuba nezifo esingabala kuzo umdlavuza, isifo senhliziyo,izinkinga zokuphefumula, isifo sohlangothi futhi kungadala nezinkinga lapho oyibhemayo ekhulelwe.Okuphinde kube yingozi ngeHubbly Bubbly ukushintshana noma ukusebenzisa ipayipi elilodwa uma kubhenywa okungadala ukuthelelana ngezifo ezifana no-herpes simplex, hepatitis nesifo sofuba.Ngokombiko weWorld Health Organisation (WHO), amalahle asetshenziswaukushishisa iHubbly Bubbly akhipha intuthu enobuthi obufana ne-carbon monoxide,formaldehyde, polyaromatic hydrocarbons, arsenic ne-lead.Yingakho ukubhema lo gwayi kunobungozi obuphindaphindeke kabili, kungenxa yentuthu ephuma kwizisusa ezimbili, isisusa sokuqala kungamalahle kanti esesibili i-tobacco le efakwa phakathi.Okunye abakuvezayo indlela eyakhiwe ngayo iHubbly Bubbly, idala ukuthi uma oyibhemayo edonsa intuthu kudonseke kakhulu ubuthi lobu obuphuma kuyona. Labo abayibhemayo abakunaki lokhu futhi nalabo abayikhiqizayo ababatsheli nobungozi bayo.IHubbly Bubbly ivutha isikhathi esingalinganiselwa kwihora elilodwa, lokhu okuchaza ukuthi ukuvutha kwayo okukodwa kungadonswa amahlandla alinganiselwa ku-200 kanti akagwayi owejwayelekile amahlandla alinganiselwa kwangu-20.Lokhu kusho ukuthi ubungozi obutholakala kwiHubbly Bubbly buphindaphindeke kaningi uma ukuqhathanisa nalobu obutholakala kugwayi ngoba yona ibhenywa isikhathi eside.Abantu abaningi bakholelwa ukuthi uma ubhema iHubbly Bubbly awuqaleki njengoba kusuke kuqaleka umuntu obhema ugwayi owejwayelekile.Eqinisweni, iHubbly Bubbly ikhiqiza i-nicotine njengeminye imikhiqizo ewugwayi, kanti le nicotine yiyona eyenza abantu ababhemayo bagcine sebeqalekela ugwayi.Lokhu futhi kusho ukuthi ababhema i-hubbly basengozini enkulu yokugcina sebeyiqalekela ngoba yona ikhiqiza ubuthi obuningi kanti futhi ibhenywa isikhathi eside.Ngokocwaningo lweWHO lwango-2005, iHubbly Bubbly iqukethe itiyela eliphindaphindwe kawu-36 ne-carbon monoxide ephindaphindeke kawu-8 uma iqhathaniswa naleyo equkethwe kugwayi.Abezempilo sebekhathazekile ngokukhula ngesivinini kokusetshenziswa kwe-hubbly, ngoba lokhu kuchaza ukuthi baningi abazibeka engcupheni yokugula.Ongoti baveza ukuthi abantu abayibhema kakhulu iHubbly Bubbly ilabo abaneminyaka ephakathi kuka-21 kuya kwengu-35.Bathi lokhu kuyakhathaza kakhulu ngoba kule minyaka amaphaphu asuke esakhula, kanti ukubhema kungaholela ekulimaleni kwawo ingunaphakade.IHubby Bubbly ayinabo ubungozi kulabo abayibhemayo kuphela, kepha inobungozi obufanayo nakulabo abangayibhemi uma behlala nabayibhemayo.Yingakho kubalulekile ukuziqhelelanisa nalabo abayibhemayo uma beyibhema, ngoba nawe ungazithola usugula uzazi kahle ukuthi awubhemi.Lolu hlobo lukagwayi lubiza inani elilingalinganiselwa kuR100 kuya kuR1 200 kushiyana ngohlobo lwawo, kanti nesinambithi lesi esifakwa phakathi naso sibiza eyaso imali engafinyelela kuR1 600.Izindawo zobumnandi eziningi sezikwenza ibhizinisi ukuqashisa ngamaHubbly Bbubbly kanti lokhu kubazuzisa enhle imali le, kwazise baningi abantu abayiqashayo uma kuhleliwe ezindaweni zokuqeda ukoma, ezokudla nezobumnandi.IHubbly Bubbly iqashisa ngemali engasukela kuR150 iye iyofinyelela kuR500, kuye ngokuthi isezingeni laleyo naleyondawo.",Isexwayiso ngeHubbly Bubbly
"URenate kulo nyaka obonakale emdlalweni ubukhuluma ngabesifazane ababhekene nezinkinga ezahlukene ebudlelwaneni bezothando, i-Unmarried.Lo mdlalo ubukhonjiswa ku-1Magic ekuqaleni kwalo nyaka ubhalwe abashadikazi uShona noConnie Ferguson.Akagcinanga lapho uphinde wabonakala emdlalweni iThe River khona ku-1Magic.Engxoxweni abe nayo neSolezwe uthe, lona kube unyaka omuhle kakhulu kuye uma kuziwa emkhakheni awuthanda ngenhliziyo yakhe yonke wokulingisa.“Umdlalo i-Unmarried ube yimpumelelo kakhulu, wathandwa ngabantu abaningi futhi nathi njengabalingisi bawo kukhona esikufundile uma kuziwa kwezothando,” kusho uRenate.Uthe nokuba yingxenye yomdlalo iThe River kusho lukhulu kuye njengoba kuwumdlalo osemusha futhi omenze walingisa indawo edonse amehlo abaningi.“Ngiyathemba unyaka omusha uzoza nezibusiso zodwa njengoba kukuningi engifuna ukukwenza kule ndima esikuyona. Ngiyabonga uthando abantu abalokhu bengikhombisa lona uma bengibona ngilingisa emidlalweni ehlukene,” kuchaza yena.Uthe okwamanje usagxile emidlalweni yeshashalazi.Ukubeke kwacaca ukuthi akafuni ukugxila kweyethelevishini kuphela njengoba imidlalo yeshashalazi ibalulekile kunoma yimuphi umlingisi.",URenate uthi gozololo kwithelevishini
"STHEMBISO NGOBESEUGCWELE ukuzethemba umqeqeshi weBanyana Banyana, uDesiree Ellis, ngokuthi iqembu lakhe lizobe selihlangene kahle uma selibhekene neBotswana emdlalweni wesihle onamuhla ngo-3 ntambama eBidvest Wits Stadium, eMilpark.Ngempelasonto, iBanyana ikwazile ukuguqisa iZambia ngo-3-1 emdlalweni obukuyona le nkundla.Amagoli eqembu lasekhaya ebelilandela emuva abekwe enethini nguNoko Matlou noThembi Kgatlana bobabili abagijima kwiSD Eibar yaseSpain.Igoli leZambia okumanje ilungiselela imidlalo yama-Olympic azokuba seJapan phakathi kukaJulayi no-Agasti nonyaka, lona lize nokaputeni wayo uBabra Banda ovule inkundla.Le midlalo yesihle yeBanyana ingeyokulungiselela imidlalo yokuhlungela umqhudelwano weCaf Africa Women Cup of Nations (AWCON) ozokuba seMorocco ngonyaka ozayo.Ngemuva komdlalo neZambia, u-Ellis uthe nakuba benqobile lapha kodwa kukhona lapho engagculisekanga khona.“Sijabule ngokuthi umdlalo sikwazile ukuwunqoba phezu kokuba bese silandela ngemuva ngegoli elihle abalishayile. Kodwa-ke, angigculisekanga ngendlela esidlale ngayo esiwombeni sokuqala ikakhulukazi abadlali bethu abahlaselayo okuyibona okufanele baqale iminyakazo,” usho kanje u-Ellis.Lo mqeqeshi uqhube wathi kodwa esiwombeni sesibili bakwazile ukuziqoqa baqala badlala ibhola ngokukhulu ukukhululeka njengoba bese bekwazi ukugcina ibhola futhi babopha namabhawodi emuva.“Esiwombeni sesibili, sikwazile ukuwulawula umdlalo njengoba bese sikwazi ukudlala ngendlela esiyijwayele kodwa ebesikubhekile kubona wukuthi bangasizumi ngezikhawu ngoba bayingozi kakhulu ngalapho.“Ngicabanga ukuthi emdlalweni wethu olandelayo neBotswana sizokube sesehluke kakhulu kunalokhu ebesiyikho ngesikhathi sibhekene neZambia,” kusho u-Ellis. Umdlalo weBanyana neBotswana uzofana nowamagqubu kwazise iyona eyakhipha elakuleli emidlalweni yokuhlungela ama-Olympic ngo-2019.",OweBanyana ubheke okungcono ’kowamagqubu’
"IRoots wuhlelo obelwethulwa uNgizwe noTebogo Mahlaela kuSABC1 ngoMgqibelo ngo-5.30 ntambama.Lezi zindaba ziqinisekiswe nguphrojusa omkhulu weRoots u-Ali Mpofu woKhamba Productions.“Isivumelwano esasinaso noSABC asivuselelwanga. Sagcina nje ukuthola imali yokuholela abasebenzi kudala kabi.""Kusukela ngoMashi wangonyaka owedlule kuphindwa iziqephu ezindala zeRoots,” kusho uMpofu obezwakala ukuthi ukhathazekile emoyeni.Ebuzwa ukuthi asekhona amathemba okuthi lolu hlelo lungase lubuyele kuSABC, uMpofu uthe akazi kuSABC. Okhulumela iSABC, uVuyo Mthembu uthe uzophendula uma esenolwazi olugcwele ngalolu daba.Ethintwa uNgizwe uvele washaya ngezimfishane wathi “Angikwazi lokho. Bekuwuhlelo oluhle lona kodwa uma sebenqume ukulivala, mina angingeni ndawo.” NoTebogo Mahlaela, uhambe emazwini kazakwabo, “Njengomethuli walolu hlelo ngiyaqala ngqa ukuzwa lezi zindaba. Bengingazi lutho.”Akubona oNgizwe abalimele kodwa noVee Mthembu obethula Imizwilili naye ugqemeke eyakhe ingozi njengoba nenkontilaki yalolu hlelo noSABC ingavuselelwanga.",ISABC isiphuce uNgizwe esinye isinkwa
"BAFUNA ijeziswe kanzima indoda okuthiwa idlwengule owesifazane (51) nomzukulu wakhe oneminyaka eyisikhombisa.Lokhu kwenzeke eChesterville extension 2 ngeSonto ntambama ngesikhathi indoda (30) eyaziwayo igasela emzini ohlala owesifazane nabazukulu bamantombazane ababili.Ilungu lomndeni, elingeke lidalulwe igama ukuvikela isithunzi sabadlwenguliwe, lithe indoda eyaziwayo ifike ngeSonto ntambama kukhona owesifazane nabazukulu bakhe.“Ugogo ukhonza esontweni elikubo kalo mfana lasezayoni. Akazange axwaye ngesikhathi efika ekhaya. Sithole ukuthi uye wangena wase esabisa ugogo ngommese wamfaka ekameleni alala kulo wamdlwengula. Uthe uma eqeda wadlulela enganeni yentombazane eneminyaka eyisikhombisa wayivalela ethoyilethi nayo wayidlwengula. Omunye umzukulu usindiswe wukubaleka. Yena uneminyaka ewu-12,” kuchaza ilungu lomndeni.Lithe lifuna umthetho uyijezise kanzima indoda ngoba ekwenze emndenini wakhe kuwuphazamisile kakhulu.“Ngikhuluma nawe nje ugogo nomzukulu balaliswe esibhedlela ngoba balimele. Umzukulu akakwazwanga nokuthi atishwe ngeSonto ngoba udokotela uthe ulimele kakhulu futhi uvuvukele. Ibuhlungu le nto esiyenziwe yilo mfana, sifuna umthetho umjezise kanzima,”Unina wengane edlwenguliwe uthe indoda eyenze lo mhlola akufanele iphile nabantu ngoba iphuce ingane impilo yayo.“Kufanele afe nje ngoba uyithathile impilo yengane yami. Ayikwazi nokuhamba, bekufanele siyiphathe ngesikhathi siyihambisa esibhedlela. Udokotela uthe impilo yayo ngeke iphinde ifane,” kusho unina.Uthe intombazane eneminyaka ewu-12 iye yabalekela kwamngani kanina okuwuyena ofonile wazisa nomakhelwane ukuze bayohlola unina. Bafice impahla isakazeke yonke indawo kubonakala ukuthi unina ubezama ukulwa kodwa isigebengu sagcina simdlwengulile.Umndeni uthe umsolwa, obesebalekele emaflethini asePhoyinti, eThekwini, utholakale ngosizo lomphakathi ngenxa yokuthi kusatshalaliswe isithombe sakhe ezinkundleni zokuxhumana.UColonel Thembeka Mbele wamaphoyisa KwaZulu-Natal uthe kuboshwe owesilisa (30) ngamacala amabili okudlwengula. Uzovela enkantolo yeMantshi yaseThekwini namhlanje.UNgqongqoshe wezokuThuthukiswa koMphakathi KwaZulu-Natal, uNkk Nonhlanhla Khoza, uncome ukusebenzisana komphakathi namaphoyisa okuholele ekuboshweni kwendoda.Uthe kumphatha kabi ukuzwa ngokudlwengulwa kwabesifazane nezingane nodlame olubhekiswe kwabesifazane emphakathini.“Sinezinhlelo ezehlukene zokulwa nesihluku esibhekiswe kwabesifazane nezingane kodwa lezi zigameko zilokhu zenzeka. Sicela umphakathi usebenzisane namaphoyisa ukuze kuboshwe abenza lokhu,” kusho uNkk Khoza.Ikhansela le ndawo, uMnuz Sfiso Mngadi, lithe umndeni uzokwelulekwa ngokwengqondo ngosonhlakalahle emuva kwesehlo.“Sidiniwe yilesi senzo, sifuna ajeziswe wumthetho lo muntu odlwengule ugogo nengane,” kusho uMngadi.",Bafuna ajeziswe ‘odlwengulile’
"UDINGA ukululekwa ngokomqondo unina wengane enezinyanga ezintathu kulandela ukuhlukunyezwa kwayo umzanyana obeyishaya, eyiklinya aphinde ayicindezele ngezingubo.Owesifazane waseMlaza, esigcemeni u-Q, ongeke adalulwe ukuvikela ingane, uthe usathuthumela kulandela isigameko esenzeke ngoLwesithathu lapho indodakazi yakhe ihlukunyezwe owesifazane obeyigada.Lo wesifazane wakhona eMlaza, igama lakhe elingeke lidalulwe njengoba engakaveli enkantolo, kuthiwa uboshwe khona ngoLwesithathu.Unina wengane uthe ubenesonto elilodwa egada ingane yakhe umsolwa.“Indodakazi yami ngiqale ukuyishiya nalo wesifazane obeqashe kamakhelwane ngesonto eledlule ngoba sengibuyela emsebenzini. Uyena owazicelela ukuba ngishiye izingane zami (nenye eneminyaka emithathu), kuyena ngoba vele ubegada enye ingane eneminyaka emithathu,” kusho unina wengane.Uthe ngoLwesithathu ebuya emsebenzini, owesilisa oqashise umsolwa, umtshele ukuthi ingane yakhe ayihlezi kahle nalo mzanyana.“Simbizile lo wesifazane ngambuza ukuthi ngempela kwenzekani uma ngisemsebenzini. Uphikile ukuthi uhlukumeza ingane. Lo wesilisa ube esekhipha i-video, ayithathe evele ngewindi endlini obekuhlezi kuyo izingane. I-video ibiveza ingane yami ishaywa embhedeni, icindezelwa sakuyiklinywa, iphinde ivalwe ngengubo ebusweni. Lo wesifazane uvele wathi uyaxolisa lokhu ukwenza ngoba isuke ikhala ingane yami. Ngibe sengiyovula icala,” kusho unina wengane.Uthe omakhelwane babe sebemtshela ukuthi ingane yakhe ibikhala zonke izinsuku, amahora ingathuli. Enye eneminyaka emithathu kuthiwa yona ibivele ibuyele kubo, ihlale emnyango, ingafuni ukuhlala nalo wesifazane nasola ukuthi nayo ibihlukumezeka.Uthe ngokwakhe, ufuna lo wesifazane avalelwe isikhathi eside ejele.“Engikufundile ngalesi sigameko ukuthi akumele ushiye ingane nomuntu ongesona isihlobo sakho, nongamethembi,” kusho unina wengane.Okhulumela amaphoyisa KwaZulu-Natal, uCaptain Nqobile Gwala, uthe amaphoyisa aseMlaza aphenya icala lokuzama ukubulala.Amaphoyisa anxuse ukuba izingane zishiywe nabantu abanolwazi ngokugada izingane.",Kuboshwe umzanyana oklinye usana
"UMHOLI weqembu iGood Party, onguNgqongqoshe omusha wezeMisebenzi yoMphakathi neNgqalasizinda, uNkk Patricia De Lille, uthi ayikho indaba yokuthi uzogwinywa yi-ANC.UDe Lille udlane indlebe neSolezwe ngeSonto ngesikhathi eyisimenywa somshado womholi weDA KwaZulu-Natal uMnuz Zwakele Mncwango KwaNongoma.UDe Lille uthi uyazizwa lezi zinkulumo futhi zokuthi i-ANC ihlela ukumgwinya neqembu lakhe njengoba imnike isikhundla esiphezulu.Uthi le nkulumo ivela komonase abangafuni ukwemukela ukuthi ungumholi othembekile ukusebenzela abantu. Babodwa abebethi ukusungulwa kweGood Party kwagqugquzelwa yi-ANC ukuze iphazamise iDA eWestern Cape.Bakubona njengomklomelo ukunikwa kukaDe Lille isikhundla. Usungule iqembu lakhe emuva kokwehlukana neDA kukubi imkhipha nasesikhundleni sokuba yiMeya yaseKapa.Kumangale abaningi ngesikhathi kuqhamuka igama likaDe Lille kumenyezelwa ikhabhinethi.“Bakhuluma umbhedo abasho njalo futhi ngiyazi ukuthi isukaphi leyonto. Umengameli ungethembile wanginika umsebenzi futhi ngizowenza ukuze ngithuthukise izwe lethu. Sonke sinomthwalo wokusebenzela isizwe,’’ kuchaza uDe Lille.Uthe ukuba wungqongqoshe akusho ukuthi umsebenzi wakhe wokumela iGood Party uzophazamiseka. Uveze ukuthi unalo uhlelo lokwenza le misebenzi ngaphandle kokuthi kube khona okuphazamisekayo ezinhlelweni zeqembu lakhe.IGood Party inezihlalo ezimbili ePhalamende futhi uDe Lille uthi isazoqhubeka nokuba khona balelwe nokuthi ikhule ngoba abangenanga ngenhlanhla ePhalamende.Ebuzwa ngezinhlelo anazo ngomnyango wakhe uthe ubeselinde ukuthi umengameli athule inkulumo yakhe ebhekiswe esizweni bese kuyaqala kushunqa uthuli kusetshenzwa.",UDe Lille ucikwa eyokugwinywa yi-ANC
"KUSOLWA umbango wokushendeza oholele empini yabaholi be-ANC KwaZulu-Natal, okuthiwa bahluthane ngesibhakela bacishe badubulana, kwaze kwasiza ukulamula kwabebekhona.Izimpukane eziluhlaza zipotshozele Isolezwe ngeSonto ukuthi uMnuz Sipho Hlomuka, uNgqongqoshe wezokuBusa ngokuBambisana neziNdaba zoMdabu KwaZulu-Natal,uhlubane ngesibhakela noMnuz Arthur Zwane.Kuthiwa uZwane oyilungu lesigungu esiphezulu, udabuka ngaphansi kwesiFunda se-ANC Emalahleni, eNewcastle.Kuthiwa amankomane aqhume emahhovisi kaKhongolose eThekwini emuva kokuthi uZwane eqonde uHlomuka, emsola ngokushendeza nomkakhe.Kuthiwa balwe kwamnyama phansi, uZwane esho ukumjuqa uHlomuka, wakhuzwa. UHlomuka obuye abe yiPhini likaNobhala KwaZulu-Natal, usemanzini njengoba kwenzeka lokhu nje, ushonelwe ngumfowabo odutshuliwe.Umthombo uthe kusize ukuthi abebekhona bancenge isikhulu ebesingezwa mshini, sifuna ukudubula uHlomuka.Okhulumela i-ANC KwaZulu-Natal, uMnuz Ricardo Mthembu uqinisekisile ukuthi kunesigameko sokuxabana kwamaqabane kodwa wathi imininingwane ephelele ibingakafiki kubona.“Asikawutholi umbiko osemthethweni. Kodwa sinalo ulwazi ngamaqabane athe ukuhilizisana. Ngeke kube lula ukwenaba ngoba sisazama nathi ukuthola kahle konke okwenzekile,’’ kuchaza uMthembu ngamafuphi.KUTHIWA ubekhipha izibhakela ezinzima uMnuz Arthur Zwane, esho ukuqeda uzakwabo ngesikhathi belwa emahhovisi e-ANC. Isithombe : FACEBOOK/ARTHUR ZWANEUHlomuka ethintwa akafunanga nokuyikhuluma le ndaba yokulwa kwakhe nozakwabo.“Ngisekhaya ngishonelwe, ngizama ukubhekana naleso simo okwamanje. Ngicela ungixolele kakhulu ngalokho,” kushaya uHlomuka ngamafuphi.Okhulumela umnyango kaHlomuka, uMnuz Lennox Mabaso uthe ubona sengathi akusona isikhathi esifanele sokudingida lolu daba ngoba uHlomuka usavelelwe yisifo ekhaya.“Ubuntu sibuhambisa phambili. Okwamanje sisazama ukududuza nokweseka umndeni kaHlomuka.”UZwane ushayelwe kaningi kodwa belungabanjwa ucingo nemiyalezo abethunyelwe yona ubengayiphenduli.",Kuqhume iqupha izikhulu ze-ANC zibanga owesifazane
"UKUPHUMELA eshashalazini kukaTeddy (okuyindawo elingiswa nguSicelo Buthelezi kwiGomora) kugqugquzele isilomo sikathisha waseMpangeni ukuba sikhulume ngokudlwengulwa kwaso ngesikhathi sisesincane. UMlungisi Mhlongo (29), osedume ngelikaNomalizo emuva kokushintsha ubulili bakhe, uthi ukunukubezwa ngocansi kukaTeddy nguthisha wakhe uMiss Manzi, kumthunuke amanxeba abesaphola.  UNomalizo uthi esakhula ubedlwengulwa nguninalume kusukela eneminyaka ewu-10. ""Kungithinte kakhulu ukubona uTeddy edlula kulesiya simo. Kubuyise imicabango eminingi ebengithi sengadlula kuyo,"" kusho uNomalizo.Uma echaza uthi uninalume wakhe wayemdlengulwa  nsuku zonke uma ebuya edakiwe.  ""Ngangisemncane, ngingaqondi ukuthi kwenzakalani kwaze kuba ngiyakhula."" Uthi ukhule azi ukuthi uhlukile kwabanye abafanyana ayekhula nabo.""Kodwa ngingazi ngizothi yini le engiyizwayo. Ngaze ngafika esikoleni samabanga aphansi."" Mayelana nokunukubezwa nguninalume, uNomalizo uthi wawazisa umndeni kodwa wathi lolu daba luzodingidwa njengabantu abadala.""Umalume akaze aboshwe kodwa wasuswa ukuhlala nathi bamyisa emakhaya. Angiphindanga ngambona."" Ebuzwa ukuthi usafisa yini ukuba uninalume ajeziswe ngamanyala awenza kuye, uNomalizo uthe ngeke kusamsiza ngalutho yena. ""Kungamsiza ngani? Ngiyethemba wagcina ngami ukudlwengula.""Ugqugquzele intsha ukuba iphumele obala uma ihlukunyezwa ngokocansi.""Abantu abaningi abazi futhi abakholwa ukuthi bayahlukunyezwa ngokocansi ngabantu besilisa. Ukuphumela kwami obala ukuthi ngifundise futhi ngiqwashise abanye."" Mayelana nokushintsha ubulili uthi isinqumo asithatha ngemizwa abeyizwa ngaphakathi.""Kudala ngangazi ukuthi ngaphakathi ngiwumuntu wesifazane. Ngisakhula ngiseNyuvesi  ngiphile njengoweslisa othandana nabanye abanobulili obufuze obami. Ngifuna ukwazi kabanzi ngalokhu engikuzwayo ngaphakathi, ngezwa ngokuthi kukhona abantu abazibiza ngama-transgender. Ngaqala lapho ukuxhumana nodokotela bengqondo maqede ngadla amaphilisi  ama-hormone. Sekuyinyanga yami yesine ngikuwo,“ kulandisa uNomalizo. Le ntokazi ifundisa isiNgisi kwaGrade 10 no11 esikoleni eyaphothula kuso u-matric ngo-2009 i-Old Mill High. uNomalizo waphothula iziqu zeB Ed eNyuvesi iZululand, oNgoye. Ngaphandle kobuthishela, udume njengomphathi wezinhlelo emicimbini ehlukene futhi unesifiso sokuba wumsakazi.",Ushintshe ubulili bakhe obedlwengulwa nguninalume
"WEHLULEKE nokuzibamba wasikhihla isililo owesifazane ohlala ehlathini eliseWestville, eThekwini, ebona kufika ungqongqoshe ezomnika usizo.UNksz Bonisile Dlamini waseXobho, uhlala ehlathini nezingane zakhe ezinhlanu uThulebona Dlamini (17), indodana kamfowabo * -Andile Zulu (26), ekamzala uMbulelo Mdledle, indodakazi uDineo (10) nomzukulu uPrincess (5) abangafundi, okumele ngabe basesikoleni.UNksz Dlamini wafika eThekwini ezosondelela ukuzobheka indodakazi eyayishayiswe yimoto uSne, eyagcina ishonile.Esebuyela ekhaya, uthi wafika umuzi wakhe oseXobho ucekelwe phansi.ISolezwe libike ngosizi lwalo mndeni ngeledlule njengoba selusukumise uNgqongqoshe wezeMfundo KwaZulu-Natal uMnuz Kwazi Mshengu noSihlalo wekomiti elibhekele ukuhlaliswa kwabantu kumasipala weTheku uMnuz Thanduxolo Sabela.UMshengu obehamba nabahloli uthe ufuna izingane zakulo mndeni okuthiwa azikaze zilubhade esikoleni zingene ngonyaka ozayo.“Ithimba labahloli lizocubungula uhlelo olukhona lwezemfundo lokuthi bangafakwa kumaphi amakilasi ikakhulukazi lo oneminyaka engu-10 ngoba uselahlekelwe yisikhathi esiningi. Lo oneminyaka ewu-17 owagcina kwaGrade2 sizomzamela izinhlelo zokuthuthukisa amakhono. Kungumsebenzi kahulumeni ukuthi uma uzwa ngesimo esehlisa isithunzi esinjengalesi usukume uyosilungisa. Ngiyethembisa ukuthi ngonyaka ozayo lezi zingane zizobe zifunda,” kusho uMshengu.USabela uthe lo mndeni uzokwakhelwa umuzi ngokushesha, ngaphambi kokuthi wakhelwe umuzi uzotholelwa indlu ozoquba kuyo.UNksz Dlamini oziphilisa ngokudayisa emgwaqweni, uthe akanayo imvume yokwenza lokhu ngezinye izikhathi uma amaphoyisa embambile amphuca izimpahla zakhe.Ucele uSabela ukuba amsize ngemvume.“Udaba lwezimvume zokudayisa luphethwe ngomunye umnyango okwamanje ngeke ngisho ukuthi kuzokwenzekani ngoba le ndawo odayisela kuyo anginalo ulwazi lokuthi kuvumelekile yini kodwa isicelo sakho ngizosidlulisela.”UMfundisi Bheki Nxumalo obuye afundise eNyuvesi yaKwaZulu-Natal, uthe waqala ukubona lo mndeni ngePhasika ethi ubezama ukuxhumana nomasipala weTheku kwanhlanga zimuka nomoya.Uzame ukutholela izingane isikole, eziningi zanqaba ukwamukela lezi zingane wathi ezinye zikude nehlathi elihlala lo mndeni.",Ujabulele usizo oluvela kungqongqoshe owesifazane ohlala ehlathini
"IMEYA yaseGoli uMnuz Herman Mashaba imemezele ukuthi iyasula esikhundleni ngoMsombuluko ekuseni. UMashaba ukusho lokhu esithangamini nabezindaba eBraamfontein, maphakathi nedolobha iGoli.UMashaba uthe uzogcina ukusebenza ngoNovemba 27, waphinde waveza ukuthi uyesula njengelungu leDemocratic Alliance (DA). “Ngeke ngikwazi ukusebenzisana nabantu abahluleka ukubona ukuthi ukungalingani okuseNingizimu Afrika kudlula lokho okwakukhona ngeminyaka yobandlululo,” kuchaza uMashaba. “IDA igxeke futhi isole indlela engisebenza ngayo. Bafuna ngiphathe ngendlela yokuzikhukhumeza, kube sengathi ngiphethe ngedwa. Bengisebenza nabantu abangafuni ngisize abanye abantu yize bekuhlomula imindeni engu-7 000 ngenxa yokuthi akuyona inqubomgomo yeDA. Kungani bengakwenzi inqubomgomo yeDA lokhu?""  Amahlebezi abesabalele abeveza ukuthi isinqumo sokushiya kukaMashaba silandela izindaba zokuqokwa kowayengumholi weDA uNkk Helen Zille njengoSihlalo weFederal Council kule nhlangano (Fedco) engqungqutheleni ebingempelasonto. Imibiko yabezindaba ngempelasonto ibiveza ukuthi uMashaba utshele abasebenza ngaphakathi kwiDA ukuthi uzoshiya esikhundleni sobumeya uma uZille eqokwa njengoSihlalo weFederal Council. UZille uqokwe ngeSonto njengoba ezongena esikhundleni ebesiphethwe uMnuz James Selfe. USelfe ubememezele izinhloso zokushiya phansi lesi sikhundla ngemuva kokhetho lukazwelonke obelungoMeyi 8. Umholi weDA uMnuz Mmusi Maimane ubonge uMashaba ngomsebenzi omuhle awenzile, wambiza ngeqhawe ngesikhathi ekhuluma esithangamini nabezindaba. UMaimane uthe uMashaba ubesebenzela ukuthuthukisa idolobha iGoli.  UMashaba usinde ngokulambisa ngenkathi i-ANC iphakamisa ivoti lokungabethembi ubuholi bakhe ngo-Agasti. I-ANC igcine ilihoxisile ivoti lokungabethembi ubuholi bakhe. ",UMashaba usulile kwesobumeya eGoli
"UFUNA kuboshwe abasolwa umndeni womfundi oneminyaka engu-24 odutshulwe emini kabha eLindelani phambi kwabafowabo elamulela umngani wabo.USanele “Ngogo” Zondo obefunda uGrade 11 eGugulabasha High udutshulwe ngeSonto emini kubuka abantu KwaNdlazi erenki khona eLindelani.Ngokusho komfowabo, uMnuz Msizi Zondo obekhona kwenzeka isigameko, babehamba bebahlanu beyobuza igama losolwa ngokugwaza umfowabo omncane uManelisi ngesikhathi behlaselwa. UManelisi kuthiwa wagwazwa ngebhodlela ebusweni ngoMgqibelo ngumsolwa ongaziwa ngaphandle kwesizathu.“Sasihamba ngemoto umngani wethu wehla eyobuza igama losolwa ngokugwaza umfowethu ngebhodlela ebusweni, sasifuna ukuya emaphoyiseni siyobika sesiliphethe igama lomsolwa ukuze aboshwe. Abafana esasibuza kubona bahlasela umngani wethu kwathi sesiyolamula kwavele kwaqhamuka iqulu labafana lihlome ngezibhamu lasidubula. Inhlamvu yangigeja, umfowethu bamdubula ekhanda ngibuka, washonela khona lapho,” kusho uZondo.Uthe abazi ukuthi kungani ababephethe izibhamu bebahlasele.“Ngabe kungcono ukuba sikhuluma ukuthi sasilwa njengoba besidubulile kodwa akunjalo bavele baqhamuka sebesidubula nje ngaphandle kokubuza,” kusho uZondo.Uninalume kamufi uMnuz Bheki Ntshangase uthe kwenzeka lokhu nje basemanzini njengoba ubabekazi kamufi kulindeleke ukuba afihlwe namhlanje.“Uyise walezi zingane ushone ngonyaka odlule ngo-Agasti njengoba unina esazilile, ngaphezu kwalokhu kwenzeka lesi sigameko kushoniwe njengoba kuzongcwatshwa ngoLwesibili (namhlanje). Kunzima ukwamukela okwenzekile. Esikufunayo wukuba abasolwa baboshwe ukuze bajeze ngabakwenzile,” kusho uNtshangase.Umufi uchazwe njengomuntu obezithulela ethanda imfundo njengoba ngo-2014 waqeda * -matric kodwa wangaphasa kahle. Emuva kokubamba amatoho iminyaka emithathu wakhetha ukubuyela esikoleni kulo nyaka eyoqala uGrade 11.“Isikole ubesikhonze kakhulu njengoba ebuyele yize esemdala. Kuyadumaza ukuthi abulawe ngale ndlela ngoba ubenekusasa eliqhakazile,” kusho uNtshangase.Okhulumela amaphoyisa KwaZulu-Natal, uColonel Thembeka Mbele, uthe amaphoyisa aseNtuzuma aphenya icala lokubulala emuva kokuba kudutshulwe owesilisa oneminyaka engu-24.“Imbangela yokubulawa kukamufi ayaziwa, uphenyo lwamaphoyisa lusaqhubeka,” kusho uColonelMbele.Isolezwe lithole ukuthi KwaNdlazi erenki sekuphenduke kwajombigazi njengoba kujwayele ukuba nezigameko zokuhlaselwa kwabantu.Umfowabo kamufi, uManelisi, naye wagwazwa kule ndawo ngoMgqibelo okuyisigameko esiholele kwesokubulawa kukamfowabo.Isolezwe lithole ukuthi kule ndawo kudliwa izidakamizwa emini kabha, kanti amaphara ayazicanasela nje.",Udutshulwe belamulela umngani obehlaselwa
"AMAPHOYISA aKwaZulu-Natal anxusa abesifazane ukuthi baqaphele ngaso sonke isikhathi bangabi abagilwa bamadoda afuna ukubaqola imali yabo abayisebenze kanzima.Okhulumela amaphoyisa esifundazweni, uColonel Thembeka Mbele, uthe kunezigebengu ezicuthela abesifazane abadala, abangabafelokazi nabadivosile zenze sengathi ziyabathanda kanti zifuna ukubaqola.Uthe izigebengu zincenga abesifazane ukuthi basule emsebenzini ukuze batshale imali yabo noma zibancenge ukuthi babonane nenyanga ezobasiza ukuthi yandise imali yabo iphindaphindwe.UColonel Mbele uthe sekuke kwenzeka ukuthi abesifazane babe ngabagilwa balobu buqola. Inkinga wukuthi akulula ukuphenya lolu hlobo lwamacala ngoba kusuke kade kunesivumelwano sokunikana imali futhi kade kuthandwana.Uthe abesifazane bayaxwayiswa ukuthi baqaphele bangathembi noma ngubani ngemali yabo abasuke beyonge impilo yabo yonke.",Kuxwayiswa abesifazane ngabantu abazobaqola
"UGWETSHWE odilikajele abahlanu owesilisa waseRichards Bay ngokudlwengula ephindelela indodakazi yakhe angayizali kusukela ineminyaka emine ngo-2005 kwaze kwaba u-2016.Le ndoda eneminyaka ewu-38 igwetshwe yinkantolo yaseRichards Bay, ngoMsombuluko.Isigwebo sayo sihlanganisa necala lokudlwengula umngani wendodakazi yakhe le abeyidlengula, owayevakashile.Okhulumela amaphoyisa KwaZulu-Natal, uCaptain Nqobile Gwala, uthe icala lokudlwengula lavulwa esiteshini samaphoyisa eRichards Bay, idokodo lathunyelwa ophikweni oluphenya izigameko ezithinta udlame lwemindeni, ukuvikelwa kwezingane namacala athinta ucansi, okuyilo olwabopha le ndoda.Lo mdlwenguli wavela enkantolo wadedelwa ngebheyili, ngoMsombuluko utholakale enecala wagwetshwa odilikajele abahlanu.",Odilikajele abahlanu kodlwengule indodakazi
"AMASISTELA ebandla lamaRoma aKhatholika, kuthiwa asekhathele wukuthunyelelwa woFata imiqhafazo bebavezela imiphambili yabo.Lokhu kuvele esithangamini saleli bandla ebesisePort Shepstone, kulandela ukungenelela kwekoMkhulu laleli bandla ezingeni lomhlaba, abajube omunye woFata ohlonishwayo ukuthi aphenye ngezinsolo zokungalungi okuthiwa ziqhubeka kwisiFundabhishi eMarrianhill ngaphansi kukaFata Mlungisi Dlungwane.Kulezi zithangami ezengamelwe nguMbhishobhi William Slattery, bekukhona amasistela, abaPristi noFata.Kuthiwa bagonyuluka ngobubi obenzeka kuleli bandla ngaphansi kwalesi siFundaBhishobhi.USlattery omele ikomkhulu laleli bandla iVatican yaseRome, ezingeni lomhlaba, uphenya ngokuziphatha kukaMbhishobhi Dlungwane noFata Alexius Madela abasolwa ngokuhluleka ukuphatha ngendlela efanele nokwenzelela ngendlela abaphethe ngayo.Umthombo okulezi zigcawu utshele leli phephandaba ukuthi namakhosikazi abantu akhale esifanayo.“Abazali baphinde batshela uMbhishobhi Slattery ukuthi izingane zabo eziyizikhonzi azisayi esontweni ngoba zesaba oFata abalala nazo,” kusho umthombo obuyingxenye yalesi sigcawu.Kuvele nezinsolo zokuthi ukudliwa kwemali kudla lubi njengoba kunabaPristi abanikezwa izimishini ezinemali nguMbhishobhi ngoba efuna ukudla imali yebandla ngokubasebenzisa.“Kuphinde kwavezwa nobudedengu bokunikezwa koFata abathize abaxegelwa yisimilo izikhundla zokwengamela imihlangano yamantombazane neyabesifazane,” kubalisa umthombo.Okunye okuthiwa okuvelile kulesi sigcawu, ukuqashisa koFata nabaBhishobhi ngezindawo zebandla bese imali etholakalayo iye kubona.Kukhalwe nangoMbhishobhi ngaphansi kwalesi siFundabhishobhi, ngokutshela ibandla ukuthi kuzomele limxhawule ngoR1 000 njengoba esezothatha umhlalaphansi.Ukuxegelwa oziphu, ukuthanda amakhosikazi abantu, ukunganakwa kwezikhalazo zamalungu ebandla nokunye okuningi, umthombo uthe kushiye uSlattery ebambe ongezansi.“Kusazoshuba njengoba kusalindeleke ukuthi kuyiwe oKhahlamba Deanery, naseXopo Deanery lapho kusazovela nokunye okuningi,” kuchaza umthombo.Ngeledlule leli phephandaba like labika ngokubheda kwesimo esithinta uMbhishobhi Dlungwane okuyimanje kuthiwa wehlisiwe kulesi sikhundla ngenxa yokwehluleka kwakhe ukulawula oFata nokuphatha kwisiFundabhishobhi asengamele.UFata Alexius Madela omunye wabasolwa ngokuziphatha kulezi zigcawu. Ubesolwa ngokunqwaha nezimpahla zikankosikazi womuntu osewashona okuthiwa wayekipite naye.Lezi zigcawu kuthiwa sezike zahlala KwaMakhutha, eMzumbe nakwezinye izindawo.",'Ofata bathumela izithombe zangasese'
"IZIMANGA ezigilwe yisilomo somgadli weBafana Bafana, uPercy ""Young-Lion"" Tau, zizokhukhumeza umqeqeshi weqembu lesizwe nozakwabo balo mdlali ukuthi bangakubanga ukushisa kwi-2019 Africa Cup of Nations (Afcon) ese-Egypt kusuka ngoJuni 21 kuya kuJulayi 19.UTau, obolekiswe yiBrighton & Hove Albion yase-England kwiRoyal Union Saint Gilloise (RUSG), ngoMsombuluko ebusuku uqokwe njengomdlali ovelele eligini yaseBelgium - iProximus League Player of Year.#IRetweetWhatILike
@IsolezweNews
@IOLsport
https://t.co/1VAnjabq2o— Malibongwe Mdletshe (@Malbingo) 
May 7, 2019I’d like to say thank you to everyone who voted for me. A big thank you to 
@UnionStGilloise players and staff for the achievement,I share with y’all. To the supporters,thank you for warm welcome to the Club. ❤️🇿🇦🇧🇪 
pic.twitter.com/djkSYUbCcM— Percy Tau (@percymuzitau22) 
May 6, 2019Bekuyisizini yakhe yokuqala utau edlala ngaphandle kwaseNingizimu Afrika, nakhona ashiye ngonyaka owedlule edle umklomelo ofanayo - i-2018 PSL Footballer of the Season.Ungene embangweni walo mklomelo enamagoli angu-11 nangu-13 awakhile kanti kwabebanga nabo kubalwa uFaiz Selemani waseComoros noNikola Strom.Kungenzeka ukuthi labo abebanga nabo lo mklomelo uTau ubamboze ngempelasonto enza into yamehlo esiza iRUSG ibuya ku 2-0 ize inqoba umdlalo.Ungene kwimpelasonto edlule eseqokiwe embangweni.Emdlalweni wangempelasonto ungene ngesiwombe sesibili belandela ngemuva ngo 1-0 kwiCrcle Brugge, eshaye elesibili ngemuva kwemizuzwana.Umdlalo nokho uphele ezikaTau zihamba phambili ngo 3-2 ngemuva kokuba inxele laseMalahleni liphake iphasi evalelwe nguYoussouf Niakite ngaphambi kokushaya elalo lokuwina.Uhlabana nje ngoMsombuluko usenamagoli ayishiyagalombili nangu-11 awakhile.Ngokwe-website yeRUSG, uSelemani ulale isithathu kwathi uNiakite waphuma isine ngemuva kukaTau.Kwi-Afcon, Ibafana iqhathwe kwiGroup D neMorocco, Ivory Coast nomkhaya beCosafa, iNamibia.UTau ubeyisibani esiholele iBafana kwi-Afcon kwazise emidlalweni yokuhlunga ubalwa nabadlali abashaye amagoli amaningi.Kube amagoli akhe amabili iBafana ehlule ngawo iLibya ukuze iwelele e-Egypt.",Izimanga zikaTau eBelgium zizosiza iBafana e-Egypt
"SIBI isimo kumfundi (15) ogwazwe womunye (16) ezintatha zayizolo endaweni yokucima ukoma eseMlaza.Isolezwe lithole ukuthi uThabiso Maduna (15) ungumdansi ojwayele ukunandisa ezindaweni ezihlukene zobumnandi neqembu lakhe.UMnuz Bonginhlanhla Maduna onguyise kaThabiso, uthe indodana yakhe ibihambe nomfana wakwamakhelwane oyigwazile ojwayele ukuhamba nayo vele uma iyonandisa.“Lo mfana omgwazile akayena umdansi kodwa ujwayele ukuhamba nomfana wami nabanye abadansayo. Angazi ukuthi bekubangweni kodwa kuthiwa kube nengxabano eholele ekutheni lo wakwamakhelwane agwaze uThabiso nomunye umfana. Ngenhlanhla lo omunye akalimalanga njengowami ngoba owami ulele esibhedlela nommese obhajwe ekhanda,” kusho uMaduna.Izolo uMaduna nomndeni wakhe bebesalinde ukuzwa ukuthi uThabiso uzodluliselwa nini esibhedlela iNkosi Albert Luthuli Memorial lapho kunongoti abakwazi ukuhlenga abasesimeni esibucayi.UNksz Busisiwe Sibiya ongunina kaThabiso izolo ntambama uthe kumphethe kabi ukulimala kwendodana yakhe, ilinyazwa wumfana wakwamakhelwane.“Ulimele kakhulu umfana wami, ngisalindile ukuzwa ukuthi uzosuswa nini ePrince Mshiyeni ayiswe eNkosi Albert ngoba ummese usahleli ekhanda.“Okubuhlungu wukuthi omakhelwane bami, okungabazali balo mfana omgwazile abakaze bazobonana nami noma balethe umfana azoxolisa, isenzo sabo asikhombisi nje ukuthi singabantu abaphilisanayo.Uthe uzwe kuthiwa umfana ogwaze uThabiso uboshwe ihora elilodwa wase ededelwa.“Ngiyafisa ukwazi ukuthi bekwenzenjani kuze kugwazwe uThabiso, ngiyadinga nokuthi omakhelwane beze sizoxoxa ngoba sonke besingekho ngesikhathi kwenzeka le nto egcine ngokulalisa ingane yami esibhedlela,” kusho uNksz Sibiya.Uthe njengoba namhlanje kuwuMsombuluko uThabiso kufanele aye eMzwamandla High lapho efunda khona uGrade 11 kodwa ngeke kwenzeke lokhu ngoba usesibhedlela.“Angazi-nje ukuthi ingane yami isayophinde ikwazi yini ukufunda njengoba ummese usabhajwe ekhanda kuyimanje,” kusho uNksz Sibiya.UCaptain Nqobile Gwala, wamaphoyisa KwaZulu-Natal, uthe amaphoyisa aseBhekithemba aphenya icala lokuzama ukubulala emuva kokuthi umfana (16) egwaze omunye (15) ekhanda ngabo-2.30 ezintatha zayizolo.Lesi sigameko sehle kwa-L eMlaza kanti umfana ona-16 uye waboshwa kodwa wabuye wadedelwa ngaphansi kweso labazali.Uzovela namhlanje enkantolo yeMantshi yaseMlaza.",Ummese ubhajwe ekhanda egwazwa
"KULINDELEKE ukuthi ivele eNkantolo yeMantshi ePinetown namhlanje indoda (36) yaseThornwood, eMariannhill, esolwa ngokushaya ingoduso yayo ngentambo kagesi yayimuhluza nangezibhakela amahora amathathu yaze yafa entathakusa yangoMsombuluko.Kuthiwa uPhindile (24), (isibongo sakhe esingatholakalanga), abanezingane ezintathu nendoda, ushone ekhala endlini abehlala kuyo.Kuthiwa ushaywe kusukela ngo-1 kwaze kwashaya * -4 entathakusa. Ushone kade evakashile efike ngoLwesihlanu esuka eBhamshela.“Umsolwa ubenanencwadi yesivimbelo senkantolo ukuthi angamshayi umufi. Ubehlala ngokumhlukumeza, nezingane zimsabisa okwenyoka ngoba wake wambopha izandla wamshaya embeke nesibhamu esiphongweni. Bekuthi uma emshayile, bese efuna ukulala naye akhombise ukuthi usemxolele,” kusho umthombo.Kuthiwa indoda ike yacabanga ukubaleka umkayo eseshonile kodwa umfowabo wabiza amaphoyisa yaboshwa.“Banezingane ezintathu endala ina-9 ifunda uGrade 2, ezimbili bezihamba inkulisa. Sisathukile isimo esimbone eyisona uPhindile. Sishaqekile akulaleki ebusuku isithombe asisuki emqondweni. Ubezishaya izingane sezimsaba zicasha ngonina uma efika ebuya emsebenzini.”Ikhansela lika-ward 14 eThekwini, uMnuz Patrick Mfeka, ubabaze isihluku wathi ibuhlungu into eyenzekile ngakho amadoda awasukume avikele abesifazane nezingane.Okhulumela amaphoyisa KwaZulu-Natal uColonel Thembeka Mbele, uthe umufi ushaywe waze wafa lapho ebehlala khona eThornwood.",Uzovela enkantolo okuthiwa ubulale ingoduso eyishaya
"UKAPUTENI we-Orlando Pirates, uHappy Jele, uthembisa isiqalo esisha sezindebe kwisizini ezokwethwasa yePremier Soccer League (PSL).UJele ukusho lokhu ngesikhathi amaBhakabhaka ethula ijezi lawo elisha azobe eswenka ngalo ngesizini ezayo lapho neligi izobe ishaya ngabaxhasi abasha iDStv.Ngesikhathi abanye abalandeli beZimnyama ezinkundleni zokuxhumana bebekhala ngokuthi ijezi elisha alishayi khona, ikakhulukazi elasekuhambeni elinombala o-orange, uJele uthe yiwona impela lo mbala ogqamile obuyisa ukuzethemba kubona.Ijezi lasekhaya lona limnyama bese ligqiza ngemigqa emithathu emhlophe emahlombe ewuphawu lwe-Adidas engabasiki bale ngqephu. Elasekuhambeni linombala omnyama emahlombe. Womabili anophawu lodumo lweZimnyama lwamathambo esifubeni.IPirates sekuphele iminyaka eyisithupha yagcina ukujabulela izicoco.Lokhu kwagcina ukwenzeka benqoba iNedbank Cup ngo-2014. Ngesizini edlule igcine iqede endaweni yesithathu kwiligi nokuyifaka kwiCaf Confederation Cup.“Nathi lisimangazile ijezi eli-orange kodwa lihle lihlukile. Umbala ogqamile ukhombisa ukuzethemba. Nathi sithembisa ukubuya ngamandla silwele izicoco,” kusho uJele emcimbini obukhonjiswa ekhasini leBucs leYou Tube izolo ekuseni.“Sijabule ngendlela esiqede ngayo isizini. Manje sekumele silwele izicoco kwisizini ezokwethwasa bese senza kahle nasemidlalweni yeCaf. Ngijabule nangabadlali esibasayinisile, sihlangana kahle.”Kubadlali abasha kwiPirates kukhona nokaputeni weBafana Bafana, uThulani Hlatshwayo obehambisana noJele kwethulwa ijezi.UHlatshwayo ulincomile ijezi, wabuye waqinisekisa kubalandeli ukuthi ikhona inkanyezi ejezini elisha.“Ngokwejwayelekile inkanyezi ekhombisa ukuthi iqembu lanqoba iCaf Champions League, iba ngenhla kwebheji leqembu. UHlatshwayo uthe itholakala ezansi ngasemphethweni wejezi elisha.Abanye abadlali iPirates eqinise ngabo iqembu nguDeon Hotto,Terrance Dzvukamanja abebeyibamba noHlatshwayo kwiBidvest Wits engasekho. Kukhona noCollins Makgaka obedlala kwiBaroka FC.",UJele uchazekile ngejezi elisha eligqamile lamaBhakabhaka
"ISILO uMisuzulu kaZwelithini sithembise ukuwuhlanganisa umndeni wasendlunkulu.IMbube ithe ibivele ikulindele ukuthi kuzokuba nezinselelo emva kokukhothama kweSilo uGoodwill Zwelithi kaBhekuzulu nokuguqa kwebambabukhosi, iNdlovukazi Shiyiwe Mantfombi Dlamini.Ekhuluma nesiteshi sikamabonakude esikhokhelwayo, i-eNCA, oNgangezwe uthe uzoyihlanganisa imihlambi eyalanayo.Umndeni wasendlunkulu uhlukene phakathi ngokumele angene esihlalweni sobukhosi. Kukhona abakholelwa ekutheni lesi shlalo sifanele izinyane likaMdlokombane, uMntwana uSimakade.Selokhu kwakhothama uBhejane, lo mndeni ubhekene ngeziqu zamehlo,  kukhona amalungu alo mndeni ajikijelana ngamazwi esihlangaleni.ISilo ebesiqala ukukhuluma nabezindaba selokhu saphakanyiswa, sivumile ukuthi njengamanje lo mndeni ubhekene nezinkinga, kepha konke kuzodlula.ISilo sithe kuyinto ejwayelekile ukuthi uma kuhambe inhloko yomuzi, kube khona ukudideka.“Yonke imindeni inazo lezi zinkinga. Ngiyakholwa wukuthi njengomndeni sizokwazi ukubumbana. Akekho emndenini wami engingathi kangimphiwe, ngiyawuthanda kakhulu umndeni wami.“Ngizowuhlanganisa lo mndeni, ukuze sizokhombisa isizwe sonke samaZulu ukuthi ubumbano kufanele luqale ekhaya. Vele ngisezinhlelweni zokubumba isizwe samaZulu, okuwumsebenzi engizowenza ngokubambisana nezinduna.”ISilo sithe sesikulungele ukuhlanganisa umndeni.“Ngikulungele ukuhlanganisa umndeni futhi ngiyazethemba ukuthi ngizokwazi ukukwenza lokho.”ISilo sithe sikulungele ukusebenza nawo wonke umuntu, kubalwa nalabo abaphikisana nokuqokwa kwaso, uMtwana uThembi Ndlovu nabaNtwana uMbonisi noSimakade Zulu.“Mhlawumbe ngelinye ilanga uSimakade uyobuya ekhaya, sisebenze ndawonye. Ngiyamthanda kakhulu umfowethu nodadewabo kababa wami, nobaba wami uMntwana uMbonisi. Ngibathanda ngenhliziyo yami yonke. Ngokuthemba uNkulunkulu, ngithemba ukuthi bazobuya beze ekhaya.’’Yize iSilo singathandanga ukungena sigxile ecaleni elifakwe enkantolo eliphonsela inselelo ukuqokwa kwaso, sikuvezile ukuthi sona siyazethemba kukho konke esikwenzayo.Icala eliphonsela inselelo incwadi yefa eyashiwa nguMdlokombane lafakwa ngabaNtwana, uNtandoyenkosi noNtombizosuthu, baKwaKhethomthandayo.Basola ukuthi ukusayina kukaMdlokombane kukokoteliwe encwadini yefa eyaqoka iNdlovukazi njengebambabukhosi.Izolo iSilo sithe nakuba kwasikhuba emoyeni ukukhothama kwabazali baso ngokushesha okukhulu, kodwa sesikulungele ukusebenzela isizwe.“Ngifuna ukwenza isethembiso esizweni ukuthi sengiwulungele lo msebenzi. Ngizosithatha ngisibeke kwelinye izinga isizwe. Ngicela ukuba isizwe singethembe.“Ngesikhathi ngiqokwa ukuba yiSilo, kwangicacela ukuthi sekufanele ngishintshe ukwenza. Kwangiphoqa ukuba ngikhule ngalo lelo langa.”ISilo sithe zizowushaya maduze kuso uma indlunkulu isiqedile ukuzila.ISilo sisasanda kuzishaya zaphelela, silobola isinqandamathe saso seminyaka, uNksz Ntokozo Mayisela, abanezingane ezimbili naso.ISilo sithe alikakavalwa ithuba kwabanye abafisa ukugcagcela endlunkulu njengoba sona siqhamuka esithenjini.“Kodwa okwamanje ngisajabule ngalo enginaye.”",ISilo sithembisa ukuhlanganisa indlunkulu
"CELANI SIKHAKHANEU MFOWABO wowayengumengameli wakuleli uMnuz Thabo Mbeki uthi besingekho isidingo sokuthi kugxekwe abantu abampofu bakuleli abathinteka ezigamekweni zokushaywa kwabokufika ngoba konke lokhu kube yiphutha likahulumeni ngokungayivikeli imisebenzi yabantu abangenamakhono ethathwa abangaphandle.UMnuz Moeletsi Mbeki ukusho lokhu ekhuluma ohlelweni lwezingxoxo ekuseni izolo ku-SAFM, lapho ebephawula ngokuhlaselwa kwabokufika.“Okokuqala abantu ikakhulukazi baseZimbabwe yibona abaqashwe ezindaweni okwenziwa kuzo imisebenzi engadingi amakhono kuleli okufanele engabe ithathwa ngabantu balapha abangafundile abahluphekayo.Yilesi sizathu esidale ukuthi abantu bagcine bethukuthela belwa.“Ngaphandle kwalokho ngesikhathi uMengameli waseZimbabwe uMnuz Robert Mugabe ewisa umnotho wezwe lakhe ngo-2000 kwathi ngo-2002 uhulumeni waseNingizimu Afrika waqoka ukuthi ahoxise wonke amasosha ayesemingceleni ngenhloso yokuthi abantu baseZimbabwe ababebalekela indlala ezweni labo bangene kalula kuleli.“Waphinde wabavumela ekutheni bazoncintisana nabakuleli abahluphekayo emisebenzini engadingi amakhono. Kumanje sinabantu baseZimbabwe abangaphezulu kuka-1 million kuleli.“Laba bantu bahlala ezindaweni zabantu abampofu okuyimijondolo kodwa futhi yibona abaqashwe kule misebenzi okufanele ngabe kusebenza kuyo abalapha abangenawo amakhono nokuthi bona bafundile uma beqhathaniswa nabaseNingizimu Afrika,” kusho uMbeki.Uthe yingakho kube yiphutha ukuthi kugxekwe abantu emazingeni aphansi ngodlame ngoba bekumele kugxekwe abaholi abahluleke bancama ukubhekana nalesi simo kusuka ngo-2002 njengoba abantu bakwamanye amazwe bezingenela ngendlela abafisa ngayo kuleli bathathe nemisebenzi yabampofu.Lokhu uthe umphumela wakho wudlame, abantu bakuleli iningi labo elingafundile ligcina lizithola lingasebenzi, bese libona ukuthi amathuba engabe liyawathola athathwa yilaba bantu bakoZimbabwe.Ubesho lokhu ebeka nesibonelo sokuthi eZimbabwe akulula ukuthola umuntu wakwelinye izwe ohluphekayo edayisa emigwaqweni yakhona ngoba uMugabe wakubeka kwacaca ukuthi akukho noyedwa umuntu wangaphandle okumele athathe amathuba abantu baseZimbabwe azodayisa emigwaqweni yakhona.UMbeki uthe kwaba yiphutha elikhulu ukuthi kuhoxiswe amasosha emingceleni ngoba kusho ukuthi izwe alivikelekile ngokwanele ngakho kudingeka kufakwe ingcindezi ukuthi uhulumeni alungise lesi simo.Ukusho lokhu nje eMlazi abantu bakhona abasebenza kwaJeena Super Market bashaya abantu bangaphandle becasulwa ukuthi betelekile baxoshwa kwaqashwa abokufika.",‘Akusolwe uhulumeni  ngolwabokufika’
"BANQATSHELWE ibheyili abasolwa abathathu ecaleni lokubulawa kowayeyisishoshovu se-ANCYL uMnuz Sindiso Magaqa.NgoLwesibili abasolwa oMnuz Sibonelo Myeza, Mbulelo Mpofana noMxolisi Ncalane bavele enkantolo yeMantshi eMzimkhulu. Basolwa ngecala elilodwa lokukubulala namabili okuzama ukubulala.UMagaqa wadutshulwa ngoJulayi 13 ehamba noNksz Nontsikelelo Mafa noNksz Jabulile Msiya e-Ibisi eMzimkhulu ngo-2017.IMeya yaseHarry Gwala uMnuz Mluleki Ndobe nemenenja kamasipala uMnuz Zweliphansi Skhosana nabo baboshwa besolwa ngokuthinteka kuleli cala kodwa badedelwa ngenxa yokushoda kobufakazi.UMnuz Lwazi Magaqa, okhulumela umndeni wakwaMagaqa uthe bajabule ngokunqatshelwa kwalaba basolwa ibheyili. Uthe bewumndeni bafuna kuboshwe nabanye abathintekayo ekubulaweni kukaMagaqa.Okhulumela uphiko lwezokushushisa KwaZulu-Natal uNkk Natasha Kara uthe abasolwa bazobuyela enkantolo ngo-31 Meyi.",Banqatshelwe ibheyili abasolwa ngokubulala uMagaqa
"UMHOLI weDA KwaZulu-Natal, uMnuz Zwakele Mncwango, usenxuse abantu bakulesi sifundazwe ukuthi bavote ukuze bakhiphe i-ANC emandleni.UMncwango uthe uzoletha izinguquko kulesi sifundazwe uma esengene ekuholeni isifundazwe njengoba iDA ifolosa ngalo mholi okhethweni lwangonyaka ozayo.Uthe uNdunankulu uMnuz Willies Mchunu nesigungu sakhe soNgqongqoshe bahlulekile ukushintsha impilo yabantu.“Sifuna kube nezinguquko kulesi sifundazwe. Sifuna wonke umuntu abe yingxenye yalesi sifundazwe. Nginqume ukwamukela ukuthunywa yiDA ukuthi ngiyimele kwesikaNdunankulu,” kusho uMncwango.Ukusho lokhu izolo ekhuluma esikoleni esinomlando Ohlange High, eNanda, lapho kuneliba likaDkt John Langalibalele Dube.Lesi sikole sinomlando onzulu njengoba nowayengumengameli wokuqala wentando yeningi uMnuz Nelson Mandela avotela khona okhethweni lokuqala lwentando yabantu ngo-1994.UMncwango uthulwe ngumholi waleli qembu uMnuz Mmusi Maimane.Ukhale kakhulu ngenkohlakalo edla lubi kulesi sifundazwe wathi nokukhulisa umnotho ngezinye zezinto azogxila kuzona uma ethatha izintambo.“Cishe * -40% wabantu abasha abasebenzi kulesi sifundazwe. Sifuna ukukushintsha lokhu ngoba lokhu kusho ukuthi abantu babulawa yindlala uma bebaningi kanje abangasebenzi.”Uthe ufuna wonke umuntu azizwe eyingxenye yesifundazwe noma kuthiwa umuntu uhlala kuyiphi indawo.Ukhale ngobugebengu wathi uNgqongqoshe uMnuz Mxolisi Kaunda uhlulekile ukulwa nobugebengu.Uphinde wakhala ngezemfundo kanjalo nezempilo wathi oNgqongqoshe bale minyango, uMnuz Mthandeni Dlungwane noDkt Sibongiseni Dhlomo bahlulekile.Uthe uzomemezela ithimba azosebenza nalo kanjalo nomqulu abazokhankasa ngawo bekhankasela ukhetho.UMaimane uthe uyajabula ukuthi uthula uMncwango esikoleni esasungulwa nguDube owayengumengaeli wokuqala we-ANC.Uthe unethemba lokuthi uMncwango uzoshintsha izinto njengoba lesi sifundazwe singakwazi ukwakha imisebenzi.“UMncwango unombono wokwakha imisebenzi, owokuqeda indlala nokungalingani. Ungumuntu ozalelwe KwaNongoma ngakho uqhamuka kulesi sifundazwe,” kusho uMaimane.Laba baholi baqale ngokuvakashela iliba likaDube badlulela emzini ayehlala kuwona kulesi sikole.UMncwango uzalelwe KwaMandlakazi, uyise wayengunogada unina edayisa emarenki.Ukhule elusa izinkomo. Uneziqu ezehlukene okubalwa iNational Diploma in Electrical Engineering, iBachelor of Technology in Engineering Management neMaster’s in Business Administration.",I-DA ifuna iphume i-ANC eKZN
"KUBOSHWE owesilisa ngemuva kokutholakala ukuthi uhlomule ngoR87 500 ngokubhalela abantu abangu-25 izivivinyo zokuhlolelwa izincwadi zokushayela imoto.Umsolwa oneminyaka engu-39, uboshwe esikhungweni sokuhlolela ukushayela izimoto ePinetown ngoLwesithathu, wabekwa icala lokukhwabanisa.Kusolwa ukuthi ubekhokhisa umuntu ngamunye uR3 500 ngokubhala isivivinyo.UChief Inspector Lance Colborne, osebe ngumphenyi wamacala alolu hlobo iminyaka engaphezu kweshumi uthe bathole amaphepha angu-25 ezivivinyo abhalwe ngumsolwa, esebenzisa amagama ahlukene.“Sibone umazisi oyibhuku eliluhlaza, obunesithombe esinanyathiselwe phezu kwesinye salo mazisi.Besingaphezulu isithombe sikamsolwa, obekwenza kubukeke sengathi wumazisi wakhe. Kodwa bekwehluke igama inombolo kamazisi namagabelo. Sibe sesithola ukuthi kunamafayela angu-25 anesithombe sikamsolwa esebenzisa amagama ahlukene.“Ngikwazile ukusheshe ngibone umsolwa ngoba sengike ngambopha phambilini ngecala elifuze leli,” kusho uColborne.Uthe kusolakala ukuthi umsolwa ubewaka abantu ezikhungweni ezehlukene KwaZulu-Natal.Uqhube wathi kulindeleke ukuba kuboshwe abanye abantu ngalo mkhuba.“Abasolwa bafika ezikhungweni zokuhlolela izincwadi zokushayela imoto, babhalele abantu.Akupheli ngisho imizuzu emihlanu bebhala. Sizobathungatha ngenhloso yokubopha abantu abanika abasolwa omazisi babo, ukuba bababhalele,” kusho uColborne.Uthe ngeke baphumule bengakababophi ongqondongqondo balokhu kukhwabanisa.Okhulumela uMnyango wezokuThutha KwaZulu-Natal, uMnuz Kwanele Ncalane unxuse bonke abantu abahlomule ama-learner’s licence kulo mkhonyovu ukuba bazinikele bona emaphoyiseni.“Kuseyisiqalo lesi, ithimba lethu leRoad Traffic Management Corporation (RTMC) noKlebe basebenza ngokuzikhandla ukuqeda lo mkhuba.“Kuzokwenziwa isibonelo ngozobanjwa ewaka abantu ngale ndlela,” kusho uNcalane.AbeRTMC bathe kuboshwe nabasebenzi babo abayisikhombisa eLimpopo.",Zimkhalele obebhalela abafuna ama-learner’s
"UMENGAMELI Cyril Ramaphosa uthe yinhlekelele ukuthi bangaphezulu kuka-50% abantu abasha bakuleli abangasebenzi.URamaphosa uthe kudingeka izinhlelo ezinqala zokuqinisekisa ukuthi intsha ithola imisebenzi.Uthe umnotho kudingeka wakhe amathuba emisebenzi ukuze intsha ithole imisebenzi.“Iqiniso elibuhlungu ngukuthi kudingeka sigijime ukuze sakhe imisebenzi yentsha. Kumele sisheshe ngohlelo oluvela ehhovisi likaMengameli ukuze okungenani kwakheke imisebenzi yentsha engekho ngaphansi kuka-2 million eminyakeni engu-10 ezayo,” kusho uRamaphosa.Uthe uhlelo lukaMengameli lwemisebenzi luzohambisana nolomkhakha ozimele kanjalo neminyango kahulumeni.Uthe bazoqhubeka nokuhlinzeka imisebenzi ngokohlelo i-Expanded Public Works Programme, ikakhulu emkhakheni wokuhlanza, ukunakekela amabhilidi, ukuvala amapayipi avuzayo, ukususa izihlahla kanjalo nokwakha imigwaqo.“Sizoba nezinhlelo lapho abantu abasha bezokwazi ukuthi bamukelwe ezindaweni lapho bedingeka khona. Imikhakha abadingeka kuyona kubalwa owezokulungisa izinto, ezolimo neminye.”Uthe bazoqinisekisa ukuthi iNational Youth Service ithatha intsha engu-50 000 njalo ngonyaka.Uqhube wathi bazoba nezinhlelo zokuthi intsha iziqalele amabhizinisi.URamaphosa uthe intsha awukwazi ukuyifunza izinto kumele kube yiyo ezozenzela futhi akukho ongakwenza ngaphandle kwayo.“Ngibe nomhlangano muva nje nabantu abasha. Bangitshelile ukuthi bafuna ukuqashwa futhi bafuna ukuba abaqashi. Intsha ithe ifuna ukuzenzela kumele thina siyeseke. Le ntsha inomdlandla idinga ukuthi igqugquzelwe,” kusho uRamaphosa.",‘Sizosungula imisebenzi engu-2million’
"ILINDELWE ngabomvu imidlalo yamaqoqo ye-UEFA Champions League njengoba amanye amaqembu athathwa njengamakhulu ezogijimisana namhlanje, ukuze aziphendlele indlela yokunqoba lesi sicoco esikhulukazi e-Europe. Phakathi kwamaqembu abalwa njengezimfivilithi kukhona iReal Madrid eqophe umlando ithatha lesi sicoco amahlandla amathathu elandelana kulama sizini adlule; (2015/16) (2016/17) (2017/18). Leli qembu lithenge u-Eden Hazard okulindeleke ukuthi abambe iqhaza elikhulu kuleli qembu. ILiverpool evikela lendebe, ivule ngenduku ishaywa yiNapoli eSan Paolo Stadium izolo ebusuku. Womabili lamaqembu abalwa njengezimfivilithi njengoba ethenge abadlali abasha aphinde ayiqala kahle isizini. ILiverpool ishaye iSpurs ngo 2-0 kowamanqamu ngesizini ephelile kwazise yaikade ishaywe iReal Madrid kowamanqamu ngaphambi kwesizini edlule.  IJuventus izokwethembela kwisilomo somgadli uRonaldo ukuthi sibahambise ibanga elide kulomncintiswano kwazise benze ushintsho olukhulu ethimbeni labaqeqeshi ngenhloso yokudlala ibhola elihle elizobawinisa lendebe baphinde bathenga nabadlali abasha. IJuventus ilande uMaurizio Sarro odume ngokudlalisa ibhola elinenkosi ophakathi, leli elifunwa abalandeli beJuventus njengoba behhewule uMassimiliano Allegri ngokudlala ibhola elimile ngesizini ephelile. IBarcelona, eqale ngegiya eliphansi idlala ngokulingana izolo ibhekene neBorussia Dortmund, izoqhuba umkhankaso wayo wokufuna lesicoco njengoba yagcina ukusinqoba ngo-2015. IManchester City, engenye yamaqembu asekubeke obala ukuthi afuna lesi sicoco izotholana neShakthar Donetsk Ngolwesithathu ebusuku ekuhambeni. ICity eholwa uPep Guardiola osenqobe lesi sicoco kabili esaqeqesha iBarcelona, ithenge uRodri waseSpain noJoao Cancelo kwi-Juventus njengoba ifuna ukunqoba lendebe okokuqala emlandweni weqembu kwazise ikhishwe yiSpurs ngesizini edlule. Phakathi kwamaqembu athathwa njengalawo angathusa abaningi kukhona i-Inter Milan eqeqeshwa u-Antonio Conte ebhekwe ngabomvu kwazise iyiqale isizini iqhwakela esicongweni kwiSerie A, iBayern Munich eyagcina ukunqoba lesi sicoco ngo-2013 kanye ne-Athletico Madrid esihlulwe kabili kweyamanqamu (2013/14 : 2015/16). I-Inter ngoLwesithathu iyiqale kabi iChampions League idlala ngokulingana neqembu obekulindeleke ukuthi ilishaye iSlavia Praha. IPSG ibukeka ingazama kulesizini njengoba izobhekana namaqembu angathusi kakhulu kweyamaqoqo okukhona kuwo iGalatasaray, iClub Brugge neReal Madrid. IBrugge kaPercy Tau edlule kunzima kweyokuhlungela amaqoqo, izotholana neGalatasaray namhlanje ebusuku eJan Breydelstadion. Isizini ephelile yeChampions League ikhombisile ukuthi akumele athathwe kancane amaqembu njengoba i-Ajax Amsterdam, Tottenham Hotspurs neFC Porto benze ezibukwayo begudluza amaqembu amakhulu. I-Ajax idayise izethenjwa ezimbili uFrenkie De Jong noDe Ligt, okuzoyenza ihluke eqenjini langesizini edlule elikhishwe kabuhlungu yiTottenham kumasemi-finals. Nokho leli qembu libukeka lisaqinile njengoba livule i-UCL ngewini ka 3-0 libhekene neLille OSC yaseFrance ",Usuqalile umshikashika weChampions League
"EZINGANENI zakuleli ezizalwe nyakenye u-62% wazo azinabo oyise. Lokhu kuvezwe yimininingwane yoMnyango wezaseKhaya kuleli.Izibalo ezishicilelwe ngabakwaStats SA ngoMsombuluko ziveza ukuthi ezinganeni ezingu-10 ezizelwe eNingizimu Afrika, eziyisithupha zazo azinabo oyise. Lolu lwazi lushicilelwe emqingweni wezingane ezizalwe ngo-2017.Kuthiwa amafomu agcwaliswa uma kuzelwe ingane, anesikhala esifakwa imininingwane kayise wengane kodwa kwamaningi akubhaliwe lutho kulesi sikhala.Ngokwalezi zibalo zingu-989 313 izingane ezizalwe nyakenye imininingwane yazo ebhalisiwe kulo mnyango, u-62% wazo awunabo oyise.Lezi zibalo zikhombisa ukuthi zingaki izingane eziphilayo ezizalwe kuleli, ukuthi mingaki iminyaka yonina, ukuthi bazibhalisa nini eMnyangweni wezaseKhaya nokuthi ziqanjwa maphi amagama.Ngokwalo mbiko izingane eziningi ziqanjwe ngo-Enzokuhle. Leli gama alikhethi, lisetshenziswa kubafana nasemantombazaneni, kodwa e-Eastern Cape naKwaZulu-Natal ngabafana abaningi abaqanjwe ngalo. Amanye ahamba phambili uLethabo noMelokuhle. Ngokwalo mbiko lawa magama kujwayele ukuthi kube ngawokuqala ezinganeni zabafana ezinamagama amabili, awesibili nawo athandwa kakhulu uJunior, kulandele uBlessing noGift.Ezinganeni zamantombazane amagama ahamba phambili Enzokuhle, Melokuhle, no-Amahle, awesibili okuqanjwe kakhulu ngawo amantombazane uPrecious, uPrincess no-Angel.Emagameni amahlanu ahamba phambili okuqanjwe ngawo abafana namantombazane ngu-Enzokuhle noMelokuhle.UNksz Gwen Lehloenya weStats SA esitatimendeni, uthe lezi zibalo zikhombisa ukuthi senyuke ngo-2.1% isibalo sezingane ezizelwe uma kuqhathaniswa nezizalwe ngo-2016.Uqhube wathi isifundazwe esinezingane eziningi yiGauteng (239 457), ilandelwe yiKwaZulu-Natal (197 913).Izingane eziningi ngezakwaDlamini (6 243), zilandelwe ngezakwaNkosi (5 735) noNdlovu (5 573. Izingane zakwaNkosi ezaseGauteng naseMpumalanga, KwaZulu-Natal izingane eziningi ngezaKwaDlamini nezakwaNdlovu.",Iningi lezingane ezizalwe nyakenye kazinabo oyise - umbiko
"BAKHONJWE indlela abasebenzi abayisithupha bakaMasipala Ugu abalahlwe amacala okukhona kuwo awokulova emsebenzini nokusebenzisa izimoto zomkhandlu budedengu.Abasebenzi abebesophikweni lwamanzi, bebemisiwe emsebenzini ngesikhathi kuphenywa ngabo emkhandlwini.Esitatimendeni esithunyelwe kwabezindaba uMnuz France Zama, okhulumela umkhandlu, uthe kwabaxoshiwe bekukhona nabebemele abasebenzi abangamalungu enyunyana iSamwu.“Lubalahlile uphenyo lwangaphakathi lokuqondiswa ubugwegwe abasebenzi abayisithupha. Umasipala ube usuthatha isinqumo sokubaxosha ngokushesha,” kusho uZama.Uthe umasipala uzoqhubeka nokugcina umthetho nendlela efanele yokusebenza ngenhloso yokudala ukuthula emkhandlwini.USihlalo weSamwu, uMnuz Mthandeni Ngcobo, uthe bazosiphonsela inselelo isinqumo sokuxoshwa kwabasebenzi.Uthe baxoshwe ngaphandle kokubanika amaphepha abazisa ngalokhu.“Sizosebenzisa uhlaka olwasungulwa yihhovisi likandunankulu ukuba lubheke izinkinga zomkhandlu ukuphikisana nesinqumo somkhandlu. Sizophinde siye kwiBargaining Council sisiphonsele inselelo isinqumo,” kusho uNgcobo.Uthe abaxoshiwe bebesekhaleni lempi yenkohlakalo beneka iziphathimandla, namakhansela okusolakala ukuthi basebenzisana nezinkampani ezizimele ukudla imali yomkhandlu.“Kwamina ngamiswa umasipala emsebenzini ngoJanuwari kuze kube yimanje ngihlezi ekhaya ngoba kwathiwa ngaphazamisa isigcawu esasiqondisa ubugwegwe umsebenzi engangimumele. Abasebenzi bayizisulu ngenxa yokuthi umbiko woMnyango wezokuBusa ngokuBambisana neziNdaba zoMdabu uveze inkohlakalo eyenzeka kulo masipala,” kusho uNgcobo.Umnyango usanda kukhipha umbiko oveza isithombe esibi ngomkhandlu usola ukuthi kunezikhulu ezisolwa enkohlakalweni okumele zithathelwe izinyathelo. Kwavela nokuthi kunabasebenzi abangu-300 abaholayo okungafanele ngabe basebenzela umkhandlu.Ngasekuqaleni konyaka umasipala wakhomba indlela inqwaba yabasebenzi ababengenele isiteleka esinodlame kwacekelwa phansi nengqalasizinda yamanzi emadepho.Abasebenzi babefuna kubuyiselwe emsebenzini abasebenzi ababamele abamiswa umkhandlu ngezinsolo zokuphazamisa uhlelo lokuqondiswa ubugwegwe kwabasebenzi ngoDisemba.Izinkinga zalo mkhandlu ziholele nasekulandweni kukamakadebona wemenenja kamasipala uMnuz Sbu Sithole ukuba azoba umlawuli, alethe uzinzo emkhunjini owawubonakala ucwila.USithole wafika ngesikhathi imenenja kamasipala uMnuz Dhanpalan Naidoo isanda kuhlaba ikhefu lokugula emsebenzini. ISamwu yayisola uNaidoo ngokuba sekhaleni lenkohlakalo ezixebulela umkhoma emalini yomkhandlu esebenzisana nezinkampani ezihambisela imiphakathi amanzi ngamaloli.",Umasipala uxoshe abasebenzi abanamacala
"UMENGAMELI Cyril Ramaphosa namhlanje kusihlwa uzokhuluma nesizwe ngezinye izinhlelo zokutakula umnotho ngokunjalo nokulekelela abantu abahlwempu kulesi sikhathi sokuvalwa kwezwe njengendlela yokulwa nokusabalala kweCovid-19. URamaphosa uzokhuluma nesizwe ngemuva kwemihlangano neKhabhinethi, umkhandlu obhekelele ukulwa neCovid-19, umkhandlu kamengameli nomkhandlu wezokuthuthukiswa komnotho nezabasebenzi kuleli. Ngokuhamba kosuku ihhovisi likamengameli lizomemezela isikhathi uRamaphosa azokhuluma ngaso nabantu bakuleli.President Ramaphosa will address the nation this evening – Tuesday, 21 April 2020 – on additional economic and social relief measures that form part of the national response to the COVID-19 pandemic. https://t.co/BlJvxpFClyAbaningi sebeyilindele ngabomvu inkulumo kaRamaphosa njengoba abantu befuna ukwazi ukuthi kusazoqhubeka isikhathi esingakanani ukuvalwa kwezwe nokuthi kungase kuphele nini. Ngemuva kokwelula isikhathi sokuvalwa kwezwe ngamasonto amabili kuze kuphele inyanga ka-Ephreli, oNgqongqoshe bamemezela ukuthanjiswa kweminye imithetho yokuvalwa kwezwe. Phakathi kwemithetho eyathanjiswa, kwamenyezelwa ukuthi izimayini zizovulwa zenze u-50% womkhiqizo ojwayelekile. Kwavulwa izindawo zokulungisa izinto zobuchwepheshe, nabalungisa izinto ezithinta izimoto bavunyelwa ukuvula ukuze balekelele abanezinkinga zezimoto kodwa abenza imisebenzi ehlonzwe njengebalulekile kulesi sikhathi sikathaqa.Izolo isibalo sabantu abahaqwe yiCovid-19 kuleli sinyukele ku-3 300 kanti leli gciwane selidlule nabantu abawu-58 eNingizimu Afrika. Kunokwesabela ukuthi iningi labantu bakuleli lizobulawa yindlala ngaphambi kwegciwane njengoba abaningi bengasebenzi. Ngaphandle kokutakula amabhizinisi, kulindeleke ukuthi uMengameli aveze izinhlelo zikahulumleni zokuqinisekisa ukuthi abantu abahlwempu kuleli bayalekelelwa kulesi sikhathi. ",URamaphosa uzokhuluma nesizwe ngezinye izinhlelo zokutakula umnotho nabahlwempu
"Ngiyazi omunye umuntu angacabanga ukuthi nginomhawu kanti akunjalo. Kunezigameko ezingishiya nginemibuzo ngamaBrazilians.Esokuqala esakamuva nje emdlalweni neLamontville Golden Arrows lapho kwavele kwasuka umdlali waBafana Besthende waphasela abadlali beSundowns ibhola engekho ngaphansi kwengcindezi.Isigameko esagqama kakhulu esangomzuzu ka-86 lapho lo mdlali abamba khona ibhola eyedwa walikhahlelela ngasemapalini angakubo kodwa ngenhlanhla i-Arrows yawunqanda umonakalo.Lapho zazibambene, ingekho evuma ukugoba uphondo. Kuyiqiniso elingephikwe ukuthi iSundowns yayiwadinga kakhulu amaphuzu aphelele, kwazise ukunqoba umdlalo kwakuzoyenza isale ngamaphuzu amathathu kuphela kwiKaizer Chiefs ezihola phambili ngamaphuzu esicongweni se-log ye-Absa Premiership.Umdlali engikhuluma ngaye ushayelele isipikili sokugcina ebhokisini le-Arrows umdlalo ususemseni kanondweba, ngesikhathi ebamba ibhola maphakathi nenkundla waliphasela umgadli weSundowns ngokukhulu ukuzimisela.Lokho kwaholela ekutheni iSundowns ifake igoli elayifaka yagamanxa embangweni wesicoco. Amaphutha enziwa wumdlali waBafana Besthende abonakala eyinhloso. Lezi zigameko zashiya imibuzo yokuthi ngabe alikho yini intshontsho ayethenjiswe lona umdlali ukuze amaBrazilians awathole ephelele amaphuzu.Ngeke ngithuke uma iSundowns ingagcina ibe ngompetha nakulo nyaka, izobe ingaqali ukunqoba indebe ngendlela eshayisa amakhala. Ubani ongakhohlwa yisigameko sangonyaka ofile lapho yalahlwa yicala lokudlalisa umdlali ongafanele, nokwakuchaza ukuthi amaphuzu amathathu eyayiwathole kulowo mdlalo kumele iphucwe bese enikezwa iqembu ababedlala nalo ngelanga lesigameko. Kwashiya imibuzo eminingi ukuthi lithi icala liyilahlile iSundowns kodwa ingaphucwa amaphuzu. Ukuba ubulungiswa benzeka, iSundowns yayizolala isibili emuva kwe-Orlando Pirates, okwakuzoyishiya isele ngephuzu elilodwa kumaBhakabhaka.Leli qembu eliholwa yinjinga uPatrice Motsepe futhi eselike lanqoba umqhudelwano omkhulu ezwenikazi i-Afrika, iCAF Champions League namanje abaningi basashaya amakhala ngendlela elawunqoba ngayo umqhudelwano njengoba labuyiselwa kuwona likade selihluleke lancama ukudlulela phambili.Kubukeka zanda izinsolo zokuthi leli qembu impumelelo yalo liyayithenga kwesinye isikhathi. Sengiphetha ngithanda ukuthi noma iSundowns ingazibiza ngompetha kodwa iqiniso lithi inkanyezi yayithola ngomgunyathi, iligi yango- 2018/19 kwakumele iye kwiPirates kodwa leli qembu lesigwili layithatha ngomgunyathi, nakhu namanje bazama ukuhlwitha iChiefs isicoco ekubeni isisebenzele kanzima.Ngicabanga ukuthi sekuyisikhathi sokuthi uDkt Irvin Khoza noKaizer Motaung nabanye abaphathi bamaqembu bayibhekisise indaba yeSundowns, uma kucaca ukuthi ziyiqiniso zonke izinsolo ehlale isolwa ngazo, ijeziswe noma idingiswe kwiPSL. ISundowns izosibulalela ibhola lethu ngezenzo zayo.Nathi CeleeMzinto",Ngishaya amakhala ngempumelelo yeSundowns
"SIFINYELELE ku-30.1% isibalo sabangasebenzi ezinyangeni ezintathu zokuqala kwalo nyaka ngokweStatistics South Africa.Umbiko udedelwe izolo kanti lokhu kusho ukuthi abangasebenzi bangu-7.1 million. Isibalo sinyuke ngabantu abangu-344 000. Umkhakha wezolimo wehlelwe yisibalo semisebenzi ngabantu abangu-21 000. Kwenzeka lokhu nje, uNgqongqoshe wezeziMali uMnuz Tito Mboweni kulindeleke ukuthi athule isabelomali esibuyekeziwe namhlanje ePhalamende kodwa osomnotho bathe kuzoba isabelo esingezi nezindaba ezinhle.Usomnotho we-Efficient Group uMnuz Dawie Roodt, uthe lesi sabelo asizi nezindaba ezinhle. Uthe izwe linesikweletu esikhulu.UMnuz Mervyn Abrahams wePietermaritzburg Economic Justice and Dignity Group’s, uthe kuzoba isabelomali esinzima.UNobhala weCosatuKwaZulu-Natal, uMnuz Edwin Mkhize, uthe bafuna izinhlelo ezicacile kuMboweni ngezinkinga zezwe.",Bangu-7.1 million abangasebenzi
"AKEKHO umfundi okufanele asalele emuva ezifundweni zakhe ngenxa yeCoronavirus, usho kanje uNgqongqoshe wezeMfundo KwaZulu-Natal, uMnuz Kwazi Mshengu.UMshengu uthe abazali kufanele benze isiqiniseko sokuthi abafundi benza umsebenzi wabo wesikole ngokusebenzisa uhlelo lweVodacom e-schools, KZN Funda nezinhlelo zoMnyango wezeMfundo.“Sinezinhlelo zokufundisa abafundi emsakazweni. Esikucela kakhulu wukuthi abazali basilekelele. Benze isiqiniseko sokuthi izingane zisemakhaya ngesikhathi sezifundo ezisakazwa emisakazweni ehlukene. Sikhipha isitatimende njalo ngosuku ezinkundleni zokuxhumana ukwazisa abantu ukuthi namhlanje kufundwa ziphi izifundo,” kusho uMshengu.Uthe kumahhala ukungena kwiVodacom e-schools okusho ukuthi abafundi bathola lonke ulwazi abaludingayo ngaphandle kokumosheka kwe-data yabo noma eyabazali uma bengenawo amaselula.“Zonke izifundo zethu kusukela kwezakwaGrade R kuya kwaGrade 12 sizifakile kwiKZN Funda portal. Siyacela abazali basilekelele noma ngabe abafundi bakwaGrade 12 bayafunda noma besemaholidini. Namanje sithi bonke abafundi akufanele basalele ezifundweni zabo abasebenzise ama-app ethu ukuqhuba izifundo zabo. Esikucela kakhulu wukuthi abazali basilekelele kakhulu bafundise izingane njengoba zisemakhaya zonke izifundo zikhona kuma-portal ethu,” kusho uMshengu.",UMshengu ucela abazali bafundise izingane ukuze zingasali ezifundweni
"SIBUSISO MDLALOSEKULINDELEKE buqhubeke ubutha phakathi kwe-Orlando Pirates neSuperSport United  njengoba “izintwana” zalawa maqembu zidudulana koweDStv Diski Challenge  eGiant Stadium, eSoshanguve, ePitoli namuhla.Isizini ka-2020/2021 yeDStv Diski Challenge, ebikade yaziwa ngeMultiChoice Diski Challenge (MDC), iyaqala namuhla eGiant Stadium, ePitoli. Le midlalo yokuvula isizini izodlalwa enkundleni eyodwa kusukela namuhla kuze kube kusasa.IChippa United neBlack Leopards bazobhula amazolo ngo-11 ekuseni, bese kulandela owezinkani zababili phakathi kweSuperSport nePirates ngo-1.00.Kula masizini edlule iSupersport ibilokhu iyishobolo kwiPirates. Wubani ongekhumbule Amatsatsantsa exebula iPirates ngo 6-1 ngesizini yeDStv Premiership (Absa Premiership)  ka-2016/2017 okwaholela ekutheni owayengumqeqeshi weZimnyama, uMuhsin Ertugral asule isigubhukane? Ngaphandle kwalokho leli qembu lasePitoli seliyiphuze inyongo iPirates emqhudelwaneni weNedbank Cup, njengoba seliyigingqe phansi amahlandla amabili kowamanqamu alo mqhudelwano.Nokho, kule sizini esanda kuqala yeDStv  eZimnyama zithele muva njengembumba ngoNovemba 21 ziguqisa ngo 2-1 Amatsatsantsa e-Orlando Stadium, eSoweto.Kulo mdlalo kubhekwe ngabomvu ukuthi ngabe “izintwana” zeSuperSport zizokwazi yini ukuphindiselela “obhuti” bazo, njengoba ngakolunye uhlangothi kuzobe kubhekwe ukuthi ezePirates zona zizokwazi yini ukuqhubeka lapho kugcine khona “obhuti” abadala ngokuphinde zithele esinye isibhaxu.Isiyonke imidlalo yeDStv Diski Challenge imi kanje:Namuhla:Supersport United vs Orlando Pirates (Giant Stadium, 1pm)Kusasa:Tshakhuma Tsha Madzivhandila vs Maritzburg United (Giant Stadium, 11am); Mamelodi Sundowns vs Kaizer Chiefs (Giant Stadium, 1pm) ",Kubhekwe lukhulu koweSupersport nePirates
"BAFICWE uthaqa sebevele bezilungiselele abafundi nothisha basesifundeni iMajuba, abaqale isiteshi se-internet esesitakula nabanye njengoba kuvalwe izikole.Isiteshi siqalwe ngothisha basePhendukani Full Service High eNewcastle ngoJanuwari, ngenhloso yokusiza abafundi ezifundweni ezahlukene.Uthishanhloko uMnuz Bheki Kubheka, uthe uke waba nguNobhala weNewcastle Community Radio phambilini. Uthe isiteshi esibizwa ngeSchool FM, basivule ngoJanuwari kodwa baqala ukusebenza kahle ngoFebhuwari.“Besifuna ukusiza izikole ezingaphansi kwesifunda ukuze silekelelane ezintweni ezahlukene, sisekane. Sisebenza nabafundi bethu bamanje, nabanye asebeqedile esikoleni. Sinothisha bezikole ezahlukene abasiza ukufundisa,” kuchaza uKubheka.Uveze ukuthi baqala ukufundisa ngo-10 ekuseni kuze kushaye u-6 ntambama. Ezinye izifundo bayaziqopha ukuze babuye baziphinde uma kukhona abafundi abaphutheliwe. UKubheka uthe bafundisa izifundo eziyisihlanu ngosuku, isifundo ngasinye sithatha ihora nemizuzu engu-15. Izifundo okugxilwe kuzo ngezamabanga aphezulu.“Sisungule i-App ukuze abafundi bakwazi nokubuza ngeWhatsApp nange-email uma kukhona abangakuzwanga kahle. Sesekwa kakhulu ngisho abazali bayancoma. Sesinabafundi abangaphandle kwesifunda iMajuba, abancoma lolu hlelo nabo olubasizayo,” kuchaza uKubheka.Njengoba kunenkinga yokumba eqolo kwe-data, uthe nakubona ikhona leyo nselelo. Uthe sebekhulume noMnyango wezeMfundo esifundazweni ukuze bazame uhlelo lokulekelelwa. Uthe bafuna ukuthi umnyango ubaxhumanise nezinkampani zamaselula ukuze bangasebenzisi i-data ukungena kulo msakazo. Ngaphandle kokufundisa kulo msakazo kubuye kudlalwe umculo wamakhwaya wezikole zaseMajuba. Kuphinde kudlalwe imiyalezo yezempilo ukuxwayisa ngeCoronavirus edlangile.UKubheka uthe banethimba lezobuchwepheshe okuyilona elibalekelelayo okubalwa nabanye abebesebenza esiteshini somsakazo eNewcastle.Okhulumela uMnyango wezeMfundo esifundazweni, uMnuz Sihle Mlotshwa, uthe bayakuncoma okwenziwa yilo msakazo.Uthe uzwile ukuthi abaphathi bawo banesifiso sokuthi umnyango ubasize ukubaxhumanisa nezinkampani zamaselula kodwa akukho okusavunyelwene ngakho.",Kuhlomule abaningi ngesiteshi sothisha
"USENKINGENI owesifazane waseManzimtoti onezincwadi zomshado ezikhomba ukuthi ushade namadoda amabili.UNkk Ernestina Nkabinde owumfelokazi ka-Edward Muziwenkosi Masinga owashona engozini yemoto ngo-1990, usola uMnyango wezaseKhaya ngokuthi ngemuva kokushona komyeni wakhe wanikeza enye indoda enegama, isibongo nosuku lokuzalwa okufanayo nokomyeni wakhe inombolo kamazisi yomyeni wakhe, maqede ‘wamshadisa’ nayo le ndoda, ekubeni yena wabuye washada noMnuz Duncan Themba Nkabinde ngo-1997.Le nkilayitheka uthe uyizwe ngo-2015 ngesikhathi eshayelwa ucingo yibhange lithi uMasinga uyalikweleta njengoba beshade umshado ohlanganisa amafa kanti kumele azokhokha, kungenjalo ibhange lizodla imoto yakhe. “Ngabatshela ukuthi uMasinga washona. Bathi ngokolwazi abanalo uyaphila baze bangikhombisa umazisi afaka ngawo isicelo sokuboleka imali. Kulapho ngabona khona isithombe esifakwe kulo mazisi ngabona ukuthi ngesomunye umuntu.”Uthe waya eMnyangweni wezaseKhaya eSiphingo bamkhomba enhlokohhovisi eMgungundlovu. Kwathiwa akazibhekele ifayela lomyeni wakhe ngoba ngaleso sikhathi izitifiketi zazingakenziwa ngekhompyutha. Walithola ifayela, wafaka isikhalo ecela ukuthi lo mnyango ‘umbulale’ umyeni okuvela ukuthi usadla anhlamvana. “Akekho owake wangishayela ucingo engazisa ukuthi kwenzekani. Kwathuleka ngaze ngabuyela emahhovisi ngonyaka olandelayo. Ngatshelwa ukuthi ngeke bakwazi ukumesula umyeni ngoba inombolo yakhe isetshenziswa ngomunye umuntu ophilayo ohlala eGoli. Uma ngibuza ukuthi kwenziwa yini ukuthi lo Masinga ophilayo naye ashade nami, uma kungabantu abehlukene, abakwazanga ukungiphendula. Ngabuza ukuthi kuzokwenzekani uma kushona oyedwa wethu nakhona ayiphumanga impendulo.”Uthe wanikwa inombolo yasePitoli kwathiwa akashayele khona ucingo abuze ukuthi kwenzekani ngalolu daba. Uma eshaya ucingo bathi akukho abakwenzayo akabuyele lapho afaka khona isikhalo, baqale phansi. Akuchazwa ukuthi yini eyinkinga.“Ehhovisi eliseMgungundlovu nabo bangikhomba ePitoli, angisazi ukuthi kumele ngenze njani. Kwenziwa yini umnyango ungibhalise imishado emibili kodwa wehluleke ukulungisa iphutha? Kanti lo mazisi wadayiswa yini?”Ngokuthola kweSolezwe, uMasinga ophilayo uhlala eKlerksdorp, wafaka isicelo sikamazisi ngo-1992. Akucaci ukuthi washada nini noNkk Nkabinde okubuye kuvele ukuthi ushade noNkabinde ngo-1997.UMnuz Thabo Mokgola wehhovisi lomnyango lezokuxhumana kuzwelonke uthe lolu daba uludlulisela kwimenenja yalo mnyango eKZN uMnuz Cyril Mncwabe ukuthi aluphenye.",'Ushade' namadoda amabili
"AMACIKO aKwaZulu-Natal asethubeni lokuhlomula ngoR100 000 emiklomelweni emisha ethulwe izolo eThekwini, ebizwa ngokuthi, iKwaZulu-Natal Entertainment Awards (KZNEA).Ama-KZNEA ahlelwa yinkampani, iSongs on the Charts ethulwe kwabezindaba eWarehouse.USifiso Kalinjani obemele inkampani, udalule ukuthi kuyona yonke iminxa abanqobayo bazothola uR100 000 kuthi ozodla umklomelo omkhulu weKZN Darling, azuze uR500 000.Phakathi kweminxa ekhona kubalwa eyomsakazi wesifazane nowesilisa abavelele, umlingisi ovelele, usomahlaya, inkampani evelele neminye.Ikhona neyokuhlonipha nokugqamisa isifundazwe ngoba imiklomelo isungulelwe amaciko aKwaZulu-Natal kuphela.“I-KZN inothe ngethalente kodwa angiwukhumbuli umculo lapho kuhlonishwa abantu bethu bodwa. Kumele sibahloniphe ngaphambi kokuthi babajabulele kwezinye izindawo ngoba bagqamisa isifundazwe,” kusho uKalinjani.Esithangamini nabezindaba uhlelo beluphethwe nguSomizi Mhlongo. Bekukhona iLadysmith Black Mambazo, kwacula uZandie Khumalo noLindani Gumede.UDJ Black Coffee, DJ Tira noSjava batuse ukuba khona kwale miklomelo bathi bayayeseka.UBlack Coffee uthe esinye sezizathu esenza wathuthela eGoli yingoba amathuba ayengekho kuleli dolobha ngakho unethemba lokuthi ukuba khona kwale miklomelo kuzovulela nabanye amathuba.Ikhansela loMkhandlu weTheku uThanduxolo Sabelo, lithe kuliphatha kabi ukungaliboni igama lalo masipala kubaxhasi.“Akuzwakali kahle ukuthi kungani umasipala ungayiseki imiklomelo. Ngiyazi ukuthi uBlack Coffe noSomgaga abaseThekwini. Laba ngabantu abadume umhlaba wonke. Ngizoya esigungwini esilawula umkhandlu senze isiqiniseko sokuthi siyasibheka isicelo soxhaso walo mcimbi.Ngeke ungitshele ukuthi ungathi ufuna ukuhlonipha abantu abakhulu njengeMambazo kodwa ungaxhasi.”AmaKZNEA kulindeleke ukuthi abe seDurban ICC ngoDisemba 15.Imininingwane yokungenela neminye izodalulwa ngokuhamba kwesikhathi.",Kuzohlonishwa amaciko aKwaZulu-Natal
"UMENGAMELI Cyril Ramaphosa usememezele ukuthi sebeziqalile izingxoxo zokuthi kusukela ngenyanga ezayo izwe lingene esigabeni sesithathu sikathaqa, kodwa akuzona zonke izindawo ezizongena kulesi sigaba. Ekhuluma nesizwe ngoLwesithathu ebusuku uRamaphosa uthe bazokwenza isimemezelo ngesigaba sesithathu sikathaqa uma sebephothule izingxoxo zabo nezinhlaka ezithintekayo. Ngesikhathi ememezela ukuvulwa kwezwe ngokwezigaba ngenyanga edlule uRamaphosa waveza ukuthi izindawo ezinesibalo esiphezulu sabahaqekile zizoqashwa ngelokhozi. ""Kusukela ngoMeyi 1 sisuke esigabeni sesihlanu sokuvalwa kwezwe sehlela esigabeni sesine esihambisane nokuxegiswa kwemithetho. Sesikulungele futhi ukwehlela kwesinye isigaba. Ngiyafisa kodwa ukugcizelela ukuthi asikwazi ukumisa uthaqa ngokushesha,"" kusho uRamaphosa ngaphambi kokumezela ukuthi izwe selizongena esigabeni sesithathu. UMengameli uthe sebebalelwa ku-12 074 abantu osekuqinisekisiwe ukuthi baneCovid-19 kuleli. IWestern Cape, iGauteng, iKwaZulu-Natal ne-Eastern Cape yizifundazwe ezisengcupheni yokuhlala ngaphansi kwesigaba sesine sokuvalwa kwezwe. Bangaphezulu kuka-50% abantu abahaqekile abakhonjwa esifundazweni iWestern Cape kuleli. %%%twitter https://twitter.com/hashtag/Ramaphosa?src=hash&ref_src=twsrc%5Etfw"">#Ramaphosa: The transition to the next phase of the coronavirus response will in many ways be more difficult than the present one.The risk of infection outbreaks will increase as more people return to work.— Presidency | South Africa 🇿🇦 (@PresidencyZA)%%%twitter https://twitter.com/hashtag/Ramaphosa?src=hash&ref_src=twsrc%5Etfw"">#Ramaphosa: It is our actions now that will determine whether the great sacrifices that people have made over these last two months will ultimately save the lives of thousands of South Africans & spare our country from the huge devastation that this pandemic can cause.— Presidency | South Africa 🇿🇦 (@PresidencyZA)%%%twitter https://twitter.com/hashtag/Ramaphosa?src=hash&ref_src=twsrc%5Etfw"">#Ramaphosa: I have been encouraged that so many people are wearing face masks in public since the start of Alert Level 4.We will need to re-organise workplaces, schools, universities, colleges and other public places to limit transmission.— Presidency | South Africa 🇿🇦 (@PresidencyZA)%%%twitter https://twitter.com/hashtag/Ramaphosa?src=hash&ref_src=twsrc%5Etfw"">#Ramaphosa: As restrictions are eased, we will need to observe social distancing even more carefully, wear face masks whenever we leave home, wash hands regularly with soap and water or sanitiser, and avoid contact with other people.— Presidency | South Africa 🇿🇦 (@PresidencyZA)URamaphosa uthe ongoti bezempilo bathi sizonyuka isibalo sabathelelekayo kuleli njengoba kuxegiswa imithetho kathaqa. ""Yingakho abantu bakuleli sekumele baqinisekise kakhulu kunakuqala ukuthi bayayilandela imigomo ebekiwe njengokuhlala ngokuqhelelana, ukugqoka isifonyo kante nokugeza izandla ngenspho namanzi noma ngesibulali magciwane.""UMengameli uphinde wamemezela ukuthi sebengaphezulu kuka-3 million abantu asebebhalisele uxhaso lukahuluma lukaR350 lwabantu abangasebenzi kuleli.Ngokuhamba kwesonto kulindeleke ukuthi oNgqongqoshe bachaze kabanzi ngemithetho exegisiwe ngaphansi kwesigaba sesithathu sokuvalwa kwezwe.  ",'Akuzona zonke izindawo ezizongena esigabeni sesithathu' - Ramaphosa
"UXOSHWE wukuhola amakinati emaqenjini aKwaZulu-Natal umdlali wasesiswini uJabulani Shongwe obekade ebolekiswe yiBidvest Wits kwiLamontville Golden Arrows ngesizini ka-2017/2018.UShongwe, okhulele kwiMamelodi Sundowns, uthole ikhaya elisha kwiChippa United kaSiviwe Mpengesi. Uthole ithuba lobuyisa ibhola aziwa ngalo ngesizini edlule ngesikhathi edlala kwi-Arrows ngaphansi komqeqeshi uClinton Larsen.UShongwe ubekade esizwa ngendaba isikimu kuGavin Hunt kwiWits. Inkontileka yakhe neZitshudeni iphele ekupheleni kukaJuni nobekusho ukuthi usengajoyina noma yiliphi iqembu alithandayo.Ngesikhathi kulindeleke ukuthi asayine inkontileka naBafana Bes’thende, kuvele ukuthi uLarsen ngeke amgcine kuleli qembu. Emuva kwalokho uShongwe uzame inhlanhla kwiMaritzburg United kodwa nakhona bamchitha.“Kwi-Arrows asizange sivumelane ngendaba yemali. Emuva kwalokho ngifoneliwe ukuthi ngiye kwiMaritzburg, nakhona kwaba ngokufanayo.Ngifike kwiChippa ngoba ngifonelwe ngumqeqeshi uDance (Dan Malesela) wathi uyangidinga lapha. Kade kuyisinqumo esilula ngoba ngasebenza naye enkulisa. Nami ngifuna ukubuyela ezingeni lami ngoba kade ngishone phansi. Bengidinga umuntu ongethembayo futhi okholelwayo kimina,”kusho uMalesela.“KwiMaritzurg ngicabanga ukuthi kade sebevele belihlanganisle iqembu ngakho bebengeke bakhokhele abadlali abaningi. Yikho kubenzima. Kodwa ngiyajabula ukuthi ngiyile khona. Kodwa bekufanele ngithathe isinqumo sokuthi ngiyahlala khona, ngihole imali encane noma ngiyahamba. Kodwa kube yisinqumo esiwubuhlakani ukuza lapha kwiChippa.”IChippa isayinise inqwaba yabadlali, yabuyisa noMalesela obeyidlalisa ibhola elithakaselwa yinqwaba yabalandeli eMzansi. Ilahlekelwe ngabadlali abamqoka okunguPaseka Mako, Linda Mntambo no-Abel Mabaso abajoyine i-Orlando Pirates.Umgadli uMxolisi Macuphu uthole ikhaya elisha kwiWits. UShongwe unikezwe ijezi unombolo 10 kwiChilli Boys ebelikade ligqokwa ngukaputeni * -Andile Mbenyane ongumdlali osehlale isikhathi eside kunabo bonke kuleli qembu.UMbenyane ubekhona kwiChippa idla umhlanganiso emidlalweni yokuhlunga amaqembu ye-ABC Motsepe League ngo-2011 eKapa, yangena kwiNational First Division (NFD).“Kuyinto enkulu kimina ukunikwa unombolo 10. Leli jezi kade ligqokwa ngumdlali osehlale isikhathi eside kunabo bonke lapha kwiChippa futhi engukaputeni. Banginike lona. Ngiyajabula ngokungithemba kwabo. Lokhu kusho ukuthi kufanele zibonakale izithelo, ngisebenze kanzima, ngikhombise ukuthi abenzaga iphutha. Ngiyabonga naku-Andile ngoba ngesikhathi bemtshela ukuthi bazonginika unombolo 10,akazange aphatheke kabi. Uzongifundisa okuningi ngeqembu,”kusho uShongwe.Leli nxele kulindeleke liyibambe esiswini noThamsanqa Sangweni okhululwe yi-Orlando Pirates ngemuva kokuhlala isizini eyodwa kuyo.",Uxoshwe wukugodola nemali kwamaqembu aseKZN
"SIDUMISA NOSAZIWAYOLE ngosi isaqhubeka nokuveza osaziwayo nenkolo yabo. Namuhla sikwethulela isilomo somsakazi wo-Ukhozi FM, uKhathide “Tshathugodo” Ngobe owenza uhlelo lwantambama kulo msakazo kusukela ngo-3 kuya ku-6 ntambama, oveze ukuthi usenkolweni yoFakazi bakaJehova. UTHOKOZANI MBUNDA uxoxe nayeTSHATHUGODO NGOBE (TN): Ngimi enkolweni yoFakazi bakaJehova okuningi engikwenzayo kusenkolweni.TM: Ngabe umndeni wakho wonke okule nkolo noma uwena kuphela?TN: Ngakhula umndeni wami ukuyo, nami ngaze ngabhabhadiswa kuyo, ngakho ngingathi umndeni wami ulapho wonke.TM: Ngabe njengoba ungusaziwayo nje, sebekunikile isikhundla esithile enkonzweni.TN: Enkonzweni akuyi ngodumo ukuze ube nesikhundla, kodwa kunezabelo ezithile owabelwa sona ngokukosebenza kwakho. Asibizi ngokuthi izikhundla thina , sithi izabelo.TM: Sikhona kodwa isabelo osigaqele nongafisa ukunikwa sona?TN: Ngiyasihalela esokukhuluma amazwi akhaya ngokucaphuna eBhayibhelini uma sinemihlangano ethile.TM: Njengoba abakule nkolo yakho bengena imizi nemizana befundisa ngenkolo yabo, ngabe wena usithola nini leso sikhathi?TN: Ngiyasithola ngoba abaningi bayangibona enkabeni yeTheku ngiphethe izincwajana ezibizwa ngoPhaphama neNqaba Yokulinda, ngizinikezela kwabanesifiso sokuqonda ngombuso kaNkulunkulu.TM: Ngabe abantu abasondelene nawe bayazi yini ukuthi uyakholwa, noma awukaze ubatshele ngenkolo yakho?TN: Bayazi abaseduze kwami ngenkolo yami, abanye sebephendukele kuyo ngenxa yokuthi ngihlala ngibatshele ngezindaba zikaNkulunkulu.TM: Iliphi izwi nje ovame ukubacaphunela lona nelenza uhlale ubambelele ekukholweni?TN: Kunezwi elitholakala encwadini yeSambulo 21, evesini lokuqala wehlele nalo,elikhuluma ngokuthi abafileyo basazovuka, siphinde siphile nabo kamnandi emva kokuba kunqontshwe ukufa.TM: Yini eyenza uthande lelo vesi?TN: Ukuthi abazali bami angiphilanga nabo, manje ngijatshuliswa ukuthi basazovuka ngibabone bese sihlala sonke ngokuthula emhlabeni.TM: Ithini kanti eyakho inkolo ngokufa komuntu?TN: Eyami inkolo incike kakhulu eBhayibhelini kakhulu ngoba kunevesi elitholakala encwadini kaMshumayeli ethi “abafileyo abazi lutho, abacabangi, abananzondo.” Ngakho sikholwelwa ukuthi uma umuntu efa akazi lutho, kuyaphela nje ngaye kuleso sikhashana kuze kufike isikhathi esisilinde sonke sokuvuswa kwabafileyo.",'Ngimi enkolweni yoFakazi bakaJehova'
"ITHUKUTHELE iyavutha imbongi yesifazane yodumo lwengoma kaVusi Nova ethi, Asiphelelanga, uJessica Mbangeni, emuva kokuhlanjalazwa phambi kwezinkumbi zabantu ngesikhathi kutshalwa iNgonyama yamaXhosa, uZwelonke Mpendulo Sigcawu, esigodlweni sayo iNqandu e-Eastern Cape ngoLwesihlanu.Le mbongi iyalelwe ukuba yehle esteji isathi ibongela owayengumengameli wakuleli, uMnuz Thabo Mbeki, enkonzweni yalo mngcwabo. Kuhlukane imibono ngesikhathi uMkhuzi wamasosha kuleli, uGeneral Mbuyiselo Mgwebi, ehlwitha kabuhlungu i-microphone kuJessica eseqalile ukuhaya.Lesi sigameko esigcwele ezinkundleni zokuxhumana senzeke kubheke umhlaba.Engxoxweni neSolezwe, uJessica uthe uhlambalazekile.“Ngiyeke konke ngoba ngithi ngizohlonipha iNgonyama yami. Bekufanele ngiye e-Angola lapho bengizohola khona uR150 000 kodwa ngakhetha ukuyongcwaba inkosi yami. Mina angiyona imbongi kuphela kodwa ngiwumkhulumeli wesizwe samaXhosa. Emhlabeni wonke ngiyahlonishwa ngoba ngisezingeni loBeyonce.”Uvumile ukuthi kunamaphutha enzekile ngokungawaqondi amanye amasiko esintu.“Noma kunjalo kodwa bekungafanele ngihlambalazwe. Angiyona imbongi kuphela kodwa ngibuye ngibe wumbhishophi ebandleni futhi bengibonisiwe ngalesi sigameko ngaphambi kokuba senzeke. Ngisho nasemathuneni ngibuye ngaxoshwa, kwathiwa angisuke phambili, ngiyohlala emuva. Nakhona angisusanga msindo kodwa ngithobele umthetho ngoba ngihlonipha iNgonyama. Ukube ngiyihlongandlebe bengizosusa umsindo.”Uthe uSigcawu ubemkhonzile kangangoba kukhona abake bathi akabizelwe koMkhulu ayohlawula njengoba ayevunule ngesikhumba sebhubesi kodwa uSigcawu washaya phansi ngonyawo.“Nalapho babefuna ngihlambalazeke phambi kwabantu ngoba babengazi ukuthi mina ngase ngiyazisile iNgonyama ukuthi ngizovunula ngesikhumba sebhubesi futhi yangivumela.”Uthe akuqali ngaye ukuba umuntu wesifazane abe yinyosi njengoba uNontsizi Mgqwetho, owayezibiza ngeMbongikazi uChizama, aba yimbongi yokuqala eyashicilela izinkondlo zayo ephephandabeni laseGoli, Umthetheleli Wabantu.“Sekuyisikhathi sokuthi nathi singabantu besifazane sibhukule ukuze sikhululeke,” kusho uJessica.Okhulumela iNdlunkulu yamaXhosa, uMntwana Xhanti Sigcawu, uthe okwenziwe nguJessica kukhombise ukubukela phansi iNdlunkulu ngoba bebeceliwe ukuba bangabongeli kodwa wabongela ngenkani futhi undendende.“Into ayenzile iyanyanyisa nje. Besingeke sibe nendaba ukube beyenziwe ngumuntu wakwelinye izwe. Nasemathuneni bebeceliwe abesifazane ukuba bangezi kodwa yena waqhamuka esegqoke ezobufundisi. Bakhona nabanye abefundisi besifazane abebekhona kodwa abayanga emathuneni,” kuphawula uSigcawu.",Ucasulwe wukuphoxwa kutshalwa inkosi
"INTATHELI YESOLEZWE UZOBUYELA enkantolo ngenyanga ezayo unkosikazi kalowo owayengungqongqoshe wezezimali kuleli uMnuz Malusi Gigaba, uNkk Nomachule Norma Gigaba, izolo obevele enkantolo yaseHatfield ngecala lokucekela phansi impahla.Uzobuyela enkantolo ngoSepthemba 14.UNkk Gigaba ufike enkantolo ehambisana nabameli bakhe oVictor Nkhwashu, o-Advocate Dali Mpofu noTembeka Ngcukaitobi.UMpofu uthe isizathu esenze bafuna lolu suku yingoba bafuna ukumangalela abathile ngecala lombango, okungenzeka liqede indaba yecala abhekene nalo manje.UMbuso nabameli bakamsolwa bavumelene ngalolu suku ngoba kuzobanikeza amasonto ayisithupha ukuba kuxoxwe ngodaba lwamacala ombango abafuna ukuwavula.UMpofu ukuqinisekisile ukuthi ngoMgqibelo uNkk Gigaba uthole ibheyili, kwaba nohlelo lokuthi uzoya kohlala nabangani ngempelasonto.Ube esefuna ukuqinisekisa ukuthi angakwazi yini ukubuyela ekhaya.Imantshi iphendule ngokuthi akukho okubhalwe phansi okunqanda ukuba kube khona indawo angeke aye kuyona kodwa ucela baxhumane nemantshi emnikeze ibheyili.UNkhwashu uthe uma uNkk Gigaba esebuyela enkantolo kuyobe sekucaca ukuthi ngabe ukuqulwa kwecala kuzoqhubeka yini.“Ngesikhathi sifaka isicelo sebheyili ngempelasonto sitshelwe ukuthi kunamacala okushaya kodwa namhlanje (izolo) ekuseni akushiwongo lutho ngawo,” kusho uNkhwashu.Ngodaba oluthinta oKlebe uthe lokho akukho ezandleni zabo.Uthe kulethwe ummeli omkhulu ukuba angenelele kulolu daba, abheke ukuthi imvume yokuboshwa kwakhe (uNkk Gigaba) yenzeka kanjani.“OKlebe bayazi ukuthi uhlala kuphi futhi sebake bamvakashela kaningana. Ukuboshwa kwakhe ngala macala bekungamele kwenzeke. Bekumele athole incwadi embizela enkantolo hhayi ukuba aboshwe ngoLwesihlanu ntambama, bazi kahle ukuthi izinkantolo zivaliwe ngakho uzohlala etokile impelasonto yonke,” kuchaza uNkhwashu.Uthe lolu daba luzoya enkantolo enkulu ukuze kuzobekwa eceleni ukuboshwa kwakhe nencwadi eyayigunyaza ukuba abosh",Ubuyela ngenyanga ezayo enkantolo umka Gigaba
"BANGU-291 747 abafundi asebexhaswe yiNational Students’ Financial Aid Scheme (NSFAS) selokhu kuqale unyaka kanti lesi sibalo kulindeleke ukuthi sinyuke njengoba kululwe nesikhathi sokuthi abafundi basemakolishi bafake izicelo.Lokhu kuvezwe nguSihlalo walesi sikhwama uMnuz Sizwe Nxasana esitatimendeni asithumelele abezindaba ngemuva kokuvela phambi kwekomiti lezemfundo ePhalamende.UNxasana uthe balule isikhathi sokuthi abafundi basemakolishi amaTechnical Vocational Education and Training, bafake izicelo zokuxhaswa njengoba sekuvalwa namhlanje.“Iningi labafundi abaxhasiwe lisemanyuvesi. Kusaqhubeka ukubhalisa kubafundi basemakolishi. Bangu-180 944 abasemanyuvesi asebexhasiwe, babe ngu-110 803 abasemakolishi. Kwabasemanyuvesi bangu-71 098 abazokwenza unyaka wokuqala kuthi abangu-109 846 kube abebevele befunda ngonyaka odlule,” kusho uNxasana.Uthe emakolishi bangu-15 375 abafikayo asebexhasiwe, babe ngu-95 428 abebevele befunda ngonyaka odlule.Uqhube wathi bayavuma ukuthi kuba nokubambezeleka ekuxhumaneni nalabo abathole uxhaso ngesikhathi.“Ziningi izinselelo esibhekene nazo ekuxhumaneni nabafundi ngesikhathi. Inkinga enkulu yizinguquko emakhalendeni ezinye zezikhungo ngenxa yeziteleka. Enye inkinga yindaba yokuthi labo abasuke befake izicelo abafaki zonke izimfanelo ezisuke zidingeka bese kuba nokubambezeleka,” kusho uNxasana.Uthe bangu-9 976 abafundi abachithwe yilesi sikhwama ngoba baseqoqweni i-missing middle abazali babo bahola kufinyelele ku-R600 000 ngonyaka.Laba bafundi uthe bangafaka izikhalo kulesi sikhwama ukuze zibhekwe kabanzi izikhalo zabo.USihlalo wekomiti leMfundo ePhakeme ePhalamende, uNkk Connie September, uthe ujabule ngokuthi abalesi sikhwama baveze ukuthi bathole izicelo ezingu-380 000.Uthe bathole nokuthi akubanga nezinkinga kususwa abafundi ohlelweni oludala beyiswa ohlelweni olusha.Izolo esithangamini nabezindaba ngemuva komhlangano weKhabhinethi, uNgqongqoshe ehhovisi likaMengameli, uMnuz Jeff Radebe, uthe uhulumeni usexhase inqwaba yabafundi abafikayo emanyuvesi kulo nyaka.",Isibalo sabaxhaswe yiNSFAS
"I-ANC kuzwelonke isigxeke isigameko sokuhlaselwa kwethempeli eVerulam, eThekwini, ngoLwesine ithi lesi senzo siwukuphazamisa inkululeko yezenkolo eshicilelwe kumthethosisekelo wezwe.UMnuz Pule Mabe okhulumela i-ANC uthe ofakazi kulesi sigameko baveza ngokusobala ukuthi yinto ebihleliwe le yokuhlasela leli thempeli. Uthe kufanele kugxekwe ngazo zonke izindlela noma yimiphi imizamo yokuhlalisa lubhojozi abantu ngenxa yezenkolo.UMabe uthe beyinhlangano ebusayo bashaqekile ukuthi kukhona abantu abenza isenzo esibi kangaka njengoba onke amabandla ezenkolo evikelwe kumthethisisekelo.“Siyacela amaphoyisa uphiko loKlebe ukuba lusilekelele ngoba sifuna ukubabona bejeza abenze lokhu. Sithi dudu emndenini yoshonile, sifisele nalabo abasesibhedlela ukululama okusheshayo.”Kulesi sigameko esinyantisa igazi kutheleke abalisa abangaziwa abahlasela amalungu ebandla abethandaza ababhokoda ngommese ebanquma noqhoqhoqho kwafa oyedwa abanye baphuthunyiswe esibhedlela.Kunezinye izingxenye zethempeli ezithungelwe ngomlilo ngesikhathi kwenzeka isigameko.Leli cala ligcine lithathwa uphiko loKlebe nokuyilona oluzolulandela luzame ukuthola umnyombo walo. Lokhu kuhlasela akuqondakali ukuthi kusukelaphi njengoba sekusabalele nemibiko ethi kungase kuhambisane nezenzo zobushokobezi.Ibamba loMkhuzi wamaPhoyisa KwaZulu-Natal uGeneral Bheki Langa uthe, kunethimba labaphenyi elijutshwe ukuba lizingele libambe abasolwa bajeziswe.- ANA",Bagxeka ukuhlaselwa kwethempeli
"MBONGISENI BUTHELEZIEseGoliUPHOXEKILE umqeqeshi weMaritzburg United, u-Ernst Middendorp, kulandela ukuhluleka kweqembu lakhe ukungena kuTop 8.Leli qembu lishaye i-Orlando Pirates ngo 3-2 ngempelasonto kodwa lagcina lehlulekile wukungena kuTop 8 yize like lahlala endaweni yesine isikhathi eside.Amagoli eMaritzburg ashaywe ngu-Heinrich Isaacks, Ryan De Jongn noCuthberth Malajila kwathi awePirates ashaywa nguTlou Segolela noKhethowakhe Masuku.“Umphumela esiwutholile muhle kakhulu kodwa besifuna ukungena kuTop 8. Kuhle ukuthi sivale isizini ngewini. sesizobheka ukuqala kwayo njengoba sizoqala amalungiselelo ngoJuni 18. Sizobheka abanye abadlali abasezingeni eliphezulu abangasijoyina ngesizini ezayo,” kusho uMiddendorp.Leli qembu lisayinise abadlali abasezingeni eliphezulu okubalwa kubona uMthokozisi Yende, Delron Buckley nabanye kodwa uMiddendorp uthe ukusayinisa umdlali ophezulu akusho ukuthi sewuzongena ugijima kuTop 8.“Yebo sibasayinile abadlali abahle kule sizini kodwa lokho akusho ukuthi sebezovele benze imilingo eqenjini ngoba abanye basuke benezinyanga bengadlali emaqenjini abo. Abanye basuke sebehlile ngendlela esibazi bedlala ngayo sekudingeka isikhathi eside ukuze bakwazi ukuphinde badlale kahle,” kusho uMiddendorp.Uthe noma yimuphi umqeqeshi ongathatha kuMaritzburg angaba nomsebenzi olula. “Ngisenzile isizinda esihle kuleli qembu noma ngabe ubani ozoqhubeka ngeke ahlupheke. Ngiwenzile umsebenzi wami, abezindaba bangakhuluma abakuthandayo.”Uqhube wathi alikho iqembu eliyohlale lidlala kahle amasizini wonke.“Bheka iSuperSport United inqobe iligi kathathu kwase kwenzekani ngemuva kwalokho? Abadlali ababe besazimisela uma sebenqobe izindebe, bakhululeka kakhulu bese kudingeka iqembu lakhiwe kabusha,” kusho uMiddendorp.Amaqembu agcine engene kuTop 8 nazodlala kuMTN 8 ekuqaleni kwesizini ezayo, yiKaizer Chiefs, Platinum Stars, Orlando Pirates, Bidvest Wits, SuperSport United, Bloemfontein Celtic, Free State Stars ne-University of Pretoria.Okuphawulekayo wukuthi njengoba iChiefs isizini ibhekene namaTuks ayishaye ngo 1-0 izophinde ivule isizini nawo emdlalweni weMTN 8.",Ngiwenzile umsebenzi wami kwi-United: Mazinyo
"IBHEKENE ngeziqu zamehlo imindeni emibili yaseMondlo, eVryheid, ebanga isidumbu sowesifazane okuthiwa wayesehlukanisile nomyeni wakhe kodwa usenqwahe nesidumbu sakhe.Sekuphele amasonto amathathu engangcwatshiwe uNksz Mimi Nene (53) owashona ngoMeyi 9 emuva kokugula. Umbango wesidumbu usufakwe eNkantolo eNkulu eMgungundlovu.Ngokuthola kweSolezwe umndeni wakwaNene ubufuna ukuzingcwabela umufi kodwa isidumbu sithathwe ngobengumyeni wakhe uMnuz Nkosinathi Hlengwa.UMnuz Bhekumuzi Nene, umshana kamufi, uthe ubabekazi wakhe wahlukanisa eminyakeni eyishumi edlule futhi bebengasabhekani noHlengwa.“UHlengwa ubesefuna ukubuya baxolelane kodwa ubabekazi ubengezwa lutho ngalokhu. Ugulile wahanjiswa esibhedlela yibona abakwaHlengwa, babuye sebesitshela ukuthi ushonile. Okusixakayo wukuthi washona ebusuku kodwa bona bafika ekuseni sebenaso nesitiketi sokushona esingazi ukuthi basenza nini. Ngalo usuku ashona ngalo uHlengwa ungene emzini kamufi wasebenzisa nemoto yakhe,” kusho uMnuz Nene.Uthe benze incwadi yokubakhipha endlini ngesonto eledlule.Umndeni wakwaNene uphinde wenza incwadi yesivimbelo sokuthi abakwaHlwengwa bangasondeli emzini kamufi emuva kwengxabano kodwa abakwaHlengwa banqabile ukuyisayina.Kumanje akwaziwa ukuthi kuzongcwatshwa nini ngoba kulindwe kuzwakale ukuthi inkantolo izovuna muphi umndeni.UHlengwa uthe ngeke aphawule ngoba selusenkantolo. Ucele ukuthi kuthintwe ummeli wakhe, uMnuz Melokuhle Shabangu weMM Shabangu Attorneys.UShabangu ukuqinisekisile ukuthi udaba lusenkantolo kodwa abakanikwa usuku lokukhishwa kwesinqumo. Uvumile ukuthi kunombango wesidumbu. Uphikile ukuthi umufi wahlukanisa eminyakeni eyishumi edlule wathi wahlukanisa ngo-2012. Uthe kufakwe isinqumo esisheshayo sokuthi kungenelele inkantolo.“Umufi wadivosa ngo-2012 futhi kunencwadi yefa kulolu daba yingakho udaba lusenkantolo. Ngeke ngikwazi ukuveza eminye imininingwane ngencwadi yefa ngoba akukayiwa enkantolo. Silinde ukuthi lingakapheli isonto sinikezwe usuku lokuya enkantolo,” kusho uShabangu.Ikhansela lendawo, uMnuz Khonza Thwala, uthe ubikelwe ngalokhu kodwa watshela umndeni wakwaNene ukuthi kungaphezu kwamandla.Umufi ubesehlala nowesilisa obemgadile emzini wakhe ngoba ubengenangane. Umndeni wakwaNene usola ukuthi izimbangi zawo zifuna ifa likamufi nemishwalensi yakhe. AbakwaNene bathe umufi walala esibhedlela izinsuku ezintathu. Bathe uHlengwa ubenomunye wesifazane okusolwa ukuthi ngumkakhe, okuthiwa uyathinteka embangweni.",Umbango wesidumbu enkantolo
"NGESIKHATHI kuqhubeka umhlangano we-National Executive Commitee (NEC) ye-ANC e-Irene, ePitoli, izolo, amaqembu aphikisayo aphakamise ukuthi kuhlakazwe iPhalamende kusondezwe ukhetho.Amaqembu aphikisayo abize isithangami nabezindaba athi afuna ukushaya uMengameli Jacob Zuma ngevoti lokungabethembi ubuholi bakhe kuleli sonto bese emuva kwalokho kuhlakazwe iPhalamende.Ukubiza kwawo isithangami kungenxa yenzukazikeyi yodaba lokwehla kukaZuma esikhundleni emuva kokuthi kuhlehliswe inkulumo yesizwe kaMengameli ebizoba ngoFebhuwari 8. Emuva kwalokho kuvele imibiko yokuthi ubuholi obuphezulu be-ANC buxoxa noMengameli ngezinhlelo zokuthi ehle esikhundleni ngendlela engeke imhlambalaze.Azihambanga kahle izingxoxo ubuholi obuphezulu be-ANC bagcina buxoxe neNational Working Commitee nayo engaphumanga nesixazululo. Ngemuva kwalokho uMengameli we-ANC, uMnuz Cyril Ramaphosa, uthe uxoxe noMengameli wezwe ngohlelo lokuthi ehle.Azihambanga kahle lezi zingxoxo okufalazelwe wukuthi uMgcinimafa we-ANC, uMnuz Paul Mashatile, atshele abatshalizimali ngesonto eledlule ukuthi uZuma uyagoloza ukwehla esikhundleni.Kuthe ngoLwesithathu kwahlehla umhlangano weNEC kodwa uMengameli akazange ehle esikhundleni njengoba ngeSonto, uRamaphosa ememezele ukuthi kuzoba nomhlangano ophuthumayo izolo wokubhunga udaba lokwehla esikhundleni kukaZuma.Umholi we-EFF, uMnuz Julius Malema, uthe uma uSomlomo wePhalamende, uNksz Baleka Mbete, engasiphenduli isicelo sabo sokuthi ivoti lokungabethembi ubuholi bukaMengameli libe kuleli sonto bazoya enkantolo ngo-10 ekuseni namuhla.“Uma uMengameli esekhishiwe sizovusa isigaba-50 soMthethosisekelo esikhuluma ngokuhlakazwa kwePhalamende. Kufanele kube nokhetho kungakapheli izinsuku eziwu-90,” kusho uMnuz Mmusi Maimane ongumholi weDA.Mayelana nokuthi uZuma ufuna ukuvikelwa, uMaimane uthe uZuma uzovikeleka uma esejele, akukho okunye abangamvikela ngakho.Uthe bakhathele wukubuka i-ANC ingamehlisi esikhundleni uMengameli Zuma yingakho behlangene bengamaqembu aphikisayo ukuza neqhinga lokuthi kube nomholi ozoqokwa ngabantu.“O(Mnuz) Derek Hanekom bebekhuluma ngokukhululeka kudala bethi akehle uZuma kodwa manje usubabona beculela izisu zabo. Balokhu bethi asilinde, sizolindani? Asisayifuni i-ANC ngoba ayizimisele ukulungisa isimo sezwe,” kusho uMalema .Amazwi akhe ananelwe nguDkt Mbuyiseni Ndlozi, okhulumela i-EFF, othe noma ngabe uMengameli uyaphuma esikhundleni kodwa lokhu akusho ukuthi i-ANC izokwazi ukuphefumula.“Uma kuwukuthi uMengameli Zuma uyazehlela esikhundleni kusho ukuthi kuzongena iPhini likaMengameli, uMnuz Cyril Ramaphosa, ozophatha izinsuku eziwu-30 ngesikhathi kungakakhethwa muntu. Asimboni uMengameli Zuma ezehlela ngokuthanda kwakhe ngakho sifuna kube nokhetho olusha lapho abantu bezoziqokela bona uMengameli wabo,” kusho uNdlozi.Uthe ngeke bakwazi ukubekezela ukuthi bavotele ukungabethembi ubuholi bukaMengameli Zuma ngoFebhuwari 22 ngoba izwe lidinga umhlahlandlela maduzane.“Ngeke sivume ukuthi amadoda athile ahlangane ehlathini aqoke umuntu acabanga ukuthi kufanele aphathe izwe. Sizoya enkantolo ngoba sikhathalele abantu baseNingizimu Afrika. Asimfuni uZuma, asimfuni uCyril sifuna kube nokhetho kungakapheli izinsuku eziwu-90 uma sekuhlakazwe iPhalamende,” kusho uNdlozi.Umholi weCope, uMnuz Mosiuoa Lekota, uthe ngeke bavume ukuthi i-ANC yenze okuphambene nomthethosisekelo.Umholi we-UDM, uGeneral Bantu Holomisa, uthe amaqembu aphikisayo afuna kubuyelwe ebantwini ukuze kube yibona abakhetha umholi oqotho.UDkt Corne Mulder, we-FF Plus, uthe balandela umthethosisekelo ngokuthi kulandelwe isigaba somthetho-102 ovumela ukuthi babe nevoti lokungamethembi uMengameli bese kuvuswa isigaba-50 esikhuluma ngokuhlakazwa kwePhalamende.Umholi we-APC, uMnuz Themba Godi, ekhasini lakhe le-twitter, uthe amaqembu aphikisayo afuna kube nokhetho ayadlala, yinto engasoze yenzeka leyo.IPhini likaSomlomo wePhalamende, uMnuz Lechesa Tsenoli, obemele uNksz Mbete, uthe bayiphendulile incwadi ye-EFF efuna inkulumo yokungabuthembi ubuholi bukaZuma ibe namhlanje.Uthe uNksz MBete umatasa nabameli mayelana nalolu daba futhi bayasicubungula isicelo. Imigomo yePhalamende ithi kumele kuxhunywane nazo zonke izinhlaka okubalwa kuzo noSotswebhu weqembu elibusayo.Uqhube wathi ayilona iqiniso imibiko ethi sichithiwe isicelo se-EFF sokuthi kube nale nkulumo namhlanje.",‘Alihlakazwe iPhalamende kube nokhetho’
"SIBUSISO MDLALOSE UMHLELI wezimpi zesibhakela KwaZulu-Natal, uThulani ""Nkunzi"" Magudulela, usephonsele inselelo abahleli bezimpi abasathuthuka ngokufunda kobekwenziwa yingqalabutho engasekho kwezokuhlelwa kwezimpi zesibhakela, uMzimasi ""Bra Mzi"" Mnguni.UMnguni (73), waseMdantsane, eMonti, e-Eastern Cape, ubengomunye wabahleli bezimpi abahlonishwayo kwezesibhakela eMzansi.Udlule emhlabeni izolo ekuseni ngemuva kokuxineka isikhathi eside, okwaqala ngemuva kokuba ehlaselwe yisifo sohlangothi ngo-2014.""Uma ukhuluma ngoMnguni, ukhuluma ngomqhathi wezimpi osezingeni eliphezulu kakhulu eNingizimu Afrika. Futhi engingasho ngingahlonizi ukuthi kusayothatha cishe iminyaka engaphezulu kwamashumi amahlanu ngisho nangaphezulu ukuthi kuphinde kube khona uphromotha onjengaye ngokwezinga nangendlela yokusebenza,"" kusho uMagudulela weLudonga Boxing Promotions.""Ngifunde lukhulu kuye futhi ngikuthatha njengenhlanhla nesibusiso esingandele bani ukusondelana nokusebenza nomuntu onjengaye, obesiphila isibhakela, siyinto obekucacela noma ngubani ukuthi sisemizweni yakhe.“ UMagudulela, osezakhele igama ngokukhiqiza abashayisibhakela abasezingeni eliphezulu ejimini yakhe, i-International Standard Gym, ekuJohannes Nkosi Street, eThekwini, uthi abahleli bezimpi zesibhakela kufanele bafunde ngokubaluleka kokuba namajimi lapho bezocija, bakhulise khona abashayisibhakela.Uthi kulapho bazophinde babahlelele namakhempu, okuyinto esiyivelakancane eningini labahleli bezimpi banamuhla, ababeka imali phambili.""UMnguni umshayisibhakela ubemqala esigabeni sama-amesha, anyuke naye njalo aze amenze umpetha. Ubehlala enama-amesha, kube ngasebelwa esigabeni esikhokhelayo nompetha esitebeleni sakhe.“Lokhu abasakwenzi abanye abahleli bezimpi esesinabo namuhla, engikholwa ngukuthi basengafunda lukhulu kule nkakha yakwaMnguni, njengoba nami ngafunda kuyo ekwenzeni izinto,"" kuqhuba uMagudulela.Ngakolunye uhlangothi, uRodney Berman, oyinkunzi emdwayidwa ekuqhatheni izimpi kuleli, osebenze isikhathi eside noMnguni, uchaze ukuhamba kwale nkakha njengokwelelesa komphezulu, oshiye kukhalwa, ngenxa yamagalelo nobumnene bakhe emkhakheni wezamankomane.UMnguni, obengumnikazi we-Eyethu Boxing Promotions, ne-Eyethu Boxing Gym yodumo, eMdantsane, uhlonishwe amahlandla amabili ngomklomelo iSteve Tshwete Lifetime Achievement Award, ngo-2017 nango-2018.Ukhiqize ompetha abaningi esibhakeleni, okubalwa kubo uWelcome “The Hawk” Ncita, Vuyani “The Beast” Bungu‚ Masibulele “Hawk” Makepula noZolani “Tiger” Petelo.",Inselelo kwabesibhakela kushona uMzimasi Mnguni
"KUBOSHWE abantu abangaphezu kuka-310 000 bathweswa amacala okuphula imithetho kathaqa kusukela ngoMashi nonyaka.Ngesikhathi esifanayo kutheleleke ngeCorona amaphoyisa angaphezu kuka-16 000, angu-215 ashona.Lokhu kuvezwe uNgqongqoshe wamaPhoyisa uMnuz Bheki Cele esithangamini nabezindaba izolo.UbenoKhomishana wamaPhoyisa, uGeneral Khehla Sitole.Ukhombise ukunyanya nentukuthelo ngakubone kwenziwa yizindawo ezidayisa utshwala azihambele namaphoyisa ngempelasonto, Ekurhuleni eGauteng.Uthe zivala thaqa izicabha namawindi ngo-10 ebusuku zivalela ngaphakathi amakhasimende ziqhubeke nokudayisa kuse emnyango.“Ngishaqekile ngokuphulwa komthetho ngale ndlela kubekwa phambili inzuzo kunempilo yomuntu. Abantu bavalelwa endaweni encane esuke ivalwe amawindi nezicabha bephuza. Uma sesishayile isikhathi sokuvala, dedelani abantu bagoduke bengaphethe lutho,” kusho uCele.Utshwala buvumeleke ukudayiswa kusuka ngoMsombuluko kuze kube uLwesihlanu ngo-9 kuze kushaye * -5 ntambama. Ngempelasonto nangamaholidi abuvumelekile ukudayiswa. Azikavunyelwa ukusebenza izindawo zokuzijuxuza ebusuku.Njalo phakathi kwamabili kuze kube * -4 ekuseni, umthetho uthi wonke umuntu kumele abe sekhaya.Kuvele nokuthi kudlangile ukuhlukunyezwa kwabesifazane eMlaza, eMpangeni, eNanda, ePlessislaer, oSizweni, KwaMashu okuyizindawo ezivela ohlwini lwezingu-30 ezihamba phambili emacaleni okuhlukunyezwa kwembokodo eNingizimu Afrika.UCele uthe bazoqinisa imikhankaso elwa nodlame lwasekhaya, kucijwe ngamakhono amaphoyisa aphenya amacala alolu hlobo futhi sonke isiteshi sizoba nendawo eqondene nala macala.UCele ufanise udlame olubhekiswe kwabesifazane nobhubhane wathi bakubeke eqhulwini ukulwa nabenza lobu bugebengu.USitole uthe basungule ikomiti elilwa neCorona nemithetho elawula ukusebenza kwamaphoyisa ngesikhathi sikathaqa.Uthe uma kunephoyisa elingasifakile isifonyo emsebenzini, lokho kuthathwa njengokuphula umthetho kathaqa.UCele ugcizelele ukuthi ayivumelekile imilindelo futhi bangu-100 abagunyazwe ukuba semngcwabeni.“Alikapheli igciwane nakuba kuxegiswe imithetho ngakho abantu kumele bazinakekele,” kusho uCele.",Kubekwa phambili inzuzo: Cele
"UNCONYWE ngeqhaza lakhe ekuthuthukiseni uMasipala waseRichmond uMnuz Sibusiso Joseph Mchunu obeyimeya kulo masipala, oshonele esibhedlela izolo ngemva kokuhlaselwa yisifo sohlangothi ngo-2018.UMchunu (64) isifo samhlasela esehhovisi lakhe ngoJanuwari 2018 kusukela lapho ubelokhu ephuma engena esibhedlela kanti izolo kugcine kumnqobile ukufa. Ushonele esibhedlela iRoyal eMgungundlovu. Ubeyimeya kulo masipala kusukela ngo-2016.UMnuz Manqoba Mchunu oyindodana kamufi uthe uyise obeyilungu le-ANC unikele ngempilo yakhe esebenzela umphakathi ezinikele nasemigomeni yenhlangano.“ Sithanda ukubonga abebemfisela ukululama egula. Ngosuku lokufihlwa kwakhe sizolandela imigomo okuhloswe ngayo ukugwema ukubhebhetheka kweCorona,” kusho uMchunu.Uthe imininingwane ngokufihlwa kwakhe izokhishwa uma umndeni usunqumile.UNgqongqoshe wezokuBusa ngokuBambisana nobuHoli boMdabu KwaZulu-Natal uMnuz Sipho Hlomuka uthe ubezinikele emsebenzini wokuhlinzekwa kwabantu ngezidingo.Okhulumela i-ANC KwaZulu-Natal uMnuz Nhlakanipho Ntombela uthe uMchunu uzokhumbuleka ngeqhaza lakhe ekuthuthukiseni umasipala nasekwakhiweni kombutho esifundeni iMoses Mabhida.",Kushone obeyimeya yaseRichmond
"ISIZOTHOLAKALA ezitolo inkontileka esayinwa yimindeni ibe yisivumelwano selobolo.Usomabhizinisi uMnuz Jabulani Mahlangu enabakwa-Hortors Stationery bahlanganise umqulu obizwa ngokuthi yi-Lobola Agreement for Marriage edayiswa ezitolo eShoprite nase-USave ngo-R99.Incwadi yesivumelwano enamakhasi amahlanu iqale ukudayisa ngoMsombuluko.Imayelana nohlelo okwenziwa ngalo uma kulotsholwa noma kukhulunywa ngelobolo.Iyisibophezelo esibhalwe phansi esiwubufakazi bokuthi ngempela imindeni yomibili yahlangana yaxoxa ngelobolo.Kuthiwa isiza ekutheni kubhalwe konke phansi okwenzeka ngelanga lezingxoxo zelobolo.Kodwa laba abasuke beganana, kumele bayibone le nkontileka, bayivume ukuthi ithinta bona. Babhala amagama abo nezinombolo zikamazisi.Ayisona isinqumo esingujuqu, akusho ukuthi laba bobabili bashadile ngenxa yenkontileka.Ayibaniki ilungelo lokuba yindoda nomfazi.Sekuyoba wumthwalo wabafuna ukugana ukuba balandele yonke imiyalelo nemithetho yezwe yokuganana ngokwesintu.Kuyo kufakwa nokuthi yimalini esalile ngesikhathi kukhokhwa ilobolo, umkhwenyana usuke ezobuya nini ezoqedela futhi uzimisele ukuqedela nini.Kukhona nohlu lwezipho okunikezwana zona phakathi kwemindeni yomibili.Bonke abasuke bexoxa ngelobolo bayasayina babhale amagama abo namakheli nezinombolo zabo.UMahlangu uthe wabona ukuthi kade ayehlala ezingxoxweni zelobolo kodwa kumhlupha ukuthi akukho okubhalwayo okucacile.“Nginabashana abaningi. Ngangiye ngibone ukuthi ekugcineni kwezingxoxo ayikho into ebhalwa phansi ecacile ukuthi ulotsholwe ngezinkomo ezingaki nokuthi kuvunyelenwe ngani. Ngabe sengihlala phansi ngicubungula ukuthi yini engabasiza ukuba lolu siko lwethu oluhle kangaka lubhalwe kahle phansi.“Lokhu akukona ukudelela usiko kodwa ukulinika indlela ehloniphekile. Abaningi bebegcina bebhale ephepheni elincane elingahlelekile kodwa bebe bebhala into ebucayi kangaka,” kusho uMahlangu.Uthe ngaphezu kwalokho ufuna ukuvikela omalokazana basemakhaya abalotsholwayo bese beyogana ngaphandle kokubhalisa umshado.“Inhloso yami enkulu wukuba abantu abalotsholiwe bengalahlekelwa yilungelo labo, bahlonishwe bakwazi nokuyolwela izimali nefa labayeni babo besebenzisa leli phepha. Kokunye imindeni iphika nokuthi balotsholwa uma isifuna ukudla ifa labayeni babo,” kusho uMahlangu.",Inkontileka yelobolo isitholakala ezitolo
"BAGWETSHWE iminyakaewu-15 umuntu emunye abesifazane ababili ababengabasebenzi boMnyango wezokuBusa ngokuBambisana neziNdaba zoMdabu KwaZulu-Natal ngokukhwabanisa * -R7.5 million.Inkantolo ephenya amacala athinta izimali eThekwini izolo igwebe uHlengiwe Hlela (35) noPatricia Chule (33) iminyakaewu-15 ngokukhwabanisa yengeza eminye iminyaka ewu-10 ngokuphula isigaba somthetho olwa nezenzo zobugebengu obuhleliwe.Imantshi * -G Davis ithe bazozidonsa kanyekanye izigwebo zabo.UNgqongqoshe obambile walo mnyango, uNkk Peggy Nkonyeni, uthe: “Izigwebo ezinde ezitholwe ababengabasebenzi bomnyango zithumela umyalezo oshubile ukuthi ngeke zibekezelwe izenzo zokukhwabaniswa kwemali kahulumeni.Abasebenzi babesophikweni olubhekelele ukukhishwa kwamathenda emnyangweni. Inkantolo yayikade ibalahle ngamacala ngo-Okthoba.Ukugwetshwa kwabo kulandela okukaMex Dladla ogwetshwe iminyaka ewu-12 ebhadla ejele ngecala elifanayo.UDladla wayewungqondongqondo ekukhwabaniseni okwenziwa ngabesifazane abagwetshiwe ngobugebengu obenzeka ngo-2015.“Izigwebo zisiza ukwakha uhulumeni ongenayo inkohlakalo ngokuthi kuqedwe ukukhwabanisa ezikhulwini zikahulumeni. Ukukhwabanisa ngenye yezingqinamba ezidala ukuthi igqoze intuthuko eyiswa kubantuo. Lolu (esho izolo) wusuku oluhle kuhulumeni wesifundazwe. Siyethemba bonke abasebenzi bakahulumeni bazofunda isifundo kokwenzekile,” kusho uNkk Nkonyeni.Emuva kwesigwebo uNkk Nkonyeni uthe baqinisa izinhlelo zangaphakathi zokukhokhela izinkampani ezenzela uhulumeni umsebenzi ukuvikela izenzo zenkohlakalo kubasebenzi.",Bagwetshiwe abakhwabanisa kuhulumeni
"SEKUNGUMLANDO ukuthi ukhetho lukazwelonke selufike lwedlula eNingizimu Afrika futhi amaphupho nokuklolodelana kuphelile njengoba isiyaziwa inkunzi ekhonyayo esibayeni esiyiPhalamende.U-65.5% wabantu abebebhalisile uphumile wayovota uzwakalisa umbono wawo okhethweni.Ukwabiwa kwezihlalo kuya ngamavoti iqembu eliwatholile ngesikhathi zidlana imilala.Kudingeka * -0.25 wesibalo samavoti ukuze iqembu lithole isihlalo ePhalamende likazwelonke.Ngokubeka ngendlela ethanda ukucaca lokhu kusho ukuthi okungenani iqembu kufanele lithole amavoti angaphezu kuka-46 000.Nakuba inqobile i-ANC kodwa ngeke izishaye isifuba ngokuthi iyona eshaya amaphiko ngoba iDA ne-EFF bayibhincisele nxanye futhi kwehlile ukwesekwa kwayo.Silobe i-ANC ihamba phambili ngo-57.50% kuzwelonke, ilandelwa yiDA ngo-20.78%, i-EFF ilele isithathu ngo-10.79%.I-IFP ibilandela ngo-3.37%, endaweni yesihlanu kukhona iFreedom Front Plus ngo-2.38%.Akungabazeki-ke ukuthi lezi zinkunzi ezinhlanu zizobe zidudulana ePhalamende kule minyaka emihlanu ezayo.Izibalo zikhomba ukwehla kwezihlalo ze-ANC zisuka ku-249 ziya ku-230.Lokhu kusho ukuthi i-ANC ilahlekelwe yizihlalo ezingu-19, ngakho kuzoncipha isibalo samalungu ayo ePhalamende.I-DA ithola izihlalo ezingu-85 nokusho ukuthi ilahlekelwe izihlalo ezine ePhalamende.I-EFF ithole ezingu-43 nokuchaza ukuthi bakhule ngezihlalo ezingu-18 besuka kwezingu-25, kuzokwanda amalungu e-EFF ePhalamende.Ukwenyuka kwesibalo sezihlalo ze-EFF ephalamende kuzobe kuchaza ukuthi izojuba amalungu engeziwe. Iyaziwa ukuthi isusa ukushisa ePhalamende kube ncane indawo njengoba ePhalamende eledlule livalwe abaningi bengayifisi indaba.Onke amalungu ePhalamende azobonakala kahle ngoMeyi 22 lapho sekunomcimbi wokufungiswa kwawo eselungiselela ukuqala umsebenzi.Amaqembu azobe esePhalamende cishe angu-12 esephelele wonke, nokusho ukuthi angu-36 awakwazanga ukungena njengoba kade engu-48 amaqembu abebhalisele ukhetho kuzwelonke.Akukashintshi ukuthi i-DA yiyona eyiqembu eliphikisayo.I-ACDP, UDM, ATM, Good, NFP, AIC, neCope bakwazile ukuthola izihlalo. I-PAC ne-APC ne-Agang SA ngeke babuyele ephalamende njengoba bephikwa yizibalo.Okuqaphelekayo ukuthi i-APC iphuma nje umholi wayo uMnuz Themba Godi ubenguSihlalo wekomidi elibhekele izimali, iStanding Commitee on Public Accounts (Scopa), nokungase kwenze ukuthi angabe esabuyela esikhundleni.Okunye okuqaphelekayo ukuthi iGood ne-ATM bangomakoti kwezepolitiki kodwa bafike kwezwakala njengoba bezobe bemelwe ePhalamende.IGood izojuba umholi wayo uNkk Patricia De Lille owashiya iDA esuka kwi-Independent Democrats (DA), nakhona ephuma kwiPAC.IGood ithola isihlalo esisodwa. Lokhu kuchaza ukuthi i-ATM neGood bafike kwezwakala futhi bakhona abantu abawuzwile umyalezo wabo base bebathemba ngamavoti.Sekuzofanele kuye ngamagama enkehli-ke amaqembu aye ePhalamende eyokwenza lokhu kade ekwethembisa abantu okhethweni.Abantu balindele ukuthi kuphasiswe imithetho ezofeza izifiso zabo. Ukuba nezwi ePhalamende kuya ngezinombolo iqembu elinazo okulinika amandla okuthatha izinqumo.Amanye amaqembu kuyenzeka abe nemibono ephusile kodwa igcine ingaphasanga ngenxa yokushoda kwezinombolo.IPhalamende linezihlalo ezingu-400 nokuyisibalo esibekiwe esingashintshi okwamanje.NgoMeyi 25 kugcotshwa umengameli nokuwumcimbi ozoba seLoftus Versfeld Stadium. Kuyaqala ukuthi lomcimbi ungabi se-Union Buildings.Lolu suku lokugcotshwa kukamengameli luqondene nokugujwa koSuku lwe-Afrika.","Sebekhulumile abavoti, ingcabha isele namaqembu"
"INZIMA impilo endodeni yakwesaKwaBiyela, eMpangeni, esinde yosiwa emcimbini.UMnuz Muzikayifani Gumede (42) uthi usephenduke inkubela njengoba eshe kabi ezithendeni nasesiswini.Uthe ubesemcimbini komunye umuzi endaweni lapho bekuhlatshwe khona inkomo emasontweni edlule.“Angisona isihlobo kulo muzi kodwa ngaya ngoba ngiyaphuza futhi ngiyindoda. Ngahlala kwaze kwahlwa namanye amadoda esibayeni,” kusho uGumede.Eqhuba uthe esibayeni bekuphuzwa utshwala, kothiwe umlilo ababekade bosa kuwona inyama.“Kwathi ngingazelele lutho kwangena amadoda engingawabonanga ebusweni ngoba kwase kumnyama. La madoda awakhulumanga lutho avele angigxavuna angiphosa phakathi emlilweni. Ngenxa yokuthi ngase ngeqiwe yizinkamba, ngapaquza emlilweni isikhathi eside ngihlekwa. Emva kwalokho ngavuka nganikela ekhaya ngejubane,” kuchaza uGumede.Uqhube wathi akananxa namuntu futhi akasazi isizathu sokushiswa kwakhe.Uthe lesi sigameko senze impilo yanzima ngoba akasakwazi nokuvuka ayobamba amatoho ukuze aziphilise nomndeni wakubo.“Ngaya esibhedlela ngalaliswa ubusuku obubodwa. Kumanje ngisadla amakhambi. Esiswini kungcono ngiyabona ukuthi kuzophola ngokushesha. Inkinga isesithendeni lapho ngasha kwacishe kwagqashuka imisipha. Ngihamba ngezinduku ngikhuluma nje. Angibazi abantu abangenze le nto. Abanikazi bomuzi owawunomcimbi angikaze ngikhulume nabo ngoba kungahambeki,” kusho uGumede.AKUHAMBEKI kuMuzikayifani Gumede osinde ephoswa emlilweni emcimbiniUveze ukuthi uzimisele ngokuvula icala ukuze amaphoyisa ezophenya.“Okwamanje akukahambeki,” kusho uGumede.UNksz Ntobeko Gumede (20) owumshana walo mlisa uphawule wathi: “Umalume akanalo uchuku futhi akajwayele ukuba unoziga. Siyafisa bajeze abantu abamshisile.”Uthe ngoLwesine kuleli sonto uphelezelwe amanye amalungu omndeni baya kobika isigameko emzini obunomcimbi ngenhloso yokuthola umkhondo wabasolwa.“Umama wakhona usixoshile wathi akahlangani nokusha komuntu angazange am'meme,” kusho uNtobeko.Induna yendawo uNkk Busisiwe Gcabashe ithe ubuholi bendabuko abuhambisani nodlame emicimbini.NgokukaNkk Gcabashe, ababekhona ngelanga lesigameko sebembikele ngokwenzeka, kodwa uMnuz Gumede ubengakafiki ukuzobika ngokwakhe.“Sengizwile ukuthi bayaziwa abantu abamshisa lo mlisa nokuthi babeganga ngaye ngoba wayeqiwe yizinkamba. Ngizoluphenya udaba ngiludlulisele enkosini,” kusho uNkk Gcabashe.Okhulumela amaphoyisa KwaZulu-Natal uLieutenant-Colonel Thulani Zwane, uthe kuyicala ukulimaza umuntu ngokumshisa.“UMnuz Gumede akaye emaphoyiseni ukuze kuphenywe udaba lwakhe kutholakale nokuthi ukulimala kwakhe kubi kangakanani,” kusho uZwane.Umnikazi womuzi owawunomcimbi akatholakalanga ukuba aphawule.",Usinde osiwa emcimbini
"AMAPHOYISA ayithele othulini indoda okuthiwa ibambe inkunzi esitolo, yantshontsha isibhamu sephoyisa yadubula amaphoyisa KwaNgcolosi ngaseHillcrest ngaphandle kwaseThekwini.Kulesi sigameko, esenzeke ngeSonto ngo-10 ebusuku, kuboshwe amadoda amabili azobhekana necala lokubamba inkunzi, elokuzama ukubulala, ukutholwa nesibhamu esingekho emthethweni nezinhlamvu.Ngokusho kokhulumela amaphoyisa KwaZulu-Natal, uLt Colonel Thulani Zwane, amaphoyisa aseHillcrest abeqaphe ubugebengu KwaNgcolosi ngesikhathi ezithela phezu kwezigebengu zibamba inkunzi.“Elinye iphoyisa lingene kwaMkhuli ethaveni liyothenga kanti lizozithela phezu kwabasolwa abebebamba inkunzi. Abasolwa baliphuce isibhamu iphoyisa base bebaleka ngeToyota Hilux ebigcwele ugwayi, utshwala nemali abebekuntshontshile. Amaphoyisa abajahile, abasolwa babe sebedubula amaphoyisa aphendula ngalo izulu lezandla kwashona umsolwa oyedwa. Omunye umsolwa odubulekile usesibhedlela ugadwe amaphoyisa. Umsolwa wesithathu ubalekile kodwa wabuye wabanjwa amaphoyisa ophiko lwezinja. Abanye abasolwa basagcwele amathafa. Ababoshiwe kulindeleke ukuba bavele enkantolo yasePinetown maduze,” kusho uZwane.Impahla ebintshontshiwe, okubalwa isibhamu sephoyisa, itholakele kanti igcinwe amaphoyisa.Khonamanjalo izolo ekuseni ePinetown umshayeli obebanjwa inkunzi ekhonjwe ngommese udubule isigebengu wasibulala.Imoto ibimi ekhoneni lomgwaqo * -Anderson noJosiah Gumede.UZwane uthe amadoda amabili afice umshayeli esemotweni yakhe emile eceleni komgwaqo. Omunye uvele ngewindi wacisha imoto, omunye wabeka ummese entanyeni yomshayeli. Umshayeli kuthiwa uvele wakhipha isibhamu wabadubula bobabili.Oyedwa ushonele eduze kwale moto omunye wabaleka. Amaphoyisa asePinetown ayaphenya ngalesi sigameko.",Sithelwe othulini isigebengu
"Lokhu kulandela ukuthi umethuli walo uMoss Makwati, nethimba ashutha nalo behlaselwe umndeni akade bezofuna kuwo owesilisa ongondli nabamfice eshada.Lesi sigameko senzeke ngempelasonto edlule eGermiston, eGoli.ULindiwe Mbonambi wezokuxhumana kulesi siteshi uthe, laba bayalulama ngemuva kokuhlaselwa.“Onogada abebehamba nabo abawenzanga umsebenzi wabo sagcina sithathe isinqumo sokuthi sibakhombe indlela. Sibonga ukuthi akekho olimale kabi kulesi sigameko njengoba yize kube khona ukuhlaselwa kodwa imimoya yabo bonke ngisho neyomndeni igcine yehlile, kwakhulunywa ngodaba akade beze ngalo,” kusho uLindiwe.Uthe ukuqoshwa kube sekuqhubeka ngendlela ngemuva kokuthi kwehle imimoya.Ithimba lalolu hlelo kuthiwa lihlaselwe umakoti nomkhwenyana namanye amalungu omndeni okukhona kuwo nezalukazi zakhona emndenini.Lona wesilisa kuvela ukuthi ubeyiswe unina wezingane zakhe ezintathu kulolu hlelo ngoba engafuni ukuzondla.Ithimba lalolu hlelo kuveza ukuthi lawabiza amaphoyisa ngesikhathi lihlaselwa kodwa awangafika kwagcina lingavulwanga icala.Lolu hlelo oluhambela obaba abangondli, akukhona okokuqala ukuthi umethuli walo ahlaselwe njengoba nasemasontweni adlule owesilisa ayemvakashele emzini wakhe washo ukumqeda ngesibhakela wasizwa ngukuthi avike.",Kulinyazwe oweTV kwaxoshwa onogada
"SIMPHIWE NGUBANESISHAQISE umphakathi waseMpola, eMariannhill, isigameko sokudutshulwa kubulawe umnikazi wesitolo kwathi inkosikazi yakhe nengane balimala kanzima ngoLwesithathu ntambama.Kushone uMnuz Muziwoxolo Dikela (47), odabuka eMount Fletcher, inkosikazi (42) nengane yentombazane eneminyaka emihlanu baphuthunyiswa esibhedlela belimele.Kuthiwa bangenelwe ngamadoda amahlanu abehlome ngezibhamu ezinkulu ngo-5 ntambama angabuza avele avulela ngenhlamvu ebhekise kuwona wonke umuntu obesendlini.Abasolwa kuthiwa bashaye bachitha nesamba semali esingadalulwanga, bashiya kuleli khaya nasesitolo kumapeketwane.Ngemuva kwesigameko kuthiwa lawa madoda awazange abaleke, avele azihambela kancane kwaba sengathi akukho okubi abakwenzile.Abantu bakule ndawo abakhulume neSolezwe, bacela kugodlwe amagama abo, badalule ukuthi bekungesikhona okukuqala kuhlaselwa lo mndeni.Esigamekweni sokuqala kuthiwa izigilamkhuba zafika ezintathakusa zadubula kodwa akekho owalimala.“Lesi sigameko senzeke ngesikhathi wonke umuntu esabhekile kungakahlwa. Bekungelula ukusondela uyolamula umuntu ohlome ngesibhamu ngoba ubungaze uthole amachaphazelo,’’ kusho ilungu lomphakathi.Omunye uthe bekushubile kangangoba uze wafisa sengathi angamane athathe imithwalo yakhe ahambe kule ndawo.Izolo emini ubuvalwe thaqa umuzi kamufi, kulenga ngidi emnyango njengoba kukhona abantu abathe ubungahlanziwe. Kubikwa ukuthi izingane zikamufi ezimbili ezisinde ngokulambisa, zithathwe yizihlobo.Enye yezingane ezisindile kuthiwa ibiyodlala ibhola, enye akuqondakali ukuthi isinde kanjani njengoba beyikhona ngesikhathi sesigameko.Imizamo yokuxhumana namalungu omndeni kamufi ayiphumelelanga ngoba bekukhala ibhungezi, nomakhelwane belandula bethi kabanazo izinombolo zamalungu omndeni oshonelwe.Okhulumela amaphoyisa KwaZulu-Natal, uColonel Thembeka Mbele, usiqinisekisile lesi sigameko, wathi kuvulwe amacala okungelokubulala, awokuzama ukubulala nelokuphanga, aphenywa esiteshini samaphoyisa eMariannhill.",Kubulawe usomabhizinisi ehlaselwa kwakhe
"Kulindeleke ukuthi sikhishwe namuhla isinqumo ecaleni lomlisa oneminyaka engu 30 osolwa ngamacala okudlwengula ayisikhombisa, awokuthumba ayisishiyagalombili namabili okubamba inkunzi ehlomile.UMnuz Mthokozisi Mnyandu waseWyebank, usolwa ngokuthumba, ukudlwengula nokubamba inkunzi ehlomile abesifazane abayisishagalombili ezindaweni ezehlukene okubalwa kuzo eNanda, KwaNdengezi nasePinetown.Abanye balaba besifazane kuvele ukuthi wayebabamba bezihambela bese enza sengathi uyabashela bese eyabathumba ayobadlwengula.Kuvele ukuthi uma benqaba wayebashaya ngezimpama abakhombe nangommese.IJaji uMadam Justice Masipi uthe uMnyandu uwaphikile wonke amacala athweswe wona.Uveze ukuthi laba besifazane abebathumba ebadlwengule bonke babeneminyaka engu-16 abanye beneminyaka engaphansi kwalokhu futhi abanye beseyizintombi nto, bengakaze bazibandakanye ngokocansi.Kuvele ukuthi ummangalelwa ubedlwengula abagilwa ngaphandle kwekhondomu.Kwesinye isehlo, kuthiwa umgilwa wadlwengulwa ummangalelwa nabanye abangani bakhe ababili beshintshana ngaye.Enkantolo kuvele ukuthi ummangalelwa uthi wayethandana nabagilwa futhi babevumelene ngokuthi baye ocansini.Uveze enkantolo ukuthi ulale nabesifazane abaningi kangaka ngoba akakwazi ukulala nomuntu wesifazane kabili.",Isigwebo kwawokudlwengula
Ukudla abasiphakela khona abasakazi akukho mnandi ikakhulu uhlelo olungena ngo-12-3 nolungena 3-6.USiya Mhlongo luyamhlula noma ezama ngamandla akhe kodwa akulungi uyabonakala ukuthi ugqiba lento yokuthi uke wathanda isonto uzama ngayo yonke indlela ukuthi abengumuntu wezwe nongakaze awungene umnyango wesonto ngenxa yokuzama ukujabulisa abantu.NoSelby akasiphi lutho ngaphandle kokubanga umsindo estudio wena wabona izintombi ziqhumisa uhleko emfuleni.Ayike lolu lwantambama lufile fi kungcono ukuba uMroza ungena yedwa uyabona ukuthi le nsizwa imsebenzisa kanzima kubengathi akanalo ikhono kanti likhulu inkinga ile nsizwa asebenza nayo.Ufike umsakazo wawenza owomphakathi ungathi ulalele umsakazo omncane uze azikhuze umuzwe esethi iGagasi FM. Sicela Ukhozi FM abanye lubafake ebusuku silele ikakhulu uma befika njengayo nje le nsizwa iyalubandisa uhlelo.Okokugcina thina Ukhozi FM sikhule silulalela abaphathi boKhozi asibazi asazi nokuthi bafika nini kusho ukuthi siphethwe abantu abangenawo umlando woKhozi FM yikho bebulala umsakazo.Ukhozi FM lwagcina ukuba nomphathi ovuthiwe ngobaba uBhodloza Nzimande emuva kwalokho alukaze luphinde lulunge.Pastor Goodman NseleMtubatuba,[IMIBONO] Sicela uKhozi lubafake ebusuku
"INTOKAZI yakuleli ezakhele igama yethula izinhlelo zethelevishini, uFarieda Metsileng, iyona ezolingisa indawo ephambili emdlalweni omusha wamahlaya othi uBettina Wethu.Lo mdlalo osuselwe kowamahlaya othi Ugly Betty osungulwe e-USA, uzoqala ngo-Ephreli 5 ngo-7.30 ebusuku ngoMsombuluko kuze kube uLwesithathu.Kulo mdlalo wakuleli kuzobe kukhulunywa izilimi ezihlukene.Abanye abalingisi abamenyezelwe noFarieda kubalwa uZweli Dube, Tsholofelo Mashishi, Linda Jiyane, Coconut Kelz, noZaza Moloi.UTshepiso Sello Phiri onguphrojusa walo mdlalo ngaphansi kwenkampani iKnown Associates Entertainment, uveze ukuthi baqale ukuthungatha abalingisi bawo ngonyaka odlule ngesikhathi sikathaqa ezweni.“Kusithakaselise kakhulu ukuthola izicelo zabalingisi abadumile nabanye abasafika kulo mkhakha. Yingakho kulo mdlalo kuzogqama ubuso obusha nobudala futhi kuzogqama izinhlanga ezihlukene zabantu bakuleli. Ngesikhathi senza inhlolokhono, sathatha abalingisi abaningi ukubheka kahle ithalente nokunika ithuba lomlingisi othi yena akaze abizwe kwinhlolokhono, konke kwahamba kahle njengoba sesilana namhlanje,” kuchaza uTshepiso. Uveze ukuthi isililo esasikhalwa intsha yakuleli ngaphansi kwesiqubulo esithi  #OpenTheIndustry, basebenze ngaphansi kwaso.“Ngesikhathi senza inhlolokhono asitholanga nje kuphela intsha yakuleli kuphela kodwa neyakwamanye amazwe njengoba konke babekwenza ngobuchwepheshe besimanje. Ubuso obusha kulo mdlalo kuzokwenza abantu bawuthakasele lo mdlalo njengoba ugcwele intsha,“ kuchaza yena.Umphathi weSABC1, uPhumzile Zonke, uthe kuyabathokozisa ukubiza lo mdlalo owabo njengesiteshi.“Indlela lo mdlalo oyiwona kwamina ungimangazile, kusetshenziwe kakhulu kuwona ngesikhathi uqoshwa. Njengenhlangano yezokusakaza enkulu kuleli nase-Afrika, senza okusemandleni ethu ukuletha imidlalo ekhuluma ngento eke yenzeke ngempela kwabanye abantu. Nakulokhu ke kuyisiqalo sezinto ezinkulu esisazozimemezela kubabukeli bethu okukhona kuzo ezobumnandi, ezemfundo nokunye,” kuchaza yena.Abanye babalingisi abakulo mdlalo oMichael Potter ( Brandon Thomas), Elliot Makhubo (Israel Sikhakhane), Mbasa Msongeli (Mpilo Hadebe), Brighton Ngoma (T-Bang Moeketsi), Ayanda Bandla (Lakhe Amon) nabanye. ",Bethuliwe abalingisi bomdlalo
"MALIBONGWE MDLETSHEUPHELE sekukhonjwana ngeminwe emehlweni umcimbi wokwethula i-Under 17 Engen Knockout Challenge ka-2012 obuse-Engen Refinery Sports Complex eWentworth izolo emini.Lolu thuthuva luqutshulwe wukuthi ngesikhathi kuqhathwa amaqembu, abengabonwa nangokhalo amaCherrians angompetha banyakenye nokwethuse abaningi kwazise bekulindeleke ukuba azovikela isicoco sawo kulo nyaka.Ebuzwa ngohlelo olusetshenzisiwe ukuqoka amaqembu azobanga isheke lika-R10 000 elitholwa ngompetha balo mqhudelwano, umqondisi wawo uRonnie Moroka 
(osesithombeni), uthe umyalelo wokushiya ngaphandle amaCherrians uvele neThekwini Central Local Football Association (LFA) okudlala kuyo leli qembu.“Akumina noma AmaZulu anqume ukushiya amaCherrians ngaphandle kodwa yi-LFA okudlala kuyona amaCherrians esinike iqembu elizoyimela kulo nyaka. Thina sizinike ukuthi amaCherrians akhale ngaphansi emidlalweni yawo yokuhlunga iqembu elizowamela kulo nyaka,” kusho uMoroka oyinhloko yenkulisa yoSuthu.AmaZulu yiwona angabadidiyeli balo mqhudelwano KwaZulu-Natal kanti iLamontville Golden Arrows, Maritzburg United neThanda Royal Zulu, edlala okokuqala kulo nyaka, bangene ngoba beyizingqwele zesifundazwe.“Thina (AmaZulu) singene kulo mqhudelwano njengosokhaya, samema i-Arrows, Maritzburg neThanda ngoba sihola nabo ukuthuthukiswa kwebhola esifundazweni. Amanye amaqembu adlale imidlalo yokuhlunga eyenganyelwe ama-LFA awo angaphansi kweSafa eThekwini Region,” kusho uMoroka.Umqeqeshi wamaCherrians, uJoey Labistour, obedinwe egane unwabu ngokushaywa ngesithende kweqembu lakhe elingobhongoza eThekwini kuleli zinga uzwakalise ukuphoxeka.“Sonke lesi sikhathi besazi ukuthi sizoyivikela indebe yethu. Asiyidlalanga ngisho nemidlalo yokuhlunga ngoba sinikwe isiqiniseko sokuthi sizoba khona,” kusho uLabistour.Isikhulu seThekwini Central LFA esizincengele ukuba lingashiwo igama laso sithe: “Siyalelwe ukuba sihlunge amaqembu ngaphandle kwamaCherrians ngoba wona avele azothola ithuba lokuvikela isicoco kodwa kuleli sonto sitshelwe ukuthi ngeke esabakhona.”Ngasekuqaleni kwalo nyaka amaCherrians avakashele e-USA lapho efike aguqisa khona u-Under 17 weGalaxy okugijima kuyona uDavid Beckham.",Umsindo kwethulwa i-Under 17 Engen Challenge eKZN
"KULINDELEKE ukuthi abuyele enkantolo namhlanje owesilisa osolwa ngokudlwengula udadewabo oneminyaka eyisishiyagalolunye namadodakazi abafowabo amabili ebakhokhisa ngokubadlalisa imidlalo kwiselula yakhe.Umsolwa owumfundi oneminyaka ewu-19 ofunda uGrade 11 esikoleni esiseNkandla, kuthiwa uconsisele udadewabo omncane ngamafutha okupheka esithweni sangasese ukuze akwazi ukumdlwengula.Kuthiwa ubemyenga ngokuthi amdlalise imidlalo ekwiselula yakhe, bese ethi akakhokhe ngokuthi avume amgile lo mkhuba.Amanye amantombazane amabili asolwa ngokuwadlwengula aneminyaka ewu-11 no-13.Umzali wenye yala mantombazane utshele leli phephandaba ukuthi isimo simuncu ekhaya njengoba umsolwa kuyingane yomndeni futhi enukubeze izingane zasemndenini.Uthe lezi zingane sisesimeni esingesihle njengoba zingasafuni nokuya esikoleni.Kuvela ukuthi umsolwa ubenesikhathi sonke sokugila le mikhuba njengoba lezi zingane zonke bezihlala nogogo, amanye amalungu omndeni ayasebenza futhi asebenza kude nekhaya.“Ngiqale ukuqaphela ukuthi kukhona okushaya amanzi ngenkathi ingane yami ingivakashele. Ibinuka iphunga elixakile okungathi elomuntu omdala osewake walala nomuntu wesilisa,” kuchaza unina.Uthe ngenkathi eyibuza indodakazi ukuthi seyake yalala yini nomuntu wesilisa, iqale yaphika kodwa ngokuyihlohla imibuzo nangokuthi ayihlole isitho sayo sangasese, wathola okumjabhisile.“Ngiyibuzile ukuthi ngubani obelala nayo, yathi uyise omncane. Ngiyiyise emaphoyiseni, angiphelezela saya kwadokotela wakuqinisekisa ukuthi idlwenguliwe,” kusho unina.Uthe zonke izingane okusolwa ukuthi bezigilwa wumsolwa, zihloliwe wodokotela kwase kuboshwa leli bhungu lomndeni.Okhulumela amaphoyisa KwaZulu-Natal, uCaptain Nqobile Gwala, uthe kunecala eliphenywa ngamaphoyisa aseShowe.“Kuboshwe umsolwa (19) wabekwa icala lokudlwengula,” kusho uCaptain Gwala.Uthe ngesonto eledlule umsolwa uvelile enkantolo, wenqatshelwa ibheyili. Kulindeleke ukuthi aphinde abuye kule nkantolo ngoLwesibili (namhlanje).UMnyango wezokuThuthukiswa koMphakathi KwaZulu-Natal uthembise ukungenelela kulolu daba oluchaze njengoluhlasimulisayo.Okhulumela lo mnyango, uMnuz Mhlaba Memela, uthe abafuna ukuqala bakuthole wukuthi kwenzeka kanjani ukuthi izingane zihlale nogogo abazali bekhona?Uthe okubalulekile wukuthi uma sebeluphothulile uphenyo, yilona oluzosho ukuthi kumele yini abantwana laba bathathwe bayohlaliswa ezindaweni eziphephile ukuze banakekelwe ngendlela efanele?",'Udlwengule' udadewabo emkhokhisa ngomdlalo
"SIKHALE ngaphansi isihlabani somculo kamaskandi, uMtshengiseni “Indidane” Gcwensa waMageza Amahle, emqhudelwaneni wezingwazi ezingasekho. Indidane ibiqhathwe noMgqumeni “Ibhova LikaDikadika” Khumalo, Khwelebhasini noMfazomnyama.Abagqugquzeli beMpucuzeko Maskandi Festival ezoba sePeople’s Park (Moses Mabhida Stadium), eThekwini, ngoMgqibelo kusukela ngo-10 ekuseni, bebekhiphe uhlu lwabaculi okufanele bahlonishwe ngozakwabo abasaphila ngalolu suku.Abantu bekufanele bavotele enye yezingoma ezimbili okufanele iculwe ngesinye isihlabani. Ezingomeni obekufanele uKhuzani Mpungose azicule bekukhona eyeThwasa Langempela (elinye igama leNdidane) ethi Shwi Nomtekhala nekaMgqumeni ethi Uthando Aluboni, kwaphumelela ekaMgqumeni ngamaphesenti awu-53 kwawu-47. UNyonemhlophe bekufanele acule ekaMfazomnyama ethi Ngisebenzile Mama noma yaMageza Amahle ethi Ngicela Ningishuthe kwaphumelela ekaMfazomnyama ngamaphesenti awu-70 kwawu-30. Amageza Amahle bekufanele acule eyeNdidane ethi Sishaya Kwasani noma ekaKhwelebhasini ethi Mina Ngistress, kwaphuma phambili ekaKhwelebhasini ngamaphesenti awu-64 kwawu-36.INDIDANEUShwi Nomtekhala bazokhumbula uSandile Mbongwa waMabongwa ngethi Uloliwe, uThokozani Langa uzokhumbula uBhekumuzi Luthuli ngethi Awungisize, uMthandeni “Igcokama Elisha” Manqele uzothulela isigqoko uMgqumeni ngethi Isitolo Sendoda, uKhangelani “DSD” Mhlongo woSaziwayo uzokhumbula uMgqumeni ngethi Isemlenzeni kuthi uJaiva Zimnike ahloniphe uMgqumeni ngethi Sakhala Kamnandi.Umgqugquzeli womcimbi, uXolani Mcineka, uthe unqume ukuhlonipha abangasekho ngokuzwa uvo lwabalandeli balo mculo. Uthe abantu bebevotela ingoma ezinkundleni zokuxhumana nangama-e mail. Amathikithiki akuma-computicket ngoR100 nangoR500.",IBhova liqumbe phansi Indidane kokamaskandi
"ABANJWE oqotsheni epulazini eliseMbumbulu ngaphandle kwaseThekwini, amadoda amathathu abezama ukugqiba isidumbu sowesilisa obulewe. Amaphoyisa aseMid Illovo abophe amadoda amathathu asolwa ngokubulala. Ngokuzwa kweSolezwe umufi kusolwa ukuthi ngowesilisa oneminyaka engu-26 waseHammarsdale.Ngokusho kosondelene nodaba, ocele ukungadalulwa, abasolwa bebehamba ngemoto ebisolisa. Kuthiwa babonakale bengena emobeni, onogada bahlabe umkhosi emaphoyiseni yabe isilandelwa imoto.Abasolwa baficwe emobeni bathe bayazingela. Imoto yabasolwa kuthiwa ibigcwele igazi, abasolwa kuthiwa bathe yigazi lesilwane abebezizingela. Amaphoyisa nonogada ngesikhathi belandelela bathole isidumbu sowesilisa okusolwa ukuthi bebeyomgqiba emobeni.Okhulumela amaphoyisa KwaZulu-Natal, uCol Thembeka Mbele, uthe kuvulwe icala lokubulala nelokuthumba, abasolwa bazovela maduze enkantolo.Imizamo yeSolezwe yokuthola imininingwane kamufi ayizange iphumelele.",Babanjwe begqiba isidumbu emobeni
"CELANI SIKHAKHANEY EHLISWE ngo-R9 million imali yesabelo esibhekene nezinhlelo zeSilo samabandla ngenxa yesimo somnotho esingesihle.Lokhu kuvele ngesikhathi uNdunankulu waKwaZulu-Natal, uSenzo Mchunu ethula isabelo sehhovisi lakhe esingu-R658.644 million sonyaka ka-2016/2017.Bekuqala ukuthi iSilo siphulelwe isabelo nezinhlelo zaso zeNdlunkulu njengoba eminyakeni edlule besithola imali engaphezulu kuka-R57 million.“Ngemuva kokuhlakazwa koMnyango wezaseNdlunkulu kwasungulwa isikhwama iRoyal Household Trust esasizobhekana nezinhlelo zaseNdlunkulu ngokulekelelwa yihhovisi likaNdunankulu. Ngonyaka zimali ka-2016/17 sizonikeza lesi sikhwama u-R15.167 million ukuze sikwazi ukubhekana nomsebenzi wokulungisa izigodlo, ukunakekelwa kwabantwana ngokwezempilo, ukukhokhelwa kwezidingo zemfundo nokunye,” kusho uMchunu.Uthe njengehhovisi bazibophezele ngokusiza iSilo emicimbini yokugcoba amakhosi ngezinye izinhlelo zokudala ukusebenzisana kuhulumeni.Nokho ihhovisi likaNdunankulu libhekene nengwadla yemali yokulungisa izigodlo. UMchunu uthe lokhu kwenza kube nzima ukuthi benze izigodlo zibe sezingeni elifanele ukuheha izivakashi.Uqhube wathi bazoqala uhlelo oluzosiza ekutheni isikhwama saseNdlunkulu siqoqe imali ezobhekana nezidingo ezifuze lezi zokulungiswa kwezigodlo.UNdunankulu ucacisile ukuthi zonke izinhlelo zehhovisi lakhe zishayekile ngenxa yokwehliswa kwesabelo-mali.Ubuye wakhala ngodlame lwasehostela iGlebelands wathi uzizwa enamahloni ngalo.Umholi weDA esiShayamthetho, uMnuz Sizwe Mchunu uthe bayayibona imisebenzi kaMchunu kodwa inkinga emphazamisayo (uMchunu) ngukulwa abhekene nakho ku-ANC.Uthe nakuba kunjalo kodwa akakhumbule ukuthi yena usebenzela abantu baKwaZulu-Natal okufanele ababeke phambili.UMnuz Blessed Gwala uthe inkinga ihhovisi likaNdunankulu libhekene nombango wamandla okuKhongolose esifundazweni.Uqhube wathi nakuba kunjalo kodwa bayaseseka isabelo asinekele isiShayamthetho.UNkk Makhosi MaNzimande Khoza we-ANC uthe iyamxaka i-IFP ukuthi yini ingayikhulumi indaba yozovala isikhundla sikaMntwana wakwaPhindangene uma esephuma njengoba belibele yi-ANC.UMnuz Makhosini Nkosi we-ANC uxwayise uMchunu weDA wathi akahlukane nezindaba ze-ANC ngoba nabo abakaze bazixake ngaye ngesikhathi ehlulwe engqungqutheleni yaleli qembu eyayiseRichards Bay ngonyaka odlule. Bonke bancome uNdunankulu ngemizamo yakhe yokwenza isifundazwe sibe ngcono nangokunakekela iSilo.",Yehliswe ngo-R9m imali eyabelwa iSilo
"SITHOLWE emgodini ombelwe izigxobo zokubiya, isidumbu sengane okubikwe ukuthi iduke idlala egcekeni.Isidumbu sika-Alwande Mtshali (3) wakwaMteyi eMnambithi, nobegcine ukubonakala ezidlalela egcekeni lakubo ngoMsombuluko emini, sitholakale ngoLwesibili emgodini wesigxobo sokubiya kubo, sivele ngezinyawo.Ngesikhathi Isolezwe lithinta umndeni, unina kamufi uNksz Nosipho Zwane obehluleka nawukukhuluma ngenxa yomunyu, uthe bayitholile ingane kodwa ingasiphili wadlulisa ucingo kwelinye ilungu lomndeni.Elandisa ngokwenzekile umfowabo kamufi, uMnuz Ngcebo Mtshali, uthe u -Alwande ubesele nomzanyana wakhe ngesikhathi abazali babo besemsebenzini.“Naye umzanyana unengane encane. Ubesafunza ingane yakhe ngesikhathi u -Alwande edlala emnyango. Ungumuntu onomsindo uma edlala, omgadayo usolile ngesikhathi engasawuzwa umsindo wakhe waphuma ukuyobheka kodwa lutho ukumbona,” kusho uMtshali.Uthe bekungabo-11 emini ngesikhathi kuqala ukuthungathwa ingane kodwa lutho ukutholakala, okuthe ngakusasa ekuseni isidumbu sayo satholwa sisemgodini.“Ngendlela umgodi omncane ngawo, bekungeke kube wukuthi uphonsekile kodwa kuyacaca ukuthi ushuthekiwe kuwo. Ngayizolo besibheke kuyo yonke indawo nakuyo imigodi ngoba isobala kodwa asizange simthole, okucacayo ukuthi abantu abathile abangasifuni abenze lesi senzo.”Uveze ukuthi nakuba besola ukuthi yisenzo sabantu abangawufuni lo mndeni, kodwa akekho obamsolayo. Okhulumela amaphoyisa KwaZulu-Natal uCaptain Nqobile Gwala, uthe kuvulwe idokodo lophenyo ngokufa komuntu esiteshini samaphoyisa saseZakheni.“Izimo eziholele kulesi sigameko ziyaphenywa. Ingane ibibikwe ukuthi ilahlekile ngoMsombuluko, yatholwa ishonile ngosuku olulandelayo isemgodini owawumbelwe ukubiya kubo,” kusho uCaptain Gwala.",Sitholwe emgodini isidumbu sika-Alwande
"KUFE umhlali waseGlebelands Hostel kwalimala kanzima omunye ngesikhathi bedutshulwa ngamadoda angaziwa erobhothini eliseduze kwaleli hostela.Lesi sigameko senzeke ngabo-8 ngoLwesihlanu ngesikhathi amadoda ahlala eGlebelands ewela umgwaqo emuva kokukhipha imali enxanxatheleni yezitolo.Isishoshovu esilwela umphakathi uNksz Vanessa Burger sithe kusolwa ukuthi amadoda adutshuliwe ebenqaba ukukhokha uR80 oqoqelwa ukukhokhela abameli bamadoda ayisishiyagalombili azovela eNkantolo eNkulu yaseMgungundlovu namuhla ngamacala ahlukene athinta ukubulawa kwabahlali baseGlebelands.UColonel Thembeka Mbele uthe amaphoyisa aseMlaza aphenya icala lokubulala nelokuzama ukubulala emuva kokudutshulwa kwamadoda amabili esemarobhothini.Uthe eyodwa eneminyaka ewu-30 ishonele endaweni yesigameko kwathi enye yaphuthunyiswa esibhedlela ilimele.Ukugcizelele ukuthi lesi sigameko asenzekanga emagcekeni aseGlebelands Hostel.Namhlanje kulindele ukuthi kuqalwe ukuqulwa kwecala loDetective Sergeant Bhekukwazi Louis Mdweshu, oMnuz Khanyelihle Mroza Mbuthuza, Vukani Manenze Mcobothi, Eugene Wonderboy Hlophe, Mbuyiselwa Mkhize noNcomekile Matlala Ntshangase.Bazobe behamba nabanye ababehlala eGlebelands oMnuz Mondli Thalente Mthethwa noBongani Mbhele.Abamangalelwa babhekene namacala okushushumbisa imali, awokubulala, awokuzama ukubulala, awokuqola abantu imali nawokutholakala nezibhamu nezinhlamvu ezingavumelekile okungekho emthethweni.UNksz Burger ucele amaphoyisa ukuthi aqinise ezokuphepha eGlebelands nasenkantolo enkulu ngoba njalo uma kuzoyiwa enkantolo abahlali baseGlebelands bafunwa imali ngenkani.Uthe kulindeleke ukuthi kubizwe ofakazi abawu-107 okufanele bavikelwe ngoba impilo yawo wonke umuntu othinteka kuleli cala isengcupheni.Ubuye waveza ukuthi kwakunezinhlelo zokubulala umshushisi wecala * -Advocate Dorian Paver okwaphoqeleka ukuthi anikwe onogada.Uthe imali iqoqwa ngezindlela ezihlukene manje kubantu ngoba kuthunyelelwa umuntu othile incwadi ukuthi aqoqe oR80 kubantu ahlala nabo.Uma eseyiqoqile kufika umuntu ongaziwa azothatha imali ngosuku olusuke lunqunyiwe.Kuthiwa ngisho abantu abahlala emijondolo eseduze kwaseGlebelands bayacelwa ukuthi bakhokhe imali.",Ingebhe ngodlame lwaseGlebe
"UZOFAKA isicelo sebheyili ngoLwesibili owayenguNobhala we-ANC esifundeni iGeneral Gizenga Mpanza eyayaziwa ngeKwaDukuza, uMusa Zondi emuva kokuphumelela kwesicelo sakhe sokudlulisa icala.NgoLwesine, eNkantolo eNkulu yaseThekwini bekugcwele abebefake izikibha ze-ANC, imindeni nezihlobo zabane abafake isicelo sokudluliselwa kwesinqumo nesigwebo secala lokubulala umuntu.Inkantolo isivumile isicelo soNoh Zondi, Mzwandile Chamane, Musa Khumalo noMusa Zondi.Icala selizolalelwa ngamajaji amathathu, okuyiwona azothatha isinqumo.UZondi nagwetshwe nabo babhekene necala lokubulala uMnuz Thandanani Moyane.Batholwa benecala eNkantolo eNkulu yaseMgungundlovu ngenyanga edlule, bagwetshwa ekuqaleni kwale nyanga ngokuhlukana.UZondi wagwetshwa iminyaka engu-26 ngamacala.Izolo ijaji uNkosinathi Chili likhiphe isinqumo sokuba uZondi aliqhube icala kwenye inkantolo.“Ummangalelwa wesikhombisa (uZondi) ngiyamnikeza imvume ukuba alidlulisele kwenye inkantolo icala mayelana nokulahlwa kwakhe icala, nokugwetshwa kwakhe kuwo wonke amacala.“Laba abanye abathathu nabo ngibanikeza imvume yokulidlulisa icala, ukulahlwa icala nokugwetshwa kodwa lokhu kuzoba emacaleni amathathu, kwelokubulala nawokuzama ukubulala amabili. Ecaleni lesine nelesihlanu, okuthumba kungadluliswa isigwebo kuphela,” kusho uChili.Icala libe selihlehliselwa uLwesibili khona eThekwini ukuze bezofaka isicelo sebheyili njengoba bese bevele beziqalile izigwebo zabo.Lesi sikhulu nabayisithupha bavulelwa icala lokubulala nelokuthumba nelokushaya, elenzeka ngo-2015 kulandela ukungena kwabantu ebhizinisini lomndeni.",Bavunyelwe ukwedlulisa icala ababoshwa nesikhulu sikaKhongolose
"IZIHLATHI zizovakashela izindlebe kubashayeli bezimoto kwazise uphethroli uzokwehla ngo-14 cents ilitha ngoJanuwari.Udizili uzonyuka ngo-9 cents ilitha.Upharafini uzonyuka ngo-5 cents ilitha ngokusho kwaboMnyango wezaMandla.Lezi zindaba zimenyezelwe ngoMgqibelo, aboMnyango wezaMandla bathe uphethroli wehliswa yizigameko ezenzeka ezimakethe zomhlaba nokudlondlobala kweRandi uma liqhathaniswa neDollar lase-United States.USolwazi Bonke Dumisa oyisazi somnotho nezomthetho uthe iRandi likhombisa ukudlondlobala uma liqhathaniswa nesimo ebelikulo ezinyangeni ezintathu ezidlule.Uthe yizindaba ezinhle lezi ngoba zisho ukuthi uhwebo luzohamba kahle eNingizimu Afrika.Mayelana nokwehla kukaphethroli uDumisa uthe kuzokwehla umthwalo kubashayeli bezimoto ezithela uphethroli ngoba ubunyuke ngo-22 cents ngoDisemba kodwa udizili wehla ngo-15 cents.Upharafini wona ubuwehle ngo-24 cents.Khonamanjalo uMnuz Neil Roets oyisikhulu esiphezulu senkampani esiza abanezikweletu iDebt Rescue ugqugquzele abantu ukuthi bangakhithizi izinto ezingenasidingo njengoba sekuphela amahholidi.Uthe abantu abakhumbule ukuthi uJanuwari ukhona kusafanele bakhokhele izingane imali yesikole nabo babuyele emsebenzini, abanye bazodinga imali kaphethroli noma imali yokugibela uma bengenazo izimoto.",Bazohleka bodwa abashayeli kwehla uphethroli
"UMNYANGO wezokuBusa ngokuBambisana KwaZulu-Natal unxuse umphakathi ukuthi uqaphele ngemva kwesexwayiso esikhishwe ngabeSouth African Weather Service ngesimo sezulu esingesihle, esihambisana namakhaza ashubisa umnkantsha nezikhukhula esifundazweni, kuleli sonto.Umnyango uthe ithimba lababhekele izinhlekelele lizotshalwa kuyo yonke imizila yesifundazwe ezindaweni ezaziwa njengezisethubeni lokukhahlanyezwa yilesi simo, ngenhloso yokuqapha.UNgqongqoshe womnyango uMnuz Sipho Hlomuka unxuse amalungu omphakathi ukuthi aqaphele uma kukhona uhambo aluthathayo.“Sinxusa amalungu omphakathi kulezo zindawo ezingase zihlaselwe yiqhwa ukuthi aqaphele futhi ahlehlise uhambo olungabalulekile,” kusho uHlomuka.AbeSouth African Weather Service  bakhiphe isexwayiso  ngamakhaza angabekezeleki kuleli sonto ngenxa yeqhwa elihlasele ezintabeni zoKhahlamba nezindawo ezakhele lezi zintaba, okubalwa kuzo iKokstad nase-Underberg.Umnyango uthi lesi simo singaholela ekuphazamisekeni kokuhamba kwezimoto nokuvalwa kwemigwaqo kulezi zindawo.Izindawo okulindeleke ukuthi zikhahlanyezwe yizikhukhula ngezakhele uMasipala waseMkhanyakude, owaseZululand noMasipala waseKing Cetshwayo.Kusuka ngoLwesibili bese imigwaqo imihlophe yiqhwa kwezinye izingxenye zesifundazwe. Ungqongqoshe wezokuThutha ukuPhepha nokuXhunmana koMphakathi KwaZulu-Natal uNkk Peggy Nkonyeni unxuse abashayeli ukuthi baqaphele. “Sesithole imibiko eveza ukuthi eminye imigwaqo namabbhuloho  kwabanye omasipala kugeleza izikhukhula. Sinamathimba atshalwe emigwaqeni ukuqapha isimo amahora angu- 24 alawula ukuhamba kwezimoto lapho kuhlasele khona lesi simo sezulu ikkhul ezindaweni eziphansi ezingase zikhahlanyezwe izikhukhula,”  kusho uNkonyeni.Uthe kuzojutshwa ithimba elizohlola umonakalo  odalwe yilesi simo lishicilele umbiko uma lesi simo sesidlulile.",Isexwayiso ngezikhukhula namakhaza ashubile
"LOWO owayenguMengameli wase-United States uMnuz Barack Obama ukhala ngokuthi lusadla lubi ubandlululo lapha eNingizimu Afrika naseMelika.Ekhuluma ngesikhathi ethula isifundo ngomengameli wokuqala wentando yeningi kuleli uDkt Nelson Mandela eGoli izolo, u-Obama uthe akekho umuntu owazalelwa ukuthi azonde abanye abantu bezinye izinhlanga.""Uthando luyimvelo, kumele singabantu sibe nothando ukuze sikwazi ukuhlalisana kahle singacwasani,"" kusho u-Obama.Uthe uMandela wabafundisa ukuthi ukuze intando yeningi yenzeke kahle, kumele abantu bakwazi ukuxoxisana ngisho nabantu abanemibono ehlukile kweyabo.""Okunye asifundisa kona ukuthi intando yeningi ingaphezulu ngisho kokhetho,"" kusho u-Obama.Uthe intando yeningi ibafundisa ukuthi kumele basondelane kakhulu nomphakathi.Inkulumo eyethulwe u-Obama ngoLwesibili izokwandulela eminye imigubho ethinta usuku lokubungazwa kukaMandela emhlabeni. Ngezansi izithombe ebeziphambili namhlanje esithinta le migubho:UMHOLI we-IFP iNkosi Mangosuthu Buthelezi noPenuel Nkosi waseMafu Secondary School beshutha isithombe ndawonye eDelta Park lapho inhlangano yabadala itshale izihlahla eziwu-100 njengendlela yokugubha iminyaka engu-100 azalwa. Isithombe: Nokuthula Mbatha/African News Agency/ANAISILO Samabandla uGoodwill Zwelithini obeyingxenye yezicukuthwane ebezihambele inkuluma kaMnuz Barack Obama eGoli. Isithombe: Reuters/Siphiwe SibekoOWAYENGUMENGAMELI wase-United States uMnuz Barack Obama ngesikhathi ethula inkulumo yakhe eceleni kukaMnuz Patric Motsepe ngoLwesibili kwi-16th Annual Nelson Mandela Lecture eWanderers Stadium eGoli. Isithombe: AP Photo/Themba HadebeUGRACA Machel, oyinkosikazi kaNelson Mandela ngesikhathi ethula inkulumo yakhe ngoLwesibili eWanderers Stadium, eGoli, kwi-16th Annual Nelson Mandela Lecture ebiyethulwa ngowayengumengameli wase-United States uBarack Obama. Isithombe: AP Photo/Themba HadebeOWAYENGUMENGAMELI wase-United States uMnuz Barack Obama ebingelela inkosikazi kaDkt Nelson Mandela, uNkk Graca Machel, lapho abezothula inkulumo ngaleli qhawe laseNingizimu Afrika eWanderers Stadium, eGoli. Eceleni kwabo ngumengameli Cyril Ramaphosa. Isithombe: Reuters/Siphiwe SibekoUMNTWANA uHarry nenkosikazi yakhe uMeghan basendlunkulu yase-United Kingdom abebevakashele umbukiso obuseNelson Mandela Centenary Exhibition, eSouthbank Centre's Queen Elizabeth Hall eLondon. Isithombe: REUTERSOwesilisa ubuka uhlelo losuku lapho obekuzokhuluma khona owayengumengameli wase-U.S uBarack Obama. Isithombe: REUTERS",IZITHOMBE: isiqalile imigubho yokubungaza usuku lukaMandela
"KUSHAQEKE abazalwane kwaphazamiseka inkonzo isikhathi esingangehora ngesikhathi umfundisi eveza ukuthi usebenzisa inkosazane yasemanzini, okuyisilwane sasemanzini okunenkolelo yokuthi simise okwentokazi ngasenhla nenhlanzi ngezansi.Odalule lezi zindaba ezishiye abazalwane bekhexile, uMfundisi Bongani Gumede (31) webandla Ubizo International Church.Ubekhuluma ngempelasonto kwindumezulu yenkonzo kaJulayi yaleli bandla ebibanjelwe etendeni ebeligxunyekwe KwaMakhutha.UGumede uthe lena yimfihlo emayelana nenhlanhla yakhe. Uthe le nhlanhla uyilanda emfuleni ongaseRiverside eMzimkhulu lapho kuhlala khona lesi silwane, yize yena edabuka endaweni yaseKorinte. Uthe izinkumbi zabantu abathutheleka masonto onke kuleli bandla, umcebo wakhe, yimfuyo egcwele isibaya, yizimoto zikanokusho nemizi yakhe, konke lokhu kungamandla ale nkosazane yasemanzini.UGumede waziwa nayingane encane eMzimkhulu ngenxa yamagalelo akhe ekwelapheni nasekusizeni abantu abahlwempu. Uthe waqala ukuxhumana nalesi silwane esafunda ezikoleni zamabanga aphansi.“Ngangineminyaka engu-11. Ngangivamise ukuphuma esikoleni ngiqonde kulesi siziba ngiyoxhumana nenkosazane. Abantu babexakeka ukuthi yini lena engivamise ukukhuluma nayo kulo mfula kanti yile nkosazane. Ekhaya baze bayohlola komunye umthandazi wakwaDlamini, wafike wabatshela ukuthi mina ngizokwelapha abantu ngenxa yamandla enginawo,” usho kanje.Uthe nasesikoleni washiya kwaGrade 11. “Nakhona ngangifinyelele kanzima kuwo ngenxa yalo lolu bizo.”Ngokwakhe, baningi abantu asebasizile ngenxa yamandla awathola kulesi silwane.“Kunenqwaba yabefundisi abaziwayo abeza kumina ukuba ngibayise kwinkosazane ukuze ibandisele abazalwane. Nezikhulu zamaqembu ebhola zifika zidedelana. Abanye bayaba nenhlanhla yokuzikhulumela nenkosazane noma kube yimi obakhulumelayo,” echaza.Nakuba Isolezwe ngoMgqibelo belizifikele mathupha kule nkonzo kodwa lithe uma lithinta lo mfundisi ngemuva kwenkonzo, wakuqinisekisa ukuthi abekusho bekuyiqiniso.“Yona inkonzo ike yama ihora lonke kodwa ngiyazi abathukile yilabo ebebeqala ukuza enkonzweni yami.”NangoLwesine uthe abantu bebesaqhubeka nokuhambela emfuleni. “Ngikhuluma nje kunabantu abangaphezu kuka-200 abavela ngisho nasemazweni angaphandle.”UGumede ugonyuluka ngalolu daba nje, kuhlaluka ukuthi kukaningi abantu bakule ndawo bemsola ngokuthi uthwele okuyinto ayiphikayo.“Mina angithwele, phela umuntu othwele kuyafiwa kwakhe. Mina akukaze kufiwe lapha ekhaya, izingane zami zonke zisaphila. Le nkosazane nje yenza izinto zenzeke ngaphandle kokubulala abantu,” usho kanje.Kubazalwane abakhulume naleli phephandaba, abanye bathe yize beshaqekile kodwa basazobambelela kuGumede ngenxa yokuthi kunemindeni ayondlayo nezingane azifundisa ezikhungweni zemfundo ephakeme.",Umfundisi othi unesilwane senhlanhla
"IZONXESHEZELWE ngo-R1.2 million imindeni yeziguli ezibalelwa ku-144 ezashona ngesikhathi uMnyango wezeMpilo eGauteng, ususa iziguli esikhungweni sezempilo, iLife Esidimeni, ziyobekwa ezikhungweni ezingenzi nzuzo. Lokhu kumenyezelwe izolo ngowayeyiPhini leNhloko yamaJaji osewathatha umhlalaphansi, uJaji Dikgang Moseneke, obewusihlalo weKhomishini ebiphenya ngale nhlekelele eyenzeke ngonyaka ka-2016.""Uhulumeni kumele ukhokhe uR20 000 wezindleko zomngcwabo, uR180 000 wokwethuka nokuphatheka kabi kwemindeni emoyeni, kanye noR1 million wokwephulwa komthetho owengamela ukunakekelwa kwabagula ngokomqondo,"" kusho uMoseneke ngesikhathi ethula umbiko wale khomishini. UMoseneke wethule lo mbiko ngemuva kwezinyanga le khomishini iqhubeka. Kuyo amalungu emndeni aphawula ngokuthuthwa kwezihlobo ngamaloli ziboshiswe 'okwezinkomo'. Iningi leziguli kuthiwa zabulawa yindlala, ukoma, amakhaza kanye nokunganakwa kulezi zikhungo. Kunemibiko yokuthi ezinye zeziguli, isibalo sazo esingaqinisekisiwe, azikatholwa ukuthi zikuphi. Kwikhomishana kuphekwe ngemibuzo izikhulu zikahulumeni okubalwa kuzo uNgqongqoshe wezeMpilo uDkt Aaron Motsoaledi olwamushiya egcwele izinyembezi emehlweni lolu daba wathi lumkhumbuza izinsuku zobandlululo kuleli. OWAYEYIPHINI leNhloko yamaJaji osewathatha umhlalaphansi, uJaji Dikgang Moseneke, obewusihlalo weKhomishini ebiphenya ngale nhlekelele eyenzeke ngonyaka ka-2016. Isithombe: SIMPHIWE MBOKAZIKwaphinde kwabizwa nowayengungqongqoshe wezeMpilo eGauteng ngesikhathi senhlekelele, uNkk Qedani Mahlangu, okwasekuphele izinyanga ebizelwa esigcawini sekhomishini kodwa engalubhadi. Ngesikhathi ephekwa ngemibuzo uMahlangu wakuchitha ukuthi kwaba yisinqumo sakhe yedwa ukuthuthwa kweziguli. Uthe kubantu abathatha leso sinqumo kubalwa owayeyiNhloko yoMnyango uDkt Tiego Selebano, nobeyiNhloko yegatsha elibhekela abagula ngokomqondo uDkt Makgabo Manamela, nabo abasebevelile kwikhomishini basola yena ngokuba ngubhongoza wohlelo. ""Ukufa nokuhlukmezeka kwalabo abashona kwenzeka ngenxa yokuxhashazwa kwamandla emphakathini,"" kuphetha uMoseneke. ",Basulwe izinyembezi abe-Life Esidimeni
"IZIKHULU zoMnyango wezokuThuthukiswa koMphakathi KwaZulu-Natal ezithinteka embikweni wenkohlakalo yezigidi zamaRandi ekuthengweni kwezinsiza zokulwa nokusabalala kobhubhane iCorona, azikaqondiswa namanje ubugwegwe.Lezi zikhulu ezamiswa emsebenzini ngo-Agasti, ziyaqhubeka nokuhola zihleli emakhaya njengoba umnyango ungakaluqali uhlelo lokuziqondisa ubugwegwe.Lokhu kuhlaluke ngesikhathi umnyango uvele phambi kwekomiti elibhekelele ukusetshenziswa kwemali yomphakathi, iStanding Committee on Public Accounts (Scopa), esiShayamthetho saKwaZulu-Natal, izolo.Lezi zikhulu zamiswa emsebenzini emuva kombiko owathola ukuthi kwaba nenkohlakalo ekusetshenzisweni kwezigidi zamaRandi ekwakufanele kuthengwe ngazo izinsiza zokuvikela lolu bhubhane.Abaningi bashaya amakhala ngesikhathi kuvela ukuthi lo mnyango wasebenzisa uR22 million ukuthenga izingubo zokulala ezingu-48 000 ezazizonikezwa labo abangenamakhaya ngesikhathi sikathaqa.Umbiko wathola ukuthi iningi lalezi ngubo zagcina ngokuduva emahhovisi omnyango njengoba zathengwa ngaphandle kokwenza ucwaningo lokuthi zizosatshalaliswa kanjani.Kwabe sekumiswa emsebenzini izikhulu zomnyango ezingu-13 ezithintekayo kule nkohlakalo.Inhloko yomnyango, uNkk Nelisiwe Vilakazi, utshele amalungu ekomiti izolo ukuthi zonke lezi zikhulu ezisamisiwe emsebenzini bezingakaze zivele phambi kwekomiti eliqondisa ubugwegwe.“Sesiqedile ukwenza uphenyo. Seluzoqala uhlelo lokuqondisa abantu ubugwegwe. Ngesonto elizayo bakhona abazovela phambi kwekomiti eliqondisa ubugwegwe.”Uveze ukuthi lezi zikhulu zibhekene nenqwaba yamacala njengoba ethe esinye sazo sibhekene namacala angu-40.Ababili balabo abathintekayo angeke babhekane nekomiti eliqondisa ubugwegwe njengebo omunye wesula ngaphambi kokuthi kuphothulwe umbiko kanti omunye washona.Amalungu eScopa akugxekile ukuthatha isikhathi eside ukuthi lezi zikhulu zivele phambi kwekomiti eliqondisa ubugwegwe.Ilungu leScopa uMnuz Sipho “KK” Nkosi, uthe okukhathazayo kakhulu ukuthi izikhulu lezi ziyaqhubeka nokuhola imiholo ephelele nakuba zihlezi emakhaya.“Sekunesikhathi eside zamiswa emsebenzini. Sekuyisikhathi sokuthi sibone kukhona abantu abaxoshwayo.”Elinye ilungu leScopa, uMnuz Francois Rodgers, lithe lesabela ukuthi kukhona ezinye izikhulu ezingagcina zisulile ngaphambi kokuthi ziqondiswe ubugwegwe.“Sesike sayibona le bhayisikobho ngaphambilini. Uma sekuqala ukushisa exhibeni, ilapho kwanda khona izikhulu ezesulayo emsebenzini.”",Azikaqondiswa ubugwegwe izikhulu ezamiselwa inkohlakalo
"UFezile akagcini ngokwethula lolu hlelo olungena ngo-6 ntambama ngoMgqibelo kodwa uphinde abe ngudokotela.Unqobe umncintiswano uMr World South Africa wazibekisela indawo kowomhlaba jikelele.UFezile udle umhlanganiso emncintiswaneni oyingxenye kaMr World, iTop Sportsman wathola indawo kwiTop 12.Umncintiswano ubuseManila, enhlokodolobha yasePhilippines. Bebenziswa imidlalo ehlukene njengokugijima, ukubhukuda nokunye. Bebonke abangenele bangu-40 kanti bavela emazweni ahlukene okubalwa kuwoi-Angola, Argentina, Botswana, Cameroon, China, England, Ghana namanye.UFezile uthe ujabule ngokunqoba kwiSports Challenge.“Kusicabele indlela yokungena kwiTop 12 nokungokokuqala eNingizimu Afrika kusuka ngo-2007,” kusho uFezile ekhasini lakhe le-Instagram.Unxuse abantu ukuthi bafake i-app iMobStar kumaselula abo ukuze bamvotele.Umcimbi wokukhetha uMr World uzoba ngo-Agasti 23 eSmart Araneta Coliseum, ePhilippines. Izinsizwa zizobe zibanga isicoco esiphethwe nguRohit Khandelwal wase-India osithathe ngonyaka odlule.Umcimbi uzosakazwa bukhoma emhlabeni jikelelekwi-website yale miklomelo.",OweTop Billing kwabaphambili kuMr World
"BAWINILE NGCOBOU GCINE isithembiso asenze ekuqaleni konyaka odlule uMengameli Jacob Zuma izolo enika ibandla lamaRoma isheke lika-R500 000 okuyimali yokuhumusha kabusha iBhayibheli ngesiZulu.UZuma uye eSt Josephs Cathedral eMariannhill kwisiFundabhishobhi iMariannhill izolo lapho inhlangano yakhe esiza umphakathi iJG Zuma Foundation inikele ngaleli sheke.Imali izosetshenziselwa ukuhumusha kabusha iBhayibheli liye olimini lwesiZulu esiqondile.Uthe baningi abantu abakhuluma isiZulu kodwa alikho iBhayibheli elihunyushwe ngolimi lwabo ngendlela eyiyo.UZuma uthe bafuna iBhayibheli elizohunyushwa lisuka ezilimini elalibhalwe ngazo okubalwa isiGreek nesiHebheru hhayi elisuka esiNgisini.“Lokhu sikwenza ngoba sinothando ngoba sikholwa, asikwenzi ngenxa yezinye izizathu. Sinesifiso sokuthi isizwe sikaNkulunkulu sikholwe kungekho okunye,” kusho uZuma.Uthe benza lesi sithembiso besuswa wukuba nogqozi lokuthi kube namaBhayibheli abhalwe ngesiZulu ngqo.“AmaBhayibheli ahunyushelwe esiNgisini angaphezulu kweshumi. Ngeshwa esiZulwini linye vo yize bebaningi abantu abakhuluma isiZulu okwedlula isiNgisi kwelakuleli,” kusho uZuma.Uthe lo msebenzi obalulekile usuyasetshenzwa kanti uhambisana nomthetho omusha kahulumeni othi zonke izilimi kumele zihlonishwe futhi ziqhakanjiswe, zithandwe, zisetshenziswe.“Iminyango kumele kube nezilimi ezozisebenzisa noma kube isiTswana, isiXhosa noma isiZulu. Ngilindele ukuthi yonke iminyango inike uNgqongqoshe wamaSiko izethulo zokuthi yini ezoyenza,” kusho uZuma.Uthe izilimi ezikhona ziwu-11 kodwa ezinye azinakiwe.“Siyazibophezela kulo msebenzi wokuhumusha iBhayibheli ngolimi lwesiZulu oluchaza ulimi ngokujulile. Ngiyazi kunethimba ebelithunyelwe ukuyofunda izilimi okwakubhalwe ngazo iBhayibheli eselibuyile elikhuluma lezo zilimi. Lizosiza ngokuhumusha,” kusho uZuma.Ithimba elizohumusha lizolekelelana nezazi zolimi lwesiZulu namasiko.UMbhishobhi wamaRoma uMlungisi Dlungwana uthe babonga kakhulu kuZuma neJG Zuma Foundation.“Abantu abakhuluma isiZulu banelungelo lokuzwa izindaba zikaNkulunkulu ngendlela akhuluma ngayo. Mukhulu lo msebenzi,” kusho uDlungwana.Uthe kunethimba labahlanu elisebenza ngokugcwele ukwenza lo msebenzi okubalwa izindela ezine zaseMontebello nomfundisi oyedwa.“ITestamente elisha bese lihunyushiwe kwatholakala ukuthi kunamaphuthana amancane kodwa aselungisiwe. Njengamanje seziqaliwe ukuhunyushwa izincwadi ezinhlanu zokuqala kwiTestamente elidala,” kusho uDlungwana.Ubonge uhulumeni ngokuthatha izintambo ngokugcwele esibhedlela eSt Mary’s emuva kokuba nezinkinga ezaphazamisa nokusebenza.",UkwelamaRoma oka-R500 000
"IMENENJA yeKaizer Chiefs, uBobby Motaung, ivumelana nosanda kusula isigubhukane ekucijeni leli qembu, uSteve Komphela, ngokuthi akahlulekanga kuMakhosi kodwa “yizimo” eziphoqe ukuthi esule ngo-Ephreli 21.Lokhu kuvele izolo kwiFresh Breakfast eshayelwa nguDJ Fresh, Somizi noNOMALUNGELO MABOI kuMetro FM ngo- 5-9 ekuseni.Omunye umlaleli ngokukaFresh usole kwiTwitter, uKomphela ngokucasha ngesithupha ekutheni wehlulekile kwiChiefs, aqophe kuyo umlando omubi eba ngumqeqeshi wokuqala emlandweni wayo ukuqeda amasizini amathathu elandelana engakaze anqobe sicoco.“ENingizimu Afrika abantu bafuna ama-2 minutes noodles. Abayifuni into eyakhiwayo,” kusho uKomphela. “Angihlulekanga kwiChiefs. Uma kuthiwa zibekisele indawo kuma-Olympics, ama-All Africa Games, bumba abadlali abazobizwa kwiBafana Bafana bese uzuza okubili, uzokubiza lokho ngokwehluleka uma kungukuthi amaphupho akho antweza emkhathini. Ebholeni kwahlulelwa ngezicoco, kulungile-ke, yilokho kuphela engingakuzuzanga. Ngiyakwamukela lokho. Mina angisiye umuntu ocasha ngesithupha, ngiyakwamukela. Ngamukela ngisho amaqiniso ababayo. Ukwamukela yisigaba sokuqala sokulungisa izinkinga. Uma ungamukeli, uyocwila unomphela.”UKomphela usho kanjena nje ushiye efake * -R13.1 million kwiChiefs uma kubalwa imihlomulo yokuphuma kuma-semi final, ukuhlulwa kweyamanqamu nokunye njengokuqeda kwi-top 4 kwiligi. “USteve yindoda ongayethemba. Ngeshwa nje umqeqeshi wahlulelwa ngezicoco nokuyinto uSteve angaphumelelanga ukuyinqoba. Iqiniso kodwa wukuthi wenze umsebenzi oncomekayo uma ubheka ikusasa leqembu, ukukhushulwa kwabadlali abasebancane, ukubunjwa kweqembu nokuphathwa kwebhola kwiKaizer Chiefs. Abantu abazukukubona lokhu manje kodwa usishiye neqembu elizokwenza kahle iminyaka emihlanu ilandelana. Sizomqasha omunye umqeqeshi nabanye abadlali kodwa bazobe bakhela esizeni nasemsizilweni oshiywe nguSteve,” kusho uMotaung.Mayelana nokuhlukana noKomphela eMoses Mabhida Stadium, uthe: “Okwenzeka eThekwini kwakungamukelekile. Kwakumele senze okuthile ngokushesha ngokucabangela ukuphepha kwabadlali, umqeqeshi, abalandeli nathi uqobo. Kwakungekho esasisangakwenza. Kwakumele siphendulo isililo sabalandeli.”UKomphela uphinde waveza ukuthi ubhala incwadi ekhuluma ngokubhekana nobunzima ngoba yinto ayaziyo.Kulolu hlelo kuvele nokuthi uKomphela uke wasebenza epulazini, emayini, waba nguthisha wesayensi ePJ Simelane -eDobsonville naseQwaqwa, waqhubeka waba ngumdlali webhola kanjalo nencushe emkhakheni we-philosophy njengoba esaziwa ngokuba ngumqeqeshi.Efunda isahluko sesithathu sencwadi yakhe ucaphune lapho ekhuluma khona ngemithangala ebekelwa abantu abamnyama ukuba baphoseke kuyo njalo nxashana benikwa ithuba elikhulu lokuzibonakalisa.Akaphumanga nampendulo ephathekayo ngokuthi useke wakucabanga yini ukungena emkhakheni wezinkulumo ezakhayo. “Ngihamba sengibheke eTurkey ngayivala i-account yasebhange ngalinika umama ibhuku lakhona ngayoqala phansi eTurkey,” kusho uKomphela.",USteve Komphela yindoda ongayethemba - Motaung
"OBENGUMSAKAZI weVuma FM kodwa osezothula uhlelo lwethelevishini, uJacinta Ngobese, uthi bekuhlezi kuyisifiso sakhe ukwethula izinhlelo kwiTV ngangokuthi akakakholwa namanje ukuthi selifezekile iphupho lakhe.UJacinta uzoba ngumethuli wohlelo oluthungatha intsha efuna ukucula umculo wokholo, iSA Gospel Top Stars. Uhlelo luzoqala maduze esiteshini esikhonjiswa kuDStv i-1 Gospel (channel 331).UJacinta uthe yize ukusakaza kuyinto ayithanda kakhulu kunokwethula izinhlelo kodwa ithuba elifana naleli ubengeke aliyeke.“Bekuyisifiso sami ukuthola ithuba elifana naleli kodwa kuthe selifikile ngashaywa wuvalo. Ngizwe ngocingo, angazi nokuthi abaphathi bohlelo bangazelaphi kodwa bangitshela ukuthi akekho omunye abamfunayo ngaphandle kwami.”Uthe abantu bebehlezi bemtshela ukuthi angenza umsebenzi omuhle phambi kwekhamera kodwa angakukholwa ngoba engumuntu ozifela ngokuba wumethuli wezinhlelo zomsakazo.“Ngicabanga ukuthi ithuba lifike ngesikhathi esikahle empilweni yami nami ngifuna ukuqala izinto ezintsha. Angikaze ngilwethule uhlelo bukhoma kuthelevishini kodwa konke kunesiqalo sakho,” kusho uJacinta.Uthe ukuhlangana nentsha yaseThekwini ebizokwenza inhlolokhono ngempelasonto kumfundise izinto eziningi naye abengazazi ezithinta umculo.“Ithalente litholakala ngemuva kokuthi lo ozama inhlanhla enze izinto eziningi. Ngibheke phambili manje ekwenzeni izinto ezehlukene kuthelevishini, njengoba sengiqalile ngiyathemba ukuthi akukho okuzongidonsela emuva ngoba umkhakha esikuwo ukhula usuku nosuku,” kuchaza yena.Uthe uma kungaqhamuka ithuba emsakazweni angalithatha njengoba nawo engawuyekile.KwiSA Gospel Top Stars uthe oyedwa oyodla umhlanganiso uyozihambela nemiklomelo okukhona kuyo imoto uR200 000 ewukheshi, inkontileka yokuqopha umculo neminye imiklomelo.",Kufezeke iphupho lomsakazi
"KUPHITHENE ikhanda kumqeqeshi weMamelodi Sundowns uPitso Mosimane oveze ukuthi umgadli omusha uMauricio Affonso othunukale ejimini, usazohlala isikhathi engalithinti ibhola. Ukulimala kwalo mgadli kuzokwenza ukuthi alinde esinye isikhathi ngaphambi kokuthi abonakale okokuqala eqenjini leSundowns elivikela isicoco seligi. Ukwehlelwa umshophi wokulimala kuzohlala kabi kulomdlali obese kusele kancane ukuthi alulame ngokugcwele kwazise nesikhala sabagadli sivulekile selokhu kubolekiswe uJeremy ‘Sniper’ Brockie kwiMaritzburg United. U-Affonso, ongowokudabuka e-Uruguay, walimala eqakaleni ngesikhathi iDowns isaziqeqeshela ukuqala kwesizini ka-2019/20 ekhempini eyayibanjelwe eMbombela ngoJulayi.UMosimane ukuqinisekisile ukuthi lomgadli usephinde wathinteka eqakaleni. “Usephinde walimala futhi u-Affonso. Uthinteke eqakaleni futhi, kunzima ukuthi ngikholwe. Sekumele aqale phansi,"" kusho uPitso. UMosimane ubeseke watshela abezindaba ukuthi lomgadli akasabuzwa ubuhlungu eqakaleni, okuyinkulumo eyenza abalandeli bemlindele ngabomvu lomdlali. Lomgadli ubehambe neqembu elishaye iBloemfontein Celtic ngo 2-1 emdlalweni weligi ngesonto eledlule, kodwa ubengekho ohlwini lwabadlali abangu-18 abekade bezosetshenziswa uMosimane kulomdlalo. U-Affonso uzojoyina abanye abadlali beDowns abalimele okubalwa kubo uThapelo Morena, Phakamani Mahlambi, Anthony Laffor, Rivaldo Coetzee, Keletso Makgalwa noRicardo Nascimento. Iqembu likaPitso seliyaziwa ngokuthenga izibabuli zabadlali baseSouth America okukhona kubo izethenjwa uGaston Sirino noRicardo Nascimento abasuka e-Uruguay naseBrazil ngokwehlukana kwamazwe. IDowns seyike yadlalelwa umgadli uLeonardo Castro waseColombia osegijima kwiKaizer Chiefs kanye noJose Ali Meza osedlalela iMaritzburg United.IDowns isiqinisekise ukuthi izobhekisa mabombo eSeychelles ngoLwesibili oluzayo ukuze izozilungiselela umdlalo womzuliswano wesibili weCAF Champions League lapho izotholana khona neCote d’Or.",Imphathisa ngekhanda eyomdlali olimele uPitso
"BATHWELE kanzima abasebenzi benkampani yamabhasi i-Autopax ephethe iTranslux neCity to City kwazise bahole uhhafu womholo wabo.Lokhu kuza emuva kokuthi i-Autopax iveze ukuthi inenkinga yemali okuyiyona eyenza ukuthi ihluleke ukuholela abasebenzi imali ephelele.UNksz Nana Zenani okhulumela iPassenger Rail Agency South Africa (Prasa) ephethe i-Autopax, uthe kuyiqiniso ukuthi le nkampani ibhekene nezingqinamba zemali okuyizona ezenza iholele abasebenzi imali engaphelele.Uthe iPrasa, aboMnyango wezokuThutha ne-Autopax bazohlangana nezinyunyana ukuzichazela ngesimo esikhona nezinhlelo zokuguqula isimo sale nkampani.Izinyunyana ziyigxekile i-Autopax, zathi ayiqali ukungabaholeli abasebenzi kwazise nangonyaka odlule kwenzeka esifanayo.UNkk Phakamile Hlubi-Majola okhulumela iNational Union of Metalworkers of South Africa (Numsa), uthe i-Autopax ikhiphe isitatimende sokuthi abasebenzi bazohola * -50% kule nyanga kodwa ayizange isho ukuthi imali esele bazoyithola nini.“Akuqali ukuthi i-Autopax iholele abasebenzi imali engaphelele njengoba ngonyaka odlule bengazange bahole ngesikhathi esifanele abasebenzi ngoba imali yango-Okthoba neyangoNovemba yangena sekudlule isikhathi. Ngo-Okthoba abasebenzi bathole umholo wabo ophelele nohhafu webhonasi. Enye baze bayithola sekudlule izinsuku ezinhlanu,” kusho uNkk Hlubi-Majola.Uthe amalungu abo asebenza e-Autopax adiniwe ngoba afika ngesikhathi emsebenzini, asebenze ngokuzikhandla kodwa inkampani iwaholela uhhafu womholo wawo.“Ukwaziswa kwabasebenzi ngoLwesihlanu ukuthi bazohola imali encane sekusele izinsuku ezincane ukuthi kuphele inyanga kuyasikhathaza. Sicela iPrasa iyithathe le nkampani iziphathele yona.“Sizohlangana nobuholi base-Autopax namhlanje (izolo) ukuthola ukuthi kwenzekani nokuthi nathi size neziphakamiso zethu,” kusho uNkk Hlubi-Majola.",Kunzima emabhasini beholelwa uhhafu weholo
"ISITSHUDENI sasoNgoye izolo sihloniphe owayengumengameli we-IFP, inkosi Mangosuthu Buthelezi, esaphila ngokugijima ibanga elingu-91.06 km kwi-Comrades Marathon Legends Virtual Race.U-Elijah Mushka Mantshi (37), owaseTembisa, eGauteng, kodwa usehlala eMpangeni njengoba eyisitshudeni oNgoye enza i-Honours kwi-BSC Microbiology.Ekhuluma neSolezwe izolo emuva kokugijima, uthe: “Inhloso yami enkulu ngalokhu ukuhlonipha uMntwana wakwaPhindangene esaphila. Ngimhlonipha ngegalelo lakhe enkululekweni yakuleli ngiphinde nje ngimhloniphe ngokuba umuntu ogqugquzelayo, uyisibonelo esihle. Ngigijime * -91.06km ngoba uneminyaka engu-91. I-medal engizoyithola kwabakwa-Comrades izoba yisipho engiyomnikeza sona. Ngeke ngimnikeze imali ngoba unayo kodwa ngizomupha i-medal njengophawu lwami lokumhlonipha,” kusho uMantshi.Usuke sibhedlela eNtunjambili, eKranskop, waze waphothula umjaho wakhe esibhedlela e-Stanger.Kulo mjaho ubehambisana noMtheleli Myaka, abasuke naye baze bawuphetha umjaho.Endleleni uthe amalungu e-IFP abemeseka, abanye bemupha amanzi nokunye ukumlekelela.Lo msubathi uyilungu le-Unizulu Athletics Club. Usegijime iComrades kane. Uthe uma ngonyaka ozayo ubuya lo mjaho nakanjani uzoba yingxenye yawo.Isiqubulo salo mjaho nonyaka besithi: “Race the Comrades Legends.”Owezokuxhumana nabezindaba kulo mjalo uNkk Delaine Cools uthe: “Abantu bawesekile umjaho. Ungenelwe abangaphezu kuka-40 000 abavela emazweni angu-86 ahlukene. Abantu abadala nabancane, benze imijaho yabo lapho bekhona. Abantu bazogijima kuze kube phakathi kwamabili namhlanje (izolo),” kusho uNkk Cools.IComrades egijinywa phakathi kweTheku noMgungundlovu ayibanga khona kulo nyaka ngenxa yeCorona. Bekuzoba umjaho ka-95 nonyaka.",Isitshudeni sigijime sihlonipha obehola i-IFP
MHLELI: Ngikhathazekile ngokwenziwa uNgqongqoshe uNonhlanhla Khoza wezokuThuthukiswa koMphakathi. Kunezikhangiso zomsebenzi zomnyango eziphume ngomhlaka 2 Agasti ezivale mhlaka 16 Agasti. Ngidumele kakhulu ngokuzwa ukuthi ungqongqoshe usezihoxisile lezi zikhangiso ngosuku lokugcina.Thina siyintsha yasemakhaya engasebenzi sisukumele phezulu sifaka izicelo sipatanisa singenayo nemali yokwenza ama-copy namaCV nokuposa ikakhulukazi eyokugibela siyoposa emadolobheni aseduzane.Sisizwa ogogo bethu ngemali yempesheni yokwenza konke lokhu. Size sasebenzisa no-fast mail ukuqinisekisa ukuthi izicelo zifika ngesikhathi. Ngisebenzise imali ewuR450 ukwenza konke lokhu. Ngiyakholwa ukuthi lokhu akuhlukumezanga mina kuphela ngalezi zindleko.Uma ngilandela ngithole ukuthi uNgqongqoshe uKhoza ukhiphe umyalelo wokumisa izikhangiso ngaphandle kwesizathu noma incazelo.Umbuzo wami uthi ngicela ukwazi ngezinhlelo zikangqongqoshe zokusibuyisela le mali esiyisebenzisile njengoba sizihluphekela nje.Thembelihle TembeEMboza,Kusilimazile ukuhoxiswa kwezikhangiso zomsebenzi
"OWAYENGUMENGAMELI kuleli uMnuz Jacob Zuma uthi abomndeni wakwaGupta bangabangani ahlanganiswa nabo owayengumengameli wakuleli, uMnuz Thabo Mbeki. UZuma uthe empeleni abakwaGupta banobudlelwano obungcono noMbeki kunaye kwazise nguye owabethula kuye esaqala ukuhlangana nabo. Uthe abalomndeni bethulwa kuye njengosomabhizinisi abasebenza ngokuzikhandla futhi abephethe kahle abasebenzi babo ezinkampanini zabo. Uthe elinye ilungu lalo mndeni lalisebenza njengomeluleki kaMbeki kwezomnotho. “Kuyangixaka ukuthi ngiyabuzwa ngobudlelwano bami nabomndeni wakwaGupta ekubeni lo mndeni wawunobudlelwano nomengameli ababili abangena ngaphambi kwami. Izithombe ezifakazela lokhu zikhona nasezinkundleni zokuxhumana,” kuchaza uZuma. Uthe ngaphezu kwalokho abakwaGupta bebaziwa njengamalungu e-ANC. UZuma ube eseveza ukuthi wakhetha ukuqinisa ubudlelwane bakhe nabakwaGupta ngoba kuyisifiso sawo wonke umholi ukuba nobudlelwano nabantu abasemabhizinisini. UZuma uthe ngenxa yokubona ukuthi abezindaba babika ngokuchema, wazisa abanye abaholi kuhulumeni ukuthi kunosomabhizinisi abahlongoza ukuqala iphephandaba elizobika ngokungachemi. Uthi waphakamisa ukuthi abakwaGupta basungule iphephandaba ngokunjalo nesiteshi sethelevishini (ANN7). “Lokhu kwabafaka enkingeni kodwa imina engaya kubo ngathi abasungule iphephandaba. Uma seliphumelela, ngababuza ukuthi uma liza kahle kanje iphephandaba labo kunganjani babe nesiteshi sethelevishini. Imina engaya kubo,” kusho uZuma. Uthe ngesikhathi isisunguliwe i-ANN7, yeza nezwi elisha endimeni yezindaba futhi yaba impumelelo.“Lokhu akukaze kwenziwe ngobukhonyovu noma ngendlela engekho emthethweni, kwaxoxwa njengoba kusuke kuxoxa abantu bebonisana ngamabhizinisi,” usho kanje. UZuma uthi ngoba ungumngani namaGupta, kwaqala kwathiwa kunenkohlakalo abayenzayo. “Ngabuza ukuthi kunenkohlakalo kuphi? Akekho oseke wabuza ngobudlelwano bamaGupta noMbeki, akekho oseke wabuza ngobudlelwano bamaGupta noMandela,” usho kanje. UZuma uthi usalindele ukuzwa ukuthi yini embi eyenziwa abakwaGupta. Uthe abalomndeni babazisa ubuholi be-ANC ngephephandaba nesiteshi sethelevishini, ngokunjalo nobuholi be-ANC ezifundazweni ngoba yinto eyenziwa yiwo wonke umuntu ukufuna izikhangiso uma benebhizinisi lezindaba. UZuma ukuchithile ukuthi amaGupta ake aba nesandla ekuqokweni kongqongqoshe. “Laba abantu engahlanganiswa nabo embuthweni. Abenze lutho olubi. Yingakho indodana yami yabona kukuhle ukuthi isebenzisane nabo,” usho kanje.",UZuma uchaza ngobudlelwano bakhe namaGupta
"ISIXAKE nomakhelwane indaba yezelamani zaseChesterville eseziphila ngokulwa ngenxa yombango womuzi owashiywa ngabazali.UMnuz Thulasizwe Zungu (49) akasabhekani nodadewabo uNksz Hlengiwe Chakwe (42), amsola ngokumhlukumeza nokumxosha kulo muzi athi ubhalwe ngaye.UZungu utshele Isolezwe ukuthi usephila ngokulala emizini yabantu ngenxa yokuhlukunyezwa ngudadewabo. Uveze ukuthi izinkinga ziqale ngonyaka odlule udadewabo esebuyela kulo muzi ebengasahlali kuwo. Uthe phambilini udadewabo ubelandwa wuyena ukuthi azohlala naye njengoba ebelokhu eyoqasha namasoka. Uthe umjikele esiswini njengotshwala engasafuni ahlale kulo muzi.“Ngize ngavula amacala ngoba udadewethu engishaya engihlanganyela nomshana. Ngibenzele nencwadi yesivimbelo sasenkantolo ngenxa yokuhlukumezeka,” echaza.Isolezwe liyibonile incwadi yesivimbelo eyenziwe nguZungu ngoMashi 22 nonyaka. Kuvele nokuthi naye uZungu useke waboshwa ngoJanuwari ngenxa yokulwa noNksz Chakwa. UZungu uthe wagwetshelwa ngaphandle izinyanga ezimbili. Uthe unelungelo lokubuyela kubo ngoba kubhalwe yena futhi ukuboshwa kwakhe akuhlangene nombango womuzi.Iphephandaba lifike uZungu izolo ekomunye umakhelwane naye othe usekhathele yilolu daba. Uthe akazi ukuthi umbango usukaphi kodwa lezi zelamani seziphila ngokulwa.UNksz Chakwa uficwe ezivalele endlini ekhiyile, kuvulwe ngisho amafasitela. Ebona umfowabo, kuvele kwehla izinyembezi ekhala ngokuhlukunyezwa nguyena. Ubekhuluma eqhaqhazela izandla abuye akhohlwe azokusho athe konke lokhu kudalwa wukhwantalala.“Kade aqala ukungishaya kusukela ngonyaka odlule. Ngize ngavula icala kulo nyaka waboshwa, ngalaliswa esibhedlela ngilimele. Sengihlala ngizivalele endlini ngoba uma efikile uyangishaya. Sengiyabona kuyosiza ukuthi ngihambe la ekhaya,” uNksz Chakwe.Uvumile ukuthi umuzi ubhalwe umfowabo kodwa bebehlala bobabili. Uthe okumbuyise emqashweni ukuthi akasebenzi, ubengasenamali yokuqasha. Uphikile ukuthi nguye ohlukumeza umfowabo.UMnuz Sfiso Mngadi oyikhansela uthe ngokwefayela elisemnyangweni wezezindlu, babhalwe bobabili kulo muzi.“Isikhathi esiningi uThulasizwe ubeboshwa njalo njengoba esanda kuphuma ejele namanje. Bona bahlulwa ukuhlalisana bewumndeni. Kukaningi beyisana ezinkantolo ekubeni bobabili banelungelo lokuhlala kulo muzi,”kusho uMngadi.",Kubi izelamani zibanga indlu
"UNGQONGQOSHE wezeMpilo kuleli uDkt Zweli Mkhize usezwakalise ukukhathazelka ngokunyuka kwesibalo sabantu abaneCovid-19 esifundazweni iWestern Cape. Ngokwezibalo ezimenyenzelwe uMnyango wezeMpilo ngeSonto isibalo sabantu abahaqekile kuleli sinyukele ku-15 515 kanti isibalo sabashonile sinyukele ku-264 kulandela ukushona kwabanye abathathu. Sekuhlolwe abantu abawu-460 873 kuleli. %%%twitter https://twitter.com/hashtag/COVID19?src=hash&ref_src=twsrc%5Etfw"">#COVID19cases in South Africa is 15 515, the total number of deaths is 264 and the total recoveries is 7006. 
pic.twitter.com/MH3KJqKSnw— Dr Zweli Mkhize (@DrZweliMkhize)%%%twitter https://twitter.com/hashtag/COVID19SouthAfrica?src=hash&ref_src=twsrc%5Etfw"">#COVID19SouthAfricaStatistics as at 17 May 2020. 
pic.twitter.com/ivAa02sxXw— Dr Zweli Mkhize (@DrZweliMkhize)""Sisakhathazekile ngesibalo sabantu abahaqekile eWestern Cape njengoba sesisondele ku-60% wabantu abahaqekie ngaleli gciwane eNingizimu Afrika yonke. Ezibalweni ezingene emahoreni awu-24 edlule, u-76% wabantu abathelelekile ngabaseWestern Cape,"" kusho uMkhize. UMkhize uthe sebekuqaphile ukuthi kubantu abashonile, abawu-148 abesilisa, abawu-116 abesifazane. Sekushone abantu abawu-149 eWestern Cape, KwaZulu-Natal sekushone abawu-45, e-Eastern Cape sekushone abawu-35 kanti eGauteng kusashone abawu-25. Okuzothokozelwa abaningi nokho ukunyuka kwesibalo sabantu asebesindile kuleli gciwane kuleli njengoba sebewu-7 006. Emhlabeni jikelele babalelwa ngaphezulu kuka-1.8 million abantu asebesindile kuleli gciwane eselihaqe abangaphezulu kuka-4.7 million. %%%twitter https://twitter.com/hashtag/ListenToTheExpert?src=hash&ref_src=twsrc%5Etfw"">#ListenToTheExpertIt is important that we adhere to the conditions of the lockdown, says Professor Khangelani Zuma of the HSRC. 
pic.twitter.com/HdCLkHjEKi— Dr Zweli Mkhize (@DrZweliMkhize)Ngemuva kwesimemezelo sikamengameli Cyril Ramaphosa sokuthi izingxenye zeNingizimu Afrika zizokwehlela esigabeni sesithathu sokuvalwa kwezwe, kuleli sonto kulindeleke ukuthi oNgqongqoshe bomkhandlu obhekelele ukulwa neCovid-19 benabe ngokuxegiswa kweminye imithetho yokuvalwa kwezwe.","#Coronavirus: Sinyukele ku-7 006 isibalo sabasandile, sekushone abawu-264"
"ZILOKHE zimnethe njalo ezinkantolo zakuleli uMvikeli womphakathi u-Adv Busisiwe Mkhwebane osekuchithwe omunye umbiko wakhe.  NgoMsombuluko inkantolo enkulu ePitoli ichithe izincomo ezaphakanyiswa uMkhwebane kumbiko awethula ngophenyo ayelwenza ngoNgqongqoshe wamaBhizisni kaHulumeni kuleli uMnuz Pravin Gordhan. UMkhwebane uthole uGordhan enecala lokusungula igatsha elaziwa nge-rogue unit, elaliphenya izigilamkhuba eSars ngokungemthetho, eyasungulwa ngesikhathi esanguKhomishana weSouth African Revenue Services (Sars). Ngaphezu kwalokho, uGordhan usolwa ngokuthi waphula umthetho ngokunika lowo owayeyiPhini likaKhomishana wakwaSars uMnuz Ivan Pillay, impesheni kungakashayi isikhathi. Leyo mpesheni wayisayina ngo-Agasti 2010.UGordhan uphikise umbiko kaMkhwebane enkantolo wathi awukho semthethweni, awulona iqiniso futhi ugcwele amaphutha. Ngesikhathi linquma ijaji ngoMsombuluko lithole ukuthi uMkhwebane kwakungamele aphenye ngisho ukuphenya ngokwenziwa uGordhan eSars. “UMvikeli Womphakathi kwakungamele alusukumele udaba lukaGordhan ngoba luthinta into eyenzeka eminyakeni elishumi edlule,” kusho uJaji Sulet Potterill. Imigimo yoMvikeli Womphakathi iyalinqanda ihhovisi lakhe ekuphenyeni ngezinto osekuphele iminyaka engaphezulu kwemibili zenzeka. UPoterrill uthe uGordhan ubenelungelo lokuvimba izincomo zikaMkhwebane kulolu daba. Uthe lokho ngeke kwehlise isithunzi sehhovisi loMvikeli Womphakathi. Ngaphezu kwalokho uPoterill uthe kunezingxenye zombiko kaMkhwebane ebezingaqondakali futhi zingacacisi ukuthi uzama ukuthini.UPoterrill uthe akusiyona indawo yakhe nokho ukunquma ukuthi ngabe uMkhwebane kusamufanele yini ukuba nguMvikeli Womphakathi. Kuvela lezi zindaba nje, ngeledlule iNkantolo yoMthethosisekelo ichithe uMkhwebane yathi waqamba amanga odabeni oluthinta uphenyo lweBhange loMbuso.Inkantolo enkulu yachitha isinqumo sakhe sokuthi ibhange i-Absa kumele libuyise uR1.1 billion kwibhange lombuso ngoba latakulwa leli bhange ngesikhathi sobandlululo. Ngenxa yalokho uMkhwebane wayalalewa ukuthi akhokhe imali ecela kuR900 000, ephaketheni lakhe wezindleko zecala.Inkantolo ithole ukuthi akazange ahambise ngendlela uma enza uphenyo futhi waqamba amanga, wangalandela imigomo yehhovisi loMvikeli woMphakathi.",UMkhwebane usephinde wagqemeka engeqiwantwala
"IBHANTSHI ligcwale umoya kumqeqeshi weKaizer Chiefs uGiovani Solinas obephikwa yimiphumela kuleli qembu.IChiefs imemezele lezi zindaba ekhasini layo kuTwitter kanti iveze ukuthi noyiPhini lakhe uPatrick Mabedi ukhonjwe indlela.“IKaizer Chiefs noGiovani Solinas bavumelene ngokunqanyulwa kwenkontileka yakhe njengamanje. Simufisela okuhle,” kusho isitatimende esikhishwe yiChiefs.Breaking News! Kaizer Chiefs terminate Solinas’ contract.Kaizer Chiefs and coach Giovanni Solinas have mutually agreed to an amicable termination of his contract with immediate effect.We wish him well.
#Amakhosi4Life
pic.twitter.com/kaiVkPXLWL— Kaizer Chiefs (@KaizerChiefs) 
December 7, 2018Leli qembu laseSoweto lixosha lomqeqeshi nje ibilokhu yande njalo ingcindezi ebivela kubalandeli ukuthi akhululwe ngoba bengaboni ukuthi ulisaphi iqembu.Kamuva nje usanda kutitinywa yi-Orlando Pirates emdlalweni oncishe iChiefs ithuba lokuzibekisela indawo kowamanqamu kwiTelkom Knockout.Breaking News!Assistant coach Patrick Mabedi’s contract has also been terminated.We would like to express our gratitude to him for all the efforts during his time at Kaizer Chiefs and wish him well.
#Amakhosi4Life
pic.twitter.com/0o9t0m5M6D— Kaizer Chiefs (@KaizerChiefs) 
December 7, 2018Yize iChiefs inqobe kalula kwiCAF Confederation Cup lapho ishaye khona iZimamoto yaseZanzibar, ihluleke yancama ukuqhubeka lapho ibigcine khona ishaywa yi-Arrows ebingasaphelele ngo 2-1.Emidlalweni ewu-14 yeligi, iChiefs isishaywe kane. Idlale ngokulingana kweyisithupha yase inqoba emine okuyishiya endaweni yesikhombisa kwi-log.IChiefs izobhekana neSupersport United,Mamelodi Sundowns, Bidvest Wits, AmaZulu neCape Town City FC. Kubaqeqeshi abamataniswa naleli qembu kubalwa noRuud Krol owake washaya into ecokeme eqeqesha i-Orlando Pirates.  ",Kuhlukane inhloko nesixhanti kuSolinas neChiefs
"ABAHOLI be-IFP Youth Brigade bayaveva ngokugxambukela kwabaholi abadala abazama ukudunga lolu phiko lwentsha yeqembu. Lokhu kulandela ukuputshuka kwephimbo eliqoshiwe lomunye umholi oqavile eqenjini enyundela umholi othwelwe ngeqoma njengoba kuyiwa engqungqutheleni yophiko lwentsha.Abanye abaholi abakhulume neSolezwe bathe bakhathazekile ngendlela osekuhletshwe ngayo ngoDkt Andile Biyela, okuthiwa kuhlohlwa izinhlaka zentsha ukuba zingamkhethi.Emhlanganweni obuseNdumeni wesiyingi abaholi bakhona bazwakalise intukuthelo ngomholi abathi uhola umkhankaso wokudicilela phansi abanye abaholi abathile balolu phiko ngoba efuna bangakhethwa ngoMgqibelo engqungqutheleni ezobe isoLundi.Kule nkulumo eputshukile, neSolezwe elinayo, lo mholi osolwayo uzwakala emhlaba emhlikiza uBiyela emchaza njengomuntu ozofaka intsha ehlathini.“Nkunzi ngizocela ukuyichaza le ndaba ka-Andile njengoba ubuyibuza ukuze uyifake egruphini yethu njengoba singama-Afrika. Uzokhumbula ngesikhathi ngiyokhuluma eMtuba kukhona uMkhuleko no-Andile. Wafika emhlanganweni wesigungu esiphezulu wangiqambela amanga wabhala incwadi efungelwe wathi mina ngithe uMntwana waKwaPhindangene ungundlovukayiphikiswa, ngathi iqembu selineminyaka engu-40 linezinkinga ngenxa yakhe. Kusukela lapho asiphindanga sakhulumisana. Muva nje sinomhlangano wamakhansela e-Ace Butchery siyadla njengama-Afrika, u-Andile wafika wasedlula negenge yakhe. Uyazi-ke u-Andile ngeke umhlukanise noMkhuleko. Kodwa ngokumhlaziya kwami akekho ngakithi ukuthi ufuna ukuba muhle yonke indawo. Thina-ke sisemzabalazweni hhayi indaba yokuthandwa yiwo wonke umuntu,” kusho izwi lalo mholi.Uzanywe kaningi lo mholi ocingweni wangatholakala.UBiyela ethintwa uthe uyizwile le nkulumo futhi waqinisekisa ukuthi izwi lomholi osolwayo.UHlengwa osezibeka phansi izintambo kulolu phiko uthe nakuba ebengakayizwa inkulumo kodwa uxwayisa abaholi ukuba bahlukane nokudala uqhekeko kulolu phiko.“Singakujabulela ukuba bonke abaholi bangenele kulolu phiko ngokuzosikhulisa nokweluleka intsha ngokwakhayo hhayi ngokuzodala uqhekeko. Ngicela kucace futhi ukuthi amagama abazophakanyiswa ukuhola lolu phiko ayovezwa engqungqutheleni ezoba khona ngoMgqibelo iphothulwe ngeSonto oLundi,” kusho uHlengwa.Abaholi abagaqele ukukhethwa uBiyela, uMnuz Mthokozisi Nxumalo oseyilungu lePhalamende noMnuz Sthembiso kaShandu obeyisigagayi seFees Must Fall.KwesikaNobhala uMnuz Mncedisi Maphisa oyiphini leMeya yaseBaqulusini noMnuz Mlungisi Mabaso oyikhansela eGoli.",Okucasula abaholi bentsha ye-IFP
"MBALI KHANYILEINJINGA ebekwe icala lokubulala uMnuz Mluleki Mbewana owashonela ngaphandle kwekilabhu iRich Durban, eseSpringfield, isiphonsele inselelo isinqumo sokuchithwa kwesicelo sebheyili eNkantolo yeMantshi yaseThekwini. UMnuz Jonas Tsautse, ovele kafushane enkantolo ngoMsombuluko, kulindeleke ukuthi kusasa aveze ubufakazi obusha azobethula mayelana nesicelo sakhe sebheyili.IMantshi, uNkk Varnitha Armu, ithe icala lihlehla ngesizathu sokulalela ubufakazi  obusha  enkantolo mayelana nesicelo sebheyili sikammangalelwa.Isicelo sakhe sachithwa ngoNovemba 8, usuku ayegcine ngalo ukuvela enkantolo.Ngenkathi evela enkantolo uTsautse, iMantshi uMelanie de Jager  yasichitha isicelo sakhe sebheyili ngenxa yokungabi nesizathu esibambekayo mayelana nokuthi aqule icala engaphandle.Phakathi kokwabalulwa yimantshi mayelana nokungagculiseki ngezizathu ezabekwa nguTsautse encwadini efungelwe ngesikhathi ecela ibheyili, wukungavezwa kwesakhiwo samabhilidi enkampani yakhe athi yenza ithenda yokuthutha amanzi.Imantshi yabuye yashaya amakhala ngokungabi bikho kwekheli eliqondile likaTsautse owaveza amakheli amabili emizi  okubikwa ukuthi ubeqashile kuyo yomibili. Imantshi yabuye yabalula ukuthi ukungabi kwakhe nomndeni eThekwini ngesinye sezizathu ezenza ukuthi isichithe isicelo sakhe sebheyili.Unina kamufi, uNkk Lulama Mbewana, ojwayele ukubonakala enkantolo nonina wezingane zikamufi, uNksz Mbali Mtshali, nendodakazi yakhe, ubonakale ehamba nowesifazane oyedwa. Abangani abavamise ukugcwala enkantolo bebengabonwa.",UTsautse uzoveza ubufakazi obusha bokucela ibheyili
"ANGASE ahlale izinyanga eziyisithupha engalithinti ibhola uTaariq Fielies weCape Town City kulandela iphutha elenzeke esibhedlela sikahulumeni abeyohlinzwa kusona esiswini.UFielies obekufanele ngabe ubehambe neBafana Bafana kwi-Afcon ngokukaBenni McCarthy ongumqeqeshi wakhe, akazange alitshele iqembu lakhe ngalokhu kuhlinzwa kodwa kuthe sekuvele ukuthi kube nephutha kwaba yima iCitizens izwa ngalokhu.Usihlalo weCity, uJohn Comitis, uyena oqinisekise lezi zindaba ngokuhlinzwa kukaFielies okuze nezindaba ezimbi ngekusasa lakhe ebholeni.“Besingazi nokuthi kukhona into enje kodwa kuthe uma sekubonakala ukuthi kwenzeke iphutha ngesikhathi ehlinzwa eGroote Schuur, kwaba yima sizwa. Sithole ukuthi kukhona iphutha elenzekile kodokotela abebemhlinza. Ngisukumele phezulu ngizwa lokho ngoba kuthinta impilo yakhe. Sibe sesimyisa esibhedlela esibona ukuthi simfanele (Christiaan Barnard). Kulapho odokotela bakhona befike bayibona inkinga base beqala ukulilungisa leli phutha. Kuzogcina kulungile,” kusho uComitis.Lesi sikhulu esihlale njalo sisukumela phezulu uma umdlali waso enenkinga, sithe namanje sisabanxusa abadlali ukuthi bangalokothi bazenzele bodwa engxenye izinto ezithinta impilo yabo ngoba iqembu linabo odokotela futhi uma ithimba (lodokotela) lingakwazi ukusiza lizokwazi ukuthi isiphi isinyathelo okufanele sithathwe.“Siphoqelekile ukuthi sisukumele phezulu ngoba iqembu liyamdinga, futhi limdinga ngokushesha. Kuzothatha izinyanga khona engadlali. Lokho kufana nodume lwengozi. Kwenzeka konke lokhu uKeano (Cupido) noKouassi (Kouadja) nabo balimele.”UFielies ungomunye wabadlali abamqoka kwiCity kanti ukuhlala kwakhe izinyanga eziyisithupha engadlali ngeke kuphazamise uMcCarthy kuphela kepha nekusasa lakhe lo mdlali ebholeni libukeka lisengcupheni ngoba kungenzeka ukuthi uhlala izinyanga eziningi kanjena engadlali nje, umonakalo mkhulu kunalokhu okucatshangwayo,” kubeka uComitis.",Ukuhlinzwa kucishe kwalimaza ikusasa kunobhutshuzwayo
"INHLANGANO eyengamele ezokugijima emhlabeni i-IAAF isimemezele ukuthi izokuhlehlisa ukuqala kokusebenza komthetho osuse umsindo ovimbela abagijimi besifazane abathile ukuthi baqhudelane kumabanga aphakathi nendawo.Maphakathi nonyaka i-IAAF ikhiphe umthetho othi abasefazane abakhiqiza isikalo se-testosterone esiphezulu kunesijwayelekile kwabesimame ngeke besavunyelwa ukugijima ku-400m, 800m naku-1500m kusukela ngoNovemba 1. Umgijima wakuleli uCaster Semenya ongomunye wabagijimi omthintayo lo mthetho ufake isikhalo kwiCourt of Arbitration for Sports (CAS). Esitatimendeni se-IAAF ngoLwesibili le nhlangano igcizelele ukuthi inethemba lokuthi ucwaningo lwayo luzoveza ukuthi umthetho wayo unobulungiswa kubona bonke abagijimi. ""Nokho i-IAAF iyakuqonda ukuthi bonke abagijimi abathintekayo badinga ukucacisekela ngokuthi bami kuphi, ngakho ngokuvumelana nonkosazane Semenya ne-ASA (Athletics South Africa) sinqume ukuthi kume ukuqala kokusebenza komthetho kuze kube iCAS iyakuphasisa okulindeleke ukuthi kube ngoMashi 2019,"" kusho isitatimende. Umthetho uthi abagijimi abathintekayo kuzomele basebenzisa imishanguzo ukwehlisa i-testestorone emizimbeni yabo ukuze bakwazi ukuqhubeka nokuncintisana kula mabanga athintekayo. ",I-IAAF Ikuhlehlisile ukusebenza komthento ocindezela uSemenya
"Ngokuthola kweSolezwe ngeSonto ngomthombo walo ongashayi eceleni, kuthiwa uNgema usemisiwe ukuza eJoburg Theatre njengoba kusenziwa uphenyo ngezinsolo abhekene nazo.Isikhulu esibambile eJoburg Theatre, uBridget Mashika uluqinisekisile uphenyo abaluqalile olubhekiswe kuNgema nokumiswa kwakhe.“Kunomunye wabalingisi beSarafina ofake isikhalo eJoburg Theatre ngoLwesithathu, wathi uhlukunyezwe ngokocansi wuNgema. Uveze ukuthi isigameko senzeke ngoLwesibili. Okwamanje asikakabi nayo imininingwane egcwele ngoba lolu daba alukakahlalelwa phansi lwacutshungulwa. Ngenxa yalesi sikhalo kuphoqe ukuthi uNgema amiswe ukubonakala eJoburg Theatre kuze kuhlale udaba lwakhe ngezinsolo abhekene nazo. Engifuna ukukucacisa ukuthi akamisiwe ngoba sesinobufakazi ngesikhalo kodwa inhloso ukwenza uphenyo. Uma seluphothuliwe uzobizwa azochaza uhlangothi lwakhe,” kusho uBridget.Ethintwa uNgema ubengalubambi ucingo. Esethunyelelwa umyalezo kuWhatsApp umyalezo uphendule kuwona, wathi usematasa eJoburg Theatre uzoze atholakale ngehora lesithupha ngoLwesihlanu. Esezanywa nangocingo kuze kwashicilelwa engatholakali.UBridget uthe iSarafina ngeke iphazamiseke izoqhubeka ngendlela obekuhlelwe ngayo ngoba uNgema akanankontileka nabo ngokuletha lo mdlalo wakhe khona.“IJoburg Theatre inesivumelwano neKeeloz Global Entertainment kaNhlanhla Ngema okunguyena ongumqondisi womdlalo. Awukho umsebenzi omningi odinga uNgema ngaphandle kokuthi iSarafina eyakhe nokuthi ubeza ukubona okwenziwa kuwona,” kuqhuba uBridget.Kusenjalo kunomthombo oveze ukuthi umqondisi womdanso weSarafina uVusi Majola umisiwe ngaphandle kwesizathu.“UVusi ubeqashelwe ukuzoqeqesha abadansi abasha beSarafina. Ubesenamasonto amathathu enza umsebenzi. Uvalelwe amasango eJoburg Theatre ngesonto eledlule. Utshelwe ukuthi umyalelo ukhiswe wuMbongeni ukuthi angangeniswa kodwa kwangachazwa isizathu. Esikhundleni sakhe kufakwe unkosikazi kaNgema uNompumelelo Gumede. UVusi usefake icala kubameli bakhe njengoba ekhala ngokudliwa kwamandla akhe engakhokhelwe,” kusho umthombo.Umthombo uthe imali ekweletwa uVusi yiSarafina ingaphezu kukaR50 000.Ethintwa uVusi uthe akazimisele ukuphawula ngalolu daba kodwa selusingethwe abaphathi bakhe.",UMbongeni Ngema usolwa ngokunukubeza ngokocansi
"UMVIKELI woMpakathi u-Advocate Busisiwe Mkhwebane, uthe uzokwenza isiqiniseko sokuphenya ukuthi yonke imali eyahlinzekwa ukuba ithenge izinsiza zeCovid-19 eGauteng, yasebenza ngondlela efanele.U-Advocate Mkhwebane ukhulume kanje ngenkathi ehambele izibhedlela ezahlukene kule ndawo ngoLwesibili, ukubheka ukuthi zahlinzekwa ngokuyikho yikho ngezidingo zokunqanda ukubhebhetheka kwecoronavirus.“Sizokwenza isiqiniseko sokuthi siphenya ngezinkampani ezanikezwa umsebenzi wokuhlinzeka ngezidingo zeCovid-19, ukuthi abasebenzi bezempilo banikezwa izinsiza ezisezingeni elifanele yini,” kusho u-Advocate Mkhwebane.Uthe ukuthunyelwa kwezinsiza eziseqopheleni elifanele, kusiza abasebenzi bezempilo nomphakathi ohambela izibhedlela kule ndawo.“Sifuna nokuthola ukuthi uhulumeni wesigcina yini isethembiso sokwakha izibhedlela kulesi sikhathi seCovid-19, nokuthi izinsiza zathunyelwa ngendlela efanele yini,” usho njalo.Ukhuluma kanjena nje u-Advocate Mkhwebane kuzokhumbuleka ukuthi kuyimanje kusaqhubeka uphenyo ngezinsolo zokusetshenziswa budedengu kwemali yabakhokhibentela ngokunikezwa abathile amathenda okuhlinzeka ngezinsiza zeCovid-19, okusolakala ukuthi akwenziwanga ngendlela efanele.",Kungenelela uMvikeli woMphakathi ngokusebenza kwemali ye-Covid-19
"UHLANGANE nembibizane umsebenzi waseShoprite ozithwele eshaywa owesilisa obezothenga eStrand, eKapa.UNkk Zimkhitha Xhalabile onezinyanga ezingu-8 ezithwele, ubesevalile kwi-till yokukhokha asebenza kuyona eShoprite osenxanxatheleni yezitolo iBroadway ngesikhathi ikhasimende lifuna ukusizwa ngenkani. ""Uphawu lokuthi ngivalile belukhona, walususa wathi ngoba angikahambi angimsize,"" kusho uXhalabile.Uthi, ekuqaleni baqophisane ngamazwi nekhasimende elitshela ukuthi alisebenzise enye itill kepha ngesikhathi selikhombisa udlame ulisizile. ""Ngesikhathi ngishaya impahla yakhe besilokhu siqophisana ngamazwi, engithuka ethi ukuze ngihole kufanele athenge futhi kufanele ngimhloniphe njengekhasimende.""Kwivideo yasesitolo, ikhasimende libonakala likhomba uXhalabile ngaphambi kokuthi limushaye ngesibhakela. Unogada wasesitolo obeyibuka le ngxabano ungenelelile eseshayiwe uXhalabile. Kube sekufika imenenja yasesitolo izokhipha ikhasimende.""Kudingeke ngifonele umyeni wami ukuthi angihambise esibhedlela nasesiteshini samaphoyisa. UShoprite awuzange ulibambe ikhasimende elingishayile. Ukhishwe wonogada,"" kusho yena.UXhalabile uthi, unikwe izinsuku ezine engasebenzi watshelwa ukuthi abuye emsebenzini uma efuna ukudlula kokumehlele. ""Ngithole ukwelulekwa ngokwengqondo kanye ngase ngitshelwa ukuthi angiyobhekana namadimoni ami uma ngifuna ukudlula kulokhu. Ngenqatshelwe ukuthathwa ikhefu emsebenzini njengoba sengizoya ekhefini lokuyobeletha maduze,"" kusho yena.Uthe, uyesaba ukuthi uma ehlangana nalo wesilisa omshayile uzomhlasela futhi.Abaxhumana nabezindaba kwaShoprite bathe inkampani ayihambisani nokushaywa komsebenzi wayo kanti umsolwa kuthiwe angaphinde alubhade ezitolo zabo. ""Kuyibhadi ukuthi ikhasimende elingeneme lishaye umsebenzi wethu obesevale itill yakhe kepha waqhubeka nokumsiza. Onogada nabaphathi abebekhona bangenelele basiza lo wesifazane kwafonelwa nomyeni wakhe ukuba amhambise esibhedlela ngoba ama-ambulensi engeke akwazi ukufika ngokushesha,"" kusho bona.Okhulumela amaphoyisa uKapteni FC Van Wyk uqinisekisile ukuthi uXhalabile uvule icala lokushaya.*Lolu daba lushicilelwe kuqala kwi
GroundUp",BUKA: Umthengi ushaye umsebenzi waseShoprite ozithwele
"IMAMELODI Sundowns iphikwa wumlando ngaphambi komdlalo weCAF Champions League nezinkunzi zaze-Afrika, iTP Mazembe yaseDemocratic Republic of Congo (DRC).ISundowns ivakashele eLubumbashi, eDRC lapho izogadulisana khona neMazembe emdlalweni ozoba seStade Du TP Mazembe kusasa ngo-3 ntambama. Lona wumdlalo wesithathu weSundowns wamaqoqo kaGroup B. AmaBrazilians azihola phambili ngamaphuzu ayisithupha kulandela ukuwina imidlalo emibili yokuvula ibhekene ne-Al Hilal yaseSudan neCR Belouizdad yase-Algeria.ISundowns iyobhekana neMazembe eLumbashi nje, awumuhle umlando wamaqembu aseMzansi uma evakashele iMazembe. Empeleni alikho iqembu lakuleli eselake lahlula iMazembe eDRC. Ngo-2015 iSundowns yakhala ngaphansi kwiMazembe ngo 3-1 koweChampions League, yawina ngo 1-0 eMzansi kowomlenze wesibili. Ngo-2017 iSundowns yayehlula ngo 1-0 iMazembe emdlalweni weCaf Super Cup eLoftus Versfeld Stadium.I-Orlando Pirates iyona eyazama kuqala ukuwina eLubumbashi ngo-2002 kodwa yabanjwa ngo 1-1, yahlulwa ngo 3-1 eMzansi. Ngo-2013 eZimnyama zawina ngo 3-1 kowomlenze wokuqala kowandulela owamanqamu weChampions League ekhaya kodwa zakhala ngaphansi ngo 1-0 eLubumbashi emdlalweni umufi uSenzo Meyiwa avimba kuwona amaphenathi amabili. ISuperSport United yadlala neMazembe ngo-2015 kowamanqamu weCaf Confederation, yahlulwa ngo 2-1 eDRC, badlala ngokulingana ngo 0-0 ePitoli.Umqeqeshi weSundowns, uRhulani Mokwena, uthe bayakwazi okufanele bakulindele kwiMazembe.""Bayiqembu elihle kakhulu. Baqinile emuva. Sibabukile bedlala owomkhaya (Saint Eloi Lupopo), nangesikhathi bedlala ne-Al Hilal neBelouizdad. Sibonile ukuthi badlala indlela ye- 4-4-1-1. Kusafanele sizilungiselele, sihlanganise amaqhinga senze isiqiniseko sokuthi sililungele iqembu elidlala izindlela ezihlukene,"" kusho uMokwena.Komunye umdlalo weChampions League, iKaizer Chiefs egcine ibhabhadiswe ngo 4-0 yiWydad Atletic yaseTunisia ngempelasonto edlule, izokwamukela iPetro de Luanda yase-Angola emdlalweni wesithathu wesigaba samaqoqo kaGroup C eFNB Stadium kusasa ngo-6 ntambama.ULebohang Manyama uthe kufanele bavuke bazithathe balwele amaphuzu.""Kuzoba wumdlalo onzima njengoba sizobhekana neqembu esingalazi. Sifuna ukuqoqa amaphuzu ukuze sizongena emjahweni namanye amaqembu. Wumdlalo wasekhaya, kufanele senze ngakho konke okusemandleni ukuthi sitholea amaphuzu amathathu,"" kusho uManyama.Amakhosi asendaweni yesithathu kwi-log kaGroup C ngephuzu alicoshe kwiHoroya yaseGuinea emdlalweni wokuvula.""Sinemidlalo emine esisazoyidlala esigabeni samaqoqo. Uma singayiwina yomibili eyasekhaya, sizame ukuthola amaphuzu aphelele ekuhambeni kwelinye lamaqembu, ngicabanga ukuthi sinethuba elihle ngoba wonke amaqembu asazobhekana. Ebholeni manje nomayiliphi iqembu lingalehlula elinye. Akukapheli ngathi. Sisenalo ithuba,"" kusho uManyama. ",ISundowns iphikwa wumlando kwiMazembe koweCaf
"UMAKADEBONA womlingisi ophinde abe wumdidiyeli wemidlalo yeshashalazi, uThembi Nyandeni, uthe “wudoti” ukuthi abantu basafuna ukwenza imidlalo ekhuluma ngocansi, uthando nemishado ngoba kwenziwa kudala lokho.UThembi, odlala indawo kaMkabayi kwiSibaya kuMzansi Magic, uthe eNingizimu Afrika zikhona izindaba zangempela okungakhulunywa ngazo.“Banazo izindaba ezinhle kodwa abafuni ukukhuluma ngazo. Bafuna ukuxoxa ngezinto abantu abazozinaka manje, okuwubunqunu, uthando okuyinto esiphelelweni yisikhathi. Ubani ongazi ngothando? Uthando selube khona iminyaka.“Asifuni ukukhuluma ngalokho nangocansi nangawo wonke lowo “doti”. Kimi wudoti ngoba sekube khona ngeke ukubalekele, ucansi, uthando nomshado. Kodwa sifuna ukwazi izindaba zangempela ezenza abantu baphile ngale ndlela abaphila ngayo,” kusho uThembi.UThembi ubekhuluma ohlelweni iLunch with Thomas and Pearl izolo emini obelushayelwa nguDJ Mlu. Uthe yena yonke into ayenzayo uyenza, hhayi ngoba efuna ukuyenza kodwa uba nesizathu. Uveze ukuthi usanda kuphothula ukuqopha iLockdown yakuMzansi Magic lapho ezodlala khona indawo kaMinister Mazibuko. Isizini entsha izoqala ngoMsombuluko.“Ngizizwa ngincipha iminyaka mihla namalanga. Kusekuningi engisazokwenza. Abantu bazongibona mihla namalanga kuthelevishini, esiteji yonke indawo ngisebenza nezingane yonke indawo.” Weluleke abafuna ukungena kwezokungcebeleka ngokuthi babe nothando lomsebenzi, bazehlise futhi baqede isikole.",Ukhuza eyocansi kwiTV
"UMGADLI waMaZulu FC uBongi Ntuli, uthi nakuba ejabule ngokuthi uphumile “eGibhithe” kodwa inkumbulo yomlingane wakhe u-Emiliano “Nkathazo” Tade osejoyine iqembu lakhe elidala iMamelodi Sundowns, isazoba khona.UNtuli usengumdlali woSuthu ngokuphelele manje kulandela ukuthi iMamelodi Sundowns isayine uTade abedlala naye oSuthwini, yaphinde yanezezela ngemali ngaphezulu. Indawo kaTade, ivalwe uTalent Chawapiwa waseZimbabwe obegijimela iBaroka FC.Laba bagadlali bobabili (uNtuli noTade) bebedlala kahle kwiNyokana Eluhlazana ezinyangeni eziyisithupha njengoba beneziphiwo ezingefani kodwa ebezibenza bashaye amagoli.UNtuli unomzimba, namandla futhi uyakwazi ukufohla nokugcina ibhola. Ngakolunye uhlangothi uTade, ubeshesha kakhulu, ekwazi ukubona ipali futhi nama-free kick ubekwazi ukuwashaya. Lokhu kwenze amaqembu amaningi athwala kanzima kwi-Absa Premiership ngeziphiwo zabo.UNtuli uveze ukuthi ujabule ngokuthi ushiyile kwiSundowns ebimphendula umantuntanendishi ngokumbolekisa. “UTade ubengenza ukuthi ngikwazi ukudlala kahle, futhi ngishaye namagoli. Nginganezezela ngokuthi bese sazana kahle kakhulu, neminyakazo yethu besiyazi. Kodwa-ke ibhola linjalo, kufanele sikwamukele ukuthi usehambile, sisebenze ngabadlali abakhona. UTade ngimfisela inhlanhla eqenjini lakhe elisha,” usho kanje uNtuli.UNtuli oke wagijima nakwiLamontville Golden Arrows, uphinde waphawula ngokushiya kwakhe kumaBrazilians.“Ngijabule kakhulu ukuthi ekugcineni ngigcine ngiphumile laphana kwiSundowns. Bekuyisifiso sami ebese kunesikhathi ngifisa senzeke,” kuqhuba uNtuli.Ngokusho kukaNtuli, uChawapiwa odlalela iqembu lesizwe laseZimbabwe, uzosivala khaxa isikhala sikaTade.“Ukuhamba kukaTade kusinike amanye amaqhinga okuhlasela, nengicabanga ukuthi uChawapiwa uzodlala kahle nathi. Simbonile abekwenza kwiBaroka, nakuba engafani noTade, kodwa asingabazi ukuthi uzofika aqhubeke lapho egcine khona lapha kuMaZulu,” kuphetha uNtuli.",Ujabule uNtuli ekhululwa yiMamelodi Sundowns
"ABAZALI babafundi baseSidumbini Primary, ngasoThongathi bavale amasango esikole bethi sekuphele unyaka izingane zabo zinethwa yizimvula zisemakilasini.Laba bazali bathi angaphezulu kweshumi amakilasi aphephuka nyakenye ngoFebhruwari, abahloli bafika ngesikhathi kusanda kuphephuka bathembisa ukuthi bazobuya masinyane kodwa sekuphele unyaka bengabuyi.Omunye umzali obeyingxenye yabazali abebevale isango ekuseni izolo, uthe uyazi ukuthi bazogxekwa ngokuthi baphazamisa ukufunda kodwa vele izingane zabo ziphazamisekile ngoba uma lina ziyalova.“Ilanga elishisayo langoJanuwari noFebhruwari liphelele kuzo izingane zethu. Sesibona sekungena ubusika obulandelayo kungalungiswa. Uthishanhloko uma simbuza uthi wakwenza konke okwakumele akwenze. Sifuna ukuthi abahloli babuye bazosichazela ukuthi yini ebambile. Kulindweni, kumele kuze kuphephuke nengxenye esasele yophahla?” kusho yena.Usihlalo wesigungu sabazali kulesi sikole uMnuz Kwazi Mngadi, uthe bengabazali babone ukuthi basebenzise enye indlela yokubiza umnyango ukuthi usondele.“Ikota yokuqala yonyaka abafundi abaqedanga ukubhala ngoba belina silokhu sibalovisa, manje siyabona ukuthi njengoba kungena ubusika nje kunezinye futhi izinsuku izingane ezingeke ziye ngazo esikoleni ngenxa yesimo sezulu. UMnyango wezeMfundo uzithele ngabandayo ngalolu daba. Sifuna ukuthi usondele ngoba njengamanje uqhelile kithina, abahloli bafika kanye ngemuva wesiphepho, abasabuyi bezosichazela ukuthi yini ebambe ukuthi isikole silungiswe,” kusho yena.Uqhube wathi bazowavala amasango kuze kube abahloli bayafika, bezochaza.“Asizimisele ngokulimaza impahla yesikole ngoba izingane zethu ziyayidinga kodwa sizovala amasango, kungafundwa,” kusho yena.UMnuz Kwazi Mthethwa okhulumela uMnyango wezeMfundo KwaZulu-Natal, usigxekile isenzo salaba bazali wathi ukuvala kwabo amasango esikole kuphazamisa ukufunda nokufundisa.“Abazali banesigungu esibamele okuyiso esihlangana nothishanhloko sixoxe ngezindaba ezithitha isikole, ngiyaxakeka uma iSGB nayo ithi ayazi ukuthi yini ebambile kodwa ibe ikhuluma nothishanhloko. Siwumnyango silandela imithetho ethile uma kulungiswa izikole kuye ngokuthi umonakalo ungakanani. Uhlelo lwamathenda nalo lunemigomo, njengoba abazali bevale amasango nje uma abafundi sebefeyila yibo futhi abazobuya bezokhala kube kuyibo abaphazamisa ukufunda. Uma bengawuyeki lo mkhuba wokuvala amasango sizothumela amaphoyisa, abasuse, “ kusho yena.",Abazali bavale isikole befuna kulungiswe uphahla
"AKAFUNI nokuyizwa eyama-playoffs, u-Eric Tinkler ongumqeqeshi weMaritzburg United ehlokomise izihlwele ngoLwesihlanu ebusuku ishaya ngo-2-1 AmaZulu FC, eHarry Gwala Stadium, eMgungundlovu.Kulo mdlalo womkhaya oshise uqala waze wayophela, uSuthu luyibone kuqala imbobo yepali ngomkhonto ogwaze ekhaya kaBandile Shandu ngesiwombe sokuqala.Amagoli eTeam of Choice okunqoba eze noFortune Makaringe noJudas Moseamedi olibeke enethini sekusele amanjenjana umdlalo uphele.Nakuba ezikaTinkler zingasukanga endaweni yokugcina kwilog kodwa kuzamazame wonke uMgungundlovu ngokudlala ibhola elihle nokunqoba kweTeam of Choice evale ibhuleki ngamaphuzu angu-17 emuva kwemidlalo engu-22.Ukungenisa mahhala abalandeli kukaFarouk Kadodia ongusihlalo weTeam of Choice kubukeka kube nezithelo njengoba inkundla beyiluhlaza cwe yimibala yeqembu.Ngemuva komdlalo uTinkler obenqoba umdlalo wakhe wesibili njengoba kowokuqala ashaya iPolokwane City ngo-3-1 uthe akafuni ngisho ukuyicabanga eyokuya kuma-playoffs.Uthe okuzobasiza ukuthi kule midlalo engu-6 ebasalele benze isiqiniseko sokuthi bayanqoba. Uveze ukuthi banejoka lokufinyelela emaphuzwini angu-27 kuya kwengu-28 ukuze bavike izembe.“Izembe namaplayoffs into esingaphuphi ngayo nakancane. Sizibekele umgomo wokuthi kumele sithole amaphuzu aphelele kule midlalo esele ukuze sizofinyelela kumaphuzu angu-27 kuya kwangu-28 ekusongweni kwesizini. Ukugencwa yizembe kweqembu elikhulu nelihlonipheke njengeTeam of Choice kungababulala kubaqede abantu baseMgungundlovu,” kubeka uTinkler.NgoMgqibelo olandelayo amabombo uwabhekisa eFNB Stadium, eGoli ukuyobhekana neKaizer Chiefs. NgoMashi 12 ubuyela ekhaya eHarry Gwala Stadium ukuzobhekana neMamelodi Sundowns esilobe isaqhwakele esicongweni selog bese kowesithathu adlale neBloemfontein Celtic khona eMgungundlovu.Mayelana noweChiefs uthe wazi kahle ukuthi uzothwala kanzima kwazise * -Ernst Middendorp ocija amaKhosi uke wayiqeqesha iTeam of Choice.Uqhube wathi: ""Ngesonto elizayo kuzomele sibambisane ekutholeni amaqhinga okubhekana noMiddendorp oyaziyo iMaritzburg. Nginethemba lokuthi ukunqoba kwethu namhlanje (esho ngoLwesihlanu) kuzokwenza abadlali bami baqhubeke naleli bhola lokuzethembae. Okuhle ukuthi kasikho isidingo sokugqugquzela abadlali kakhulu uma kuzodlalwa namaqembu anjengeChiefs neSundowns, bayakwazi okumele bakwenze.""",Akafuni nokuyicabanga eyama-playoffs uTinkler
"SIZWE BLOSEKUNGAKAPHELI nesonto uDJ Sbu Leope exoshwe kwiMetro FM usephinde wabuyela emsakazweni njengoba esetakulwe wumsakazo otholakala kwi-internet, iCliff Central.Ngeledlule iMetro ixoshe uSbu imsola ngokumaketha isiphuzo sakhe iMoFaya emcimbini wamaMetro FM Music Awards ngokuveza nokukhuluma ngalesi siphuzo esiteji ngesikhathi ethula indondo ehambisana noKhanyi Mbau.Lesi senzo sacasula abaphathi beMetro baze bathatha isinqumo sokummisa emsebenzini nokulandelwe ngukuxoshwa kwakhe. Konke lokhu akumvimbanga uSbu ukuthi aqhubeke nokumaketha isiphuzo sakhe njengoba abonakala enza lokhu nasesiteshini sezindaba i-eNCA.USbu ukuqinisekisile ezinkundleni zokuxhumana ukuthi useyongena kwiCliff Central ngenxa yesivumelwano abe naso noGareth Cliff ongumnikazi walo msakazo.Lo msakazo waziwa ngokuthi ukwazi ukusho noma yini kuwona ngaphandle kwenkinga.UGareth osebenzele i5FM iminyaka engu-10 wayevamise ukumiswa njalo emsebenzini ngezinto ezazingavumelekile ayezisho, yingakho ngoMashi 21 wonyaka owedlule wanquma ukuwushiya phansi lo msakazo wasungula owakhe.Lo DJ uthe uzongena ngoLwesine ngo-9 kuya ku-10 kanti lolu hlelo luxhaswe yisona isiphuzo sakhe iMoFaya.",Umsakazo ongadumile utakule u-DJ Sbu
"South Africa (0) 2IBAFANA Bafana ibuyise uthando lweqembu lesizwe ngesikhathi izifaka yona emidlalweni yamanqamu ye-Africa Cup of Nations (Afcon) ezokuba se-Egypt maphakathi nonyaka ngokunqoba koka-Group E kwiLibya izolo ebusuku eTunisia.Njengomlilo wequbula iqembu lasekhaya liqale ngamandla lihlasela kulandelana kuDarren Keet obekuqokwe yena ngaphambi kukaRonwen Williams.Lokhu bekubangwa nayizinkumbi zabalandeli abebethe phama enkundleni iStade Taieb Mhiri beseka iLibya. Ukucindezeleka kweBafana kufakazelwe nawukuthola ikhadi eliphuzi ingaphelile imizuzu emihlanu kuka-Ennocent Maela. Akhona amathuba ambalwa abevela kwiBafana kodwa kubhede ngoba ebetholwa izitobha njngaye uMaela noSifiso Hlanti.Iqiniso lapha ukuthi uStuart Baxter uqale lo mdlalo ngesikimu ebesikhombisa ukucabanga ngokuvala emuva konokuhlasela. Bekuwukuziphikisa lokhu kuBaxter ngoba isonto lonke ubeshumayela ivangeli lokuthi uyela iwini eTunisia hhayi iphuzu.Lonke udonga lwasemuva belwakhiwe ngeBidvest Wits njengoba oKeet, Thunali Hlatshwayo, Buhle Mkhwanazi noHlanti yibona obekuvalwe ngabo. Ngaphezulu kwalokhu bekukhona uDean Furman esisiwini noKamohelo Mokotjo bese kuba uThemba Zwane yedwa obehlasela.Sihambe saze saphela isiwombe iBafana ithwele kanzima kuvela lawo mathuthsna kodwa bangawasebenzisi ngendlela oPercy Tau naye uZwane. Uzigezile uTau evalela enethini igoli ebelidingeka kwiBafana ngomzuzu ka-50.Ngomzuzu ka-65 u-Ahmed Ben Ali unikwe iphenathi engacacile wayibeka enethini. Ngemuva kwale phenathi inkundla yonke isukume yama ngezinyawo. IBafana ithole igoli elicacile, laphikwa. Ngomzuzu ka-68, uTau uphinde wakuphinda lokho ebeka ezikaBaxter phambili. UKeet ubeyiqhawe leBafana.Regards",Injabulo iBafana iguqisa iLibya
"I-UNIVERSITY of KwaZulu-Natal (UKZN) ixoshe izitshudeni ezingu-2 000 esezifunde isikhathi eside zingaphothuli iziqu zazo okusolakala ukuthi ziyinhlese ekukhwezeleni imibhikisho enodlame ezikhungweni zenyuvesi neyenza isimo singazinzi.IPhini likaShansela kule nyuvesi uSolwazi Nana Poku esitatimendeni esithunyelwe Isolezwe izolo, lithe emizameni yokubuyisa isithunzi nozinzo phakathi kokunye abakwenzile, wukuxosha lezi zitshudeni esezifunde iminyaka eyevile kweyisishiyagalombili ngaphandle kokuphothula iziqu zokuqala zeminyaka emithathu ekubeni zisebenzisa izinsiza zenyuvesi futhi zingazikhokheli.“Sizoqhubeka nomsebenzi obalulekile wokuqinisekisa ukuphepha kwezitshudeni zethu nabasebenzi nokuthi umsebenzi esiwenzayo ndawonye uyasimama. Amagwala kuzobhekwana nawo, athole izijezo ezifanele ukuvikela wonke umphakathi wenyuvesi,” kusho uSolwazi Poku.USolwazi Poku ukusho lokhu kulandela isigameko sakamuva sokokhelwa ngomlilo kwesinye sezakhiwo zenyuvesi ophikweni lwayo i-Edgewood ngoLwesithathu ebusuku okusolakala ukuthi kwenziwe ezinye izitshudeni ezinganelisekile ezifuna kunwetshwe isikhathi sokubhalisa.Emhlanganweni wakamuva nomphakathi obuseDenis Hurley Centre, abaholi bezitshudeni banxuse ukuthi kuphenywe abenkampani yonogada iMI17 ngezigameko zokushiswa kwezakhiwo ngoba besola isandla semfene konogada bale nkampani.Kuwo lo mhlangano kuvele umbono wokuthi inyuvesi kumele okungenani iluhlehlisele ukuphela kwale nyanga uhlelo lokubhaliswa kwezitshudeni. Kukhalwa ngokuthi zisengaphezu kuka-1 000 izitshudeni ezingakabhalisi kodwa inyuvesi iluvale ngoLwesihlanu olwedlule lolu hlelo obekumele luvalwe ngoFebhuwari, kwelulwa isikhathi ngenxa yokuphazamiseka kwalo kulandela imibhikisho ezikhungweni ezehlukene zale nyuvesi.USolwazi Poku ukuqinisekisile ukuthi esigamekweni sokushiswa kwesakhiwo, abekho abalimalile noma abashonile. Uthe benza konke okusemandleni ukuthi izigilamkhuba ziboshwe.“UNdunankulu waKwaZulu-Natal, uMnuz Sihle Zikalala, usesinikeze ithimba eliyisipesheli elizophenya waphinde wengeza nesibalo samaphoyisa ukuqinisekisa ukuthi izimpande zobugebengu ziyasumpulwa ezikhungweni zethu,” kuqhuba uSolwazi Poku.Ugcizelele ukuthi lesi sigameko siyethusa ngoba senzeke ngemuva kwamasonto iziphathimandla zenyuvesi nabaholi bezitshudeni bevalelene ezingxoxweni ukuqhamuka nekhambi lokubuyisela isimo kwesejwayekile enyuvesi.Uthe beyingekho imibhikisho emasontweni adlule. Udalule ukuthi lesi yisenzo seqeqebana elifuna ukubuyisela inyuvesi emuva ngezenzo zobukhotheni okuhloswe ngazo ukuzuzisa abathile noma iqeqebana ngegama lenyuvesi.Akukho lapho aveze khona ukuthi izinhlelo zenyuvesi zimisiwe ngenxa yalesi sigameko.UMengameli womkhandlu wezitshudeni, uS’fiso Simelane, uthe bengabaholi bezitshudeni bayaziqhelelanisa nalesi sigameko.“Kusho ukuthi sonke asiphephile enyuvesi. Asihambisani nokushiswa kwesikhungo ngoba bekungekho nkinga ukufunda kuqhubeka kahle, asazi ukuthi obani abenze lokhu. Sithi akuyiwe kobheka okuqoshwe amakhamera ukuze kutholakale abenze lokhu, bajeze,” kusho uS’fiso.",Kuxoshwe-2 000 wezitshudeni e-UKZN kwasha nesakhiwo
"SITHEMBISO MKHIZEUMQEQESHI waMaZulu, uBenni McCarthy, ujatshuliswe ukulungisa iphutha abalenza ngeledlule, bevumela ukubanjelwa ekhaya yiMamelodi Sundowns, emdlalweni weDStv Premiership eJohnsson Kings Park Stadium.Iphutha akhuluma ngalo ulilungise ngokushaya iTS Galaxy ngo-2-1 ngoMgqibelo. Amagoli okunqobe ngawo ezikaMandlakazi, ananyathiselwe enethini uLehlohonolo Majoro ngesiwombe sokuqala, elokubika le-The Rockets ezicijwa ngu-Owen da Gama, lashaywa uLindokuhle Mbatha seliyoshona ilanga.Ngaphezu kokubuyela ekuwineni ekhaya kuSuthu, ukushaya iGalaxy bekusho ukubuyisa izinduku kuleli qembu njengoba lanqoba ngo-1-0 emzuliswaneni wokuqala weligi. USuthu luqhubekile nokuhlala endaweni yesibili ngamaphuzu awu-44, emidlalweni ewu-24. Lusele ngamathathu kwiSundowns eqhwakele, enemidlalo ewu-21.""Siphinde sathola amanye amaphuzu amathathu. Ngijabule kakhulu ngendlela abadlali bami abaziphathe kahle ngayo. Siwuqale kahle umdlalo, waphinde wahamba ngendlela ebesiwuhlelele ngayo. Umdlali ngamunye ubezimisele, nalabo abasuke ebhentshini bangene benza umehluko.  IGalaxy asiyivumelanga ukuthi ibone iqhinga lethu. Uma sidlalela ekhaya silwa ngakho konke, sifake ingcindezi kunoma ubani. Ngeledlule, siphoxekile kancane ngesikhathi sibambana seSundowns ekhaya, kwakumele sinqobe. Siye emdlalweni weGalaxy sizitshelile ukuthi sifuna ukulungisa iphutha esilenze ngeledlule, ngempela sikwazile ukunyusa amasokisi,"" kusho uMcCarthy.""Ngemuva kwezinsuku ezintathu sibhacazile koweSundowns, le iyona ndlela esibuye ngayo. Sozokwenza konke okusamandleni ukufaka ingcindezi kwiGolden Arrows (Lomontville Golden Arrows) nakwiSundowns. Ukuze siqhubeka nalokhu kuzomele imiqondo yethu siyigcine ikulesi simo.“Sekuphele imidlalo eyisikhombisa uSuthu lungawazi umpetshisi. Kulesi sibalo lunqobe eyisithupha, lwadlala ngokulingana kowodwa.Ngakolunye uhlangothi, zimjikele izinto uDa Gama ofike kuma-The Rockets wayishukumisa ngemiphumela emihle.Useshaywe emidlalweni emine kulandelana. Kulesi sibalo, ungenelwe amagoli ayisishiyagalombili. Ezakhe zisendaweni yeshumi ngamaphuzu awu-26, emidlalweni ewu-23.Lo mqeqeshi  uthembise ukuthi ezakhe zizovuka zizithathe.""Yisizini yethu yokuqala sidlala esigabeni esikhulu, iqembu sisalakha. Uma ubheka sigijima ngabadlali abaningi abaphuma kwiNFD (GladAfrica Championship). Siqhudelana namaqembu afana naMaZulu, Pirates (Orlando), Sundowns anabadlali bezinga eliphezulu. Ukwakha iqembu kuthatha isikhathi. Ngesizini edlule, AmaZulu abevika izembe, awubheke manje ngaphansi kukaBenni akuthi akuphi manje. Ngithi kubalandeli bethu abangadikibali, sizovuka sizithintithe,“ kusho uDa Gama. ",UMcCarthy ujabule belungisa iphutha
"AMAPHOYISA aKwaZulu-Natal aphenya icala lokubulala kulandela ukudutshulwa komshayeli webhasi (31) ngoLwesibili ekuseni eVerulam. Lezi zindaba ziqinisekiswe inkampani yonogada, iReaction Unit SA, abafike endaweni yesigameko kuqala. UMqondisi weReaction Unit SA, uPrem Balram, uthe batshelwe ngokudubulana okwenzeke ngabo 7:03 am ekuseni, emgwaqeni uBuffelsdraai, eRedcliffe. “Amaphoyisa eReaction Unit SA aphuthumele endaweni yesigameko, athola owesilisa esedutshulwe ekhanda kathathu. Abezimo eziphuthumayo baqinisekise ukuthi lowesilisa ushonile ngemuva kwesikhashana,” kuchaza uBalram. UBalram uthe ofakazi bamtshele ukuthi kungene umgibeli ebhasini, wabe esededela inhlamvu kumshayeli. “Umsolwa ungene ebhasini njengomgibeli endaweni eseduzane neyesigameko. Ofakazi batshele amaPhoyisa eReaction SA ukuthi ibhasi belihamba ngenkathi umshayeli edutshulwa. Ibhasi belizabalaza endleleni, kodwa lama maphakathi nomgwaqo. Umsolwa ubalekile endaweni yesigameko. Ngokusho komunye wofakazi, umsolwa ulandwe imoto iVW Polo emhlophe,” kuchaza uBalram. Uthe kutholakale amagobolondo ezinhlamvu amathathu phakathi ebhasini. Amaphoyisa iSAPS afikile endaweni yesigameko.UBalram uthe kusolakala ukuthi umufi ubehlala oThongathi. Okhulumela amaphoyisa KwaZulu-Natal uCaptain Nqobile Gwala ukuqinisekisile ukuthi kusolwa umgibeli ngokudutshulw komshayeli webhasi oneminyaka engu-31 namhlanjee ekuseni. ""Umsolwa ulandwe yimoto wabaleka endaweni yesigameko. Obulewe udutshulwe ekhanda kanti ufele endaweni yesigameko. Asikaziwa isizathu sokubualwa komshayeli njengoba kusaphenywa,"" kusho uGwala. ",Kusolwa umgibeli kudutshulwa umshayeli webhasi eVerulam
"AMAPHOYISA aphenya ngesidumbu esilethwe umshayeli wemoto esiteshini samaphoyisa ezocela usizo.Isolezwe lithole ngomthombo walo ukuthi owesilisa obeshayela imoto ungene ngesivinini esiteshini saseDurban North eThekwini ecela amaphoyisa ukuba amlekelele njengoba abehamba naye ubedubulekile ngoLwesibili. UMnuz Sibonelo Shinga, ongusomabhizinisi emkhankeni wezolimo kutholakale ukuthi ushonile kulesi sigameko.Abezimo eziphuthumayo bakwa-Crisis Medical, esitatimendeni sabo esifakwe ku-Facebook bathe babizwe esiteshini esiseDurban North ngabo-4 ntambama ngoLwesibili.Bathe batshelwe ukuthi umshayeli wemoto ufike ehamba nomgibeli obedubulekile, kodwa bese kukudala eshonile. “Ngesikhathi sifika akukho ebesingakwenza ngoba bese eshonile umufi. Umshayeli ubengalimele kodwa ubethukile,” kusho abe-Crisis Medical.Okhulumela amaphoyisa KwaZulu-Natal uColonel Thembeka Mbele, uthe kuphenywa icala lokubulala.“Amaphoyisa aseDurban North abenza umsebenzi wawo ngesikhathi kufika owesilisa obeshayela imoto eluhlaza, ememeza ecela usizo, ethi akubizwe nabezimo eziphuthumayo. Ngokusho komshayeli ubehamba ku-N2 ngesikhathi abantu angabazi bedubula obehlezi esihlalweni somgibeli. Amaphoyisa abe eseyomsiza emotweni yakhe, abonile ukuthi owesilisa ubesevele eshonile. Kuvulwe icala okubulala nelokuzama ukubulala esiteshini saseDurban North,”kusho uCol Mbele.KuFacebook ikhasi le- iXolani Weekly Journal libhale kanje: “Kwezolimo kuhambe ngokuzuma esinye isifundiswa ebesifunde sagogoda kulo mkhakha emanyuvesi ahlukahlukene, uMnu Sibonelo Shinga.  IXolani Weekly Journal ibingakayitholi imininingwane egcwele ngokuhamba kwale nsizwa yasoGwini kodwa ebisizinze eThekwini.  Njengabaningi abakulo mkhakha wezolimo, naye okaShinga ngaphambi kokuya emanyuvesi, waqala ukufunda eCwaka Agricultural College, esiyi-Owen Sithole College of Agriculture manje, ekwesaKwaMthethwa, eMpangeni,”Imizamo yeSolezwe yokuthola umndeni kamufi ayizange iphumelele izolo kwaze kwashaya isikhathi sokushicilela.",Kuphenywa ngolethwe esiteshini samaphoyisa eseshonile
"ISIKHULU esiphezulu se-Eskom, uMnuz Andre de Ruyter, sithi sizoyihlenga inkampani yize isesimeni esibi.UDe Ruyter usho lokhu ekhuluma neBusiness Day lapho ethe makuphela uJanuwari uzohlangana nebhodi ye-Eskom ayitshele ngezinhlelo zakhe zokuguqula isimo.Okwamanje izinyunyana ezikhuluma kakhulu ngodaba lwe-Eskom okuyiNational Union of Metalworkers of South Africa (Numsa) neNational Union of Mine Workers (Num) zithe zizomqapha ngeso lokhozi zase zimnxusa ukuthi angaluvumi uhlelo lokuthenga ugesi kubakhiqizi abazimele.Ngakolunye uhlangothi i-ANC ithe ayinankinga nokuthi osomabhizinisi bazikhiqizele ugesi wabo nokuthi omasipala bathenge ugesi ezinkampanini ezizimele (Independent Power Producers).UNobhala Jikelele we-ANC, uMnuz Ace Magashule, uthe omasipala abangakwazi ukwenza imali kufanele balekelelwe ezingqinambeni ababhekene nazo okubalwa kuzo isikweletu sika-Eskom.I-Eskom ibikweletwa * -R26.4 billion womasipala ngoSepthemba wonyaka odlule, kulindeleke ukuthi lesi sikweletu sifinyelele kuR30 billion kwikota yokuqala yalo nyaka.UMnuz Enoch Godongwana, uSihlalo wohlaka olubhekelele uguquko kwezomnotho kwi-ANC, uthe uma izinkampani ezizimele zikhiqiza ugesi kusho ukuthi i-Eskom izokwazi ukulungisa ingqalasizinda yayo.Uthe kufanele kubhekwe kahle imithetho ukuze abakhiqiza ugesi ngokuzimele bakwazi ukwenza lokho ngaphandle kokuphula umthetho nokuthi omasipala abane­mali bazithengele ugesi.",Ngizoyihlenga i-Eskom noma kukubi: De Ruyter
"BASHAYWE baphonsa ithawula ngesicoco seligi abeCape Town City ebinethuba lokunamathela kwiMamelodi Sundowns endaweni yesibili ukube ibizibambela ngokwayo leli qembu lasePitoli emdlalweni obuseKapa ngempelasonto.Igoli leSundowns, ebicindezelwe esiwombeni sokuqala salo mdlalo, elize noKhama Billiat linikeze amaBrazilians igebe lamaphuzu amahlanu esicongweni kwi-log ye-Absa Premiership.Ngemva kwayo yonke imiphumela yemidlalo yeligi yangempelasonto, iCity igcine yehlele endaweni yesihlanu ngamaphuzu angu-31.Ngaphezu kwayo sekuhleli iKaizer Chiefs, Free State Stars enyukele endaweni yesithathu kulandela ukuthatha amaphuzu amathathu kwiBaroka, bese kuba yi-Orlando Pirates esendaweni yesibili ngemuva kokwehlula iMaritzburg United.Ngesizini edlule iCity ebingomakoti kwiligi ngaphansi kuka-Eric Tinkler, igcine iqede endaweni yesithathu ngemuva kweWits neSundowns ngokulandelana.Iphini lomqeqeshi kwiCity, uVasili Manousakis, obekubhalwe ukujabha ebusweni bakhe, utshele abeSuperSport ukuthi sebeliphonsile ithawula ngesicoco seligi.Umqeqeshi uBenni McCarthy ubewubuka ehlezi nezihlwele umdlalo ngemuva kokuthola ikhadi elibomvu bebhekene ne-Ajax Cape Town emasontweni edlule.UPitso Mosimane naye opheka iSundowns akasiqedanga isiwombe sokuqala njengoba unompempe obephethe umdlalo, uVictor Gomes emkhombe ngaphandle.“Ngicabanga ukuthi sekuphelile,” kusho uManousakis ebuzwa ngamathuba abanawo esicoco.“Sizozama ukulwela ukuhlala emaqenjini amahlanu aphezulu. Umbandela abebekelwe wona uBenni owokugcina iqembu kwiTop 8, nginethemba lokuthi sizokwazi ukukufeza lokho.”Uyincomile iSundowns ngokuthola amaphuzu amathathu wahlaba ezakhe ngokungasebenzisi amathuba ngesikhathi bephethe umdlalo.Ubuye wakhomba uGomes ngokungahambanga kahle kulo mdlalo. UManousakis umsole ngokungakhiphi ngekhadi elibomvu unozinti weSundowns, uDenis Onyango obonakale eshayisana kabi nomdlali wabo obevutha uThabo Nodada. Kunalokho esiwombeni sesibili uGomes ukhombe ukaputeni weCity uRobyn Johannes ngaphandle.UMcCarthy osekungokwesibili ethola ikhadi elibomvu, naye umgxekile uGomes ebhala ekhasini lakhe kwi-Twitter @bennimccarthy17.“Halala kuMasandwana ngokuwina kusihlwa (ngoLwesihlanu). Abafana bami babe nomdlalo omuhle bebengakufanele ukuhlulwa. Kodwa ebholeni unqoba ngokushaya amagoli okuyinto esingazange siyenze. Kuphindile ke futhi izinqumo ezibhedayo zonompempe zabulala umdlalo wethu omuhle,” kubhala uMcCarthy.Isicoco esingasidlalela iCity yiNedbank Cup lapho izoshukana neBidvest Wits kwiLast 32 kusasa eBidvest Stadium ngo-7.30ebusuku.",I-Cape Town City isincamile ngesicoco seligi
"INHLANGANO  ebhekelele ukusebenza kolimi kuleli, iPan South African Language Board (PanSALB), imemezele igama okuyilo elidle ubhedu kubantu baseNingizimu Afrika okubizwa ngeWord of the Year. Ukubuyiselwa komhlaba ngaphandle kwenkokhelo, phecelezi i-Land Expropriation without Compensation, kube yilona gama eliphume phambili nelisetshenziswe ukwedlula wonke kulo nyaka.    Le nhlangano njalo ngonyaka ibheka igama okuyilo elisetshenziswe kakhulu ngabantu bakuleli, okungaba yisemaphephandabeni, kuthelevishini nakwezinye izinkundla zokubhala.Emagameni abekulawo okugcine kukhethwa kuwona, kubalwa igama elithi Khomishana (obekukhulunywa ngalo uma kukhulunywa ngamaKhomishini aphenya okuthile), kube elithi Thuma mina.Leli eligcine lidla umhlanganiso kuvele ukuthi lisetshenziswe kwaze kwaba ngaphezu kuka-25 000. UThuma Mina usetshenziswe izikhathi eziwu- 5 228, elekhomishini lona lasetshenziswa izikhawu eziwu-18 690.Ngokwesitatimende esikhishwe yi-PanSALB, njalo ngonyaka ikomidi elibhekene nokubhekisisa amagama asetshenziswa kakhulu liye lihlale libheke lawo amagama ahlale esezindebeni zabantu uma bebhala. Bakwenza lokhu bebambisene nezinye izinhlaka zabezindaba. Limenyezelwa minyaka yonke ngo-Okthoba 16 okuwusuku olwaziwa ngeDictionary Day. Kubhekwa amagama asebenze kakhulu kusukela ngoJanuwari kuya ku-Okthoba.Okunye okubhekwayo ngegama eligcina lidla umhlanganiso, wukuthi abantu bayibheke kangakanani incazelo yalo, baphinde balibhala kangakanani ezindabeni noma balisho kangakanani.",FUNDA: Igama elidle ubhedu eNingizimu Afrika ngo-2018
"KUMINZE umfundi (7) waseSokhulu Primary, ngaseRichards Bay obehamba nezinye izingane beyokha umoba ngaphesheya komfula.UNosifundo Nxumalo, waseNgome, KwaSokhulu uminze emfuleni uMsunduzi ngoMgqibelo ezama ukuwela elandela ezinye izingane ebeziyokha umoba.Kuthiwa unina omncane (13) naye ofunda kuso lesi sikole ubemyalele ukuthi asale ngaphesheya ngesikhathi yena nomgani wakhe bewela ngesikebhe beyokha umoba.UNksz Zanele Nxumalo ongumamomkhulu kamufi uthe la mantombazanya angabangani athi ezwe umufi ekhala kwathi uma ebheka ambona eshona evumbuka emfuleni.“Bathe ubememeza unina omncane. Obemenyezwa ubuyele emfuleni wangabe esasigibela isikebhe ethi uzama ukuhlenga ingane yakubo naye wacishe waminza. Usizwe umngani wakhe omnike induku wathi akabambelele kuyo wabuyela esikebheni bagwedla babuyela ekhaya,"" kusho yena.Uthe izingane ziphume ekhaya zanyenya zingafuni ukuthi umkhulu wazo azibone. Zitshele ezinye izingane ukuthi ziyokha ugwava. Kuthe seziwukhile zahalele umoba obungaphesheya komfula.Imeya kaMasipala uMfolozi, uMnuz Simangaliso Mgenge, obesethimbeni ebelehla lenyuka osebeni lomfula izolo kufunwa ingane, uthe ithimba lezimo eziphuthumayo libizwe ngoMgqibelo.“Umtshuzi uthe uma ethi uyaqala ukubheka wabona kuvela izimvubu ebezilokhu ziveza amakhanda kancane ngaphezu komfula. Uthe akuphephile ukuthi kube nomuntu ongenayo uma kunje ngoba kulo mfula kukhona nezingwenya futhi bese kuqala ukuba mnyama. Umphakathi uvukele khona ekuseni (izolo) wayohlala osebeni lomfula ulindile. Kuthe uma kuphakama ilanga engafiki umtshuzi izinsizwa zendawo zangena emfuleni zabheka. Akuphelanga isikhathi eside zaphuma nesidumbu sengane,” kusho yena.UMgenge uthe bazowulekelela umndeni ngokufihla ingane.UColonel Thembeka Mbele wamaphoyisa esifundazweni uthe baphenya ngokuminza kwengane.",Kuminze umfundi obehamba nabebeyokha umoba
"SIPHINDE safakelwa ezinye izigidi isikhwama okuhloswe ngaso ukusiza intsha enamabhizinisi KwaZulu-Natal, esethulwa ekuqaleni konyaka. Lesi sikhwama esibizwa ngeKZN Youth Fund sethulwa nguNdunankulu wesifundazwe uMnuz Sihle Zikalala ngoJanuwari. Ethula isabelozimali sehhovisi lakhe izolo, undunankulu umemezele ukuthi kuzokwengezwa uR50 million kulesi sikhwama.Ngesikhathi sethulwa ngoJanuwari, uZikalala waveza ukuthi wuR50 million obekelwe lesi sikhwama. Emuva kokwethulwa kwaso kwabuye kwaba nesidlo sasekuseni nabanye osomabhizinisi abanikele ngoR20 million, okwenze isikhwama saba uR70 million. Kumanje isikhwama sesinoR120 million.Ekhuluma eSishayamthetho sesifundazwe izolo uZikalala, uthe basabafuna abanye osomabhizinisi abazimele abazonikela kulesi sikhwama.“Siyazi ukuthi kunokuhlobana phakathi kosomabhizinisi nokudaleka kwamathuba omsebenzi.Lesi sikhwama esesinguR120 million sizosiza intsha engosomabhizinisi, ezovulela nabanye amathuba omsebenzi. Siyakujabulela ukuthi ibhange i-Absa selibeke eceleni uR70 million ozosiza intsha efuna ukuboleka imali noR500 million wamabhizinisi amancane,” kusho uZikalala.Uthe basazibophezele ukuthuthukisa osomabhizinisi esifundazweni nokudala amathuba omsebenzi. Uveze ukuthi kulindeleke ukuthi lesi sikhwama senyuke njengoba kusekhona izingxoxo nabanye osomabhizinisi abazimele. UZikalala uthe ithimba lokuqala lentsha elifake izicelo zokuhlomula kulesi sikhwama, lizokwethulwa ngenyanga ezayo.Ngesikhathi ethula isikhwama ngoJanuwari, undunankulu wagcizelela ukuthi sizohlomulisa kuphela amabhizinisi angeke aphele endleleni. Uthe kuzoxhaswa amabhizinisi azokwazi ukudala amathuba omsebenzi kwenye intsha, ikakhulukazi kwiFranchising nasezimbonini zokukhiqiza. Uveze nokuthi isikhwama senzelwe ukusiza intsha engalutholi uxhasho lokuqala amabhizinisi emabhange, ezosizwa nangokuqeqeshwa.",Kungezwe ezinye izigidi kusizwa intsha
"ISIKHATHI sobumnandi singakubuyisela emuva uma ulwa impi yokuyeka izidakamizwa ngoba kulapho zisuke zixhaphake khona, okwenza kube lula ukulutheka kumuntu ozama ukuzigwema.Abantu bavame ukuphuza utshwala njengendlela yokuzikhokhela ngokusebenza kwabo kanzima. Bakholwa wukuthi kufanele benze into ezobenza bazibone bejabule.Senyukile isibalo sabantu abasenzisa izidakamizwa eNingizimu Afrika. Ngokusho kwenhlangano eluleka ngezifo ezithikameza umqondo, iSouth African Depression and Anxiety Group (SADAG) izibalo ezisanda kukhishwa ziveza ukuthi iNingizimu Afrika ingelinye lamazwe awu-10 anesibalo esiphezulu sabantu abasebenzisa utshwala budedengu nabasebenzisa izidakamizwa. Phezu kwalokhu izigameko eziningi zezingozi zezimoto zidalwa ukusetshenziswa budedengu kotshwala nezidakamizwa.Umqondisi wezinhlelo kwiSADAG, uNksz Cassey Chambers, uthe ngisho kungathiwa abantu basebenzisa utshwala noma izidakamizwa noma amaphilisi abawathole kudokotela ngoba befuna ukubhekana nanoma yiziphi izinkinga ngezikhathi zobumnandi kufanele bazi ukuthi lokhu ngeke kubenzele lutho oluhle.Uthe akubasizi ikakhulu abantu abanenkinga yokusebenzisa izidakamizwa nabasebenze kanzima unyaka wonke bezama ukulwa nenkinga. Ukhuthaze labo abalwa nenkinga yokusebenzisa izidakamizwa ukuthi baqhubeke.“Ungayekeleli umsebenzi ongaka osuwenzile kula masonto awu-50 adlule ngenxa yamasonto amabili, lokhu akubona ubuhlakani. Khona manje sekubuyelwa emsebenzini, akumele ubulale impilo yakho ngamasonto amabili,” kusho uNksz Chambers.Ukuze basizakale abantu abanenkinga yokumelana nempi yokuzama ukuyeka izidakamizwa bangathinta uphiko lweSADAG neloMnyango wezokuThuthukisa uMphakathi olubhekele ukusiza abanenkinga yokusebenzisa izidakamizwa ku-0800 12 13 14. Abadinga usizo bangathinta le nombolo noma yinini.Ungoti owelapha izifo ezithikameza umqondo, uDkt Michael Niss, uthe amaholidi anika abantu ithuba lokuphumula kodwa aphinde alethe izilingo kulabo abalwa nokusebenzisa izidakamizwa. Kumele umuntu aqaphele ukuthi awadluli naye. Kumele umuntu azinakekele ngaso sonke isikhathi.“Amaholidi awagcini kuphela ngokunika abantu ithuba lokuphumula kodwa aphinde alethe ithuba lokuhlala nomndeni nokuba semicimbini nesikhathi esithe xaxa sokuphuza utshwala. Okubalulekile wukuthi uthathe izinto kancane kancane futhi ungakuvumeli ukuthi ugxile kosekwenzekile nokungenzeka,” kusho uDkt Niss.Kukholakala ukuthi * -50% wabantu abatholakala benokhwantalala nanoma yisiphi isifo esithikameza umqondo, basuke benenkinga yokusebenzisa izidakamizwa.Abanye abanesifo esithikameza umqondo basebenzisa izidakamizwa ngenhloso yokulapha isifo sabo noma ukuthithibalisa izimpawu zaso.Abantu abasebenzisa izidakamizwa ukwelapha izifo ezithikameza ingqondo bazibeka engcupheni yokugula kakhulu kokunye baze balaliswe esibhedlela.Isikhathi esiningi abantu abasebenzisa izidakamizwa njengendlela yokuzelapha bona izifo ezithikameza umqondo basuke bekwenza ngoba besaba ukucwaswa.Abanye basuke bezama ukumelana nokushonelwa, ukuphela kothando kwabekade bethandana nabo noma yisiphi isimo esinzima ababhekene naso. Bathi uma besebenzise izidakamizwa bazizwa benamandla okubhekana nempilo. Lawa kuba amandla esikhashana ngoba yonke imizwa abasuke belwa nayo ibuya injengoba injalo noma ibe nzima kakhulu kunalokhu abebekuzwa.Izidakamizwa ezivame ukusetshenziswa wutshwala, insangu, i-cocaine nemithi ekhishwa wodokotela okubalwa kuyo amaphilisi ezinhlungu namaphilisi okulala.“Izidakamizwa ziba yisisombululo sesikhashana kodwa izinkinga zingaxazululeki. Isikhathi esiningi abantu bagcina benezinkinga ezingaphezu kwalezo abebenazo bese bephinda beba nenkinga yokusebenzisa izidakamizwa ngaphezu kwazo zonke lezo zinkinga,” kusho uNksz Chambers.Nakhu ongakwenza ukuzisiza ukuthi ungangeni ogibeni lokubuyela ekusebenziseni izidakamizwa:Funda ukuthi cha, ucele nabangani bakho ukuthi bakwesekeUma uya emcimbini zishayelele futhi uzitshele ukuthi uzozishayelela uma ubuya. Uma ufika emcimbini misa imoto yakho endaweni lapho ongezovalelwa kuyo ezinye izimoto ukuze kube lula ukuthi uhambe uma sewufuna ukuhamba.Azi ukuthi yini eyenza ufune ukusebenzisa leso sidakamizwa ukuze ukwazi ukuyigwema? Qaphela kakhulu uma ulambile, udiniwe, unomzwangedwa nokukhathalaIya emcimbini uphethe into ozoyiphuza. Uma kuwukuthi uthanda iwayini elihlohlozayo noma ichampagne phatha amanzi ahlohlozayo.Gwema ukugcwalisa ingilazi uma ugcina uphuze uphuzo oludakayo ngoba ukugcwalisa ingilazi eyodwa kungaholela ekuphuzeni eziningi kunalezo obuzimisele ngazo.Qaphela izimo ezikucindezayo noma ezikudalela ukhwantalala.Uma usemcimbini thola into ezokugcina umatasa. Gwema ukuma eduze nalapho okuthengwa khonaiziphuzo. Kungcono ugxile ekuxoxeni nabantu noma ube nosizo kulowo owenze umcimbi.Zihlele ngaso sonke isikhathi. Uma ungathandi ukuthi abantu bazi ukuthi ulwa nenkinga yezidakamizwa thola indlela yokubachazela ukuthi yini ndaba ungazimisele ngokuphuza noma ukusebenzisa izidakamizwa.Uma uhalela izidakamizwa thola enye into ongayenza.",Indlela yokulwa nezidakamizwa kwabanenkinga yazo
"IMENENJA kaKhama Billiat, uSiyabulela Loyilane, iphumela obala ngamahlebezi ahlanganisa lo mdlali neKaizer Chiefs.Ngesonto eledlule kusabalale amahlebezi okuthi uBilliat usesayine inkontileka yesibambiso naMakhosi. Inkontileka kaBilliat neSundowns iyaphela ngoJuni.ULoyilane uthe ayikho inkontileka uBilliat aseyisayine neChiefs. “UBilliat usengumdlali weSundowns. Yebo ngokwemithetho yeFifa usengayisayina inkontileka yesibambiso kodwa ayikho asayisayinile. IChiefs ayikaze ingithinte futhi uBilliat akakayisayini inkontileka yesibambiso nayo ngokwazi kwami.”UBilliat akakaze abonakale kwiSundowns emidlalweni emithathu esike yayidlala selokhu kubuywe emaholidini kaDisemba.“Uyajima neqembu, into ayifunayo wukudlala. Isifiso sakhe wukuyodlala phesheya kwezilwandle. Usezinqobe zonke izicoco ezikhona eNingizimu Afrika ezimqoka. Kanti yini engabe usayihlalele?” kubuza uLoyilane.UBilliat kuthiwa ufunwa ngamaqembu aseSaudi Arabia nase-Egypt. Umthombo wethu uthe zikhona izicelo kodwa iSundowns ayizizwa.“Kunzima ukusebenza neSundowns uma umdlali sekufanele ayodlala phesheya. Akukona ukuthi uBilliat akanazo izicelo emaqenjini aphesheya. Unazo futhi ezinhle kodwa iSundowns ifuna okungaphezu kokubekwa amaqembu. UBilliat ngeke ngimeluleke ukuthi ajoyine iChiefs kodwa ngeke wazi ngabadlali. Uma ethi ufuna ukuyodlala kuyona sekungamele kuhlalwe phansi nemenenja yakhe kubonwe ukuthi kwenziwa njani. Phela ukudlalela iChiefs kulaba bafana kuseyinto enkulu,” kusho umthombo.UBilliat ufike kwiSundowns ngo-2013 esuka kwi-Ajax Cape Town. Usezinqobe zonke izicoco ezimqoka neqembu. Ukhale wemuka nezicoco ezimbili ze-Absa Premiership, eseTelkom Knockout, Nedbank Cup, CAF Champions League neseCAF Super Cup.Umdlali wokugcina ukusuka kwiSundowns aye kwiChiefs kube uLeonardo Castro osanda kufika eqenjini. Ngaphambi kwalokho kufike uRamahlwe Mphahlele ofike washaya into ecokeme kuMakhosi ngaphambi kokuthi alimale.ISundowns akuyihambeli kahle kulezi zinsuku. Selokhu kuqale unyaka isishaywe kabili. Iqale yaqunjwa phansi yiPolokwane City ngo 3-2 njengoba iphindwe yi-Orlando Pirates ngo 3-1 ngempelasonto. Isawine umdlalo owodwa lapho ishaye khona i-Ajax Cape Town ngo 2-1.NgoMgqibelo izobhekana nePlatinum Stars eLoftus Stadium, ePitoli, ngo-6 ntambama.",Imenenja ichaza ekaBilliat neChiefs
"NKOSIKHONA CELEYENZE okungajwayelekile indoda yaseBhizana, e-Eastern Cape okuthe uma ilimala umphambili,  yaphisana ngengoduso yayo kumngane wayo ngoba ithi ngeke isakwazi ukuyijabulisa ngenkonzo yasekamelweni. UMnuz Bheki Mchunu (40) uthi lokhu ukwenze ngoba esebona ukuthi kuphelile ngempilo yakhe usefana nento engelutho.Uthe ngo-2019 wazizwa enezinhlungu ezingabekezeleleki esiswini waphuthuma esibhedlela iPrince Mshiyeni Memorial  eMlaza.Odokotela uthi abapholisanga maseko bamhlola bamazisa ukuthi amathumbu akhe anenkinga kuzodingeka ukuba ahlinzwe.""Angibanga nankinga nokuhlinzwa ngoba ngangifuna ukululama. Inkinga iqale sengiphaphama amathumbu engaphandle. Uma ngibabuza bathi bazowabuyisela ngaphakathi ngemuva kwezinyanga ezintathu,""echaza.Uthi wabuyela esibhedlela ngemuva kwazo izinyanga ezintathu. Udokotela owayemhlinza uthi wavele wamphendula ngamazwi anzima wathi : ""Ngeke ngisakwazi ukaqala phansi ngikuhlinze. Angifuni ukungcolisa izandla zami ngomphefumulo wakho.''Uthi wazifundela kwezakhe ukuthi uqonde ukumtshela ukuthi uma eke waqala phansi wahlinzwa uzokwelusa amadada.""Kusukela lapho angiphindanga ngakwazi ukuzithokozisa ngokocansi. Induku yami kayisebenzi nje nhlobo. Ngisho kungathiwa iyasebenza yimuphi nje lo muntu wesifazane ongavuma ukulala nowesilisa onamathumbu ngaphandle,"" kubuza yena  ehlengezela izinyembezi.""Mina ngiyafana nomuntu ofile. Angiseyona indoda uma kunje. Ngifuna isibhedlela iMshiyeni singihlawule,""usho kanje zizehlela izinyembezi. Uthe nokudla akusahlali esiswini udla manje ngemuva kwemizuzu emihlanu kumele aye endlini encane. Nomsebenzi abewenza uwuyekile ngoba akasakwazi ukuma isikhathi eside.Mayelana nomgani wakhe ""amuphe'' ingoduso yakhe, uthe uyefana nomfowabo. Umchaze njengowesilisa othembekile, oneqiniso, onozwelo futhi ongazikhukhumezi. ""Nomsebenzi ebengiwenza ngaphambi kokubhekana nalesi simo ngangiwutholelwe nguyena. Njalo uma nginenkinga ubengabuzi lutho ubevele angisize ngalokho engikudingayo,""echazaUthe kungcono ingoduso yakhe ilale nomuntu ""ongumfowabo'' kunokuthi ilale namanye amadoda angawazi futhi angakaze amsize ngalutho empilweni yakhe.Isolezwe NgoMgqibelo likhulumile nengoduso, uNksz Zandile Mahlangu yavuma ukuthi sikhona isimo esifuze lesi. Uthe uyohlala  emthanda uMchunu ngoba uyindoda enothando lweqiniso futhi eqotho.""Angikaze ngimbone owesilisa onenhliziyo enhle njengalona. Uyakwazi ukuphatha kahle umuntu wesifazane futhi namanje uyangihlonipha. Ungaphika ukuthi kukhona lesi simo esiphazamisa impilo yakhe,'' echaza.Umngani ophiwe ingoduso yena ucele igama lakhe lingaveli ephepheni, kodwa wathi usamukelile lesi sipho.""UBheki umngani wami weqiniso. Futhi akukho okuyodala ukuthi sixabane nangelilodwa ilanga. Lokhu kwengoduso ngicabanga ukuthi uNkulunkulu okudalile ngoba kwenzeke ngesikhathi vele nami kusanda kudlula emhlabeni owesifazane engangisezinhlelweni zokumlobola,"" usho kanje wacela ukungandi kade ngalolu daba athe ukuba kuya ngaye ngabe alubhalwa nasephepheni.Okhulumela uMnyango wezeMpilo KwaZulu Natal, uMnuz Ntokozo Maphisa ucele ukuxhunyaniswa noMchunu ukuze uMnyango ululandele udaba lwakhe uzame ukungenela.",Uphisane ngengoduso onenkinga yomphambili
"AMAPHOYISA aseGauteng asebophe abesolwa abayisikhombisa abasolwa ngokuthinteka ekubulaweni kwamadoda ayisithupha emjondolo ongasehostela eJabulani eSoweto ngeledlule. Kwasinda oyedwa kulesi sigameko ngesikhathi abantu abangaziwa bevulela bedubula bebhekise emkhukhwini besho ukuqeda ngawo wonke umuntu owayengaphakathi ngoJuni 8 ebusuku. Okhulumela amaphoyisa eGauteng uColonel Noxolo Kweza uthe amaphoyisa abophe abasolwa ababili KwaZuu-Natal ababanjwe nezibhamu okubalwa kuzo i-AK47. ""Laba basolwa bahole amaphoyisa athola abanye abasolwa abahlanueGauteng, nabo ababanjwe nezibhamu,"" kusho uColonel Kweza othe abasolwa bayasolwa nangamanye amacala okubulala kuleli. Uthe owasinda kulesi sigameko usalashelwa amanxeba okudutshulwa esibhedlela. Ukhomishana wamaphoyisa uLieutenant General Elias Mawela uwasheyele ihlombe amaphoyisa ngokuluthathela phezulu lolu daba. Ngesikhathi ekhuluma ngalesi sigameko emsakazweni i702, uNgqongqoshe wamaPhoyisa kuleli waveza ukuthi basola utshwala njengomsuka wokubulawa kwalaba. Waveza ukuthi babendawonye bephuza, okungasho ukuthi ababulawe, ""kodwa udlame nezigameko zobugebengu kunyukile selokhe izwe lingene esigabeni sesithathu sikathaqa."" UCele wakuveza nokuthi lawa madoda ayazana futhi amaphoyisa azophenya ukuthi ababehlasela babengziphindiseleli yini ngokuthile. ",Kuboshwe abayisikhombisa ecaleni lokubulawa kwabayisithupha ngasehostela
"INOMTHELELA omubi emnothweni weTheku imibhikisho enodlame, ngokusho kweDurban Chamber of Commerce and Industry.NgoMsombuluko abantu basemijondolo ekuQuarry ngaseReservoir Hills, bavale umgwaqo uM19 bashisa imoto nebhasi bekhala ngokuthi kabanawo amathoyilethi nogesi.Isikhulu esiphezulu seDurban Chamber uNkk Palesa Phili, sicele abantu ukuthi uma kukhona abanganeme ngakho bahlale phansi nezinhlaka ezifanele babeke izikhalo zabo hhayi ukuthi bashise amathayi bavale nemigwaqo.“Umbhikisho wangoMsombuluko obunodlame kuM19 uphazamise ukuhamba kwezimoto emgwaqweni, wabeka engcupheni ukuphepha kwabantu ngoba kugcine sekusha imoto nebhasi. Bekunesiminyaminya esiyisimanga. Ucwaningo lwethu luveza ukuthi kuphazamisekile ukusebenza kwamabhizinisi ahlukene eThekwini. Asikwazi ukuba nesimo esifana nalesi edolobheni lethu,” kusho uNkk Phili.Uthe iTheku lidinga imisebenzi, ukukhulisa umnotho nokuheha abatshali bemali nezivakashi.“Uma kunemibhikisho enodlame, amabhizinisi awasebenzi, okusho ukungangeni kwemali emnothweni nakubantu. Siyacela abantu baxoxe nezinhlaka ezifanele uma benganeme hhayi ukuthi benze imibhikisho enodlame. Kubalulekile nokuthi amaphoyisa asheshe asukume uma kunemibhikisho ukuze kuphephe abantu, ingqalasizinda nempahla yomphakathi neyosomabhizinisi,” kusho uNkk Phili.UMasipala weTheku ulugxekile udlame embhikishweni wemijondolo yakuQuarry.UMnuz Msawakhe Mayisela okhulumela uMasipala weTheku, uthe ukhishiwe ugesi wezinyokanyoka ngoba umasipala ulahlekelwa yizigidi ngenxa yalesi senzo.Uthe umasipala uyabanika abantu izidingo kodwa abantu bakha imijondolo ezindaweni okungelula ukuletha intuthuko kuzo.",I-Durban Chamber ihlaba imibhikisho enodlame
"BASASHAQEKILE ozakwabo bephoyisa lasesiteshini saseBabanango elizingqokloze ngesibhamu lashona kulandela ukushayisa izinkomo ezintathu ngemoto yomsebenzi okuthiwa beliyintshontshile.UConstable Ayanda Gwala oneminyakaengu-32, ubesebenza ebusuku ngoMgqibelo, wathatha imoto yomsebenzi ngaphandle kwemvume waya kubo KwaNongoma. Esendleleni eya ekhaya eMahlabathini ushayise izinkomo ezintathu, walimaza imoto yomsebenzi.Leli phoyisa alizange lilimale kulesi sigameko. Kuthe imoto isadonswa kukhona namanye amaphoyisa, lavele lama eceleni komgwaqo lazidubula ngesibhamu salo somsebenzi emlonyeni, lashonela khona lapho.Okhulumela amaphoyisa KwaZulu-Natal, uColonel Thembeka Mbele, uthe kuvulwe idokodo ngokushona komuntu necala lokushayela budedengu.“Iphoyisa elisebenza eBabanango belihamba emgwaqweni u-R66 ngesikhathi lishayisa izinkomo ezintathu. Alizange lilimale kulesi sigameko kodwa libe selizidubula. Amaphoyisa aseMahlabathini ayaphenya ngesigameko,” kusho uColonel Mbele.Umthombo weSolezwe uthe leli phoyisa belibalisa kulandela lesi sigameko lisaba nokuthi lizobhekana necala.“Ubesephumile endaweni engaphansi kwesiteshi iBabanango, ehamba ngemoto yomsebenzi ngaphandle kwemvume futhi egibelise umuntu ongelona iphoyisa. Sisola ukuthi ubesaba ukuxoshwa noma ukubhekana necala njengoba ubebalisa ngakwenzile,” kusho umthombo.Omunye umthombo osemaphoyiseni uveze ukuthi kubashaqile impela ukuzidubula kwaleli phoyisa ekubeni lisindile engozini yemoto.“Izinkomo ezintathu uzishayise zafa kodwa wakwazi ukusinda. Kuyasishaqisa ukuthi avele azidubule ngoba icala belingathethwa, lidlule. Ubevele enenhlanhla ngoba usindile kule ngozi ebiyimbi,” kusho elinye iphoyisa elicele ukungadalulwa.Imizamo yokuthola umndeni waleli phoyisa ayizange iphumelele izolo njengoba izinombolo zomndeni zingazange zitholakale.Noma sekushayelwa isiteshi asebenza kuso, umphathi wakhe uveze ukuthi akanayo inombolo yomndeni waleli phoyisa futhi ubesalinde umndeni ufike esiteshini uzolanda izimpahla zikamufi.Abanye ozakwabo baleli phoyisa abakhulume neSolezwe kodwa bacela ukungadalulwa, bathe basashaqekile ngalesi sigameko njengoba uGwala ubeyiphoyisa elincane elinekusasa eliqhakazile.",Ushayise izinkomo maqede wazibulala
"KUZOCACA ngesonto elizayo ngekusasa lomdlali weKaizer Chiefs, uHendrick Ekstein, ongakayisayini inkontileka entsha eNaturena.U-Ekstein, ongomunye wabadlali ababalulekile kumqeqeshi * -Ernst Middendorp, wenqabile ukusayina enkontileka entsha emasontweni adlule, ekhala ngomholo ongagculisi iChiefs ebimbekela wona.Lo mdlali nemenenja yakhe, uPalesa Mkhize wePulse Players Management bacele ukuthi iChiefs ibuye nomholo obuyekeziwe. Amakhosi asevele azivuselele izinkontileka zabadlali, okukhona kubona uBernard Parker, Kgotso Moleko noRamahlwe Mphahlele. UJoseph Molangoana olimale ekuqaleni kwesizini noGustavo Paez olizwa ngendaba ijezi, abakazi ukuthi ikusasa libaphatheleni.UMkhize uthe ekuqaleni kwesonto elizayo bazothatha isinqumo ngekusasa lika-Ekstein ozophelelwa yinkontileka kwiChiefs ekupheleni kwesizini.“Sizohlangana nabaphathi ngoMsombuluko noma ngoLwesibili. Lona wumhlangano wokugcina nabo. Sizophuma sesazi ukuthi sibheka kuphi. Uma singavumelani, sizoqala ukuxoxa namanye amaqembu,” kusho uMkhize.U-Ekstein ukhushulelwe esikimini esikhulu seChiefs ngo-2015. Nakuba abalandeli beChiefs behlukene phakathi ngaye kodwa ubenze bacabanga ngenye indlela eshaya into ecokeme ngesikhathi esiza iqembu likhipha iCape Town City kwiNedbank Cup emasontweni amabili adlule.“Kuhle ukuthi uyadlala. Usethole umqeqeshi okholelwa kuyena. Angazi noma kuyaziqondanela yini ukuthi udlala kahle ekubeni ephelelwa yinkontileka.Konke okwenzekayo akafuni kumphazamise. Uhlala elwela ukuthi adlale kahle emdlalweni olandelayo nokuhlala esesimeni njalo uma umqeqeshi emdinga. Umqeqeshi uyakholelwa kuyena kodwa kuzokwenzekani uma exoshwa ngoba baningi abanye abebengakholelwa kuyena,” kusho uMkhize.UMiddendorp akakufihlanga ukuthi uyamdinga * -Ekstein eqenjini futhi ufuna ahlale, wathi ungomunye wabadlali abaphambili aseke wasebenza nabo engumqeqeshi. Ngesonto eledlule uthe * -Ekstein akacabange kahle, angahanjiswa wukuthenjiswa elinye iqembu imali engcono ngoR10.“Ukuba bengiwuyena ngifike esigabeni esikhokhelayo ngina-24, manje ngina-28, nginomqeqeshi othembele kimina futhi ngiseneminye iminyaka eyisihlanu engizoyidlala, ukushintsha ngiye kwelinye iqembu bekuzoba okokugcina emqondweni wami. Bengingabhekisisa konke. Kodwa ke abadlali banezimenenja, banomalume futhi bashelwa amanye amaqembu. Bacabanga ukuthi ukuthola uR10 ngaphezulu kwenza umehluko omkhulu.“Kodwa kufanele abuze noma abheke abanye abadlali abashintshe baya kwamanye amaqembu, bezitshela ukuthi kungcono khona. Emuva kwezinyanga ezimbili sebenwaya amakhanda, sebeyafona sebefuna ukubuya. Ngingamyala ngithi akahlale. Ngethemba ukuthi uzosithola isixazululo,” kusho uMiddendorp.IChiefs izobhekana neBlack Leopards emdlalweni we-Absa Premiership eThohoyandou Stadium ngoMgqibelo ngo-3 ntambama.Kusasa ngo 8 ebusuku: Chippa United v Bidvest Wits (Nelson Mandela Bay Stadium)NgoMgqibelo : Black Leopards v Kaizer Chiefs (Thohoyandou Stadium, 3pm)Highlands Park v Maritzburg United (Makhulong Stadium, 3pm)SuperSport United v Polokwane City (8.15pm)Orlando Pirates v Free State Stars (Orlando Stadium, 8.15pm)NgeSonto ngo 3 ntambama:Golden Arrows v AmaZulu FC (Sugar Ray Xulu Stadium)Bloemfontein Celtic v Cape Town City FC (Dr Molemela Stadium).",Kuzocaca maduze ngo-Ekstein kwiChiefs
"ABELAPHI bendabuko bathi bayizigebengu nabathakathi abantu abacwiya izitho zomzimba ngenhloso yokwelapha ngazo.Abelaphi bendabuko basho lokhu ngesikhathi behlangene ehholo lomphakathi iSiphumelele, KwaMakhutha izolo bedingida izindaba ezibakhathazayo ngomkhakha wabo.UMakhosi Nonhlanhla “Mshanelo” Nkomo onguNobhala wenhlangano yabelaphi iNational Unitary Professional Association for African Traditional Health Practitioners of South Africa (NUPAATHPSA) kulesi sifundazwe uthe bakhathazekile ngabangcolisa igama labelaphi bendabuko okukhona kubo nabatholakala nezicubu zabantu.“Abelaphi abazisebenzisi izicubu ukuze balaphe. Abenza lokhu yizigebengu,” kusho uMakhosi Nkomo.Uthe njengoba bebhalise kuhulumeni kungumsebenzi wabo ukuthi balandelele uma kukhona abelaphi abangenzi kahle. Utshele abelaphi abebesemcimbini ukuthi uma betholakala besephutheni elifana naleli bayocindezelwa nayinhlangano emele abelaphi ngoba bayobe bedicilela phansi umsebenzi wabo.Uthe abanye balabo abazenza abelaphi basuke bengabizelwanga ekutheni babe yibo - bangabelaphi mbumbulu abavuka sebengabelaphi. Ubalule ukuthi ngeke umelaphi atshele umuntu ukuthi ukuze amelaphe kufanele alale naye noma kufanele alethe izicubu zomuntu onebala elimhlophe.Uveze ukuthi kunezinhlelo zokuthi kusungulwe ithimba elizohlola abelaphi liqinisekise ukuthi bangabelaphi ngempela bese becijwa banikwe nezitifiketi abazozilengisa odongeni ezikhombisa ukuthi bakufanele ukwenza lo msebenzi.UMbhishobhi Nqoba Zindela, uSihlalo weMoral Regenaration Movement eThekwini nophinde abhekelele ezokuziphatha kuNUPAATHPSA, uthe abelaphi abenza le mikhuba bangabathakathi.Unxuse abathandazi nezangoma, abefundisi ukuthi bafunde bahlangane ukuze bathole indlela yokusizana nokucobelelelana ngolwazi. Uthe kufanele kuphele ukucwasana phakathi kwazo zonke lezi zinhlaka njengoba kuke kube khona ukugxekana lapho okugxekwa khona izangoma athe kwenziwa abefundisi uma beshumayela.",Balahla abelapha ngezicubu
"ISAZOQHUBEKA nokuqhuma inganono kubaholi be-ANC KwaZulu-Natal njengoba kubhekwe engqungqutheleni yokukhetha ubuholi kuzwelonke ezoba ngoDisemba eGoli kulo nyaka.Lona wumbono womhlaziyi wezepolitiki wase-UKZN uSolwazi Lukhona Mnguni.Lo mhlaziyi ubephefumula mayelana nesigameko sakamuva sokuhlaselwa kwamakhansela amathathu aseMzimkhulu abephuma emhlanganweni esenzeke ngoLwesine, e-Ibisi, eMzimkhulu.Phakathi kwala makhansela bekukhona uMnuz Sindiso Magaqa oke waba nguNobhala-Jikelele we-ANCYL kuzwelonke oseyiPR kwa-ward 11, uNonsikelelo Mafa wakwa-ward 11 noJabu Mzizi wakwa-ward 16.Kuthiwa basinde ngokulambisa kubalisa abangaziwa abebebadubula.UMnguni exoxa naleli phephandaba uthe zimbili izinto ezidala uthuthuva esifundeni iHarry Gwala, yinkohlakalo kuMasipala iHarry Gwala nokubangwa kwezikhundla kwi-ANC.""Kunokhetho lwesifunda oluzoba seHarry Gwala maduze, into eyenza ukuthi lubangwe lolu khetho wukuthi abazonqoba bazoya engqungqutheleni yokukhetha ubuholi bayophakamisa igama lozoba ngumengameli. Lesi sifunda siyikhaya likaDkt Nkosazana Dlamini Zuma osembangweni wesikhundla sobuholi.""UMnguni uthe amaphaphu aphezulu eHarry Gwala ngoba abaholi bakhona bafuna isifunda sabo sibe yibekankosi.Uthe okunye okudala uthuthuva ukwehlukana phakathi kwabaholi balesi sifunda odabeni lwenkohlakalo.""Abanye bayingxenye yenkohlakalo, abanye balwa nayo yingakho kuqhuma isibhamu. Umengameli uze wajuba ithimba eliphenya ngodaba lwenkohlakalo okuthiwa inuka phu kulesi sifunda. Ziningi izigameko zokuhlaselwa kosopolitiki ezisazoba khona kulo nyaka."" kusho uSolwazi Mnguni.Ebuzwa ngesixazululo sodungunyane uthe iqembu elibusayo kufanele lihlakule ukhula emagcekeni alo ukuze konke kuhambe kahle.""Le nto kade ngiyichaza kwikhomishini kaMoerane ephenya ngokubulawa kosopolitiki esifundazweni. Izinto zonakele kuKhongolose, akuselona iqembu elilwela abantu. Abaholi sebelwela ukuzicebisa bona nabasondelene nabo, bakhohliwe yimigomo iqembu elasungulwa ngaphansi kwayo yokubeka abantu phambili,"" kuphetha uSolwazi Mnguni.",Umhlaziyi uthi kusazobulawana kuKhongolose
"UKHUNJULWE ngedili lomculo yizinsizwa nezintokazi ezaziyingxenye yohlelo ama-Idols SA izolo, owaduma kulolu hlelo uThami Shobede enkonzweni yesikhumbuzo ebise-AOG Assemblies of God, eSandton, eGoli.Kule nkonzo osaziwayo bakuleli endimeni yomculo bebephume ngobuningi ukuzovalelisa kule nsizwa ebisakhula endimeni yomculo. Kozakwabo ayenabo kusizini 12 yama-Idols SA, kucule uLucia nabanye.Umngani kaThami, uBlessing Cele, unxuse akade bethamele le nkonzo ukuthi bangayeki ukushayela izihlobo zabo noma abangani babo ucingo bababheke ukuthi banjani empilweni.“UThami ubehlala ekhala ngokuthi endimeni yomculo akanakiwe. Ilelo nje abekhala ngalo. Ngakho ngiyanxusa ukuthi sibhekane ukuthi sinjani empilweni futhi kuhamba kanjani emisebenzini yethu. Uyazi emakhaya thina sakhula sinanelana impuphu nomakhelwane okuyinto eyayikhombisa ukuthi omunye kukhona la ashoda khona bese uyamnika lokho akudingayo. La eGoli ngiyazi kuyaphithizela, kodwa ake sizame ukwenza ngendlela emakhaya okwenziwa ngayo,” kuchaza uBlessing.UThami uzongcwatshwa ngoMgqibelo eMtubatuba lapho azalelwa khona.Inkonzo yakhe yesikhumbuzo izoba sehholo eliselokishini laKwaMsane khona eMtubatuba.UVusi Nova, Brenda Mntambo noKholeka ngabanye babaculi abaduduze izihlwele ngomculo kule nkonzo.",UThami ukhunjulwe ngedili lomculo enkonzweni
"SEKUQUBUKE indida ngoDawn Thandeka King odlala indawo kaMazet kwiLockdown, kuMzansi Magic oveze ukuthi useyashiya kulo mdlalo kodwa uphrojusa womdlalo wangena ezintangeni.UDawn uvalelise kubabukeli beLockdown kuleli sonto ngokubhala kuTwitter ukuthi useyashiya futhi ubonga ukwesekwa ngabantu ngendawo abeyidlala kusuka kwisizini yokuqala yomdlalo. Lokhu ukusho ngemuva kwesiqephu sangoMsombuluko okungacacanga kusona ukuthi ushonile yini, njengoba umdlalo uphele edutshulwa.Yize esho kanje kodwa uphrojusa weLockdown uMandla N, uthe abantu abaqhubeke nokubuka iLockdown njengoba isisalelwe yiziqephu ezine futhi ngeke akuqinisekise ukuthi akasezobakhona uDawn kuyona.“Engingakusho nje ukuthi uMazet (Dawn Thandeka King) uyinsimbi kayigobi futhi ngisazosebenza naye kwiLockdown. Kungenzeka ukuthi avuke eseyisipoki noma kwenzeke okunye okuzomgcina ekhona kwiLockdown. Ngonyaka ozayo ngabo-Ephreli, iLockdown izobuya ngesizini yesine.""Kuningi okusazokwenzeka kuyona, abantu abalindele futhi sisazosebenza noDawn,” kusho uMandla N.Imizamo yokuthola uDawn ayiphumelelanga njengoba ucingo lwakhe belulokhu luvaliwe.Okhulumela uMzansi Magic, uBongi Potelwa-Metsing uthe abakwazi ukudalula okusazokwenzeka ngesiqephu esilandelayo ngendawo kaMazet.“Ngebhadi ababukeli kumele baqhubeke nokubuka isiqephu esilandelayo ukubona ukuthi ubani osindile ngesikhathi kudutshulwa uMazet noMaki (Linda Sebezo). Uma singaveza ikusasa labalingisi kulo mdlalo sizolimaza isiqephu esilandelayo. Umdlalo uba mnandi ngokuthi ushiye ababukeli bemangele futhi besafuna ukwazi ukuthi kuzogcina kwenzekeni. Ngicela silinde isiqephu sangoMsombuluko (kusasa) ukuze sibone okuzokwenzeka,” kusho uBongi.",Akucaci ngoDawn kwiLockdown
"Mbali KhanyileKUNABANTU ababikelwayo uma sekushaye isikhathi sehlobo ngenxa yohlobo lwesikhumba sabo esincikiselayo uma kushisa.Abanye balaba bantu kabakwazi ukuthenga imikhiqizo yesikhumba ebizayo, bagcina sebezama ezinye zezindlela zokulwa nobubi besikhumba. Phakathi kwezindlela abagcina sebethembela kuzo kubalwa ibovu, isibabuli, umuthi wokuxubha amazinyo nokunye.Lezi zindlela abasuke bezisebenzisa bavamise ukuzincoma kakhulu ngokuba nemiphumela emihle. Kepha ungoti wesikhumba usexwayise ngemikhiqizo yokuzakhela engahloliwe izingabunjalo bayongokuthi ingaba yingozi esikhunjeni somuntu.UDkt Cebi Sibisi ongungoti wesikhumba, uthe akabeluleki abantu ukuthi basebenzise imikhiqizo abazihlanganisela yona emakhaya ngoba kwesinye isikhathi abantu iyabashisa esikhunjeni.“Sekukaningi ngibona abantu belinyazwe yimikhiqizo abazihlanganisele bona. Abanye basuke bebona ama-video ezinkundleni zokuxhumana ngoba bethi banqanda inkinga kanti bayayandisa. Lokho kugcina sekubafaka ezinkingeni zokuthungatha usizo kodokotela besikhumba abebebabalekelela,” kuchaza uDkt uSibisi.Uxwayise ngale mikhiqizo, i-apple cider, ujusi walamula, umuthi wokuxubha amazinyo, athe akuvumelekile.Amathiphu okunakekela isikhumba ehlobo:* Phuza amanzi kakhulu-Ukuphuza kakhulu amanzi kuyasiza njengoba ukungcola kwesikhumba kukhishwa ngamanzi osuke uwaphuza.*Hambela kude nelanga- Gqoka uphinde ugcobe imikhiqizo ekuvikela ekushisweni yilanga.* Vakashela udokotela wesikhumba ozokucebisa ngokuhambisana nesikhumba sakho.* Uma usiqonda isikhumba sakho, vakashela ikhemisi ongasizakala kulona ngokumele ukugcobe.* Zijwayeze ukugcoba i-sunscreen njengoba ivikela ebungozini bokusha kwesikhumba.",Isexwayiso ngokuzenzela okhilimu bobuso
"CELANI SIKHAKHANEI SINQUMO sokubeka phansi izintambo ngenyanga ezayo somholi weDA uNkk Helen Zille sishiye abantu benemibono ehlukene kusuka kulabo abayizitha zakhe kwezombusazwe nakubahlaziyi.Izolo uNkk Zille umemezele esithangamini sabezindaba ukuthi usethi khumu ekuholeni iDA kusuka ngoMeyi 9 engqungqutheleni okuzobe kukhethwa kuyo ubuholi baleli qembu obusha.UNkk Zille uthe uthathe lesi sinqumo ngeledlule emuva kweminyaka eyisishiyagalombili ehola i-DA. Uthe usazoqhubeka aqedele iminyaka esele enguNdunankulu wase Western Cape.Uthe i-DA ayimile ngaye kodwa kunabaholi abaningi futhi ukholelwa kakhulu ukuthi wonke umuntu anikwe ithuba.“Uma ubheka nje okhethweni lwango 2009 ngangingebona ubuso beqembu kodwa uLindiwe Mazibuko uyena owabe engubuso beqembu kunguye osekhaleni lemikhankaso oba phambili noma kunezinkulumo mpikiswano,” kusho uZille.Uthi ukuthi umholi ozomlandela uyiliphi ibala akuyona into ebakhathazayo ngoba bayiqembu lawo wonke umuntu futhi alikho iqembu elinobuholi obuxube izinhlanga njenge DA.UMnuz Zakhele Ndlovu ongumhlaziyi wezepolitiki ofundisa eNyuvesi yaKwaZulu-Natal uthe lesi sinqumo sethusile futhi sikhombise ngokusobala ukuthi bekuvele sekunenkinga uNkk Zille abebhekene nazo eqenjini.“Lesi sinqumo sakhe asithathe isigubhukane sishiya imibuzo mayelana nokuthi ngabe ngubani ozothatha emva kwakhe ngoba akekho okwamanje umuntu okungathiwa ubemkhulisa ukuze alungiselele ukumshiya ezintanjeni, kwazise noDkt Mamphele Ramphele wathi umenza ubuso beqembu kwangalunga. Okunye wukuthi uma ubheka kuyacaca ukuthi isimo besingasesihle kuye njengoba bese kunenkinga yokungagculiseki ngaye kwabanye abaholi ngaphakathi kwaze kwasula noNksz Lindiwe Mazibuko,”UMnuz Thabani Khumalo ongumhlaziyi ozimele, uthe bese kufike isikhathi ngoba iminyaka engu-10 uma ungumholi isuke seyanele ukuthi umuntu usenganika abanye ithuba.“Inkinga ekhona ngeyokuthi kunzima ukuba nesiqiniseko sokuthi kuzokhethwa umuntu omnyama noma omhlophe ngoba iDA ihlukene kakhulu. Kukhona amaLiberals okungamaNgisi abona kuyiwo aphethe konke kube khona laba abahlubuka kuNational Party abangayizwa nje indaba yokuholwa ngumuntu omnyama bese kuba abamnyama asebefuna kube umholi webala labo othatha izintambo,” kuhlaziya uKhumalo.Abahlaziyi bathi abantu abababona bengabangcono ekutheni bakhulise iqembu njengoNkk Zille kungaba uMnuz Herman Mashaba noma uMnuz John Steenhuisen.I-ANC izolo ngomlomo kaMnuz Zizi Kodwa ithe ayithukanga ngesimemezelo sikaNkk Zille ngoba ubalekela ukwehluleka nehlazo abhekane nalo ehlulwa wukhetho ngonyaka odlule.“Asiqondi ukuthi yini kufanele kube yinto enkulu ukuthi uNkk Zille usethi khumu ngoba kuyenzeka kubona bonke abantu uma umholi esenquma ukungasingeneli isikhundla noma ukuqhubeka naso,” kusho uKodwa.UMnuz Irvin Jim weNumsa uthe liphume nobomvu futhi abasobe bamkhumbula uNkk Zille ngoba ubehlangene nabantu abebeqhuba imigomo yokugqilaza abantu abamnyama abangabasebenzi.UMnuz Blessed Gwala we-IFP uthe abahlanganise lutho nokushenxa kukaNkk Zille ezintanjeni zeqembu lakhe kodwa okubaphethe kabi wukuthi ushiye izinto zimapeketwane KwaZulu-Natal ngenxa yoqhekeko olukubaholi bakhona.UNkk Zille oke waba yintatheli, ube nguNgqongqoshe wezeMfundo eWestern Cape, waba yilungu lePhalamende wabuya ngo-2007 wazoba yiMeya yaKapa kwathi ngo-2009 waba nguNdunankulu wakhona. Uthathwa njengomholi okhulise leli qembu elifaka ezindaweni zabantu abamnyama laphinde lahlwitha iWestern Cape ezandleni ze-ANC.",Abathukanga kushenxa uZille
"UMHOLI weGOOD, uNkk Patricia de Lille, uthi izinkulumo zeDA zokuthi waxoshwa kuleli qembu zilimaza inhlangano yakhe entsha.Uthe uphoqeleke ukuthi ayoyimangalela enkantolo yokhetho iDA ngoba ayifuni ukuxolisa ngokulokhu iqamba amanga ithi yamxosha ekubeni wazihambela. “Izinkulumo zeDA ziyibukela phansi imigomo yokhetho olukhululekile ngoba yize itsheliwe ukuthi ayixolise isaqhubeka nokwenza lezi zinkulumo. Udaba ngiludlulisele enkantolo yokhetho ngaluyisa nasenkantolo eNkulu yaseWestern Cape. Isinqumo ngizosizwa ngoLwesihlanu.”Ummeli kaNkk De Lille uthe lolu daba kufanele luxazululwe ngaphambi kokhetho. Uthe lezi zinkulumo ziyawulimaza umkhankaso wakhe nenhlangano yakhe entsha.“Sichithe imali eningi kabi sikhankasa saze sakwazi ukuthi igama leGood libe sematheni kubantu baseNingizimu Afrika. Amanga eDA ayasilimaza, azokwenza ukhetho lungakhululeki,” kusho uNkk De Lille.Uthe kulezi zinyanga ezine ezedlule iqembu lakhe lisebenza kanzima ukuqinisekisa ukuthi abantu bayayishiya i-ANC neDA bavotele iGood eza nokuhlukile.“Ucwaningo luveza ukuthi abantu bakhathele iDA ne-ANC. Sinabantu abaningi abakhankasayo emazingeni aphansi, senze izikhangiso emsakazweni nakwithelevishini kodwa iDA ilokhu iqamba amanga, ingcolisa igama lethu.”Ngonyaka odlule uNkk De Lille waba nesivumelwano neDA esaholela ekutheni asule esikhundleni sakhe sokuba yiMeya yaseCape Town.NgoLwesibili umholi weDA uMnuz Mmusi Maimane uthe uNkk De Lille washeshe wahamba ngaphambi kokuthi axoshwe kwiDA ngoba vele base bezomxosha.“Sasinenkinga yamanzi eWestern Cape futhi kunemibiko yenkohlakalo kuMasipala waseCape Town, abaholi bethu babethatha izinyathelo ngabantu abathintekayo kule mibiko. Uma esebona ukuthi uzoxoshwa uNkk De Lille wavele wagxuma. Wayazi vele ukuthi isinqumo sokumxosha sesithathiwe,” kusho uMaimane.",#Ukhetho2019: U-De Lille ukhala ngezinkulumo zeDA ‘ezilimaza’ iqembu lakhe
"BAKHALA ezimathonsi abazali babafana baKwaZulu-Natal abathi bakhiphe imali eshisiwe, bekhokhela isikhungo ebesithi sicija abafana kunobhutshuzwayo, osekuvele ukuthi bebenukubezwa ngokocansi wumnikazi okungowesilisa wase-Escourt, KwaZulu-Natal, obezinze eGoli.Laba bafana ababalelwa ku-29, abebeqhamuka kulesi sifundazwe, eLimpopo, nakwezinye izifundazwe, sekuvele ukuthi bebehlukunyezwa ngokocansi, abanye beshaywa kanzima.Kuze kwadingeka ukuthi abazali babo babalande ngokushesha kulesi sikhungo esiseProtea Glen, eGoli.Omunye wabazali, uNksz Ningi Mtolo ongunina kaLungelo Mtolo obehlala kule ndawo, uthi ubonga uMdali ukuthi ingane yakhe yona ayinukubezekanga ngokocansi, kodwa uthi ubesekhokhe imali engaphezu kukaR28 900 kulo mlisa, ethi yizindleko zokusiza ingane yakhe ifeze iphupho layo.Lo mzali okhulume naleli phephandaba esendleleni ebuya kolanda lo mfana, uthe ufuna le ndoda iboshwe ijeze ngobuqili bayo.""Ngangithi ngilekelela ingane phela ngoba iyalithanda ibhola futhi inekhono kanti sidlala umuntu. Iningi imali engiyichithile, kuduma ikhanda kumanje angazi ngizothini,’’ kubalisa uNksz Mtolo.Uthe uphoxekile ngoba bebemethemba lo mlisa njengoba naye edabuka KwaZulu-Natal.“Indodana yami ibidlala ibhola KwaMashu. Saxhunyaniswa nalo mqeqeshi womunye umqeqeshi, sabe sesihlangana naye e-Estcourt,” kusho omunye umzali.Uthi waqale wakhokha uR1 800 kwalandela uR14 000 ngaphezulu. Uthe ubizwe amaphoyisa ukuthi azolanda ingane yakhe.Omunye wabafana (17), utshele iphephandaba eliwuzakwabo waleli, iThe Star, ukuthi wadlwengulwa yilo mqeqeshi emva kokumthembisa indawo kwiKaizer Chiefs.“Ngifike kule ndawo ekuqaleni konyaka ngethemba lokuthi ngizodlalela iKaizer Chiefs,” kusho lo mfana.Uthe abazali bakhe bebekhokha uR4 500 wokuhlala nokudla njalo ngenyanga kule ndawo.Okhulumela amaphoyisa eSoweto West, uMzwakhe Xazi, ukuqinisekisile ukuthi lo mqeqeshi uvulelwe icala lokunukubeza umfana oneminyaka eyisishiyagalolunye.Uthe eminye imininingwane izotholakala ngokuqhubeka kophenyo.Ngokwemibiko, bese kuphele izinyanga abafana bedlwengulwa bephindelelwa, futhi beshaywa yilo mqeqeshi wabo.Iminyaka yabo isukela kweyisishiyagalolunye kuya kwengu-18. Bathe bebesaba ukubika ngokuhlukunyezwa kwabo izinyanga ezine.Bathi bebeshaywa ukuthi bavume ukugilwa yilo mqeqeshi.Umsolwa kuvela ukuthi uneminyaka engu-34, kodwa igama lakhe lisagodliwe.Kuthiwa umsolwa uzame ukuzibulala emva kwalezi zinsolo ngokuphuza ushevu.Utholakale egaraji kwakhe ezibhonqa ngenxa yezinhlungu, waphuthunyiswa esibhedlela.Ngesikhathi sokuloba, kuthiwe uyelulama egumbini labagula kakhulu esibhedlela lapho egadwe khona amaphoyisa.",Uzame ukuzibulala umqeqeshi wamanyala
"KUZOSHAYA u-Agasti sebebuyele bonke abafundi ezikoleni ngemuva kwekhefu lesikhathi eside ngenxa yokubheduka kwegciwane icoronavirus elihlalise kabi umhlaba wonke.Ngokukasomqulu okhishwe wuNgqongqoshe weMfundo eyiSisekelo, uNkk Angie Motshekga izolo, ukuqinisekisile ukuthi ngoJulayi 6 uGrades R, 1, 2, 3, 6, 10, no11 nabafundi abanokukhubazeka, bazobuyela ezikoleni.Laba bafundi bazobe beyiqembu lesibili elibuyela ezikoleni njengoba kuqale uGrade 7 no-12 ekuqaleni kukaJuni.Kubafundi abazobuyela ezikoleni kuJulayi kubalwa labo abanezinkinga emqondweni nalaba abaneminyaka engaphansi ewu-13, nalabo abaneminyaka engaphezu kuka-18 abenza unyaka wokugcina.Ngo-Agasti 3 kuzobuyela uGrades 4, 5, 8 no9 abazobe beyiqembu lesithathu ukubuyela esikoleni. Kubona kuzoba khona nalabo abaphila ne-Autism abaneminyaka engu-13 nangaphezulu.UNkk Motshekga ukuvezile kule miyalelo yakhe ukuthi lezo zikhungo ezingamaAfter Care, ezivele zikhona ngaphakathi ezikoleni nazo zivunyelwe ukuthi zingavula kodwa kumele ziqikelele ukuthi zihambisana nayo yonke imigomo yeCovid-19.Uthe kodwa imidlalo nokunye okuphathelene nayo kusavaliwe ezikoleni zawo wonke amazinga.Ugcizelelile nokuthi abazali abakhetha ukuthi izingane zabo zingabuyeli ezikoleni kumele baxhumane nezikole bazazise futhi babhalise ngaphansi kohlelo lomnyango lokufundela ekhaya.“Okubalulekile wukuthi umzali akwazi ukwenza okusemandleni ukuthi ingane yakhe iyaqhubeka nokufunda. Kumele aqinisekise nokuthi inazo zonke izinsiza kufunda njengokwemigomo yomnyango wezemfundo, athole izincwadi ezisetshenziswa kulelo banga alifundayo ezifanayo nezifundwa esikoleni,""kusho uNgqongqoshe.UNkk Motshekga uyavuma ukuthi izikole zingachezuka emigomweni yokufunda ebekiwe kodwa kumele bazise abengamele izifundo bachaze ngezinhlelo zabo nohlelo lwabo lokufundisa olusayinwe wuthishanhloko.",Kuzoshaya u-Agasti sebebuyele bonke abafundi ezikoleni zakuleli
"UMCULI wowokholo uHlengiwe Mhlaba, okuvele izinsolo zokuthi ziningi izindodla zemali angazitholanga enkampanini ayeqopha kuyo phambilini, iBig Fish Music, uthi akalwi nomnikazi wayo uSipho “Big Fish” Makhabane.UHlengiwe utshele leli phephandaba izolo ukuthi akananxa noMakhabane kodwa ufuna kulungiswe izinto ezithinta umsebenzi.“Angilwi naye. Empeleni siyakhuluma kodwa kumele eze kimi bese siya kumuntu ozositshela ukuthi amaphutha esawenza yimaphi futhi singawalungisa kanjani,” kusho uHlengiwe.Iphephandaba lesiNgisi eliphuma ngeSonto libike ukuthi uMakhabane, owavumbulula uHlengiwe, usolwa yilo mculi ngokudla uR8.5 million wemali etholwa ngokudlala komculo emsakazweni nakwezinye izindawo, okubizwa ngama-royalties.Kuvela ukuthi uHlengiwe uthole ukuthi ezingomeni zakhe ezingu-90 ezaqoqa ama-royalties akhekwaSouth African Music Rights Organisation (Samro), zingu-24 kuphela ezakhokha * -16.7% wemali okumele ize kuye.Kuvela ukuthi ukweletwa omunye uR8.5 million wemali yokudayiswa kwamaCD. Kuthiwa eminyakeni engu-10 wathola uR4.5 million kuMakhabane.Kubikwe nokuthi ucwaningo lommeli uGraeme Gilfillan yilo oluveze ukuthi kunemali eningi ethathwe wumqambi ongaziwa obizwa ngoDominas Publicas. UHlengiwe uthe akuyena oye kwabezindaba eyokhuluma ngalolu daba futhi uzimisele ngokuthi luphothulwe nguMakhabane naye ngosizo lomuntu owazi ibhizinisi lomculo.“Angizicabangeli mina ngedwa kodwa ngicabangela umculo waseNingizimu Afrika wonke. Ngicabanga ukuthi izinga kumele ngabe likude kakhulu. INigeria iyasihlula ngoba abaculi bakhona bakhokhelwa kakhulu kunathi.”UMakhabane uthe abantu abazi iqiniso nguye, uHlengiwe noNkulunkulu.“Iqiniso engilaziyo mina elokungena estudiyo ngiyoqopha. Obekwenzeka ngemuva kwalokho angikwazi,” kusho uHlengiwe obiza uMakhabane ngoDaddy.Uthe njengoba ezimele kuyasebenzeka yize esacathula futhi usafunda izinto eziningi. Uthe usazophusha i-albhamu yakhe iSthandwa Sami ethokozelwa kakhulu ngabantu.“Ngiyakubonga ukwesekwa engikutholayo. Ngicabanga ukuthi ngaphambi kokuphela konyaka ngizokhipha enye yesiNgisi.”",UHlengiwe uthi akalwi noBig Fish ngezigidi
"OMUNYE wabaqondisi beHighlands Park uSinky “Twalatsa” Mnisi, uzishaya isifuba ngokuthi amava ento oyenzayo ngeke uwathenge.UMnisi, owaduma kwiTembisa Classic ukusho lokhu ngenxa yokuthi sekucacele noma ngubani ukuthi yiqembu lakhe elizokudla umhlanganiso kwiNational First Division (NFD).Izibalo zikhomba ukuthi iLions of the North, isidinga amaphuzu amane emidlalweni eyisithupha esele ngaphambi kokuthi ichonye umqhele wokuba yizingqwele.“Ngesilungu kuthiwa kusuke kungakapheli ingakaculi intokazi eyinkunyumba. Nathi sisho kanjalo ngoba sisebholeni.“Sidinga amaphuzu amathathu namagoli amaningi. Ngiyavuma ngendlela obale ngayo ethi sidinga amaphuzu amane kodwa mina ngithi amathathu namagoli amaningi ayobe enele ngoba akekho umuntu ongakwazi ukuvala igebe lamaphuzu awu 37 ngale midlalo esalele,” kubeka uMnisi.Uthi ngesonto eledlule baphoxekile bezwa ukuthi iMbombela itshela abantu ukuthi sayibamba inkunzi.“Ngiyamangala ukuthi abantu bangabanjwa inkunzi ngamagoli ayisikhombisa wonke. Ngabe neRoyal Eagles sayirobha njengoba sayihlohla amagoli amane ngokunjalo neCosmos eyangenelwa isibalo esifanayo?” kubuza uMnisi.“Abantu abancome ukuthi besineqhinga esilisebenzise ngendlela yingakho sikule simo. Nathi singabaphathi beqembu sisebenzise amava esiwathole ngokuthi sihlaziye isimo esibangele ukuthi sidliwe yizembe ngesizini edlule. Ngakho sabona kungcono ukuthi sigcine abadlali abawumgogodla nokuthi sithole ithimba labaqeqeshi elenza umsebenzi oncomekayo. Ngempela kufanele simcome kakhulu * -Owen (Da Gama) ngomsebenzi abawenzile nethimba lakhe. ""Sesilinde ukuthi umqeqeshi asitshele ngabadlali abadingayo, kodwa ngokwami ngibona sizoqala ngokuqinisa endaweni kanozinti, uKapini (Tapuwa) usekhulile.""Kufanele simbonge ngamava akhe ngale sizini ngoba kunemidlalo esiyinqobe ngawo.""Umdlalo wethu neRichards Bay kwakufanele silingane ngokuthola iphenathi ayivimba ngemizuzu yokugcina yomdlalo,” kusho uMnisi.Uthi bebengazi ukuthi sebeqophe umlando ngokunqoba imidlalo ewu-19 kulandelana.“Ngizwa kuthiwa iThanda (Royal Zulu) yadlala yanqoba imidlalo ewu-18 ilandelana ngesizini edlule.Manje sesifuna ukuqopha omunye umlando wokusonga isizini sinamaphuzu awu-71, okuchaza ukuthi imidlalo esele kufanele siyinqobe yonke,” kuphetha uMnisi.",IHighlands nawokuphula irekhodi
"UMNYANGO wezokuThuthukiswa koMnotho nobuHoli bezamaBhizinisi kaHulumeni uthi usuzimisele ukwelekelela osomabhizinisi abasebancane abafuna ukwenza imikhiqizo yensangu kuleli.Lokhu kuvezwe ngungqongqoshe uNkk Nomusa Dube-Ncube ngesikhathi ekhuluma kwingqungquthela yensangu, iCannabis Investment Protocol, ebiseNkosi Albert Luthuli International Converntion Centre, eThekwini ngoLwesithathu. Ethula inkulumo yakhe phambi kwezihambeli zalo mcimbi uthe, ngesikhathi benesidlo sasekuseni iKZN Growth Coalition ngo-Agasti bahlongoza ukuthi bewuhulumeni bahlose ukulekelela abalimi abancane njengendlela yokulwa nokwentuleka kwemisebenzi.""Sikholelwa wukuthi, maningi amathuba okusebenzisa insangu ukuze ithuthukise imboni yezolimo neminye imikhakha. Imininingwane ekhona iveza ukuthi imboni yensangu ingenza inzuzo engu-R100 billion. I-United Nations ikholwa ngukuthi iNingizimu Afrika ikhiqiza u-2,300 tons wensangu ngonyaka okuyenza ilale isithathu emazweni akhiqiza insangu eningi e-Afrika,"" kusho uDube-Ncube.Uthe iKwaZulu-Natal isona sifundazwe esisethubeni lokukhiqiza insangu eningi ngenxa yesimo sezulu kulesi sifundazwe esivuna ukukhula kwensangu kalula uma siqhathaniswa nezinye kanye namanye amazwe aphesheya, ikakhulukazi e-Europe.""Siwuhulumeni asifuni ukuthi bantu basemiphakathini yethu abebevele beyitshala insangu bavaleleke ngaphandle. Siwuhulumeni sizogxila ezindaweni ezisemakhaya ngoba zinomlando omude wokutshala nokusebenzisa insangu yize bebekwenza ngokungemthetho. Njengoba uhulumeni esevula amathuba, asifuni ukuthi abantu basale ngaphandle,"" kusho yena.Umnyango kaDube uphinde waveza ukuthi uyazi kunezinhlangano ezikhokhisa abantu ukuze zisabalalise ulwazi ngemboni yensangu. Uthe bewumnyango basazoqhubeka nezinhlelo zamahhala zokusabalalisa ulwazi ngale mboni. ",Uhulumeni uzolekelela abafuna ukutshala insangu
"INYELWE inyoni esandleni intokazi yaKwaZulu-Natal ebingumsakazi weGagasi FM, uNomalanga Shozi njengoba esemenyezelwe njengozomela isiteshi sakwaBET in Africa kuyona yonke imicimbi yakwaBET phesheya kwezilwandle.Le ntokazi yasePort Shepstone eneminyaka engu-23, muva nje ibihambele umcimbi wezindondo obuseLas Vegas, eNevada eMelika nala ebehambele khona umcimbi walo nyaka, amaBET Soul Train Awards.Kuwo ubekhuluma nosaziwayo abahlukene akade bewuhambele.Ekhuluma ngokunikwa leli thuba uNomalanga uthe, ujabule ngokuthola leli thuba lokumela izwekazi lase-Afrika.“Kusho lukhulu kimi nje okokuqala ukuthola ithuba lokuhlangana nosaziwayo emcimbini, iSoul Train Awards njengoba uzokhonjiswa maduzane esiteshini iBET e-Africa. Ukukhuluma nosaziwayo okukhona kubo uFaith Evans, SZA, Normani, Kelly Price noRobert Glaspe kube yinto engingeke ngiyikhohlwe futhi ngiyabonga kakhulu kwabakwaBET ngaleli thuba nokungethemba ngalo msebenzi,” kuchaza yena.Le ntokazi ngeke imele i-Afrika nje kuphela kulesi siteshi kodwa izophinde yethule uhlelo lwentsha, iBET Breaks ezoqala ngoJanuwari wonyaka ozayo.“Ngicabanga ukuthi lolu hlelo luzoba nesikhala esikhulu ezinhliziyweni zabantu abaningi abasha base-Afrika.“Luzophinde lukhombise intsha ikhuluma ngezindaba ezihlukene ezizobe zixoxwa yiyona ngezinto ezihlukene ezenzeka la ihlala khona,” kuchaza yena.UNomalanga uzobonakala ethula lolu hlelo ngoMsombuluko, uLwesithathu noLwesihlanu.",Uyomela isiteshi iBET Africa phesheya
"INHLANGANO ephethe ibhola e-Europe, i-UEFA, isisongele amaqembu ezimpunyela ase-Europe asememezele ukuthi azoba yingxenye ye-European Super League (ESL) ngokuthi bazowakhipha kuyo yonke imincintiswano engaphansi kwe-UEFA. NgeSonto, amaqembu ahamba phambili e-Europe athuse iziphathimandla zebhola ngokunjalo nabalandeli ememezela izinhlelo zomncintiswano omusha ozobizwa nge-ESL. Kulawo maqembu kubalwa ayisithupha ase-England (Manchester United, Manchester City, Liverpool, Arsenal,  Chelsea, neTottenham Hotspur), amathathu ase-Italy (Juventus, Inter Milan, AC Milan), namanye amathathu ase-Spain (Barcelona, Real Madrid, Athletico Madrid). Onke lawa maqembu ajoyina i-ESL njengabasunguli, kanti uma isiqalile ngeke agawulwe yizembe futhi ngeke adinge ukuhlungela ukudlala kuyo minyaka yonke. Ngokwemibiko yamaphephandaba ezemidlalo e-Europe, kuvela ukuthi iBayern Munich neDortmund banqabile ukuba yingxele yale ligi, okwamanje. NePSG yaseFrance, equkethe abadlali abaphambili emhlabeni, kuvela ukuthi isaziqhathulula, kayifuni ukumataniswa nalo mncintiswano. I-Juventus ibe yiqembu lokuqala ukuqinisekisa ukuthi izobe idlala kwi-ESL abathemba ukuthi izoqala ngesizini ezayo.Iphendula lezi zindaba i-UEFA nezinhlangano ezengamele amaligi emazweni ase-Europe, bathe bazokwenza konke okusemandleni ukuvimba lo mncintiswano.“Sizobheka konke esingakwenza ngokomthetho wezinkantolo ngokunjalo nangokomthetho wezemidlalo. Ingqikithi yebhola isekubeni khona kokuncintisana kumdlalo, akukwazi ukuba okunye,” kusho UEFA esitatimendeni. Ithe amaqembu azoba yingxenye ye-ESL azovalelwa ngaphandle kuyo yonke imincintiswano ye-EUFA yamaqembu okubalwa kuyo i-UEFA Champions League (UCL) ne-Europa League. I-UEFA isongela kanjena nje kuyimanje iManchester City, Real Madrid neChelsea bakuma-semifinal e-UCL. Kwi-Europa League nakhona kubusa amaqembu afuna ukudlala kwi-ESL njengoba kuma-semifinal kukhona iManchester United ne-Arsenal. Ngaphandle kokuvalelwa ngaphandle kule mncintiswano, i-UEFA ithe abadlali abagijima kuleli qembu bangase banqatshelwe ukudlalela amaqembu esizwe. ",I-UEFA isongela amaqembu ezimpunyela aqala iSuper League
"Mhlengi Shangase I-Universities South Africa (Usaf), inhlangano ehlanganisa zonke izikhungo zemfundo ephakeme, ikhiphe isitatimende ithi izitshudeni sezingafaka izicelo zokufunda. Isho lokhu nje izivivinyo zika-matric ziphothulwa ngoDisemba, imiphumela ka-matric ikhishwe ngoFebhuwari ngonyaka ozayo. Ithe i-Unisa izoqala yamukele izicelo kusukela kusasa.Ithe nakuba ezinye izikhungo ezifana neSefako Makgatho University of Health Sciences neWalter Sisulu University sezivale ezinye izinhlelo zazo ikakhulu zabafuna ukwenza imikhakha yezempilo kodwa ezinye izinhlelo zisavuliwe kuze kube yisekupheleni kwenyanga ezayo.“Izikhungo eziningi zizovula izicelo kuze kuphele inyanga ezayo. Ezinye kuze kube sekupheleni kuka-Okthoba kanti ezinye kuze kube isekupheleni kukaNovemba nonyaka.”I-Usaf ithe inyuvesi yaseZululand izokwamukela izicelo kuze kube uJanuwari 29, 2021.Ithe inyuvesi iStellenbosch, ivalile ukwamukela izicelo okuyinto eyenzeka ngoJulayi.EWits, izicelo zavalwa ngoJuni emkhakheni iHealth Sciences; Bachelor of Architecture; Bachelor of Audiology, Bachelor of Speech Language Pathology;(Film and TV) kanti ezinye zezinhlelo zisavuliwe kuze kube yisekupheleni kwenyanga ezayo.Abafuna ukufunda e-University of Pretoria, banxuswa ukuba bavakashele kwi-website yale nyuvesi ukuze babone imikhakha esavulile.Isikhulu esiphezulu se-Usaf uSolwazi Ahmed Bawa, sithe izifundo eziningi zizophothulwa ngonyaka ozayo.Uthe izikhungo zivumela izitshudeni ukuthi zibuyise isikhathi esilahlekile.UNgqongqoshe uDkt Blade Nzimande uthe unyaka wokufunda uzophothulwa ngonyaka ozayo.",Izitshudeni sezingafaka  izicelo zokufunda
"LIKHULU ithemba lokuthi azomthetha amacala abhekene nawo owayengumkhuzi wamaphoyisa KwaZulu-Natal, uLieutanant-General Mmamonnye Ngobeni.Ubekwe amacala okugwazelwa, ukuphazamisa ukusebenza kwengalo yomthetho nokungabiki ngenkohlakalo.ULt-General Ngobeni nowayeyiphoyisa, uCaptain Aswin Narainpersad, bavele enkantolo yeMantshi yaseThekwini izolo. Inkantolo ithe amacala abathweswe wona abucayi awuSchedule 5.Amayelana nethenda kaR47 million yezindawo zokuhlaliswa kwamaphoyisa ngesikhathi seNdebe yoMhlaba ngo-2010.ULt-General Ngobeni udedelwe ngebheyili kaR20 000, uNarainpersad wakhululwa ngoR10 000 emuva kokuzinikela esiteshini samaphoyisa iDurban Central izolo ekuseni.Icala libe selihlehliselwa uNovemba 11.Ngalolu suku bazobe sebehlangana nabanye ababili ababekwe nabo amacala - usomabhizinisi uMnuz Thoshan Panday nephoyisa uColonel Navin Madhoe.Baboshwe ngoLwesihlanu bavela enkantolo enike uPanday ibheyili kaR100 000, uMadhoe waphuma ngoR10 000.Ubeswenke econsa uLt General Ngobeni engena enkantolo, ebukeka ekhululekile waze waphakamisa isandla ebingelela abebethamele icala watshela abezindaba ukuthi uzizwa ekahle.UMbuso uthi uNkk Ngobeni wathola izipho ezabiza uR26 000 zivela kuPanday, wangabika ngenkohlakalo futhi wamisa uphenyo olwalumayelana nethenda eyanikwa uPanday nokungadaluli ngemihlomulo ayithola.UNarainpersad wayesebenza emaphoyiseni eSupply Chain Management, okusolakala ukuthi naye wafunjathiswa nguPanday emuva kokuhlomula ngethenda.Ummeli kaNgobeni, uMnuz Ravindra Maniklall, uthe kumthusile ukuvuswa kwecala eselidonse iminyaka ewu-10 ngoba owayeyinhloko yeNPA KwaZulu-Natal walihoxisa ngo-2014.UManiklall uthe iNPA kuzwelonke yagcina ngokubuyekeza isinqumo sokuhoxisa uphenyo ngoPanday, Madhoe noNarainpersad.“Kusithusile uma selivuswa icala ekubeni kungekho ncwadi eyayiphikisana nesinqumo sokulihoxisa ekuqaleni. Sibona kuwukuphula uMthethosisekelo lokhu okungaholela ekutheni sifake isicelo enkantolo sokuthi iwachithe amacala. Siyethemba uzophuma phambili,” kusho UManiklall.Uthe uLt-General Ngobeni uzowaphika amacala abekwe wona futhi unabo ubufakazi balokhu.ULt-General Ngobeni wathatha umhlalaphansi ngo-2018.Imibandela yebheyili ithi babike kumphenyi wecala uma bezophuma KwaZulu-Natal noma eNingizimu Afrika, bangahlangani nofakazi banikezele emaphoyiseni ngencwadi yokuhambela amanye amazwe.",Uzophuma phambili uNgobeni: ummeli
"AKAYIZWA eyokuduma ngokushaya amaqembu amakhulu nokudlala ibhola elihehayo, ekubeni imiphumela ikhomba okunye umqeqeshi weChippa United, uTebogo “Tebza” Moloi.UMoloi uthathe izintambo zokuqeqesha kuDan “Dance” Malesela kwiChippa United eyaziwa ngokudlala ibhola elidla utshani. Selokhu efikile usezakhele igama ngokushaya amaqembu athathwa njengamakhulu.Uqumbe phansi iKaizer Chiefs ngo 1-0 wegoli likaMark Mayambela eNelson Mandela Bay Stadium, eBhayi emdlalweni we-Absa Premiership ngoDisemba 6. UMoloi nguyena futhi okhiphe iMamelodi Sundowns kwiLast 16 yeTelkom Knockout ngegoli likaPaseka Mako.NgoNovemba 17, uMoloi uthele othulini iBidvest Wits ngo 2-0 wamagoli kaSamuel Julies emdlalweni weligi eBidvest Stadium. Uphinde wabambana neSundowns ngo 0-0 emdlalweni weligi ekhaya ngemuva kokuyikhipha kowomkhumulajezi.NgeSonto ngo-3.30 ntambama iChippa United izoshukana ne-Orlando Pirates eNelson Mandela Bay Stadium, eBhayi.“Angiyithandi le nto yokuthi saziwe njengeqembu eliqumba phansi amaqembu amakhulu futhi sidlala ibhola elimnandi. Lisiza ngani ibhola elimnandi kodwa elingenayo imiphumela nezicoco?“IChippa ijwayele ukuqeda konombolo 11 no-14 okuyinto engifuna ukuyishintsha. Awukwazi ukuhlala kule ndawo kodwa uthi udlala ibhola elihle. Abadlali bami bakhonze ukudlala uma benengcindezi. Uma izinto zike zaqala zahamba kahle bavele bathathe izinto kalula. Babonile ukuthi siqede umzuliswano wokuqala sihlezi kunombolo 5 bavele bathela imizimba phansi. Bathe uma bebona ukuthi siyaphuma kwiTop 8 bavele benyusa izinga. Badlala uma benengcindezi,” kusho uMoloi.IChippa ihlezi endaweni yesikhombisa kwi-log.“Njengoba sebengasekho endaweni engabahlanganisa nezembe sebezoqala bathathe izinto kalula. Usihlalo wePirates (* -Irvin Khoza) wangitshela ukuthi kunabadlali abazalelwe ukuwina, abathanda ukuwina nabakwaziyo ukuthi kuwinwa kanjani. Iqembu lethu lakhiwe yilo lonke uhlobo lwalabadlali. Ibhola elihle kumele lihambisane nemiphumela enkundleni, yindawo enhle kwi-log bese iqembu lenza kahle ngokuthi okungenani lifinyelele kowodwa umdlalo wamanqamu kule miqhudelwano emithathu yemikhumulajezi. Iqembu lethu kumele lilwele ukuqeda kwiTop 4 noma kwiTop 5 hhayi ukuvika izembe,” kusho uMoloi.IChippa ayikaze idlale emdlalweni wamanqamu kusukela yasungulwa. Ngesizini edlule ifinyelele kwi-semi final yeNedbank Cup neyeMTN 8.“Iqembu lami ngifuna lifane neKaizer Chiefs eyayigqoka i-Admiral. Leli qembu laligijima ngoSputla Nhlapo noComputer (Vusi Lamola). Uyamazi uTeenage (Dladla) egijima ezinhlangothini? Mhlawumbe wawumncane. Ngelinye ilanga bake badlala ngokulingana ngo 5-5 neMoroka Swallows e-Orlando Stadium. Leli qembu lalidlala ibhola elimnandi, elinamagoli, imiphumela nezicoco. Nami ngifuna lokho kwiChippa,” kusho uMoloi.UMoloi uke wasebenza nomqeqeshi weBucs uMilutin Sredojevic.“I-Pirates ngeke siyibhayizele. Iphethe ongqondongqondo ebhentshini. Uma ungayifundi kahle izokubulala ngesibhaxu. Lapha kukhona uMicho osekhule kakhulu kunalo Micho engangisebenza naye kwiPirates. URulani Mokwena akalali, uhlaziya yonke into ngabadlali bethu. Angizazi ukuthi ngizothi ngijabule noma ngiyasaba,” kuphetha uMoloi.",UMoloi ufisa bafane neChiefs
"INTATHELI YESOLEZWEU MNTWANA waseNhlangwini Inkosi uMelizwe Dlamini 
(osesithombeni) uzama ngayo yonke indlela ukuvimba ukudliwa kwemuzi wakhe osendaweni yabadla izambane likapondo eLa lucia, eThekwini okhangiswe kanye nezimoto zakhe zikanokusho njengodayisayo.Umsebenzi wenkampani edayisa izindlu ezidliwe ngamabhange bese zidayiswa ezidlangaleni, uMnuz Edward Nxumalo, uxoshwe ngabaqaphi boMntwana ngesikhathi eyothatha izithombe zalo muzi ukuze zifakwe ezikhangisweni.Ibhange iNedbank lithi uMntwana ulikweleta imali engu-R3 million kanti kwakuvunyelwane ngokuthi uzokhokha u-R30 000 njalo ngenyanga ngesikhathi engena kuyo.UMntwana kuthiwa useyahluleka ukumelana nezikweleti zakhe kanti nomuzi wakhe usuyadliwa.Isikweletu sawo silinganiselwa ku-R3.3 million uma sekuhlangene nemali yenzalo.UMnuz Ian Wyles, wenkampani edayisa umuzi woMntwanai, uthe ungathengwa ekuseni uma konke kugcina kuhambe ngezinhlelo zebhange ngoba usendaweni eseduze nezitolo nezikole ezisezingeni eliphezulu.Uthe kuze kwasiza ukuthi kungenelele amaphoyisa ukuze bakwazi ukuthatha izithombe ngaphakathi kwalo muzi njengoba onogada benkosi bebengafuni lutho olusondelayo.Ummeli wakwaNedbank, uNksz Sijabulile Ntshangase, uthe sekunezikhawu eziningana impela bebonana noMntwana uMelizwe bexoxa ngendaba yokukhokha kodwa zangagcinwa izethembiso.UNksz Ntshangase uthe ibhange linikeze uMntwana izinhlelo eziningi zokuthi akhokhe kodwa wehluleka.Ulwa eyendlu nje uMntwana usanda kudlelwa izimoto ezimbili zohlobo oluphambili okuyiJeep Grand Cherokee ne-Audi A4.Lezi zimoto zathathwa kulandela ukungakhokhi koMntwana imali obekufanele ayikhokhele lezi zimoto azithatha kanye kanye kuhlanganisa neLand Rover yona angakayibuyiseli emuva.Ummeli woMntwana, uMnuz Rajesh Sunker uthe udaba lwezimoto seluxazululiwe. “Usezikhokhelile zonke izimoto anazo,” kusho uSunker.Mayelana nokudayiswa kwendlu, uSunker uthe basaxoxisana nebhange ngenhloso yokuthi “likumise ukudayiswa kwendlu”.",Bathwaliswe kanzima abadla umuzi weNkosi
"UMSAKAZI obuye abe yijaji emncintiswaneni ama-Idols SA u-Unathi Nkayi, uzokwethula uhlelo olusha lwe-1Magic iFestive Get-together.Wuhlelo oluzodlala ngamaholidi kaDisemba kuphela. Luzoqala kusasango-3.30 ntambama.Luzophinda kuMansi Magic ngoDisemba 21 ngo-9.30 ebusuku nakuMzansi wethu ngo-10 ebusuku. Kulolu hlelo u-Unathi uzobe ehleli nosaziwayo impumelelo yabo eyenza kube nzima ukuthi bahlangane nezihlobo zabo.Umpheki owaziwayo, u-Alessandro Khojani, uzohlangana no-Unathi ukushintsha amakhaya ezimenywa awenze izindawo eziseqophelweni eliphezulu zokudlela.U-Unathi uthe impilo abayiphilayo nendlela unyaka obe ngayo, abakaze basithole isikhathi sokuhlala nemindeni nabangani.“Kubalulekile ukuchitha isikhathi nalabo abenza impilo yethu ibe yindlela eyiyona. Lolu hlelo lumayelana nokuxhumana nokuthi isipho esikhulu ngala maholidi wukuba nabantu esibathandayo,” kusho u-Unathi.Esiqeshini ngasinye osaziwayo bazobe bekhuluma ngasebekuzuzile empilweni, amaphupho abo nokuthi kubaluleke ngani ukusondelana.Abazobonakala ohlelweni, kubalwa abaculi uZakes Bantwini nomkakhe uNandi Madida, osaziwayo uKefilwe Mabote noSarah Langa nabanye.",U-Unathi uzobonwa ohlelweni olusha lweTV
"SEKUSABALALE amahebezi okuthi kuzoqiniswa ezokuphepha eThembezinhle naseBuhleni njengoba kuyophuma isinqumo ngecala lombango wobuholi bamaNazaretha elizoba seBloemfontein kusasa. Isolezwe lithole ngomthombo walo ongashayi eceleni ukuthi abaseThembezinhle sebekhulume namaphoyisa ukuthi aqaphe lezi zinhlangothi kusasa ngemuva kokusabalala kwenkulumo eqoshiwe lapho abaseBuhleni becaza izinsizwa zebandla ezizobe zigadile kusasa.Kule nkulumo kuzwakala owesilisa ethi iNkosi uZwane ithunyelwe wuNyazilwezulu ukuthi idlulise umbiko wokuthi kwabiwe izinsizwa ezizobe ziqaphe umuzi waseBuhleni ezinye ziyogada abaya enkantolo eBloemfontein. Le nkulumo kuthiwa iqoshwe ngesikhathi kukhuluma obedlulisa lo myalezo ebandleni njengoba kunezinsolo zokuthi kuzosuka umsindo ngemuva kwesinqumo senkantolo. Kule nkulumo kuphinde kuvele ukuthi namakhosi esizwe azobe elinde eBuhleni kusasa. Umbango ophakathi kwabaseBuhleni nabaseThembezinhle, uqale ngo-2011 ngemuva kokukhothama komholi webandla inkosi Vimbeni Shembe, uThingolwenkosazane.Ngokuthola kweSolezwe ngeSonto kuthiwa abaseBuhleni banezinhlelo zokushiya ikomkhulu lebandla okuyiseBuhleni bayoqala elisha bashintshe negama lebandla. Lokho kuthiwa kungenxa yokuthi kunovalo lokuthi izinto ngeke zihambe kahle enkantolo futhi bazotheleka ngehlazo uma kwenzeka belahlwa yicala.Kuthiwa lokho kususe isiphithiphithi eBuhleni njengoba kunemizamo yokuthi kumbiwe nesidumbu somholi wesithathu wamaNazaretha, inkosi Amos Kula Shembe, Inyangayezulu esiseBuhleni, ukuze siyotshalwa kabusha eNtabazwe okunenkulumo yokuthi kungase kube yikomkhulu labaseBuhleni. Udaba oluphelele ephephandabeni lakho kusasa. ",Ziqinisa ezokuphepha izinhlangothi ezibanga ubuholi kwaShembe
"UNGENE kwelinye igiya umbango wokuhola iDA KwaZulu-Natal.Iningi labaholi abagaqele izikhundla liqinise imikhankaso yalo njengoba sekuvaliwe ukuphakamiswa kwamagama abaholi abazongenela umbango wezikhundla kwingqungquthela yokukhetha ubuholi.Nakuba amehlo ethe njo kozongena ezicathulweni zikaMnuz Zwakele Mncwango, othi khumu emva kokukhethelwa kulesi sikhundla amahlandla amabili, umbango ushisa phansi nakulabo abagaqele ezinye izikhundla ngaphandle kwesomholi wesifundazwe.Kwesabagaqele ubuholi besifundazwe, wuSotswebhu wale nhlangano esiShayamthetho saKwaZulu-Natal, uMnu Francios Rodgers, kanye namakhansela amabili ale nhlangano kuMasipala waseThekwini, uNksz Nicole Graham noMnuz Emmanuel Mhlongo, asebekuqinisekisile ukuthi bazowungenela umbango walesi sikhundla.Emkhankasweni wakhe, uRodgers uzishaya isifuba ngokuba nesipiliyoni ekuholeni le nhlangano njengoba njengamanje engusihlalo wesifundazwe kanti phambilini ubeyisekela lomholi wesifundazwe.URodgers uphinde azigqaje ngokukwazi ukukhulisa le nhlangano esifundazweni.UNksz Graham, ohola inguyazana yeDA kuMasipala waseThekwini, ushumayela elokuthi isifundazwe sidinga ubuholi obusha obuzoqhamuka namaqhinga amasha okukhulisa le nhlangano.UMhlongo, ongemusha embangweni walesi sikhundla njengoba akhala ngaphansi kwingqungquthela edlule, uthembisa ukubuyisela leli qembu ekubeni ngeliphikisayo ngokusemthethweni esiShayamthetho saKwaZulu-Natal, lapho elehliswa khona i-IFP ngokhetho olwedlule.Ngaphandle kwalaba, abanye abaholi baqinise imikhankaso yabo embangweni wezinye izikhundla okuzokhethwa kuzo kule ngqungquthela.Kwabagaqele isikhundla sikasekela mholi, kuvela uNkk Hlengiwe Shozi, oyiKhansela kuMasipala waseThekwini, kube ilungu lesiShayamthetho uMnuz Cris Pappas noMnuz Samier Singh, oyiKhansela kuMasipala waseThekwini.Kwabangenele esikasihlalo, iloyo ohola inguyazana yaleli qembu kuMasipala wesiFunda uMgungundlovu, uMnuz Bongumusa Nhlabathi, kanye nelungu lePhalamende, uMnuz Dean MacPherson, elingazange lilibone elidlalayo embangweni walesi sikhundla kwingqungquthela eyedlule. Le ngqungquthela izohlala ekupheleni kwenyanga, kanti le nhlangano ithe amalungiselelo asahamba kahle.UMncwango uthe abakuboni okungaphazamisa ingqungquthela njengoba izwe selibuyele esigabeni sokuqala somvalelandlini, ovumela imihlangano yezepolitiki.Le ngqungquthela izobanjwa kusetshenziswa ezobuchwepheshe.UMncwango uthe bazothumela uhlu lwabaphakanyiselwe ezikhundleni maduze njengoba sekuvaliwe ukuphakanyiswa kwamagama.",Uyashuba umbango wokuhola iDA eKZN
"Osaziwayo emhlabeni wonke bavotelwa yizingane eminxeni ehlukene abaqokwe kuyo ngezinto abazenzayo emphakathini nangomunxa abakuwo endimeni yobumandi.Kulo nyaka iNingizimu Afrika ithole umunxa wayo wodwa okuqokwe kuwo osaziwayo abahlukene.Kulo munxa kukhona uNomzamo Mbatha, AKA, Siya Kolisi, Kagiso Rabada noSomizi.Baqokwe izingane ezehlukene zaseNingizimu Afrika ukuthi bahlanganyele emcimbini.Ekhuluma ngokuqokwa, uNomzamo Mbatha uthe kumjabulisile ukukhethwa yizingane.“Kuyacaca ukuthi konke engikwenzayo kukhona okukwenzayo ezinganeni zasezweni lakithi. Inhliziyo yami iyasasa ngempela ngokuzwa lezi zindaba. Umcimbi owokujabula futhi ungawuthatha njengedili lezingane ezikhona emhlabeni wonke. Ngiyathemba ukuthi nazo zizojabula ukubona osaziwayo abahlukene behlangene kuwo.”U-AKA yena uthe indlela anothando ngayo lwezingane kumjabulisile ukuqokwa kwakhe. “Kuyacaca ukuthi kukho konke esikwenzayo izingane ziyabuka futhi ziyalalela, yingakho sila sikhona manje ngenxa yazo,” kusho u-AKA.Umcimbi walo nyaka uzokwethulwa uDJ Khaled, osezakhele igama emculweni.Okuqokwe kakhulu ngamafilimu okukhona kuwo i-Infinity War, eqokwe izikhawu eziyishumi, iBlack Panther eqokwe kahlanu.Abaculi abadumile abaqokwe eminxeni ehlukene kukhona kubo uDrake, Beyonce, Cardi B nabanye.",Bazoncintisana emunxeni owodwa
"BAHLUKENE phakathi abalandeli baZodwa Wabantu ezinkundleni zokuxhumana ngenkulumo yakhe ngabathandana nabobulili obufanayo.UZodwa Wabantu uziqhathe nabanye babalandeli bakhe ngemuva kokubonakala ohlelweni lwakhe ethi yena akancintisani nabesilisa abathandana nabobulili obufanayo ngoba yena unenanazi bona abanayo. ngenxa yale nkulumo ayenza esiqeshini sakamuva. NgoLwesibili abaseka uZodwa nabo baqale owabo umkhankaso ezinkundleni zokuxhuma okhuthaza ukuthi lungavalwa lolu hlelo oluvela kuMoka Love. Twitter, Inc: Save Zodwa Wabantu's Show on Moja Love TV - Sign the Petition! 
  https://t.co/um1M3FOwLi via 
  @Change
@TakaTina1— Menelisi Mqilingwa (@menelisimqiling) 
July 9, 2019Ofake le petition uthe igama lohlelo lukaZodwa lilodwa nje likubeka kucace ukuthi lunezinto okungenzeka zingehli kahle kwabanye, yingakho libizwa nge 'uncensored'. Abanye abalandeli bakhe ezinkundleni zokuxhumana bamuvikele bethi empeleni ukhuluma iqiniso uZodwa, 'akushoyo ubengakusho ngenzondo.'Ohlelweni uZodwa uzwakale ethi: ""Inkinga yezitabane ukuthi bazitshela ukuthi banenanazi, kodwa banomphambili. Thina sinenanazi. Siyabemukela nje ukuze uma sifaka imikhiqizo yokuziphaqula nabo bayifake noma futhi sixoxa ngamadoda nabo baxoxe,"" kusho uZodwa.Ethintwa yiSolezwe ngalolu daba uZodwa ukugcizelelile ukuthi inkulumo yakhe ubeyibhekise kumngani wakhe othandana nabobulili obubodwa owamebela izimpahla zakhe. Unxuse abantu ukuthi babuke uhlelo lwakhe bayeke ukuphawula ngezinto ezenzeka empilweni yakhe. ",Bahlukene phakathi abalandeli ngolukaZodwa
"BASOBISHINI abaholi be-IFP abasolwa ngokuhlasela ngamazwi umsunguli waleli qembu, Inkosi Mangosuthu Buthelezi, emhlanganweni owawubizelwe ukweseka uMnuz Siyabonga Mabilabila Kunene, ngesikhathi ekhishwa esikhundleni sokuba yimeya kaMasipala waseNquthu.I-IFP isikhiphe amasamanisi abizela kwikomiti lokuqondisa ubugwegwe amalungu alo ahambela lo mhlangano owawuseNquthu, ngoJulayi wangonyaka odlule.UKunene waphucwa amaketanga obumeya ngasekuqaleni konyaka odlule, kanti abamesekayo babe sebebamba umhlangano ukukhombisa ukuzwelana naye.Uphenyo olwaqalwa yisigungu esiphezulu saleli qembu, luthole ukuthi kulo mhlangano kwagcina sekuxoxwa nezindaba ezidala uqhekeko eqenjini, kwahlaselwa ngamazwi noButhelezi.Lo mbiko uthole abahleli balo mcimbi benecala lokuphula imigomo yeqembu, waphakamisa ukuba baqondiswe ubugwegwe.Ngokwalo mbiko wesigungu esiphezulu obonwe Isolezwe, lo mhlangano wawuhanjelwe uhlangothi olwaziwa ngokuthi ama“AU” (Abusekho Ubunzima) ngaphakathi kwi-IFP, okuwuhlangothi olweseka uMengameli uMnuz Velenkosini Hlabisa.Lo mhlangano wawuhanjelwe ngisho nangamalungu aqhamuka esifundazweni iGauteng, nasezifundeni eThekwini, uThukela, King Cetshwayo  naseMkhanyakude.Lo mbiko wenza izinsolo zokuthi kulo mhlangano kwagcina sekubaliswa ngokungathathi umhlalaphansi kukaButhelezi, kwenziwa izinsolo zokuthi lokhu kwenza kube nzima ukuba uHlabisa ahole leli qembu.Uqhuba lo mbiko, uveze ukuthi omunye walabo ababehambele lo mhlangano wathi, “ukufa kwenza kancane, uButhelezi uyanqaba ukufa ukuze isikhundla sokuhola sizothathwa uHlabisa”.Kuphinde kuvele ukuthi kulo mhlangano kwabhungwa ngokusungulwa kwenhlangano ezohlubuka kwi-IFP, njengoba labo ababehambele lo mhlangano baveza ukuthi bayazi ukuthi bazoshaywa ngesithende uma iqembu selikhetha abantu abazolimela okhethweni lohulumeni basekhaya oluzobanjwa kulo nyaka.Ngokuthola kweSolezwe, okucasula kakhulu isigungu esiphezulu saleli qembu ukuthi kulo mhlangano kwagcina sekuhlaselwa abaholi abasohlangothi olwaziwa ngokuthi ama“KKK” (Konke Kuhamba Kahle), olwaziwa ngokuthi ilona olunamandla kuleli qembu.La malungu abhekene namacala amathathu okuwukufaka iqembu ehlazweni, ukudala uqhekeko kanye nokuphazamisa ukusebenza kwezinhlaka zeqembu.Okhulumela i-IFP uMnuz Mkhuleko Hlengwa, ukuqinisekisile ukuthi kunohlelo lokuqondisa ubugwegwe oluqhubekayo.“Ababizelwanga ekomitini eliqondisa ubugwegwe ngenxa yokuthi baba ingxenye yomhlangano, kepha kungenxa yokwahlaluka kulo mhlangano.”Ngokuthola kweSolezwe, abalelwa ku-80 amalungu aleli qembu okukholakala ukuthi ahambela lo mhlangano.Kepha uHlengwa uthe okwamanje abahleli balo mhlangano abasabizelwe kwikomiti eliqondisa ubugwegwe.“Isibalo sizolokhu senyuka uma sekuphenywe abanye ababa yingxenye yomhlangano.” ",Kuzoqondiswa ubugwegwe ’abahlasela’ umsunguli we-IFP
"INTOKAZI yaseManzimtoti eThekwini, eyaqoka ukwenza iziqu zokuba wumdwebi yize unina wayengahambisani naleso sinqumo efuna ibe ngudokotela, ithi ayizisoli ngalokho.UNksz Nontobeko Msomi (32) uthi akazisoli ngokungena emkhakheni oneqhaza elikhulu ekuthuthukiseni amaciko.UNksz Msomi owenza izifundo zeFine Arts eDurban University of Technology, uyimenenja eyengamele imisebenzi yesikhungo esibhekelela ukuthuthukiswa kwabadwebi, i-ArtbankSA engaphansi kweMuseum yaseBleomfontein. Uthe lo mkhakha udinga umuntu onothando olujulile kwezobuciko ngoba ukuchuma kuwona, kudinga intshisekelo.UNksz Msomi osemnkantshubomvu kulo mkhakha uthe inhloso yakhe ngukwenza ushintsho empilweni yamaciko angabadwebi ngoba uyabazi ubunzima bokuba kule ndima futhi kuningi akubone ngesikhathi esafika, emuva kokuqeda izifundo zakhe.“Kuningi engifisa ukukulungisa emkhakheni wezamaciko okungangamandla ami nengibona kungalekelela ozakwethu esinabo kulo mkhakha ongelula neze, njengoba waziwa ngokuthandwa ikakhulukazi ngabamhlophe. Ukwentuleka kolwazi ezikoleni zabantu abamnyama nakho kuyangikhathaza ngoba baningi abantu abasha abanekhono eliyisimanga lokudweba,” kubeka le menenja.Echaza ngomsebenzi awenzayo e-ArtsbankSA, uthe isikhungo asisebenzelayo sithenga imisebenzi yabadwebi abasafika kwimakethe ngenhloso yokudayisela iminyango kahulumeni, amabhizinisi azimele kanjalo nabantu abathanda ukuhlobisa ngemidwebo emizini yabo.Usezinze eFree State ngenxa yomsebenzi, uke waba ngusihlalo wekomiti lohlelo lwezamasiko eThekwini, elalingaphansi kwengqungquthela eyayengamele amazwe wonke eyayihlelwe yiTheku, i-21st International AIDS2016. Uke waba ngusihlalo wekomiti lemibukiso yemisebenzi yabadwebi eKZN SA Gallery eseGlenwood, eThekwini.UNksz Msomi uke waveza amagalelo akhe naseBAT Centre Trust waphinde wasebenza eVisual Arts Network of South Africa, ebambe iqhaza ekuthuthukisweni kwamaciko nabadwebi.",Ufuna ukufukula abadwebi kuleli
"BAZOBHALELA kwenye indawo abafundi ababalelwa ku-247 abenza u-matric basezikoleni ezine zaseNgonyameni eMlaza kulandela umbhikisho womphakathi selokhu kwavulwa izikole.Lokhu kuvezwe obhekele izivivinyo emnyangweni wemfundo KwaZulu-Natal uDkt Barney Mthembu othe abafuni ukuthatha amashansi ngekusasa labafundi.UMthembu uthe abafundi baseNwabi, Sikhwama, Mhawu nasePhindavele sebezobhalela eVukuzakhe High khona eMlaza.Sekunesikhathi umphakathi wakule ndawo ubhikisha uvala imigwaqo umisa nokufunda ukhala ngezinto eziningi okubalwa nokungaphumi kwamanzi kompompi.“Noma isimo sisathule kodwa kuthathwe isinqumo sokuthi abafundi basuswe bayobhalela kwenye indawo ukuze bangaphazamiseki uma sebebhala iziviviyo zika-matric. Kunesikhalo ngokuthi selokhu kuvuliwe ekuqaleni kwale nyanga abafundi bazobuyekezela kulesi sikhungo baphinde babhalele kusona,” kusho uMthembu.Uthe abanye abahlala kude bazohlala ngaphakathi ezindaweni zokuhlala abafundi eVukuzakhe.“Abahlala eduzane bazosuka emakhaya baye kobhala kodwa abahlala kude bazohlala ngaphakathi. Nekhabhinethi izwakalise ukukhathazeka ngendaba yalaba bafundi yingakho iyalele ukuthi basizwe.”Ngeledlule umphakathi wakule ndawo umise nse yonke into nangesonto eledlule ukhala ngokuthi awusafuni ukulethelwa amanzi kodwa uwafuni kompompi. Selokhu uqalile umbhikisho sekushiswe inkantolo yesizwe nehholo lomphakathi. Abafundi abayi esikoleni uma kunemibhikisho.Umnyango ususa abafundi nje unengebhe yokuthi umphakathi uzophazamisa u-matric oqala ukubhala kusasa ngephepha lesiNgisi lokuqala.Kusatshwa ukuthi umphakathi ubuzovala yonke into ngosuku lokubhala bese amaphepha engafinyeleli kulezi zikole. Kuzozophothulwa ngenyanga ezayo ukubhala kuka-matric.UMthembu uthe abafundi bazohlala eVukuzakhe baze baphothule ukubhala.UNobhala weCosas esifundazweni uVika Ngcobo ukugxekile ukuphazanyiswa kwabafundi ikakhulu abakwamatric njengoba kuzobhalwa.“Ngizoya kobabheka abafundi ngoba akukuhle baphazamiseke. Nakwezinye izindawo siyanxusa umphakathi ukuthi bangaphazanyiswa ikakhulu njengoba beqala ukubhala,” kusho uNgcobo.Unxuse abafundi ukuthi bazimisele babhale kahle",Kuthuthe u-matric ngombhikisho womphakathi
"UMASIPALA  weTheku usuvuselele izinkontileka zezinkampani zalabo ababoshwe neMeya yawo uNkk Zandile Gumede maqondana nethenda ka R208 million. Izikhulu zikamasipala zithwale kanzima zizama ukuchaza ukuthi kwenzeke kanjani lokhu.  Umbiko uveza ukuthi Ikusasalethu Mthalane Trading ,Ilanga Lamahlase Projects, Elshaddai Holding Group ne-Uzuzinikela Trading 32 cc babuyiselwe bavuselelwe izinkontileka. Ezinye zale zinkampnani bezithole imisebenzi yokuvuselela inkundla yetennis nokubiya eVerulam neminye imisebenzi.Kwenzeka lokhu nje ngo-Ephreli bekusanda kuboshwa izikhulu zikamasipala ngenkohlakalo kwavalelwa nosomabhizinisi abangu-7 balezi zinkampani. Kuthiwa izinkampani zathola izindodla zemali umsebenzi zingakawuqali.IDA ikhale kakhulu ngokubuyiselwa kwalezi zinkampani kube kwaziwa kahle ukuthi zinukeka enkohlakalweni.",Umasipala weTheku ubuyise izinkampani ezinukwa ngenkohlakalo
"BAPHUTHUNYISWE esibhedlela abafundi nothisha baseVukuzakhe High kwa-L eMlaza kulandela ukuhogela igesi eyingozi ngoMsombuluko.Okhulumela abezimo eziphuthumayo kwaRescue Care, uMnuz Garrith Jamieson uthe babizelwe kule ndawo ukuyosiza abafundi abalinganiselwa ku-60 nothisha ababili okuthiwa bahogele le gesi. ""Indiza enophephela emhlane yakwa-Lenmed nabosizo lokuqala babizelwe eMlazi kwa-L lapho abafundi nothisha behogele okusolakala ngokuba igesi enobungozi. Abanye balaba bafundi bebe sesimeni esibucayi ngemuva kokuhogela le gesi.""Kusolakala ukuthi abafanyana bakulesi sikole bebedlala ibhola lase liyasikeka nokuyilapho kuphume khona igesi. Ezinye zeziguli zihlengelwe endaweni yesigameko ngaphambi kokuphuthunyiswa ezibhedlela ezahlukene zaseThekwini,"" kusho uJamieson.""Oyedwa obelimele kakhulu uthathwe yindiza enophephela emhlane waphuthunyiswa eLenmed eThekwini Hospital okuyilapho athola khona ukwelashwa, kanti abanye basemtholampilo kwa-L eMlaza. Okwamanje akukaziwa ukuthi hlobo luni lwegesi abayihogelile,"" kuchaza uJamieson.Amaphoyisa nabeziqhumane kanye nabeSearch and Rescue bebesendaweni yesigameko ukuzophenya.Abafundi balesi sikole bathunyelwe emakhaya isikole savalwa.",Kuphuthunyiswe othisha nabafundi (60) esibhedlela behogela igesi
"USALE nesilonda esingeke siphinde siphele umkhwenyana okumosheke umshado wakhe eboshwa nomakoti nezihambeli zomshado eNseleni ngaphandle kwaseMpangeni.UMnuz Dumisani Zondi, waseMbuda, eGreytown, obeshadelwa nguThabile uMaMkhize izolo, utshele Isolezwe ukuthi inhliziyo yakhe isale ibuhlungu futhi ephoxekile ngokumosheka komshado wakhe. Lezi zithandani ebese zithandane iminyaka engu-20, zinabantwana abathathu.Uthe bese kuyisikhathi eside behlela ukushada njengoba bebepatanisa.“Angeke ngikwazi ukukhuluma nginabe ngokuboshwa kwethu ngelanga lomshado ngenxa yokuthi udaba lusenkantolo. Engingakusho nje wukuthi inhliziyo yami iphatheke kabi futhi ngiphoxekile ngokusivelele. Yisilonda esingeke siphele lesi njengoba kumosheke umshado wami,” kusho uZondi.Uthe nonkosikazi wakhe uphatheke kabi wukuboshwa ngelanga lakhe elikhulu.“Unkosikazi kumanje uzithulele akuvumi noma akhulume ngoba uphatheke kabi ngokusivelele,” kusho uZondi.Elandisa Isolezwe uthe amasosha namaphoyisa yize afika sebefungile kodwa ngokwakhe umshado wonakala ngoba abazange besakwazi ukuphothula zonke izinhlelo zabo.“Umshado uba yimpumelelo uma uze waphela kwenzeka konke. Thina silibophile ifindo lomshado kodwa bekukuningi obekungakenziwa ngesikhathi siboshwa. Lokhu kusho ukuthi umshado wethu awuzange uhambe kahle, kubuhlungu khona,” kusho uZondi.Ebuzwa ukuthi kungani eqhubeke nokushada ekubeni kuphume umyalelo wokuthi kumiswe yonke imicimbi ngenxa yobhubhane lweCorona, uthe ngeke akwazi ukukuphendula lokho ngenxa yokuthi udaba selukwabomthetho. Uthe umshado wabo ubufana nephupho ngenxa yokuthi bebekade befisa kodwa amandla engekho.“Ngiphelelwe wumsebenzi ngoDisemba ngonyaka odlule lapho ebengiwunogada khona. Bese ngibona ukuthi umshado ngeke usenzeka kodwa-ke ibandla likankosikazi lasilekelela. Naye usebenza esibhedlela lapho epheka khona. Bekuyiphupho lethu ukuba sigcine sishadile,” kusho uZondi.",Uyabalisa oboshwe bebopha ifindo ngokuphula umthetho wezwe
"INTATHELI YESOLEZWEU MNYANGO wezokuThuthukiswa koMphakathi kuzwelonke oholwa nguNgqongqoshe uNksz Bathabile Dlamini (
osesithombeni) usulande izingane eziwu-16 ezizalwa ngabesifazane abasemajele kwamanye amazwe.Usho kanje ungqongqoshe izolo esithangamini sabezindaba ePitoli ethula ngokusemthethweni uhlelo lokusiza abazali bezingane ababoshwe phesheya.Ungqongoshe uthe onina bezingane eziyisishiyagalolunye baboshwe eBrazil. Kulezi zingane kubalwa nezisanda kulandwa eRio naseSao Paolo.Uthe kwezimbili ezisanda kulandwa eBrazil kukhona enonyaka nenye enezinyanga eziwu-10.Utshele abezindaba ukuthi zisagcinwe esikhungweni sikahulumeni okwesikhashana ngaphambi kokuthi zinikezwe abangazikhulisa.Kunezinye ezine okuthiwa zisazolandwa yizikhulu zomnyango eBolivia, Hong Kong, Mozambique naseTanzania.Kwezingakalandwa kukhona lezo onina abasazikhulelwe okulindeleke ukuthi babelethe maduze.Abazali bezingane ezilandwe phesheya bangabanye besifazane abawu-337 ababoshelwe ukushushumbisa izidakamizwa emazweni angaphandle.Kuthiwa balinganiselwa eminyakeni ephakathi kuka-29 no-62 ubudala.Ungqongqoshe uthe usekhulume namazwe athathwa njengayintuba yokushushumbisa izidakamizwa ukuthi aqinise umthetho.Uthe ukhathazekile ngokwenyuka kwezibalo zabesifazane bakuleli ababoshelwa izidakamizwa eBrazil.“Bawu-28 abesifazane bakuleli asebeboshwe eBrazil kusukela kuqale lo nyaka. Kungenzeka ukuthi nokuba khona kwe-Confederations Cup ebiseBrazil kunomthethela,” kusho uNksz Dlamini.Uthe izibalo zizonyuka kakhulu ngonyaka ozayo njengoba kuzoba neNdebe yoMhlaba eBrazil uma kungaqiniswa umthetho.Umphenyi woklebe uBrigadier Ebrahim Kadwa uthe kusukela ngoJanuwari 2012 kuboshwe abawu-281 esikhumulweni sezindiza i-OR Tambo International, eGoli. Kukhona abakuleli nabavela kwamanye amazwe abebeshushumbisa izidakamizwa.",Izingane zababoshelwe ngaphandle zilandiwe
"LIPHINDE lahlehliswa icala elibhekene nowayengumengameli wakuleli, uMnuz Jacob Zuma obekulindeleke ukuthi liqale ukuqulwa namhlanje enkantolo eNkulu eMgungundlovu. Icala lenkohlakalo elithinta uZuma nenkampani yezikhali yaseFrance, iThales, selibekelwe ukuhlala ngoJuni 23 ngenxa yeCovid-19. Leli cala sekuneminyaka lingaqali ukuqulwa kwazise uZuma uyaziphikisa izinsolo abekwe zona zokuthi wathola amaqatha omngenandlini ngokungemthetho, futhi uthi amacala abekwe wona anenhlese yepolitiki. UZuma uya kuleli cala nje, usanda kwenza ushintsho ebuthweni labameli azogadla ngabo.Umangaze abaningi elaxaza ummeli uMnuz Daniel Mantsha waqasha omunye uMnuz Eric Thumbumuzi Mabuza.Ithimba labameli bakaZuma liholwa wugalagala lommeli u-Advocate Muzi Sikhakhane SC.Ushintsho ebuthweni labameli lingase lichaze ukuthi uZuma ufuna ukuya ecaleni enethemba lokuthi ngeke zephuke izinduku azogadla ngazo.Emuva kokuqashwa kukaMabuza, kumenyezelwe ukuthi uZuma usihoxisile isicelo sakhe sokuthi angashushiswa abesifake enkantolo yoMthethosisekelo.UMabuza uke waxoxa nesiteshi sezindaba i-eNCA lapho acacise khona ukuthi uZuma unqume ukusihoxisa isicelo sakhe ngoba ufuna ukuthi ayobhekena kahle nenkantolo ukuze achaze konke okwenzeka.Ungubani uMabuza oqashwe wuZuma? Uphuma kwiMabuza Attorneys ezinze eGoli, kanti ungesinye sezikhulu zayo kodwa ubambisene nabanye ozakwabo.Akungabazeki ukuthi uMabuza ungomunye wabahlonishwayo kwezomthetho njengoba eke waphatha amacala amakhulu.Nguyena owayemele uMnuz Peter Moyo empini ende nabakwa-Old Mutual abangabaqashi bakhe.Uphinde wamela uMnuz Tom Moyane ngesikhathi ephikisana nokuxoshwa kwakhe kwaSARS.Nguyena uMabuza osanda kuqasha uMnuz Godrich Gardee we-EFF ukuba azoba wummeli oyithwasa enkampanini yakhe.",Lihlehlele uJuni icala likaZuma
"USIZI lubiza olunye kumqeqeshi weKaizer Chiefs, uGavin Hunt, okhala ngokulimala okuhlasele iningi labadlali bakhe asebekhulile nokwenza kubathathe isikhathi ukubamba umgqigqo.Lokhu kwandisa usizi kuHunt, obhekwe yisambane kwiChiefs njengoba efike wabhekana nesimo esingandile sokungakwazi ukuqinisa isikwati sakhe ngabadlali abasha.Eyokungakwazi ukusayinisa igcwale ngeledlule bechithwa yiCourt of Arbitration ecaleni abebelidlulise kade belahlwe kulo yiFifa ibasola ngokusayina ngesinxele umdlali waseMadagascar.NgeSonto ngo-3 ntambama uHunt nezakhe bamelwe wukulwela ukubuyisa isithunzi kwi-Orlando Pirates ebathele ngehlazo lika 3-0 emlenzeni wokuqala weMTN8 eSoweto ngoMgqibelo owedlule.UHunt uthi usizi lumsheba nolunye ngokuthinteka kwabadlali asebebadala eqenjini ekubeni nalaba abasebancane basadinga ukulandelelwa.“Akukho okunye ngaphandle kokuthi sibadlalise benjalo (besanda kubuya ekuthintekeni). Ukubafithi kwabo bazokuthola ngakho ukudlala, akukho kunye ngaphandle kokuzama ukukwakhe ngendlela,” kusho uHunt esithangamini nabezindaba seMTN8 ngoLwesine ekuseni.“Bonke babuya ekulimaleni uma bengalimele. UKatsande (Willard) udlalile imizuzu izolo ebusuku (emdlalweni weDStv Premiership ababambane kuwo ngo 0-0 neTS Galaxy).“YInto efanayo nakuCastro (uLeonardo) kanjalo noKgotso Moleko. Omunye izolo engimshintshile yize bengingathandi nguTower (u-Eric Mathoho).“Bonke laba badlali abakabi yimiqemane ngokugcwele. Ngakho ukuba qatha kwabo sizokwakha ngendlela ngokubadlalisa. Akukho okutheni esinakho vele esingabashintsha ngakho,” kusho uHunt.NgeSonto uHunt uzobhekana nomdlalo wakhe wesithupha kusukela efike kwiChiefs osekweve iminyaka emihlanu ingasazi isicoco. ",UHunt ukhala ngokulinyalelwa nayizethenjwa
"STHEMBISO NGOBESEIPHINDE yahlala obala inkinga yokuvuza kodonga lwasemuva lweLamontville Golden Arrows ngesikhathi ithelwa ngehlazo lika-3-0 yiCape Town City emdlalweni wesigaba seDStv Diski Challenge obuseMpumalanga Stadium, eHammarsdale izolo ntambama.Amagoli eCity angcwabe i-Arrows abekwe enethini nguSanele Gaxa ngomzuzu ka-10, u-Anathi Ngwadla ngoka-32 noJaedin Rhodes ngoka-59. Lo mdlalo ubudlalwa ngaphansi kweqoqo lokuqala okuyiCoastal.ABafana Bes’thende abacijwa nguTom Mtambo baye kulo mdlalo bevele bephefumula ngenxeba bebebuya endukwini ka-5-3 abayithola komkhaya iMaritzburg United.Ngaphambi komdlalo wabo neThe Citizens, uMtambo wakhala kakhulu kuleli phephandaba ngokuvuza kodonga lwakhe lwasemuva wathi le nkinga bayayilungisa. Nokho kubukeka ingakalungiseki. Emdlalweni wayizolo kucace zisuka nje ukuthi abafana beCity abacijwa nguMatt Haywood, bafuna ukuwunqoba kumnyama kubomvu. Bebehlasela kuvalwe amehlo odongeni lwasemuva lwe-Arrows.Akumangalisanga uGaxa eshaya igoli elihle ngomzuzu ka-10 engaphandle kwebhokisi ngemuva kokuthola isipho sebhola kuWandisile Ndisile ongukaputeni we-Arrows.Ngemuva kwaleli goli, iCity iqhubekile nokucindezela. UNgwadla uthole iphasi enhle edide yaziqeda izitobha ze-Arrows ebivela ku-Olwethu Nyembe, walibeka enethini. Ziye ekhefini iCity ihamba phambili ngo-2-0.Ngesikhathi zibuya, Abafana Bes’thende bacishe balithola igoli ngomzuzu ka-47 ngonyawo luka-Ismail Zuma kodwa nokho ibhola lakhe lachithelwa ngaphandle ngunozinti weCity, uDiana Oliaro Luca. I-The Citizens ithole igoli lesithathu ngonyawo lukaRhodes ngemuva kokuthola ibhola ebelivela kuNgwadla obefana nomiyane endlebeni kubadlali basemuva be-Arrows.Ukuhlulwa kwe-Arrows lapha kubukeka kuyinciphisela amathuba okuzibekisela indawo emidlalweni eyandulela owamanqamu ezodlalwa amaqembu amabili aphezulu iqoqo ngalinyeImiphumela yeDStv Diski Challenge yangempelasonto:TS Galaxy 2-2 Chippa United; Bloemfontein Celtic 0-4 Kaizer Chiefs; Orlando Pirates 2-1 Black Leopards; Tshakhuma 1-1 Swallows FC; Maritzburg United 3-3 Stellenbosch FC; Arrows 0-3 CT City; AmaZulu FC 2-1 Supersport United; Baroka 3-2 Mamelodi Sundowns.",Iqhubekile nokugqama inkinga ye-Arrows kwiDiski
"ASALE dengwane amakholwa ebandla lakwaShembe edilizelwa abasebenzi bakwaMasipala weTheku ithempeli lawo eThornwood, eThekwini.Ngokusho kwelungu lebandla sekuneminyaka engaphezu kwelishumi amakholwa ekhonzela kuleli thempeli kule ndawo. NgoLwesine olwedlule kuthiwa abasebenzi bakamasipala badilize indlu ebisethempelini kwasala amatshe amhlophe. UMnuz Vusumuzi Ngobese, okhonza kuleli thempeli, uthe bachitha imali enkulu benikela ukuze kwakhiwe ithempeli eselidiliziwe. UNgobese uthe imvume yokwakha bayinikezwa yikhansela, abalibikelile ngokudilizwa kwethempeli labavumela ukuthi mabathathe izinyathelo. Uthe ngoMgqibelo bakhonzele esigangeni ngoba kudilizwe zonke izindonga zethempeli.Kuthiwa abasebenzi bakamasipala bafika ngezithuba zawo 11 emini, badiliza indlu.“Okusiphatha kabi wukuthi akulona ibandla lethu kuphela elakhe kule ndawo. Zikhona izindlu zamanye amabandla kodwa zona azidilizwanga. Sisola ukuthi kukhona nokucwasa ibandla lethu nokungasihloniphi,” kusho uNgobese.Lolu daba selubikwe emkhandlwini iNazareth Judiciary Council ukuze uphenye.Okhulumela umkhandlu, uMnuz Willington Myeni, uvumile ukuthi babikelwe lolu daba.Uveze ukuthi bacele amalungu ebandla eThornwood ukuthi abhale incwadi ayilethe emahhovisi akhe. Uthe udaba bazoludlulisela kwiKhomishini eVikela Inkolo, Amasiko neZilimi ezobheka ukuthi akukho yini ukucwaswa ngokwenkolo kulolu daba.UMnuz Reginald Clute oyikhansela ku-ward 13 uvumile ukuthi uyazi ngalolu daba futhi basazama ukululungisa. Uthe amaNazaretha sekunesikhathi ekhonza kuleli thempeli futhi acela kuyena ukwakha umpheme ukuze akhosele uma lina.“Ngabanika imvume yokuthi babeke umpheme ngoba vele indawo ekaMasipala. Uphiko lwakwaLand Invasion kuthe uma selufika lwadilizela nawo amaNazaretha engicabanga ukuthi bekungafanele. Kuthiwa bathe bathunywe ikhansela, okungemina ngoba bengingeke ngivumele abantu babeke umpheme bese ngithi awudilizwe,” kusho uClute.Imizamo yokuthola okhulumela uMasipala, uMnuz Mandla Nsele, ayiphumelelanga. Isolezwe limzame kusukela ngeSonto ucingo engalubambi, wathunyelelwa umyalezo nge-email nangeSMS, kwashaya isikhathi sokushicilela engaphendulanga.",Kudilizwe ithempeli lakwaShembe
"INKULU inkulumo mpikiswano ekhona kwabesifazane mayelana nokugqokwa nokungagqokwa kwamaphenti.Abanye sebakwenza kwaba wumkhuba wabo nje ukuthi iphenti baligqoka kuphela ngaleso sikhathi senyanga, kungenjalo akukho lutho olubahlanganisa nephenti.Odokotela bathi ayikho into embi ngokungaligqoki iphenti, kunalokho kuningi owesifazane ongaligqokile iphenti angakuzuza. Bathi njengoba sekuyisikhathi sonyaka lapho abesifazane abaningi begqoka khona izingubo ezishayisa umoya, baningi asebezoqala bathuntuthe izimpahla zangaphansi eziqinile nezibamba umzimba, ngenhloso yokuthi izingubo zabo ezilula zingavezi lutho ngaphansi okanye zibukeke zime kahle emizimbeni yabo.Baxwayisa lama besifaza ne ngokuthi baziyeke lezi zingubo zangaphansi ezingonamathela, eziqoqa umzimba. Bathi ukufudumala ezikuletha enkomeni kunengozi enkulu nezinkinga ezingadalela owesifazane isicefe esingenasidingo.Bathi okungenani abesifazane abalungise imizimba yabo, bajime ukuze bangabi nezinyama abasaba ukuthi zizoputshuka uma sebegqoke okubakhululayo njengezingubo zasehlobo. Kunalokho babala izinto ezinhle abathi zenziwa wukungadilozi kwabesifazane.Nazi ezinye abazibalayo:Umoya ushaya kamnandi- Isitho sangasese siyakudingwa ukushaywa wumoya, kuvikela amagciwane. Ukungadilozi kwenza ukuthi umoya ushaye kahle, isitho sihlale sisesimweni esifanele, kodwa baxwayisa abesifazane abangadilozile ukuthi bangahambe behlala phansi noma kuphi ngoba lokho kuyingozi.Izifo ezidalwa ngamagciwane ziyabaleka-Ukugqoka iphenti okungenzeka uthi uyalikhumula uchama ethoyilethi lomphakathi, lisukume namagciwane bese ulinameka esithweni sangasese, kungenzeka uzithole usugula. Kanti uma ungaligqokile, usukuma wesule umchamo uzihambele.Uhlobo lwamaphentiInqwaba yabesifazane igqoka uhlobo olungafanele lwamaphenti. Ngokodokotela, amaphenti alungile ngakhiwe ngokotini kuphela. Lawa ahambisana nemfashini awosilika nezinye izindwangu, awakhuthazwa ngoba enza kungabi lula ukungena komoya enkomeni.Kwabazivocavoyo-Ukugqoka iphenti ngesikhathi uzivocavoca bathi akulungile neze. Umjuluko ohambisana nokushukeka kwephenti nosuke ukugqokele ukujima, kungenza omkhulu umonakalo esikhumbeni esithambile esiqaqele inkomo.Ungagcina ususikeka noma uhlaselwe okubizwa ngeYeast Infection ngenxa yokushisa nokushukana okwedlulele.Odokotela bathi kungcono owesifazane ojimayo agqoke asuke ezivocavoca ngakho ayeke iphenti.Ocansini-Yize bungekho ubufakazi obanele balokhu kodwa ikhona inkolelo kwabanye odokotela yokuthi owesifazane ongaligqoki iphenti uvamise ukulungela kahle ucansi ekupheleni kosuku.Ukushukana kwamathanga nokuthinteka okuncane kwezinyamana zenkomo kongadilozile, bathi kuyenzeka kuwuvuse kahle umuzwa wocansi.Nokho odokotela bathi luningi ucwaningo okusamele lwenziwe ukuqinisekisa le nkolelo.* Olunye ulwazi lucashunwe ku-www.women’shealth.com",Odokotela bancoma ukungagqoki iphenti
"KUVELE ukuthi unyamalele umgadli we-Ajax Cape Town, uPrince Nxumalo, okuke kwabikwa ukuthi ufunwa uthuli ngamaqembu aseGauteng.Izindaba zokuduka zivezwe umqeqeshi we-Ajax, uStanley Menzo, okusho ngaphandle kokunanaza ukuthi akamazi ukuthi ukuphi lo mgadli.UMenzo ubekhuluma nabezindaba ngemuva komdlalo we-Absa Premiership lapho ezakhe zikhale ngaphansi kwiKaizer Chiefs ngo 1-0 eMoses Mabhida Stadium ngempelasonto.“Ukukhuluma iqiniso ngoPrince, angimazi ukuthi ukuphi. Uyafika aphinde anyamalale usuku noma ezimbili. Namanje angazi ukuthi ukuphi. Ngizobona ngaye uma esenquma ukubuya. Angikwazi ukusebenza nomdlali onjalo,” kusho uMenzo ebonakala nasebusweni ukuthi uyanengeka.UNxumalo kule sizini usashaye amagoli amabili emidlalweni yeligi. UMenzo uveza eyokunyamalala kwakhe nje, usanda kutshela abezindaba emasontweni edlule ukuthi lo mgadli odabuka eMlaza akazimiseli.“Asikwazi ukuba nabadlali abasinika 60% noma 50%, bonke abadlali kufanele basinikeze 100%. Uma umdlali enza njalo siyamnika ithuba lokudlala. Kodwa uma kukhona osinikeza okungaphansi kusho ukuthi sinenkinga,” kusho uMenzo phambilini.UNxumalo ufike kwi-Ajax kumasizini amabili edlule esuka kwiSuperSport United. Ufike wakhombisa izimpawu zokuvutha phambi kwamapali eqhulula amagoli phezu kokuxinwa yisifo sokuwa.Leli qembu libe naye limeseka kuvela ukuthi limhambisa kodokotela okuyibona abagcine beyibonile inkinga yokuthi uphathwa yi-epilepsy.Njengoba eseshaya eyokunyamalala umthombo osondelene naye uNxumalo, uhlebele Isolezwe ukuthi ucathanyelwa iMamelodi Sundowns neBidvest Wits.NgoJanuwari amaqembu azobe esemkhankasweni wokusayinisa abadlali afisa ukuqinisa ngawo izikwati zawo.Ngasohlangothini lwe-Ajax eyehlele endaweni ka-14 kwi-log, uMenzi uthe ikhona ingcindezi yokukhipha iqembu otakwini elikuyona. Uthe ufisa ukuletha abadlali abazokwenza umehluko eqenjini lakhe uma sekuvulwe iwindi.",Unyamalele umgadli we-Ajax ofunwa ngamanye
"IZINHLANGANO ezingenzi nzuzo kwezemfundo nezinyunyana zothisha zisamukele ngo-elethu isimemezelo sikaNgqongqoshe weziMali, uMnuz Pravin Gordhan, sokuthi uzofaka * -R317million kwi-Early Childhood Development (ECD).Kungokokuqala ngqa kulo nyaka ukuthi kube nemali ye-ECD. Izinhlangano ezingenzi nzuzo kwezemfundo nezinyunyana zothisha bezihlale zikhala ngokunganakwa kwayo kodwa ibe iyisisekelo semfundo.Ethula isabelo sezimali ePhalamende eKapa kuleli sonto, uGordhan umemezele ukuthi imali ibihlelelwe khona lokhu kulo nyaka wezimali * -2017/2018 ukuze ifukule i-ECD nengqalasizinda.“Eminyakeni emithathu ezayo imali izonyuka ibe ngu-R1.3billion,” kusho umbiko wezimali kaGordhan.UNkk Leanne Jansen-Thomas, inhloko yemigomo kwi-Equal Education (EE) ukushayele ihlombe ukufakwa kwemali kwi-ECD wathi ngezinye zezinto ebebezilwela kakhulu.Uthe yize izofakwa emnyangweni wezenhlalakahle yomphakathi kumele iqinisekise ukuthi ifinyelela ezikhungweni ezine-ECD.Imali inikwa abasebenza ezinkulisa, kusho uNkk Jansen-Thomas.Uthe bathemba ukuthi imali efakiwe izophucula imiholo yabasebenzi eqala ku-R1 400 ize ifinyelela ku-R2 000 kwabanye.“Abasebenzi abanayo imihlomulo enjengama-medical aid, imihlomulo yokuthenga izindlu neminye ekhishwa nguhulumeni. Ucwaningo luyaveza ukuthi umfundi oqale emazingeni aphansi ikakhulu i-ECD wenza kahle kakhulu kwaGrade 1 namanye amabanga,” kusho uNkk Jansen-Thomas.UMnuz Allen Thompson, oyiPhini likaMengameli weNatu, uthe bayakwamukela ukufakwa kwemali kwi-ECD ngoba ne-ANC yanquma ukuthi kumele kube yimpoqo ukuthi umfundi enze uPre Grade R ngaphambi kokuba enze uGrade R noGrade 1.Uthe bafuna ukuthi i-ECD ifakwe ngaphansi komnyango wemfundo eyisisekelo ngoba yonke into eyithintayo ikhuluma ngemfundo.“Uma ubheka, kusuka umfundi enonyaka ezelwe kuya esezoqala ukungena kwaGrade 1, i-ECD yonke leyo ngoba imfundo eyimpoqo iqala kwaGrade 1. Akuphuculwe izimo zokusebenza kubo bonke abasebenzi be-ECD ukuze izwe lithuthuke kwezemfundo ngoba wonke amazwe enza kahle kwezemfundo yingoba abeka phambili isisekelo semfundo,” kusho uThompson.UNobhala weSadtu, uMnuz Mugwena Maluleke, uthe bayasamukela isabelo sezimali wathi banethemba lokuthi imali efakiwe izoqeda ngezikole zodaka.Uthe bayakwamukela ukutshalwa kwemali kwi-ECD okuyisekelo sezemfundo.",Imukelwe ngo-elethu imali uGordhan ayabele i-ECD
"AHLULEKILE amaqembu aphikisayo ukuphoqa iMeya yoMkhandlu weTheku, uNkk Zandile Gumede, ukuba ihoxe ingasethuli isabelomali somkhandlu sikaR50.6 billion eCity Hall izolo.Amaqembu aphikisayo abekhala ngokuthi uNkk Gumede ubhekene nezinsolo zenkohlakalo nokukhwabanisa, akakwazi ukuthi angathula isamelomali sikamasipala.UMnuz Thabani Mthethwa weDA uthe izinsolo ezibhekene nemeya zinzima ngakho akukuhle ukuthi iqhubeke nokuthula isabelomali sikamasipala.“Njengemeya ungubuso bomkhandlu kanti nezinsolo obhekene nazo zibucayi kumele ngabe ulandela unembeza wakho uhoxe ungasithuli isabelomali ukuvikela isithunzi sikamasipala,” kusho uMthethwa.Umholi wekhokhasi ye-IFP kuMasipala weTheku uMnuz Mdu Nkosi uthe kusukela emhlanganweni wesigungu esilawula umasipala ngoLwesibili babuzile ukuthi uNkk Gumede ukhona ngaliphi ngoba umbandela webheyili yakhe awumvumeli ukuthi abe yingxenye yawo.“Omunye umbandela webheyili uthi imeya ayingaxhumani nenhloko yezimali. Manje umbuzo okhona uthi imeya isethula kanjani isabelomali ingaxhumananga nenhloko yezimali. Kodwa-ke siyathemba ukuthi abaphenyi becala bayulandela lolu daba, bazobona ukuthi imibandela yebheyili ayiphulwanga yini,” kusho uNkosi.Kodwa ikhansela le-ANC, uMnuz Nkosenhle Madlala, uyivikele iMeya wathi iNingizimu Afrika ilawulwa uMthethosisekelo, hhayi izinqumo zezinkantolo.“UMthethosisekelo wezwe uyedlula yonke imithetho ekhona futhi uthi umuntu umsulwa kuze kube utholwa yinkantolo enecala,” kusho uMadlala.UMadlala uthe futhi uNkk Gumede akabhekene nezinsolo zenkohlakalo nokukhwabanisa kodwa usolwa ngokusebenzisa isikhundla sakhe kabi.Imizamo yamaqembu aphikisayo yokuvimba uNkk Gumede ingenxa yokuthi uboshwe ngoKlebe wabuye wadedelwa ngebheyili mayelana nezinsolo zenkohlakalo nokukhwabanisa.UNkk Gumede naye akayingenanga eyokuthi angasethuli isabelomali somkhandlu, waqhubeka nokwesethula.“Namhlanje usuku olubalulekile, lapho siphasisa khona isabelomali esizosiyisa kwesinye isigaba, sithatha esinye isinyathelo ekuvuseleleni ithemba kwizakhamizi zaseThekwini, ezibeke amathemba azo emahlombe ethu,” kusho uNkk Gumede.Uthe lolu suku luza ngemuva kokuthi kube nemicimbi eminingi kubalwa nokugcotshwa kwamalungu ePhalamende amasha.“Kuningi osekuzuziwe kusukela izwe langena kwintando yabantu, kuningi futhi esisazokuzuza uma sibambisene,” kusho uNkk Gumede.Imeya ibalule izinto eziningi asebenzenzile njengomasipala kubalwa ukufakelwa kukagesi emizini engu-700 000, ukufakela kwamanzi nokwakhiwa kwezindlu ezingaphezukuka-2 000 000.UNkk Gumede uthe angaphezu kuka-46 000, amathuba emisebenzi engamatoho asebewadalile“Kunezikhungo zezempilo ezingu-59, esesizakhile ezisebenza amahoraangu-24, kuningi esesikuzuzile singathatha usuku lonke uma singakhuluma ngakho,’’ kusho uNkk Gumede.Uthe into ebaluleke kakhulu abayenzayo ukuthi bashintsha impilo yabantu.“Isabelomali sethu manje sihleli kuR50.6 billion, enye into eseqhulwini esifisa ukuyenza ukuthuthukisa ingqalasizinda.Uthe kunemali enguR3.7 billion ebekelwe ukwakhiwa kwezindlu.Uthe bazibophezele futhi ekufukuleni osomabhizinisi abasathuthuka.Amanzi azonyuka ngo-15%, kwabamabhizinisi, ugesi uzonyuka ngo-13.07%. Ama-rates azokhuphuka ngo-6.9%.",Imeya yenqabe ukushenxa icelwa
"IQULU lomakadebona beMK izolo ligasele emahhovisi esifundazwe e-ANC eThekwini liyothula uhlu lwezikhalo zawo.Ukugasela kwalawa masosha alinganiselwa ku-200, kuphazamise amalungiselelo omgubho omkhulukazi iJanuwari 8 abeqhubeka izolo, njengoba kuphoqeleke ukuthi ingxenye yobuholi baseThekwini nobesifundazwe bubambe umhlangano nawo.I-ANC kulezi zinsuku imatasa njengoba ilungiselela umgubho wayo kazwelonke ozoba esifundazweni ngoMgqibelo.Phakathi kwezinto akhala ngazo amasosha; indaba yokuqashwa eMkhandlwini weTheku, ukungahlinzekwa ngezindlu zomxhaso nodaba lwempesheni.USihlalo weMKMVA esifundeni iTheku, uMnuz Mxolisi Nyuswa, uthe lolu udaba lwesifunda iTheku kodwa bagcine sebeya emahhovisi esifundazwe ngoba bebefuna ukuthi udaba lwabo lusheshe luzwakale.“Into esikhala ngayo kakhulu udaba lokuqasheka kwethu eMkhandlwini weTheku. Kunohlelo obeluqhubeka lokuthi siqashwe oluvele lwama, nathi asazi ukuthi kuqhubekani? Lokhu esikwenzayo sikwenza ngoba silwela amalungelo ethu ngoba kunomgomo owaphasiswa othi omakadebona bamasosha kumele bahlinzekwe ngamathuba emisebenzi,” kusho uNyuswa.Uthe ezinye izinto abakhala ngazo indaba yezindlu nempesheni.“Siyakhala kakhulu nangokukhishwa ngaphandle ezinhlelweni zokuhlinzekwa kwabantu ngezindlu ngoba nathi kumele ngabe siyahlomula,” kusho uNyuswa.Uthe okunye abakhala ngakho udaba lwempesheni ebitholwa amasosha amadala esivele yanqamuka.Lawa masosha uhlu lwezikhalo zawo aludlulisele kuNobhala we-ANC eThekwini, uMnuz Bheki Ntuli nobuholi benhlangano esifundazweni.Imizamo yokuthola uNtuli izolo ayizange iphumelele. Ucingo lwakhe belukhala lungabanjwa kanti nomyalezo athunyelelwe wona kuze kwashaya isikhathi sokushicilela engakawuphenduli.Ethintwa izolo uMnuz Mthunzi Gumede, okhulumela iMeya yoMkhandlu weTheku uNkk Zandile Gumede, uthe ngeke bakwazi ukuphawula kakhulu ngalolu daba ngoba kunomhlangano oqhubekayo phakathi kwamasosha nobuholi.“Engingakusho ukuthi kunomgomo owaphasiswa ohambisana neMilitary Veterans Act othi kumele abhekelelwe amasosha ezinhlangano ezabamba iqhaza emzabalazweni,” kusho uGumede.",Kuphazamiseke aweJanuary 8 kugasela iMK
"Sibusiso MdlaloseUMGADLI ongalibheki ipali weLamontville Golden Arrows, uKnox  “Mjomana” Mutizwa, uthi bakubeke emahlombe abo njengabadlali beqembu ukuhluleka kwalo ngesizini ephelile ukuzibekisela indawo kwiMTN 8 yangesizini ezayo ka-2020/2021.UMutizwa (26), ongomunye wabadlali abamqoka nabayizinsika kwi-Arrows, uthi nakuba ekwazile ukushayela iqembu lakhe amagoli amqoka kule sizini ephelile, kodwa  akumthokozisi njengoba yena nozakwabo behlulekile ukufaka iqembu ohlwini lwamaqembu ayisishiyagalombili aphezulu kwi-log, obesekuyisizini yesibili kulandelana ngaphansi kukaSteve “Mphathi” Komphela.Ngesizini ephelile Abafana Bes’thende baqede isizini behlezi endaweni yeshumi nambili kwi-log yePremiership ngaphezudlwana komkhaya babo AmaZulu, nobesekuyisizini yesibili kulandelana leli qembu lihluleka ukungena kuTop 8.Kusukela leli qembu likhuze ibuya kuPremiership ngesizini ka-2015/2016 lisuka kuNational First Division (NFD) – kulandela ukugawulwa kwalo yizembe ngeka-2013/2014  – bese likwenze injwayelo ukuqeda isizini libalwa namaqembu ayisishiyagalombili aphezulu kwi-log yePremiership. Likwenzile lokho kulandelana ngesizini ka-2016/17 neka-2017/18 liqeda endaweni yesishiyagalombili ku-log yePremiership.“Kungumsebenzi wami njengomgadli ukushaya amagoli, kodwa akekho umgadli noma umdlali wanoma yiliphi iqembu okujabulelayo ukushaya kwakhe amagoli ekubeni iqembu lakhe lidonsa kanzima ngoba phela wonke umdlali ufuna ukubona iqembu lakhe lenza kahle.“Nami-ke ngiwashayile amagoli kule sizini ephelile, amanye awo enze umehluko emidlalweni emqoka esiyidlalile.“Yize ukushaya amagoli kuhlale kuyinto ehlale ingijabulisa ngaso sonke isikhathi njengomgadli, kodwa angijabulanga ngokuphelele njengoba iqembu lingenzanga kahle ngesizini ephelile.“Zibe ningi zona izingqinamba kule sizini esanda kuphela okubalwa kuzo nokudlala egunqwini (bio-buble), okuyinto ebesingakaze sibhekane nayo ngaphambilini,” kubeka uMutizwa.Uthe kodwa nabo njengabadlali beqembu kufanele bakubeke emahlombe abo ukungenzi kahle kweqembu kule sizini ephelile.“Kuyinto evamile ukuthi iminwe ikhombe kuphela umqeqeshi uma iqembu lingenzanga kahle,” usho kanje.Lo mgadli ogijima naseqenjini lesizwe laseZimbabwe nowahlabana ngomklomelo wokuba yiPlayer of The Tournament emqhudelwaneni weCosafa Cup owanqotshwa yiyo iThe Warriors  ngo-2017 udlalelwa eNorth West, ubanga ijezi kuleli qembu lesizwe nezinkalimeva zabagadliokubalwa kuzo uKnowledge Musona, Tino Kadewere no-Evans Rusike.UMutizwa obambane noKermit Erasmus, Bongi Ntuli noSamir Nurkovic ngamagoli angu-13 kule sizini ephelile, akakufihli ukulubela kwakhe ukuhlabana ngomklomelo wokuba ngumshayi-magoli ohamba phambili kuPremiership ngelinye ilanga.“Kuyisifiso sami esikhlulu ukuthi ngelinye ilanga ngihlabane ngeLesley Manyathela Golden Boot Award, futhi kuyangikhuthaza ukuthi isizini nesizini ngiya ngokuya ngithuthuka ekushayeni amagoli, njengoba ngeka-2018/19 ngishaye ayisishiyagalombili kanti kweyandulela leyo bengishaye ayisikhombisa,” kuphetha uMutizwa.UMGADLI weLamontville Golden Arrows uKnox Mutizwa ogqoke elinokuhlaza nokuphuzi nesikhindi esiphuzi oxinwe kabi nguThaho Mokeke weCapeTown City ongomunye wabagadli abashaye amagoli amaningi kule sizini ufisa ukunqoba isicathulo somdlali oshaye amagoli amaningi okuthiwa yiLesley Manyathela Golden Boot AwardIsithombe: Backpagepix",Kusemahlombe ethu ukufukula iqembu – Mutizwa
"Lokhu kulandela ukudlwengulwa kuphinde kubulawe ngesihluku isitshudeni saseNyuvesi yaseKapa, * -Uyinene Mrwetyana.Ukubulawa kwakhe kuholele ekutheni kube khona abavula amakhasi ehlukene enkundleni yokuxhumana iTwitter nalapho abesifazane bebefaka abantu besilisa abathi babahlukumeza.Ekhasini iDBN Survivors ne-Am I Next? kunamekwe ubuso babaculi nosaziwayo nabahleli bemicimbi.Abesifazane bebekhala ngokuthi abenza lokhu benza izinto ezehlukene kubona behlangana nabo ezindaweni ezehlukene.Kukhona owesifazane othe wayenomunye umculi endaweni yobumnandi nalapho athatha khona isikhwama sakhe.Uveze ukuthi ngesikhathi esesifuna wamtshela ukuthi unesibhamu ngakho angalinge amphoqe ukuthi asisebenzise.Uveze ukuthi wayesezimisele ngokuhamba engasiphethe isikhwama kodwa umculi wamlandela wamfaka emotweni yakhe.Uveze ukuthi waya naye emzini wakhe oseThekwini lapho afike wamtshela ukuthi ufuna ukulala naye.Uthe walwa naye imizuzu engaphezu kuka-20 kodwa ngenxa yokondleka kwakhe wagcina emdlwengulile.Omunye uthe wadlwengulwa wumculi weqembu lekwaito ngo-2015.Uthe endlini yomculi kunesicabha esingavuleki uma bengaphakathi ekamelweni.Uthe wayekhala ngesikhathi kwenzeka lokhu futhi namanje usamkhumbula lo mculi equma phezu kwakhe emdlwengula.Uqhube wathi akakwazanga ukuyovula icala ngoba umculi wasebenzisa ikhondomu.Owesifazane uthe lo mculi lokhu usekwenze emantombazaneni amaningi.Omunye umhleli wemicimbi naye igama lakhe belindiza phezulu kuvela inqwaba yabesifazane abathe wake wabadlwengula.Kuvele ukuthi wenza lo mkhuba kwabesifazane abasuke becwile ezinkambeni zikaFaro.Ekhasini elithi Am I Next? kukhona abesifazane abaveze ukuthi badlwengulwa womrepha.Kwenzeka lokhu nje ngesonto eledlule intokazi ewumxhumanisi wabezindaba nabaculi, uBonnie Meslane, iveze ukuthi yadlwengulwa yimenenja yosaziwayookukhona kubo uDJ Zinhle,Boity, Black Coffee noNomalanga Shozi.Lokhu kwathusa iningi kodwa kulabo saziwayo akekho owaphawula ngalokhu.UDJ Tira izolo uthe usebhaleingoma ngesihlava sokubulawa kwabesifazane.Uthe njengabantu besilisa kumele bakhombisenjalo ukuthi abesifazane babalulekile futhi nohulumeni kube khona akwenzayo ngalokhu.",Kunekwe abasolwa ngokudlwengula kuTwitter
"KUSOLWA ukuthi zishaywe inyoka imamba, izingane zandawonye ezimbili ezibhuqwe isisu zagcina ngokushona oShabeni, eShowe.ULungelo Mngadi (8) noSimo Swane (7) bashone ngoMsombuluko kulandela ukukhala ngokubhuqwa isisu, bephalaza bekhala nangokukhathala.Isolezwe lithole ukuthi lezi zingane kukhona ushevu okungathi ziwudlile ngendlela ebezigula ngayo.Enye ingane yakwaSwane nayo ibikhala esifanayo kodwa isindile.Isolezwe lithole ngomthombo osondelene nalolu daba ukuthi laba bafanyana bebebuya ukuyolanda izinkomo emadlelweni babe sebekhala ngokuthi kukhona into ebalumile.Kuthiwe kube sengathi iqhuqhuva nje elidumbile. Bafakwe iqhwa ukuze kudambe.Kuthiwa lezi zingane zikhale ngokukhathala, zafuna ukuyolala.Ebusuku zivuke sezigulela ukufa, ziphalaza zikhala nangesisu.Kubizwe abezimo eziphuthumayo, eyokuqala ingane kuthiwa ishonele ekhaya, enye yashonela esibhedlela.Esindile kuthiwa isalulama esibhedlela, kuthiwa asikho isiqiniseko ukuthi nayo ilunywe inyoka yini.Umthombo osondelene nalolu daba nocele ukuba ungadalulwa uthe kusolwa inyoka imamba ukuthi iyona elume lezi zingane.“Okwamanje kusavele ukuthi kuthinteka uphoyizeni ekushoneni kwalezi zingane. Ekuqaleni bekucatshangelwa ukuthi ukudla ezikudlile kodwa kwabonakala ukuthi kunokudumba ezinakho okungenzeka ukuthi okokulunywa inyoka imamba,” kusho umthombo.Okhulumela amaphoyisa KwaZulu-Natal, uColonel Thembeka Mbele, uthe amaphoyisa aseShowe avule amadokodo ngokushona komuntu. “NgoMsombuluko izingane ezintathu zikhale ngokuphathwa izisu. Kushone izingane ezimbili. Amaphoyisa aseShowe avule idokodo ngokushona kwalaba. Kuzophenywa ngokwenzekile.”Isolezwe lizame ukuxhumana nomndeni walezi zingane kodwa izingcingo zamalungu omndeni bezivaliwe, kuze kwashaya isikhathi sokushicilela.",Kusolwa inyoka ngezelamani ezifile
"AKWAZIWA ukuthi iyozala nkomoni odabeni lwePremier Soccer League (PSL) ne-Ajax Cape Town njengoba umdonsiswano wokuthi ngabe leli qembu laseKapa lizodlala kuphi ngesizini ezayo usalokhu uqhubeke njalo.Ngokusho kwePSL i-Urban Warriors kuyifanele ukuphucwa amaphuzu ngokudlalisa uTendai Ndoro ophule umthetho ngokudlala emaqenjini amathathu amaligi ehlukene ngesizini eyodwa.Ngakolunye uhlangothi i-Ajax ilinqobile icala enkantolo ephakeme lokuthi ibuyiselwe amaphuzu ayo, nokuyenza ibuyele endaweni ka-15 kwi-log ye-Absa Premiership.Isinqumo sikhishwe ijaji uDenise Fisher sikubeke kwacaca ukuthi i-Ajax kufanele ibuyele endaweni yayo, waphinde wachitha imidlalo yokuhlunga enqotshwe yiBlack Leopards njengoba eyibiza ngento engekho.NgoLwesibili i-Ajax ithe izofaka isicelo sokumisa ukuqala kwemidlalo yeligi okumele iqale ngo-Agasti 4.UNDUDUZO DLADLA ukhulume nabalandeli bebhola ukuzwa ukuthi ngabe baluthatha kanjani lolu daba oluyimpicabadala olungadala ukuthi imidlalo ye-Absa Premiership igcine ngokuthi ingaqalwa ngesikhathi. USIBONELO NGCOBO uthathe izithombe.ZINHLE GQALAUZINHLE GQALA waseMlaza kwa-J utshele leli phephandaba ukuthi izikhulu zePSL zizixhaphazela AmaZulu nje qha.“Usuthu luphumile kwi-Top 8 ngenxa yale nto eqhubekayo ekubeni lube lwabadlala kahle isizini yonke. Izikhulu zizidlalela ngoSuthu ngoba nakhu lungelona iqembu “elikhulu” laseGoli. Ukube le nto yenzeke kwiKaizer Chiefs noma i-Orlando Pirates ngabe azithathwanga lezi zinqumo.”SIMPHIWE NXUMALOUSIMPHIWE NXUMALO waKwaMashu ka-D yena uthe: “Kuyoba abukho ubulungiswa kwi-Ajax uma kuwukuthi ishaywa nje ngesithende imigudu ayilandelwanga ngendlela. Okwesibili ngabe ubani ozoshayeka kakhulu kubo bonke abathintekayo? Lapha ngibala noSuthu ngoba nalo iyazitshwa eyalo neTop 8. Ukungaqali kwemidlalo yePSL ngesikhathi kungasho ukuthi abadlali bazoba nengcindezi enkulu ngoba imidlalo izobe isithothelana eduze mase kuqale isizini”.ZAMO LUNGWASEUZAMO LINGASWE waseMzinto ukhale ngokuthi bona bazolimala kakhulu njengoba bengamaphanta uma imidlalo ingaqali ngesikhathi.“Ewu ngabe silimele ngoba siyaphanta (esho ukubheja). Ngokwami i-Ajax bekufanele iwazi kangcono umthetho ngabe asikho lapha esikhona,” usho kanje.SANELE DLAMINIUSANELE DLAMINI waseHammarsdale yena uthe unesisombululo esilula kulolu daba.“Abenze amaqembu abe wu-18 qha. Ngikusho lokhu ngoba ngeke kube nobulungiswa uma iBlack Leopards kuthiwa ayiqale phansi imidlalo yokuhlunga ekubeni isiyinqobile,” usho kanje.SITHEMBILE MATHENJWAUSITHEMBILE MATHENJWA waseMlazi kwa-N yena uthe: “Iyinkinga kakhulu le nto futhi idala ukukhuluma okukhulu. I-PSL iyona egangayo lapha, kodwa-ke ngoba sekunje, awasale eseba wu-18 amaqembu.LUCKY SHANGEULUCKY SHANGE ohlala kuRussell Street enkabeni yedolobha iTheku uthe ukuze kuzoba khona ukuthula akwandiswe amaqembu.“Akufakwe i-Ajax neJomo Cosmos kube khona ukuthula kuqale imidlalo. Akuzwakali kwakhona ukuthi kuze kube yimanje akushiwo lutho ngokuqhathwa kwamaqembu (fixture), kukhomba kona ukuthi inkinga inkulu,” kubeka uShange.",I-PSL kumele yandise amaqembu: abalandeli
"MHLELI: Kwelakho ngicela ukubhala mayelana nodaba oluwundabamlonyeni kula malanga lokushaywa kwabokufika nokuphangwa kwezitolo zabo.Mina ngibona sishoda ngabaholi eMzansi ngoba into abayenzayo nje yinkohlakalo, ngamacala, yizinkantolo, wukuxoshana wukubulalana unyaka uqala uze uyophela.I-ANC yenza into eyodwa kusukela ngoJanuwari kuya kuDisemba - inkohlakalo nokuhamba izinkantolo. Ukulalela ukuthi abantu abavotayo bathini kayikwenzi lokho. Empeleni kumele ngabe abaholi bayabalalela abantu. Kade abantu bethi abokufika ababuyiselwe emakubo kusale abanezimvume kodwa bona abalaleli.Abantu baphinda bathi asisebenzi imisebenzi ithathwe abokufika waqhubeka njalo uhulumeni wathula.Baphinda bathi ngoSepthemba 1-2 sizozijezisela nakhona wathula uhulumeni. Manje usethi okwenzekayo kushonisa phansi umnotho.Owami umbuzo uthi kanti ubethule nje ubecabanga ukuthi kuzoze kube njani?Omunye umbuzo ngalezi zinhlangano okuthiwa zimele abokufika uthi zathini abokufika bengena ngaphandle kwemvume beshaya namaphoyisa? Ngabe yinto ehleliwe ukuthi abokufika bangene baphume ezweni bafike benze abakuthandayo kungabi ndaba zalutho?Bezikuphi lezi zinhlangano njengoba seziqhamuka ngoba sekunje. Mina ngiyazibuza ukuthi kanti le lizwe linabaholi abanjani abalinda kuze konakale bese kuyima besukuma.Ngabe sinalo ikusasa kuleli zwe uma sisenabaholi abanjengalaba ngoba kumanje kushe izitolo kwasha amaloli kwashiswa izimoto ezidayisayo. Ngabe kufanele sihlale sigidagida ndawonye? Cha ngigeza izandla ngohulumeni wethu, votani bantu bakithi anginamona.Thanda ChoncoEmpangeni",Abaholi bethu balinda kuze konakale izinto
"SEBEYOLALA ngenxeba abasazitshela ukuthi bazothenga amathikithi omdlalo wokugcina wesizini ka-2018/2019 yePremier Soccer League (PSL).Lokhu kungenxa yokuthi iPSL isikhiphe isitatimende esithi amathikithi omdlalo wamanqamu weNedbank Cup phakathi kweKaizer Chiefs neTS Galaxy asedayiswe aphela.Amathikithi alo mdlalo oseMoses Mabhida Stadium, eThekwini ngoMeyi 18 aphele emahoreni angu-24 eqalile ukudayiswa.BREAKING: Tickets for the 
#NedbankCup2019Final are SOLD OUT.Saturday, 18 May 2019
@KaizerChiefs vs 
@TSGALAXYFCMoses Mabhida Stadium19h00See you there!!!
#NedbankCup2019
pic.twitter.com/5Ajb6jHeEK— Official PSL (@OfficialPSL) 
April 30, 2019 Amathikithi asesele ngawomtakabani.Ngokwesitatimende sePSL, yilawa amathikithi asesele: Only hospitality packages are available:
 
Contact Moses Mabhida Stadium (Musawakhe Cele: 031 322 9946)",Awasekho amathiki amanqamu eNedbank Cup
"IQEMBU elihlonishwayo kwi-hip hop iSkwatta Kamp, lithi i-albhamu yalo entsha kuzoba ngeyokugcina.Leli qembu lodumo lwezingoma okubalwa kuzo iThe Clap Song, Umoya, Landela nezinye linama-albhamu amane.Ilungu leqembu uBozza, lithe ngesikhathi bengena estudiyo bazitshelile ukuthi i-albhamu abayiphekayo kuzoba ngeyokugcina.""Ukuthi ngeyokugcina kungenxa yezinto abanye bethu abazenzayo eceleni kodwa sithathe isinqumo sokuthi sihlangane sinikeze abantu umculo. Kodwa ngeke wazi, uma kuhamba isikhathi izingqondo ziyashintsha. Uma abantu beyamukele ngendlela singashintsha. Nathi siqala besithi senza izingoma ezimbalwa kodwa ngemuva kokuhamba kwesikhathi sekumnandi sithe sizobona ukuthi sigcina kuphi,"" kuchaza uBozza.Kuzokhumbuleka ukuthi ngoFebhuwari iSkwatta Kamp ishonelwe yilungu layo uNish. UBozza uthe lokhu kuziphazamisile ezinye izinhlelo zabo kodwa uNish ukhona kuzona zonke izingoma zabo.""Sifuna ukuqeda manje. Empeleni kusele cishe ingoma eyodwa bese ididiyelwa kahle okuyinto ezothatha amasonto amathathu. Silinde uRJ Benjamin kuphela okunguyena mculi obekukade  sifuna ukusebenza naye. Bekumele singene estudiyo naye ngoMgqibqlo kodwa ubengaphilile. I-albhamu izolunga cishe ngoJuni manje.""Uthe izingoma zabo zinomyalezo ohlukahlukene ozothinta impilo yabantu.""Thina asigijimisi ukwaziwa noma ukuhambisana nesitayela. Sikhuluma ngezinto eziningi nomyalezo obuyisa ithemba kubantu abasha njengoba bebhekene nezimo ezahlukene. Nathi sasinezethu sikhula futhi namanje sisenazo okungaba izinkinga zemali, ezomndeni, ezomshado ngoba abanye bethu bashadelwe futhi banezingane.""",ISkwatta Kamp sigqobha izozo nge-albhamu
"“Ngemuva kokuzalwa, ngake ngaquleka isikhashana. Umama waze wacelwa ukuba acishe imishini ngoba lalingekho ithemba. Kunalakho wayethandaza, ngaze ngavuka ekuqulekeni,” kusho le ntokazi edabuka KwaMsane, eMtubatuba kodwa esagobe amadlangala eRondebosch, eCape Town.UFanelesibonge (22) uthe uyethemba ukuthi nguye ozodla umhlanganiso kulo mncintiswano ngoba angaba wumholi oqotho.“Ubuholi buyisikhundla esikhohlisayo. Abanye babuthatha ngoba becabanga ukuthi isikhundla lapho bezokhothanyelwa khona. Ngokungenela lo mqhudelwano, ngikuqonda kahle ukuthi ubuholi bumayelana nokunakekela abantu, hhayi kube yibo abakunakekelayo.”Uthe yena uzogxila empilweni nasekuphepheni kwabesifazane nezingane. Uthe okungamenelisa kulo mqhudelwano wukubona impilo yabantu iguquka.Isizungu usichitha ngokubukela amafilimu nokwenza i-yoga. Echaza ngomndeni wakhe, uthe unina unguthisha osathatha umhlalaphansi futhi ongumuntu wokuqala emndenini wakhe owathola iziqu zasenyuvesi.“Nginodadewethu ababili okungoSilindile (30), Sibahle (26) nomfowethu uSiduduzo (24).”Uthe isifiso sakhe wukuthola iziqu ukuze aqhubekele phambili ayokwenza iziqu zeHonours neMasters e-University of Oxford.“Ngifuna ukuba i-data analyst eCSIR futhi ngisebenzise ulwazi engilutholile ukuvula isikole esizofundisa amantombazane ngekhompyutha emakhaya. Ezobuchwepheshe zineqhaza elikhulu empilweni yethu yemihla ngemihla kodwa akekho ofukula lezi zingane ngezobuchwepheshe.”Umyalezo wakhe kubantu besifazane abasebasha baseNingizimu Afrika uthe abadingi ukuba baze baqome ukuze bafeze amaphupho abo futhi bajabule.“Nawe ungakwazi ukuphendula amaphupho akho abe yiqiniso.”UFanelesibonge njengamanje wenza iziqu zeComputer Science and Applied Statistics e-University of Cape Town.Ungomunye wezintokazi ezinhlanu ezimele iKZN nezingu-35 ezidlulele emzuliswaneni owandulela owamanqamu walo mqhudelwano ozoba seSun Arena, ePitoli, ngo-Agasti 9.Amathemba aseKZN alele kuFanelesibonge, Mbali Dlamini (22) waseNewcastle, Xia Narain (23) waseChatsworth, Danielle Wallace (26) waseMhlanga noLisa Stoffela (26) wasePort Shepstone.",Owasinda ekufeni unethemba lokuba uMiss South Africa
"IPHINI likaNgqongqoshe emMyangweni wezeMpilo, uDkt Joe Phaahla, lizwakalise ukukhathazeka ngokuthi kunabantu ikakhulu abasemakhaya abangakwazi ukuthola imishanguzo yabo emitholampilo ngenxa yesimo sezwe.UPhaahla uthe bazokubhekisisa lokhu ukuze bangenele ngoba akukwazi ukuthi kungathi kuliwa nesinye isimo sezempilo bese abantu beba kwenye ingozi.Ukusho lokhu ekhuluma ngeSonto emuva kokudedelwa kocwaningo olwenziwe yiHuman Sciences Research Council ngomthelela weCorona nolwazi abantu abanalo ngayo.Umbiko uveza ukuthi * -13.2% wabantu abakwazi ukuthola imishanguzo ngenxa yesimo.“Kubalulekile ukuthi abantu baqhubeke bakwazi ukuthola imishanguzo yabo yezempilo. Sizoyibhekisisa eyombiko wocwaningo ngoba iqukethe izinto ezibalulekile.”Umbiko ubuye waveza ukuthi abantu abangaphezu kuka-20% abanamali yokuthenga ukudla.Ucwaningo lwenziwe kubantu abawu-19 330.“U-24% wabantu uzwakalise ukungabi namali yokuthenga ukudla. Cishe abangaphezu kukahhafu abahlala emijondolo abangenamali.”Abaphakathi kuka-45% kuya ku-63% bathe kuzoba nzima ukukhokhela izikweletu zabo nokuthola imali ukuze bakwazi ukondla imindeni yabo.",Ukhathazekile ngabantu abangatholi imithi ngenxa yesimo
"USAGCINWE esitokisini owesifazane waseShowe oneminyaka engu-55 oboshelwe icala lokuzama ukubulala umyeni wakhe okusolwa ukuthi babange isithembu.Izolo uNkk Happy Mthembu uvele enkantolo yaseNkanyezi ebhekene necala lokuzama ukubulala umyeni wakhe uMnuz Antony Mthembu (59).UNkk Mthembu wabhunyela umyeni wakhe ngamanzi abilayo ngo-2017 kubangwa udaba lwengane ayithola ngaphandle komshado wabo. Icala lihlehliselwe uLwesihlanu ukuze acele ibheyili.Umsolwa uboshwe ngoLwesihlanu emva kokuba umyeni wakhe emvulele icala.Okhulumela amaphoyisa KwaZulu-Natal, uColonel Thembeka Mbele, usiqinisekisile lesi sehlo wathi uphenyo luyaqhubeka.“Amaphoyisa aseShowe aphenya icala lokuzama ukubulala. Ngokophenyo owesilisa oneminyaka engu-59 wabhunyelwa umsolwa ngamanzi abilayo ngoJuni 19, 2017. Icala lize lavulwa ngoLwesihlanu, kwaboshwa owesifazane oneminyaka engu-55. Uvele namhlanje enkantolo yaseNkanyezi wagcinwa esitokisini. Uzoze avele ngoNovemba 22,” kusho uColonel Mbele.Kuthiwa baxabana emuva kokuba uMthembu akhulelisa ngaphandle komshado umsolwa wambhunyela ngamanzi elele.UMthembu wahlala esibhedlela saseNgwelezane inyanga elashwa njengoba asha ebusweni, emzimbeni nasezinyaweni.Kuthiwa akazange alivule icala ngoba wabona esephutheni lokukhulelisa ngaphandle komshado wabo.Kuthiwa umsolwa ubelokhu emsabisa ethi uzophinda ambhunyele ngamanzi njengoba enza phambilini.Umthombo weSolezwe, osondelene nalolu daba ocele ukungavezwa, uthe umyeni useyasaba kulandela lesi sehlo.“NgoLwesihlanu basusene bebanga udaba lwengane esineminyaka emithathu. Umsolwa ube esethembisa indoda yakhe ukuthi uzophinde ayishise njengoba akwenza phambilini. Umgilwa ube esesaba ukuthi njengoba asinda ngokulambisa embhunyela ngamanzi abilayo uzomphinda futhi. Yingakho evule icala,” kusho umthombo.Uveze nokuthi okunye okubhebhethekisa isimo ukuthi umyeni ubehlongoza ukuthatha isithembu.“Okususe umsindo kakhulu ukuthi umsolwa akafuni nokuyizwa indaba yesithembu. Umtshele ukuthi wayevele ehlose ukuba namakhosikazi amabili. Lokhu kwenze umsolwa wasola ukuthi basathandana nonina wengane,” kusho umthombo.Ilungu lomndeni elicele ukungadalulwa liveze ukuthi bashada ngo-1996.Umsolwa wayevele enengane ayithola komunye wesilisa. Babe sebethola eyabo, umfana oneminyaka engu-23 manje.“Bese behlukene ngamakamelo ngoba indoda isaba ukuthi izobulawa. Isimo sibi phakathi kwabo. Umyeni unovalo lokuthi uma unkosikazi ededelwa esitokisini uzobuya azomqedela. La bantu ngeke besakwazi ukuhlalisana. Ekuqaleni wayemxolela unkosikazi wakhe ngoba ethi wenzela izingane manje isimo sibi,” kusho ilungu lomndeni.Umyeni wowesifazane kuthiwa uthe akasamdingi eduze kwakhe ngoba uzizwa engaphephile.",Kuboshwe owabhunyela umyeni ngamanzi abilayo kubangwa isithembu
"UDOTI ovimbanisa emapayipini ahamba amanzi emvula, kusolwa ukuthi yiwo oholele ekutheni kube nomonakalo omkhulu uma kunezikhukhula eThekwini.Ukuhlanzwa kwemihosha namapayipi kukholakala ukuthi kungehlisa umonakalo.Uphiko lokunakekelwa kwemigwaqo nemisele ehamba amanzi emvula, ukukhucululwa kwemihosha nemifula lusungule uhlelo olukholwa ukuthi lungaba yisisombululo enkingeni ebhekene nedolobha yemfucuza embondelene emfuleni eholela ekutheni kuguguleke ingqalasizinda uma kwenzeka kuba nemvulaenkulu.Uhlelo olwaziwa ngeSihlanzimvelo Project olwenziwa yimifelandawonye ewu-59 yaKwaMashu naseMlaza, kusanda kumenyezelwa ukuthi seluzosatshalaliswa nakwamanye amalokishi okubalwa kuwo iMount Moriah, Adams, Clare Estate, Ottawa, Waterloo, KwaMakhutha, Cato Manor, Folweni, Illovu neChesterville/Umkhumbane.Uhlelo lwasungulwa yiRoads Maintanance and Storm Water Department ngo-2008 ukuze ingqalasizinda ehamba amanzi emvula ihlale isesimeni esifanele.Imenenja yohlelo, uMnuz Mark Tomlinson, uthe uphiko olunakekela imigwaqo nemisele lwasungula uhlelo ngo-2008 lukhathazwa wukuthi imifula nemihosha igcwala udoti kwesinye isikhathi udoti wenze ukuthi amanzi ashiye umzila wawo anhlanhlathe okubeka ingqalasizinda engcupheni.“Uma sizolungisa umonakalo, besifika imisele igqitshwe wudoti okungamaplastiki nezihlahla eziwile kwesinye isikhathi sifike kwenile kungaselula ukuthi sifinyelele kuyo. Ngaphezu kwalokho besibuye sithole nokuthi sekuqhume namapayipi ahambisa inyubathi, udoti uchithekela kuwo umfula noma umhosha. Sabona ukuthi uma kungaba nohlelo akuzosizakala thina kuphela kodwa kuzobuye kube lula ukubona uma kunamapayipi ahambisa inyubathi aqhumile angekho eduze kwemizi yabantu asheshe abonakale.”Uthe baqala ukucubungula amasu ehlukene kubhekwa ukuthi ngobani abangase benze umsebenzi ngempumelelo ngoba kwakungekho mali eyabelwe ukuwenza.“Saphuma nesu lokuthi kusetshenziswe uZibambele, uhlelo olususa ukhula, udoti nenhlabathi emigwaqweni enqamula emiphakathini. Abesifazane okuyibona abaningi abenza lo msebenzi behluleka ukuhlanza imihosha nemifula ngoba abaningi sebekhulile. Kwamele sibuye sizocabanga kahle ukuthi ngobani abengenza umsebenzi uma abesifazane behluleka. Kwathathwa isinqumo sokuthi kube nezinkontileka ezizosebenza ezindaweni ezibaliwe ngoba bekusewuhlelo lokuzwa amanzi ngobhoko,” kusho uTomlinson.Nalo lolo hlelo uthe aluzange luhambe kahle kwagcina kuqhanyukwe nesu lokuthi kusetshenziswe imifelandawonye ekhona emiphakathini.“Kwaba nomehluko uma sekusebenza imifelandawonye, kwavela nesayidi lokuthi kuzovuleka amathuba omsebenzi kubantu bendawo. Ngo-2012 uhlelo lwase lukhombisa ukukhula, saluqamba ngokuthi Sihlanzimvelo,”UTimlinson uthe kusanda kuthathwa isinqumo sokuthi uhlelo lunwetshwe kufakwe namanye amalokishi. Uma sekufakwe lawo malokishi kuzovuleka amathuba omsebenzi kwimifelandawonye ewu-40 enabantu abalinganiselwa ku-800.Njengamanje uhlelo lucutshungulwa yinhlangano exhasa ngemali omasipala abanezinhlelo zokunciphisa umonakalo ongadalwa ukushintshashintsha kwesino sezulu, iC40.“Sikholwa ukuthi inhlangano izobona ukuthi uhlelo lwethu lungasiza kakhulu ekuthuthukiseni umnotho, luvikele ingqalasizinda, luthuthukise nezokuvakasha. Ngaleyo ndlela umasipala uzozuza imali. Ezinyangeni ezibalelwa kweziyisithupha izithunywa zeC40 ezicubungula lolu hlelo zizokhipha isinqumo.Okwamanje abasebenza ohlelweni basebenza ngezandla, kabanazo izinsizakusebenza ngakho kweminye imifula nemihosha eyingozi abakwazi ukufinyilela.UNksz Wamkelwe Mbatha, iCivil Engineering Technologist, kulo lolu phiko, uthe umhosha nemifula idinga amasu nezinsiza ezehlukene. “Phambilini besibuye sisizwe ngeminye iminyango esizakalayo ngalolu hlelo kodwa sidinga ukuthi kube nendlela emile okumele siyilandele ukuze kube nomehluko obonakalayo,” kusho uNksz Mbatha.",Imizamo yokuvikela umonakalo wezikhukhula
"ULOKHU eqhubeke njalo nokuba umshini wamagoli eChina umgadli weBafana Bafana, uDino Ndlovu njengoba eshaye igoli lakhe lika-19 lesizini ngesikhathi esiza iqembu lakhe iZhejiang Greentown edlala esigabeni esingezansi.Leli goli elika-19 nje, unemidlalo ewu-23 lo mdlali osethubeni lokusiza iGreentown ikhuphukele lapho kunoju khona.Nakuba ekhishwe ngesiwombe sesibili, uMay Mahlangu, ubewuqalile owezakhe iLudogorets yaseBulgaria inqoba ngo 4-1 kwiSptemvri Sofia. Kube iSofia elishaye kuqala igoli kodwa kuthe kungakhishwa uMahlangu leli qembu elidlala kwi-Europa League lashaya amagoli amane. Uqhwakele uMahlangu nezakhe eBulgaria.Omunye umdlali weBafana oshisayo eqenjini lakhe laphesheya kwezilwandle uKamohelo Mokotjo weBrentford edlala kwi-English Championship. UMokotjo ukhishwe singakapheli isiwombe sokuqala bekhala ngaphansi kwiNorwich ngo 1-0 obekusho ukuthi ezalo mdlali sezidlale amahlandla ayisishiyagalolunye zingayazi iwini.EFrance, bekuhlangene uLebohang Mothiba odlalela iStrasbourg noLebohang Phiri weGuingamp. UMothiba uwudlale wonke lo mdlalo yize engalishayanga igoli kodwa uPhiri ubebukela umkhaya wakhe kwazise yena ubesebhentshini kwaze kwaba uyaphela umdlalo. Azihleli kahle kwi-log ezikaPhiri kwazise yizona ezibambe ibhuleki esigabeni esikhulu saseFrance.Uyaqhubeka nokudlala yonke imidlalo uThulani Serero weVitesse njengoba ephinde wenza ngempelasonto leli qembu linqoba ngo 2-1 kwiFortuna Sittard. Lokhu kubeka ezikaCream endaweni yesihlanu kwi-log yaseNetherlands ngemuva kwemidlalo ewu-10.UPercy Tau uphinde wagqama ngesikhahti esiza i-Union Saint Gilloise, okuthe noma ilandela ngemuva ngo 2-0 sekusele imizuzu ewu-11 ukuthi umdlalo uphele kodwa wangazithela ngabandayo. UTau wakhe igoli elilodwa wase eshaya elokuwina sekusesikhathini somusa kanondweba. Lokhu bese kungokwesibili uTau (eshaya igoli) ekwenza emidlalweni eyisikhombisa kuleli qembu laseBelgium.Eligini enkulu yaseTurkey, uSiphiwe Tshabalala ufakwe ngomzuzu ka-74 lapho ezakhe i-Erzurumspor zicazelane khona amaphuzu neKasimpasa. Okubi lapha ukuthi uphinde wakhishwa umdlalo ungakapheli ngoba sekukhona othole ikhadi elibomvu.",Baphinde bagadla abakuleli kweyamazwe
"AMAPHOYISA adonse abazali ngendlebe athi mabaqaphe izingane ngeso lokhozi ikakhulukazi emabhishi emuva kokuminza komfana (13) ebhishi iSheffield elingaKwaDukuza.UCaptain Nqobile Gwala wamaphoyisa KwaZulu-Natal uthe umfana ubebhukuda endaweni okungabhukudwa kuyo ngesikhathi emuka.“Ithimba labatshuzi lisamthungatha umfana ominze ngoMgqibelo eSheffield Beach. Siyacela abazali baqaphe izingane ngeso lokhozi,” kusho uCaptain Gwala.NgoMgqibelo abatshuzi baphoqelekile ukuthi bamise ukufuna umfana ngenxa yokuthi amagagasi abesenolaka.Khonamanjalo abantu bayaqhubeka nokuthutheleka emabhishi aseThekwini njengoba kungamaholidi.IMeya yeTheku, uNkk Zandile Gumede, igqugquzele abazali ukuthi bafake izingane amabhande abhalwa inombolo yomzali atholakala kubasebenzi bakwamasipala ababizwa ngama-beach buddies ukuze uma ingane idukile isheshe ithole usizo.Uthe uma abantu sebesebhishi mabenze isiqiniseko sokuthi babhukuda ezindaweni ezifanele ezibonakala ngokuthi kube namafulegi abasiza abagwilizayo.UNgqongqoshe wezokuThuthukiswa koMnotho, ezokuVakasha neMvelo KwaZulu-Natal, uMnuz Sihle Zikalala uthe balindele izivakashi ezingu-600 000 ezivela kwezinye izifundazwe ezizothutheleka KwaZulu-Natal.Uthe izivakashi zingenisa * -R1.253 billion emnothweni waKwaZulu-Natal.“Silindele ukwamukela izivakashi ezingu-138 000 zakwamanye amazwe ezichitha * -R773 ngosuku kanti zingenisa * -R1.06 billion emnothweni waKwaZulu-Natal,” kusho uZikalala.Isikhulu esisabambile kwezokuvakasha KwaZulu-Natal, uNksz Phindile Makwakwa, ugqugquzele abantu ukuthi bamukele izivakashi ngezandla ezifudumele wadonsa izivakashi ngendlebe wathi mazibhukhe ezindaweni ezisemthethweni.“Izivakashi zingangena kwi-website yethu * -www.zulu.org ukuthola izindawo zokuhlala ezisemthethweni. Zingeza nasemahhovisi ethu ukuze zisizakale uma zinemibuzo ethile,” kusho uNksz Makwakwa.",Isicelo samaphoyisa kuminza umfana ebhishi
"IGUDLUZWE esihlalweni sobukhosi ingekho inkosi yesifazane yakwaHlabisa, ebisolwa ngokugoloza nesihlalo, ngemuva kweminyaka engu-13 ibambile.UNksz Nonhlanhla Jabulile Hlatshwayo uvukelwe wumndeni wakhe namalungu omphakathi ngoba esolwa ngokuphatha ngesandla sensimbi nokungabahloniphi.NgoLwesine umndeni uhlangane enkantolo yesizwe, wathatha isinqumo sokumkhipha, kwabekwa indodana yomfowabo uMnuz Nhlanganiso Hlabisa (21) ofunda eMancosa, eThekwini.UNksz Hlabisa kuthiwa ubesexoshe ezinye izinduna nondunankulu besizwe, wafaka oyedwa wesifazane nabesilisa ukuba bavale izikhala zabaxoshiwe.Ngesikhathi uNksz Hlabisa ethintwa, akatholakalanga ocingweni. Kunalokho lubanjwe oyiphini likaNdunankulu wesizwe, uMnuz Bheki Mthembu.“Inkosi ishiye ucingo emotweni. Isangene kudokotela, ilethe ugogo. Mayelana nomhlangano owushoyo ibingawazi,” kusho uMthembu.Omunye woyise bakaNksz Hlabisa uthe bathulwe umthwalo ngokusuka kwendodakazi yabo esikhundleni.“Uyabona mntanami, izindaba zomndeni lezi ziyinkinga. Ngicela ungalivezi igama lami. Undodakazi ubengaphethe neze kahle.Kuningi okonakele ngaphansi kobuholi bakhe. Sijabule njengoba sekufakwe umzukulu esihlalweni,” kusho omunye woyise bakaNksz Hlabisa.Okunye okuvelile wukuthi belungafakwa kuNksz Hlabisa.Kuthiwa kukhona lapho adla khona umhlaba kamasipala wathi abantu abakhe kuwo ngenkani.Ngokuhamba kwesikhathi umasipala walwa walunqoba udaba enkantolo.Indlela abephethe ngayo, kukhona abanye emndenini abesebemfanisa noMkabayi kaJama, owayenamandla ukwedlula abesilisa ebukhosini bakwaZulu.UNdunankulu wesizwe sakwaHlabisa, uMnuz Zephania Mzinyane, uthe konke kuhambe kahle nenkosi yabekwa ngokuthula.“Lo mhlangano bekungowomndeni. Ngakho abekho abantu bangaphandle abebevunyelwe ukuba yingxenye yawo. Nami ngibe sengibikelwa ukuthi inkosi yesizwe osekunguNhlanganiso, ibekwe ngenkulu impumelelo,” kusho uMzinyane.Ngokomlando, uNhlanganiso uzalwa endlini kaMnyombo kaMfungelwa, kaPhumempini owazala uLwazi okunguyise kaNhlanganiso, ebazala nodadewabo uMayenziwe.Inkosi uNhlanganiso bekufanele ibekwe ngonyaka odlule kodwa kwangenzeka kanti kwabuye kwakhalwa ngokuthi adedelwe aphothule * -matric.Kumanje uzinze kwakhe eThekwini njengoba eseMancosa, kanti kukhona abangayizwa kahle emndenini.Babona sengathi ubalekisiwe ukuze angalitholi ithuba lokuhola isizwe.Umphakathi nawo unethemba lokuthi izinto zizobuyela esimweni.USihlalo weNdlu Yobuholi Bomdabu, KwaZulu-Natal, inkosi Phathisizwe Chiliza, uthe ngenxa yokuthi useLimpopo, ubengakaluzwa lolu daba.",Inkosi bayiphuce isihlalo ingekho babeka indodana
"KUNTWELA ezansi embonini yamatekisi njengoba uhulumeni ehlongoza ukuyixhasa ngemali, nokuthi ilawulwe ngemithetho kusuka ngo-Ephreli ngonyaka ozayo.Kuzoqala ngokuthi kube nombuthano kahulumeni, imboni yamatekisi nezinhlaka zomphakathi ohlelelwe ukuthi ube ngasekupheleni kwale nyanga.Le mboni yenza uR40 billion ngonyaka kanti uhulumeni uthe ukushintshwa kwayo ibe yibhizinisi elikhulu futhi ilawulwe ngemithetho, kuncike ezingxoxweni ezizobanjwa.Lokhu kuvezwe nguNgqongqoshe wezokuThutha uMnuz Fikile Mbalula izolo ngesikhathi ethula ngokomthetho inyanga yezokuthutha u -Okthoba, eHammarsdale.UMbalula, iphini lakhe uNkk Dikeledi Magadzi noNgqongqoshe wezokuThutha KwaZulu-Natal uMnuz Bheki Ntuli bazivule ngokomthetho izimpambano zomgwaqo kuN3 nezichezukela eHammardale, okudle imali elinganiselwa kuR400 million. Kuthathe iminyaka emine ukwakha le migwaqo nebhuloho, kwadala amathuba emisebenzi angu-250.“Imali eyenziwa yimboni yamatekisi kumele iphinde isetshenziselwe ukuyithuthukisa le mboni. Sizoyeseka imboni, siyixhase ngemali futhi umshayeli nomsizi wakhe kumele bahlomule esikhwameni sezimpesheni. Sizocija nabashayeli ngendlela yokuziphatha futhi imboni siyenze ibe yibhizinisi elihlonishwayo,” kusho uMbalula.Umphathi wehhovisi leSantaco KwaZulu-Natal uMnuz Sfiso Shangase uthe bayakwamukela okuphakanyiswa wuMbalula uma ethi kusazoxoxiswana. Ubeke kanje:“Siyavumelana nokuhlangatshezwa komgibeli ngemali evela kuhulumeni. Lokhu kungenza kwehle nemali yokugibela amatekisi ngoba sizobe sesixhaswa njengasemabhasini. Siyakwemukela ukuxoxisana kungabi sengathi bazosifunza.”Uhulumeni usohlelweni lweminyaka engu-10 lokwandisa olayini bemigwaqo kuN3 ibe mihlanu uhlangothi ngalunye kusuka eThekwini kuya eMgungundlovu. Lokhu kuzodla uR18.4 billion. Kuzoba esifanayo kuthuthukiswa uN2 eThekwini ngoR10 billion.UMbalula ukhwele wadilika enhlanganweni yosomabhizinisi iDelangokubona athe izame yehluleka ukumisa ukwakhiwa komgwaqo waseHammarsdale. Uthe kunoR18 billion obekelwe iPrasa wokuphucula ingqalasizinda yezitimela neziteshi, kuqashwe onogada abasha, kunqandwe ubugebengu nokwebiwa kwezintambo zikagesi.Uthe umthetho uzoqina kwabashayela bephuzile ngoba izingozi zidla uhulumeni imali enkulu uma sekufakwa izicelo zenkokhelo kwiRoad Accident Fund.",Bahlela ukushintsha imboni yamatekisi
"Lo mculi ubekhuluma kwiDepression & Anxiety Dialogue ebisePlayhouse, eThekwini, ngoLwesihlanu.Uthe baningi abantu abathwasa kungafanele ngenxa yokuthi izangoma ziyehluleka ukuhlukanisa phakathi komuntu othwasayo nohlaselwe wukhwantalala.“Ukhwantalala luyisifo okunzima ukuthi usiqonde uma sikuhlasele. Abantu benza izinto ezingefani uma lubahlasele bese izangoma zikutshela ukuthi ungenwa yidlozi.“Emacikweni lwandile ngenxa yezinkinga ezikulo mkhakha. Iningi labaculi liphila impilo engamanga baveze izinto ezinhle ngempilo yabo ezinkundleni zokuxhumana ukugqiba ihlazo labo,” kusho uMbuso.Uthe naye ubenayo inkinga yokhwantalala oludalwe ukukhula engenabazali nokuthwala kanzima efuna ukufeza iphupho lakhe lokuba ngumculi ovelele.“Ubaba angimazi. Ngikhuliswe umama kuphela owayeyindodakazi yeNkosi yakwaKhoza. Ngebhadi nomama ushone ngineminyaka engu-12. Ukhwantalala lungiqale ngaleso sikhathi.“Nasesikoleni ngangingasenzi kahle othisha bakuqaphela lokho ngathola usizo.""Luphinde lwangihlasela sengikhulile ngesikhathi ngizama ukufeza iphupho lami lokuba wumculi. Ngangizifela ngoVuyo Mokoena ngifisa ukufana naye. Ngaze ngaya eGoli ngenhloso yokuthi ngihlangane naye.”Uthe nakhona eGoli izinto azihambanga ngendlela njengoba afika khona engenayo ngisho indawo yokulala.Uveze ukuthi wake walala esitaladini kodwa wagcina ekwazile ukuhlangana noVuyo Mokoena.Uqhube wathi wakwazi ukucula elekelela uVuyo kodwa waphatheka kabuhlungu esethole ithuba lokuthi ahambe nalo mculi eyocula kungenzeki ngenxa yokuthi wayengenazo izimpahla zokugqoka futhi engagezile ngenxa yokuthi wayehlala emgwaqeni.Nangesikhathi esevelele emculweni uthe ubunzima buke bamfica wagcina esedayisa uswidi emgwaqeni.“Okubuhlungu ngaleso sikhathi ukuthi abantu bebengazitsheli ukuthi yimina lo odayisa uswidi emgwaqeni kodwa bezitshela ukuthi ngiyindodana kaMbuso Khoza.Uthe uma uhlaselwe yilesi sifo kumele ukhulume nabantu ukuze uthole usizo uthole nomeluleki wengqondo.U-DJ Sox uthe naye usizwe ukuthatha isinqumo sokuthi athole usizo ngesikhathi ecwile ezidakamizweni.*UMbuso Khoza uzobe enandisa emcimbini we-Africa Month eBat Centre ngoMeyi 17-18 ngo-7 ebusuku eBat Centre eThekwini. Uzobe ephelezelwa yibhendi enamalungu angu-8. Amathikithi abiza uR150.",Lwandile ukhwantalala emacikweni - umculi
"ABANEME ababukeli bomdlalo wethelevishini iDurban Gen, ngokugcwala kwabalingisi abadume kuZalo. Intuthukuthelo yabo bayikhombise enkundleni yezokuxhumana iFacebook, ngesikhathi kuvalelisa omunye umlingisi kulo mdlalo uLerato Nxumalo obenguDkt Ndabezinhle Nxumalo.ULerato uselingisa indawo kaMpumi Cele, emdlalweni omusha osakazwa kwi-1 Magic osihloko sithi Lingashoni. Kwenzeka lokhu nje, ababukeli bebesazikhotha amanxeba ngokuhamba kukaFanele Zulu, obelingisa indawo kaDkt Mnqobi Mchunu, kepha osedlala indawo kaNJ Cele  kwiLingashoni. Okuphinde kwafaka usawoti esilondeni ukugcwala kakhulu kwabalingisi abaziwa bedlala kuZalo.""Nasethulela abalingisi abasha, sanithanda kodwa manje seniyabasusa. Senisilethela abalingisi boZalo. Nibaletha ngamunye, ngamunye. Naze nashesha ukusenza imid...i. Anikaqedi nezinyanga eziyisithupha,"" kubhala uLoyolo Huna. ""Ngempela bafunani labalingisi ababhorayo boZalo. Kufanele ngabe bakholelwa kubalingisi babo kunokuthembela kwabo Zalo olufayo,"" kusho uPoppy Mbuso Nkosi.NoZinhle Zuma ubuze ukuthi kungani bezogcwalisa abalingisi aphuma kuZalo emdlalweni iDurban Gen.""Umdlalo omusha futhi omnandi kabi ngenxa yabalingisi abasha. Nizolahlekelwa ngababukeli,"" kusho uZinhle. NoSiindi Gumede unxuse iStained Glass TV Productions ukuba ihlukane nomkhuba wokulokhu ugcaluzisa amalingisi ababodwa emidlalweni yayo. Ubesho kanje ngenxa yokuthi Uzalo, iDurban Gen neLingashoni badidiyelwa  yile nkampani.""Siletheleni ubuso obusha. Baningi abantu abaswele imisebenzi lapha ngaphandle. Ingcono neMbewu ngoba yasilethela abantu esasingabazi, ikakhulu abasebenza eMsamo,"" kusho uSindi. URefuwe Papiyana uthe isenzo seDurban Gen sizoyilahlekisela ngababukeli. ""Nimatasatasa nixoshana nobuso obusha bese nengeza ngaboZalo. Ngokushesha iDurban Gen izophelelwa wumsoco,"" kuphetha uRefuwe.Phakathi kwabalingisi abasuka kuZalo, kubalwa uThibedi Nyalleng nguZekhethelo, uNoxolo Mathula onguLilly, uNompilo Maphumulo onguNosipho, uThembinkosi Thwala onguMondli, uThulane Shange onguDkt Mandla Ngcobo noL'vovo Derrango obenguMandla. Abanye asebeke balingisa kuZalo kodwa asebekwiDurban Gen ngoZimiphi Biyela onguSister Nobuhle, Sthandwa Nzuza onguZandile Mkhize, Fanele Ntuli osenguDkt Thandekile Zondo, Zulu Boy osenguMcGyver, u-Abdul Khoza onguSmiso, Bheki Sibiya onguDkt Ndlovu noSfiso Simamane onguNxele. Imizamo yokuthola uNomfundo Zondi okhulumela abakhiqiza le midlalo ukuba aphawule, ayiphumelelanga kwaze kwashicilelwa. Kuhluleke esethunyelelwa imibuzo nge-sms, WhatsApp ne-email.",Kabaneme ngezinsalela zoZalo kwiDurban Gen
"SITHEMBISO MKHIZEINHLANGANO eyengamele isibhakela sama-amesha iKZN Olympic Style Boxing Organisation isizijube ukusiza ngezidingo zesikole amabhokisa adonsa kanzima ngenxa yokudlanga kweCoronavirus eshiye kukhalwa emindenini, kuphela amatoho.USandile Sibisi ongumengameli weKZN Olympic Style Boxing Organisation, utshele Isolezwe ukuthi bazothengela amabhokisa abo umfaniswano wesikole nezinye izidingo.Uthe lokhu bazokwenza kuzona zonke izifunda. Esifundeni ngasinye bazoxhasa amabhokisa amane.Uqhube wathi bathole ukuthi amabhokisa amaningi abo adonsa kanzima emakhaya. Ukuhlasela kweCoronavirus kudale ukuthi abazali bathwale kanzima.""Besingeke sihlale phansi sibuke amabhokisa ethu edonsa kanzima. Kasixhaswanga muntu kodwa sicwiye esikhwameni sethu. Siyazi ukuthi lokhu esikwenzayo kakwanele, ukube kuya ngathi besizowaxhasa wonke amabhokisa ethu. Akusenani, sesithokoziswa ukuthi lokhu okuncane esikukhiphayo kuzowenza umehluko emindenini yala mabhokisa,"" kubeka uSibisi.Lesi sikhulu sithe bagqugquzelwe uMnyango wezemiDlalo nokuNgcebeleka KwaZulu-Natal. Sidalule ukuthi banamabhokisa amane afunda ngomfundaze walo mnyango oholwa uHlengiwe Mavimbela.Laba bashayisibhakela, umakadebona uNomusa Ngema ofunda eTrifocus Fitness Academy, Nkosinathi Sibiya (University of Zululand), Sakhile Hlatshwayo (Talane High School) noPhiwokuhle Mnguni (Dundee High School) .""Sibonga siyanconcoza eMnyangweni wezemiDlalo nokuNgcebeleka ngokwenza isiqiniseko sokuthi amabhokisa kawagcini nje ngokudlala kodwa nasesikoleni kawasaleli emuva. Kasithembe ukuthi lokhu uzoqhubeka nokukwenza. Sibonga nangokuhlale usixhasa uma senza imiqhudelwano yezimpi.”USibisi uveze nokuthi babambe umoya ngokugadla kweCoronavirus. Uthe bahlela ukwenza iKwaZulu-Natal Elite Boxing Championship, ngoMashi 27, esifundeni UThukela.Kulo mqhudelwano kuzokhethwa iqembu elizomela lesi sifundazwe kokazwelonke ozoba esontweni lokuqala kuJulayi.Nakuba kungacaci ukuthi azoba khona yini ama-Olympic Games kulo nyaka, uSibisi uthe ngezimpi zasoThukela bazobe belungiselela wona.Uma konke kuhamba ngononina iqembu lakuleli, ngoMeyi lizolibhekisa eFrance, emqhudelwaneni wokuhlungela ama-Olympic.NgoDisemba inhlangano eyengamele isibhakela sama-amesha kuleli, iSanabo, beyisingethe umqhudelwano kazwelonke, eDundee, kuhlungwa kuwo abazoyimela eFrance. Kukhethwe amabhokisa amahlanu esifazane nayisibalo esifanayo abesilisaUSiyabulela Mkhwalo obambe izintambo zobumengameli kwiSanabo, usanda kutshela leli phephandaba ukuthi bazoqhubeka nezinhlelo zama-Olympic ngoba kabafuni ukutatazela uma kwenzeka sehla lesi sifo.Uveze ukuthi maduze bazoqeda konke neSniper Boxing Academy ephethwe yizelamani zakwaSmith, okungoSean, Peter noGeorge.  Bafuna ukuthi amabhokisa ababo azicije kule jimi uma eselungiselela ukuya eFrance ngenxa yengqalasizinda yayo esezingeni eliphezulu.",Bazijube basiza amabhokisa akhahlanyezwe yiCorona
"AZOBUYELA eNkantolo yeMantshi yaseMlaza ngoDisemba 24 amantombazane amabili, eyodwa eneminyaka ewu-14 enye eneminyaka ewu-21 abhekene necala lezinsolo zokubulala unina ekhaya kwa-AA eMlaza.Isolezwe lithole ukuthi amantombazane abingelele imantshi ngoDisemba 17, icala lawo lihlehliselwe uDisemba 24 ukuze inkantolo yenze ucwaningo ngokuthile okuthinta icala.NgoMsombuluko umndeni wamantombazane wahluleka ukukhuluma neSolezwe, wacela ukuthi libuye ngelinye ilanga ngoba usaphatheke kabi ngokubulawa kowesifazane (44) ngamadodakazi akhe.Okhulume neSolezwe, othe uyindodakazi kamufi endala wakuqinisekisa ukuthi wodadewabo abagwaze unina ngommese ongumtafula, waze washona. Kodwa wacela izintatheli ukuthi zibuye ngelinye ilanga, mhlawumbe nesilonda sokushonelwa wumzali sizobe singasaqaqambi kakhulu.Abanye abangathandanga ukudalulwa, baveze ukuthi lezi zelamani bezithanda ukulwa nonina futhi basola ukuthi ubangiswa wukuthi uqomile ngoba amadodakazi akhe abengamthandi umuntu wesilisa abehlekisana naye.“Sisola ukuthi bebebanga ukuthi usezwana nomunye umuntu emuva kokushona kukayise walezi zingane.Zikhala ngokuthi ubezihlinela, angakhulumi nazo uma kukhona indoda abezwana nayo. Kasazi nokuthi siyiqale ngakuphi le ndaba ngoba ibuhlungu. Ubulawe yizingane azizalayo, igazi lakhe, abantu abancelise ibele,” kusho omunye.",Lihlehlile icala lamantombazane 'ababulale' unina ekhaya
"FANELESIBONGE BENGUU MSAKAZI osanda kushiya kwi-East Coast Radio (ECR), uMakhosi Khoza, usethubeni lokujoyina isiteshi sezingxoxo saseGoli, iTalk Radio 702, aseqalile ukuzwakala kuyona.UMakhosi ubeshayela uhlelo okungena ngo-9 kuya ku-12 emini phakathi nesonto kwi-ECR lapho egcine khona ukuzwakala ekupheleni kukaJulayi.Njengamanje lolu hlelo selwenziwa nguZaba Simbine.Kuthiwa inkontileka yakhe ayivuselelwanga ngesikhathi lo msakazo wenza izinguquko.UMakhosi, oneminyaka engaphezulu kwengu-20 esakaza, ngeSonto uzwakale kwiTalk Radio 702 etholakala nakwiDStv Audio Bouquet.Ubenza uhlelo olungena ngo-10 kuya ku-1 emini i
Solid Gold Sunday ngokwe-website ye-702 olwenziwa ngu-Allan Barnard.UMakhosi uthe akaqashiwe kulo msakazo kodwa ubeceliwe ukuthi azobamba.“Ngikhuluma nawe nje ngisendleleni ebheke eThekwini (esho izolo ekuseni). Ngabe ngiqamba amanga uma ngithi ngiqashiwe. Kukhona ohlabe ikhefu ngase ngicelwa ukuthi ngibambe,” kusho uMakhosi.Okushiwo nguMakhosi kufakazelwe ngozibize ngoLara wakwi-702 othe uMakhosi ungomunye wabasakazi abangaqashiwe ngokuphelele kodwa ababamba uma kukhona umsakazi ongekho.Lokhu kusho ukuthi uma kukhona umsakazi oshiyayo engaba sethubeni lokuqashwa ngokuphelele.UMakhosi uthe njengamanje usacabanga ngekusasa lakhe ukuthi ufuna ukwenzani.“Akusiyona into engiyijahile. Ngithatha isikhathi sami ngiyacabanga ukuthi ngibuyele ekusakazeni noma cha. Kuzoya kodwa ngokuthi yimaphi amathuba avelayo,” kusho uMakhosi oke waphatha izinhlelo kwiGagasi FM.Ukhuluma kanjena nje, kuTwitter usanda kubhala ukuthi kukhona okusha okuzayo, kwale noma abalandeli bakhe bemxina ngemibuzo akafunanga ukudalula.Uveze nokuthi incwadi ekhuluma ngempilo yakhe emsakazweni isiya ngasemaphethelweni.“Ngisahlela izindaba zokuthi ngizoyikhangisa kanjani ngoba ngifuna itholakale ezindaweni eziningi,” kusho uMakhosi.",UMakhosi Khoza usebamba itoho kuRadio 702
"SELUPHENDUKE inkombankombane udaba lokushona kweziguli ezingu-143 ezasuswa eLife Esidimeni Healthcare zathuthelwa ezikhungweni ezingenzi nzuzo ezingekho emthethweni.NgoMsombuluko owayenguNgqongqoshe wezeMpilo eGauteng, uNkk Qedani Mahlangu ubephekwa ngemibuzo iJaji Dikgang Moseneke, eliphethe isigcawu somxazululi esiphenya ngalolu daba.UMahlangu bekungokokuqala evela phambi kwalesi sigcawu ngemuva kokusula kwakhe ekubeni ungqongqoshe walo mnyango nyakenye.Ngesikhathi esabeka inkulumo yakhe yokuvula, uqale ngokuxolisa emndenini elahlekelwa abathandiweyo bayo ngale nhlekelele.“Ngokukhulu ukuzithoba nokuxolisa, ngifisa ukudlulisa amazwi enduduzo emndenini yabalahlekelwe ngale nhlekelele edlule nemiphefumulo yababalelwa ngaphezulu kuka-140.Ngiyazi ngeke kusababuyisa kodwa ngiyaxolisa kakhulu,” kusho uNkk Mahlangu.Ngesikhathi ebuzwa ngesinqumo sokususwa kwabantu eLife Esidimeni, uthe asithathwangwa umuntu oyedwa kodwa kwavunyelwana ngaso ngokuhlanganyela nabanye.Uthe kubantu abathatha leso sinqumo kubalwa owayeyiNhloko yoMnyango uDkt Tiego Selebano, nobeyiNhloko yegatsha elibhekela abagula ngokomqondo uDkt Makgabo Manamela.Udalulale ukuthi uNdunankulu waseGauteng, uMnuz David Makhura wayazi kahle ngokuvalwa kweLife Esidimeni. UMakhura phambilini wakuchitha ukuthi waziswa ngohlelo lokuthuthwa kweziguli.UMahlangu usole uSelebano noDkt Manamela ngokudukisa yena noMakhura ngalolu hlelo.“Ngangingenaso isizathu sokungabaza izinga lomsebenzi wabo,” kusho uMahlangu.Ngesikhathi uDkt Manamela noSelebano bephoswa ngemibuzo kulesi sigcawu baveza ukuthi bayalelwa uMahlangu ukuthi baqale uhlelo lokuthutha iziguli. Baveza ukuthi babemsaba okwaholela ekutheni balandele yonke imiyalelo yakhe.UMahlangu ukuchithile lokhu, wathi umthetho kuleli uyabavikela abantu abathathiswa izinqumo abangahambisani nazo yilabo abangaphezulu kwabo.“Angisoze ngaziba into engabeka impilo yeziguli engcupheni. Ngangingazi ukuthi lolu hlelo luzoba nemiphumela enje,” kusho yena.Uthe uSelebano wayengamazisi ngezinkinga zohlelo futhi waze waqala ukuzinaka ngoJulayi 2016 ngesikhathi sekuvela imibiko emaphephandabeni. Uthe ngesikhathi ebona ukuthi kunezinkinga ngohlelo, wavakashela izikhungo ukuzibonela yena okuqhubekayo kuzo.“Kwangiphatha kabi ukuthi izikhungo esasizethemba ngokunakekela iziguli zazingakhokhelwa ngesikhathi. Yingakho ngacela inhloko yomnyango nenhloko yezezimali emnyangweni ukuthi bangenelele,” kusho uNkk Mahlangu.Isigcawu siguqile izolo sizoze siqhubeke kusasa kusafakaza yena uNkk Mahlangu.",Uyiphebezile imikhonto ngeSidimeni uMahlangu
"ISOUTH African Communist Party (SACP) yamukele isinqumo se-ANC sokumisa ezikhundleni amalungu ayo anamacala enkohlakalo nabucayi ezinkantolo.NgoMsombuluko, i-ANC iphothule umhlangano wesigungu esiphezulu odonse izinsuku ezintathu. Kuvele ukuthi kukhona abaholi abazishenxele ngokwabo kwathi labo abahlulekile babhalelwa izincwadi ezibamisayo. I-SACP ithi nayo izoqhubeka nohlelo lwayo lokuqondisa ubugwegwe amalungu ayo anamacala enkohlakalo nabucayi ezinkantolo.Esitatimendeni esithumele ngemva komhlangano we-ANC, i-SACP income isinqumo sikaKhongolose sokumisa abagoloze ukushenxa ezikhundleni yathi yisinyathelo esihle ekulweni nenkohlakalo.Ithe kuzoba yisifundo nakwabanye abebesacabanga ukuzimbandakanya nezenzo zenkohlakalo.Omunye wabaholi ababhalelwe incwadi emumisa enhlanganweni uNobhala jikelele uMnuz Ace Magashule. Lo mholi akahlangabezananga nomnqamulajuqu wezinsuku ezingu-30 ayebekelwe wona nabanye abanamacala ezinkantoloLeli qembu liveze nokuthi liyayeseka iKhomishana kaZondo, ephenya ngezinsolo zokulawulwa koMbuso yidlanzana.Ithe iyaweseka uKhongolose empini yawo elwa nenkohlakalo yanxenxa amalungu amadlela ndawonye nomphakathi wonkana ukuba benze okufanayo.I-SACP iyalweseka uhlelo lokuhlelwa kabusha kwenhlangano yomakadebona bezempi uMkhonto Wesizwe nokuqinisekiswa kobulungu bamalungu ayo.Le nhlangano ithi iyasamukela isinqumo se-ANC sokulwa nodlame lwangokobulili yathi izosebenzisana nayo ekulweni lempi.AmaKhomanisi anombono ofanayo nowe-ANC efuna kuqiniswe ubudlelwano namaxhama ezokuxhumana nezwe iCuba. ",I-SACP yeseka uKhongolose empini yokulwa nenkohlakalo
"Lo mdlalo obubukwa ingcosana uqale ukubonakala kumakhasimende alolu hlelo kusuka ngoLwesine olwedlule.IThe River akulona hlelo lwakuleli kuphela oluzojatshulelwa ababukeli kodwa kukhona nohlelo olukhuluma nosaziwayo, iV-Entertainment nohlelo olusha i-One Night with My Ex.UNkateko Mabaso ophethe kwaM-Net uthe, ngonyaka odlule ngesikhathi bememezela izindaba zokuthi i-1Magic izovala isikhala seVUZU AMP ukuze kube isiteshi esinezinhlelo eziningi zakuleli.“Konke lokhu sasikwenza ngenxa yokucabangela kuqala abantu bakuleli, hhayi ngoba sizozishiya ngaphandle izinhlelo zaphesheya kwezilwandle kodwa nazo siyaqhubeka nokuzidlala. Kungakho ke sithathe isinqumo sokuqhubeka sijabulisa abantu bakuleli ngokubalethela lesi siteshi abakuCompact Plus.“Siyathemba bazobujabulela ubumnandi obutholakala kusona bezihlalele emakhaya abo,” kuchaza yena.Uthe uhlelo i-One Night with My Ex, bayathemba ukuthi luzojatshulelwa abaningi njengoba luqukethe okuningi okuzodonsa amehlo abantu futhi lubashiye bebambe ongezansi.“Ziningi izinhlelo zakuleli esisazozikhombisa kusona, semukela bonke ababukeli abasha abazoqala ukubona izinhlelo ku-1Magic, siyathemba ukuthi kuzoba uhambo olunemiphumela emihle,” kuchaza yena.",Igcagcele esokeni kubantu ngeThe River
"ULANDWE phesheya umqeqeshi ozothwala ijoka elisindayo, lokufaka iBafana Bafana kwi-2022 Fifa World Cup.Lokhu bese kunesikhathi kuhlongozwa ngegama lika-Carlos Queiroz, odabuka ePortugal, kodwa kuqale ukuqina sekuhoxa isithangami sabezindaba ebesizoba izolo ngo-10 ekuseni.Kulesi sithangami ibigcwele incwadi ukuthi kuzokwethulwa umqeqeshi kwabezindaba nasesizweni kodwa kuvele ukuthi “ngenxa yemigudu yokuhambelana kwamazwe omhlaba ehlukene, ngokwemigomo yeCovid-19, umcimbi uhlehlile”.Isigungu esiphezulu kuzwelonke seSouth African Football Association (Safa) sihlanganile izolo emhlanganweni ongabikwangwa kwabezindaba.Kulo mhlangano Isolezwe ngeSonto litshelwe ngaphambi kwawo yisikhulu esiphelu kwiSafa, uTebogo Motlanthe, ukuthi uzoba khona kodwa kasibange sisatholakala emuva kwawo ukuveza ukuthi kuvunyelwane ngani.Nokho imithombo yeSolezwe ngeSonto ivezile ukuthi eqinisweni, zikhale kuye uMotlanthe ukuthi akaqikelele ukuthi isonto elisombulukayo lingapheli engathuliwe  umqeqeshi.Kufanele ngoba ngoMeyi 12 iBafana ihlangana neZimbabwe, iqala imidlalo yokuhlungela iWorld Cup eseQatar.“Ihlanganile iNEC (isigungu esiphezulu seSafa kuzwelonke) kwaphuma isinqumo esithi lingapheli isonto ingaphothuliwe indaba yomqeqeshi,” kusho umthombo ongaphakathi kwiSafa.Umthombo uxinwa ngegama likaQueiroz, okuvele ukuthi umengameli weSafa, uDanny Jordaan ubese zamazamise zonke izinhlaka ukuthi abuyiswe.“Bahlanu abaqeqeshi obese kudingidwa ngabo, nguHugo Broos, Harve Renard, Benni McCarthy kodwa umgwamanda uvumelane ngoCarlos Quieroz, kwathi uPitso Mosimane walala isibili esivumelwaneni,” kusho umthombo uqinisekisa ukuthi uzokwethulwa kwelisombulukayo umqeqeshi.Isolezwe ngeSonto lingakuveza ukuthi babalelwa ku-200 abaqeqeshi abavela kuwo wonke amagumbi omhlaba, abafake izicelo zalo msebenzi onzima.Kusuke ku-100 kwayiwa ku-60 ngokusho komthombo, kwase kuyiwa kwabahlanu.Obekuseqhulwini kobekufunwa ngamava omqeqeshi,  wukuthi uke walifaka yini izwe emiqhudelwaneni emikhulu, abe negama elimisa ithemba lokuthi uzofika angene emjahweni, angalokhu ekhala ngesikhathi futhi  abe namava emidlalweni yamazwe ngamazwe.Ebuzwa ngakho konke lokhu uDominic Chimhavi okhulumela iSafa, uthe: “Mnewethu mina angihlali kwiNEC, ngizifanela nawe. Kanginalo ulwaizi kuze kube nginikwa isitatimende okufanele ngisithumele kwabezindaba. Ngeke ngikuphikise kukho konke okushoyo kodwa asethembe ukuthi ubuholi sebuyikhombile insizwa ethenjiwe,” kusho uChimhavi.Lize lashona elayizolo engasalubambi ucingo uMotlanthe, kanjalo nezinye izikhulu ezisesigungwini esiphezulu.Enye into ekhomba uQuieroz ngokuthi kubukeka kuzobekwa phambi abadlali be-Under 23 abaya kuma-Olympics eJapan kwazise baphethe isithunzi seVision 2022 kanti sebejwayelene.",Ulandwe phesheya 'ozofaka' iBafana kweyomhlaba
"UNGQONGQOSHE weMfundo eyisiSekelo, uNkk Angie Motshekga, umemezele imiphumela ka-matric ka-2019, lapho abafundi abangaphezulu kuka-80% beqede uGrade 12 ngempumelelo. I-Free State ihambe phambili njengoba abafundi abangu-88% bephumelele. Izibalo zikhombisa ukuthi abafundi abangaphezu kuka-330 000 bangakwazi ukubhalisela ukuthola iziqu ze-Bachelor noma i-Diploma, kanti abangu-78 000 bangabhalisa emakolishi amakhono, ama-TVET.Imiphumela ka-matric iyakhombisa ukuthi ukutshala imali kwezobuchwepheshe njengengxenye yokufundisa nokufunda kuthela izithelo. Ukwenza isibonelo; kwisabelomali sika-2019, uMnyango weMfundo eyisiSekelo uhlele ukusebenzisa imali enguR40.5 billion kwingqalasizinda yezikole.Lokhu kufaka phakathi ukuthengwa kwezinsiza-kusebenza ezisetshenziselwa ukufunda nokufundisa. Loku kwenza umsebenzi wothisha nabafundi ubelula. Ukusetshenziswa kwezinsiza-kusebenza ze-Information and Communications Technology (ICT) ezikoleni, okuyingxenye ye-4th Industrial Revolution, kusho ukuthi abafundi bethu kungenzeka bafike ezingeni elifanayo nelabafundi bakwamanye amazwe.Imiphumela iphinde iveze ukuthi isizukulwane samanje sothisha, abaningi babo abaqeqeshwa emanyuvesi, siyakwazi ukufindisa ngendlela edingekayo.Eminyakeni embalwa edlule kube nemibono ethi makuvulwe kabusha amakolishi ayeqeqesha othisha. Le mibono beyithi amanyuvesi awakwazi ukuqeqesha othisha abasezingeni eliphakeme. Kwezinye izifundazwe, othisha basebenza amahora amaningi, kufaka nezimpelasonto, ukusekela abafundi nokubalungiselela izivivinyo. UMnyango weMfundo eyisiSekelo kumele nawo unconywe ngezinhlelo eziningi zokuxhasa othisha nabafundi.Inani labafundi abaphumelele liyakhombisa futhi ukuthi uhlelo lokufundisa i-CAPS, olwethulwe ngo-2011, nalo luthela izithelo.Nakuba abafundi abaningi bephumelele, akumele siyishaye indiva eyokuthi basebaningi abafundi abangaphumelelanga, ikakhulukazi labo abavela ezikoleni ezintulayo. Luyadingeka ucwaningo olujulile oluzoveza ukuthi yiziphi izimo abafundi ababhekana nazo ezindaweni zabo, ezenza kube nzima ukuthi baphumelele?Lolu cwaningo seluyoveza futhi ukuthi yini engenziwa ukuze kusizwe laba bafundi? Isibonelo; isifundazwe sase-Gauteng sigxile kakhulu ekwenzeni amakilasi esimanje ngokuhlinzeka izinsizakufunda ze-ICT.Ngakolunye uhlangothi, i-Free State yona ibuyele emasisweni ngokwenza ngcono ezemidlalo neminye imisebenzi esekela ukufundisa yaphinda yahlinzeka ngezidingongqangi njengokudla kwabafundi.Lokhu kuqinisekisa ukuthi abafundi baya esikoleni njalo futhi bayakuthokozela ukuba sesikolweni. Kuzo zombili lezi zifundazwe, imiphumela ka-matric ka-2019 ihambe phambili.Lokhu kusho ukuthi azifani izisombululo okumele zisetshenziswe. Ngakho-ke, izikole, uhulumeni, amanyuvesi nezinye izikhungo zocwaningo zidinga ukusebenzisana, ukuze kutholakale izinto ezithinta abafundi bese zingenelela ngokufanele.Kulabo bafundi abangaphumelelanga kubalulekile ukuthi bazi ukuthi akulahlwa mbeleko ngakufelwa. Kungcono ukudela unyaka owodwa uphinde uGrade 12 kunokuba uhlale ekhaya ngaphandle kuka-matric bese ungasebenzi impilo yakho yonke.Labo bafundi kumele bakhulume nothisha babo ngamasu okwenza ngcono imiphumela yabo ka-matric. Abafundi bangaphinde babheke amanye amathuba njengokubhalisa kumakolishi e-TVET ukuze bathole amakhono angathuthukisa amathuba abo okuqashwa.Abafundi bangabuye babheke namathuba okuqala amabhizinisi abo basebenze njengama-artisans.Kulabo bafundi abazoya emanyuvesi, kubalulekile ukuthi bazi ukuthi akudlalwa enyuvesi, kuyasetshezwa.Uma bezwa ukuthi kunzima, kumele bacele usizo kothisha bakhona emanyuvesi neminye iminyango yakhona kubalwa ama-SRC, ababhekele ezemali zokufunda nababhekelene nezokuhlala kwabafundi. Ingane engakhali ifela embelekweni.Kumele ukuthi sonke; kubalwa abafundi, abazali, othisha bezikole, amanyuvesi nohulumeni sibambisane ukuze izwe lethu liphumelele.",Ukubambisana kwezemfundo kuletha impumelelo ezweni
"UZinhle ngenyanga edlule ushayelwe izandla abaningi enza umcimbi wokunxusa intsha ukuthi iqhele ezidakamiozweni i-#nyaope must fall.Kulo mcimbi kwanandisa abaculi abahlukene njengoba injongo yawo kwakuwukunxusa intsha esingene shi ezidakamizweni ukuthi iphume ezidakamizweni.Kulo mcimbi osaziwayo ababenandisa bakhuluma nalentsha ngezinto ezihlukene ukuze bayikhuthaze iphume kulo mkhuba.Ekhuluma neSolezwe uZinhle uthe, ekulingiseni usazobuya kodwa usafuna ukuba yizwi lentsha esiyimilutha yezidakamizwa.“Ngibona ngathi akekho obakhulumelayo ngakho ke ngibone kungcono kengimise okunye ngigxile kulokhu njengoba intsha iphela izidakamizwa. Umcimbi lona obukhona kulo nyaka bekungowesithathu futhi ngijabule kakhulu ngendlela okhombise ngawo ukukhula ngiyathemba ukuthi siya phambili njengoba osaziwayo abaningi bazibophezela ekungisizeni silwe nalesi sihlava,” kusho uZinhle.Uthe noma engeke asho ukuthi usazobonakala kuSibaya noma cha kodwa kukhona izinto ezithinta ithelevishini amatasa ngazo.“Ngifuna ukugxila ekukhiqizeni eyami imidlalo nami manje ngiphinde futhi ngisebenze ngemuva ezintweni ezithinta ithelevishini ezizobonakala maduzane,” kuchaza le ntokazi.",Uzoma ekulingiseni ogqame kwiSibaya
"ASIKHO isikhathi esingcono sokubhekana neKaizer Chiefs ukwedlula lesi esamanje kwazise izinto aziyihambeli kahle kuyona yonke imiqhudelwano.Lawa amazwi ephini lomqeqeshi kwiLamontville Golden Arrows uMandla Ncikazi ozwakalise enkulu inhlonipho kuleli qembu abazobhekana nalo ngoMgqibelo ngo-6 ntambama kwi-Absa Premiership, ePrincess Magogo Stadium, KwaMashu.Akekho umqeqeshi othwele kanzima njengoSolinas kwiPremiership kulezi zinsuku. Akukhona kuphela ukuthi emidlalweni eyisishiyagalombili edlule kuyona yonke imiqhudelwano usaphumelele ukunqoba emibili kepha kuleyo midlalo kukhona nesibhaxu esivela kwi-Orlando Pirates (esimphinde kabili esikhathini esingaphansi kwenyanga).Nakuba isimo sikanje kwiChiefs kodwa uNcikazi ukholelwa ekutheni iseyiqembu elikhulu kuleli futhi kufanele njalo ithathwe kanjalo.“Siya kulo mdlalo sinezinkinga ngokulinyalelwa inqwaba yabadlali abamqoka. Ngendlela ababaningi ngayo asazi ukuthi kufanele sithatheni sihlanganise nani. Akusona isimo esikahle ukuhlelela iqembu elikhulu njengeChiefs uma uxhugela kwawena,” usho kanje lo mqeqeshi.Nakuba bebhekene nezinkinga ngokulinyalelwa abadlali abamqoka njengoDanny Phiri, Devine Lunga noZolani Nkombelo, uNcikazi ubheke kakhulu ukuthi iChiefs izokwenzenjani emdlalweni wayo weCAF Confederation Cup kusasa. Kulowo mdlalo iChiefs ivakashelwe yiZimamoto FC yaseZanzibar. IChiefs iqome ukuwususa eGoli yawuyisa ePort Elizabeth lo mdlalo womlenze wokuqala.“Konke kulele ekutheni bazodlala kanjani kwiCAF. Uma bedlale kahle banqoba lokho kungaba enkulu inkinga kithina ngoba uSolinas uzosebenzisa lokho ukubakhuthaza abadlali. Uma bengakhala ngaphansi, lokhu kuzobe kunika thina ithuba lokuthi sithole umphumela oncomekayo kwazise namakhanda abo azobe ebheke phansi. Iphutha elikhulu esingalenza ukuthi sibuke kakhulu imiphumela yakamuva yeChiefs bese siyiyela ngobuso. Abadlali ababoshelwe kuleliya qembu abeqophelo eliphezulu ngakho-ke kumqoka ukuthi abadlali sihlale njalo sibakhumbuza lokho,” uqhube kanje lo mqeqeshi.UNcikazi uthe kungcono kakhulu njengoba iChiefs bezoyivalela eMagogo ngoba uma uyiyisa eMoses Mabhida usuke uyiweza kwazise ilandelwa inqwaba yabantu kanti futhi le nkundla yaseThekwini ifana nekhaya kwiChiefs.Imidlalo ye-Absa Premiership:Mariztburg United v Chippa United (Harry Gwala Stadium, 7.30pm); Namuhla: Highlands Park v AmaZulu (Makhulong Stadium, 7.30pm); Polokwane City v Cape Town City (New Peter Mokaba Stadium, 7.30pm)Kusasa: Bloemfontein Celtic v SuperSport United (Dr Molemela Stadium, 7.30pm); Black Leopards v Mamelodi Sundowns (New Peter Mokaba Stadium, 7.30pm)NgoLwesihlanu: Chippa United v AmaZulu (Nelson Mandela Stadium, 8pm)",UNcikazi akafuni ukweya iChiefs
"INJINI ezakhele igama isagijimela AmaZulu FC, uThamsanqa Sangweni, isigcine iyitholile inkontileka kwiMaritzburg United emuva komzukuzuku iziqeqesha neqembu.USangweni (30) usayine inkontileka yonyaka owodwa neTeam Of Choice, ngokwesitatimende esikhishwe yiqembu elizinze eMphithi izolo.Sekuphele amasonto amathathu uSangweni eziqeqesha neMaritzburg kungacaci noma uzogcina esayinile noma cha. Bekungekhona okokuqala kodwa uke waziqeqesha neMaritzburg maphakathi nesizini edlule.Abadlali abafike ngemuva kukaSangweni kwiTeam Of Choice okunguDaylon Claasen, Dan Morgan noMicah Lea’ alafa akubathathanga sikhathi ukuthi basayine.Abanye abadlali abajoyine iMaritzburg uKwanda Mngonyama noPhumlani Ntshangase.USangweni ungumakadebona ebholeni. Usegijimele i-Orlando Pirates, Mamelodi Sundowns, Chippa United ne-Ajax Cape Town.Uqede isizini edlule eyibamba kwiNational First Division (NFD) edlalela iRichardsBay FC.“UThami ungumdlali waKwaZulu-Natal, ngakho sibone kungcono simnike ithuba lesibili. Siyazi ukuthi uke waba nezinkinga ngaphambilini kodwa akufanele simehlulele ngalokho. Njengamanje ubonakala enezimpawu zokukhula okuyisimanga. Sinethemba lokuthi kukhona azosiza ngakho iqembu kule sizini ezoqala,” kusho usihlalo uFarook Kadodia.",Uthole inkontileka kwiTeam of Choice
"Intatheli yeSolezweIKAIZER Chiefs ihlulekile wukungena kwiTop 8 yeDStv Premiership ngemuva kokubanjwa yiBaroka FC emdlalweni weDStv Premiership ogcine uphele ngo 1-1 ngoLwesine ntambama ePeter Mokaba Stadium, eLimpopo.Amakhosi abedinga ukunqoba ukuze akwazi ukungena kumaqembu ayisishiyagalombili aphezulu kwi-log kodwa ngenxa yalo mphumela asahleli endaweni yesishiyagalolunye ngamaphuzu awu-25.Lona bekuwumdlalo wesibili kulandelana ehluleka wukuthola amaphuzu agcwele. Kodlule ashayana aze abukana neStellenbosch FC umdlalo uphela ngo 2-2. Agcina ukunqoba ngo 1-0 kwiligi ehlula i-Orlando Pirates.Nakuwona lo mdlalo iChiefs bekungathi izogcina inqobe ngalo igoli elilodwa njengoba ibibekwe phambili uLebo Manyama esiwombeni sesibili. Nokho ngemuva kokucindezela kweBaroka, leli qembu lasekhaya ligcine lilitholile igoli lokulinganisa elibekwe enethini u-Evidence Makgopa.IChiefs ayizange ibe nesizini enhle kwiPremier Soccer League njengoba ihlulekile wukuthatha iMTN 8 neNedbank Cup, idonsa ngodizili nakwiligi. Isilwela ukuthi okungenani ukuqeda kwiTop 8 nokuzoyinika indawo kwiMTN 8 ngesizini ezayo.Kulo mdlalo iBaroka iyona eqale yathi ukuphatha umdlalo kodwa kungekho okutheni okuthusa u-Itumeleng Khune emapalini eChiefs. Kunalokho ngemuva kwemizuzu ewu-10 kuqale umdlalo umgadli weChiefs uSamir Nurkovic udlaliswe kabi ebhokisini kodwa unompempe uVelaphi Sicelo wangakubona lokho njengephenathi. EzikaHunt ziqhubekile nokuhlasela kodwa kwangalunga kwaze kwayiwa ekhefini. .Esiwombeni sesibili, iChiefs ithole igoli ngomzuzu-58 ngemuva kwebhola elihle alifakelwe uKhama Billiat ngesithende.  IBaroka iqhubekile nokuhlasela iphindelela. Ngomzuzu ka-81 uMakgopa ushayele iBaroka igoli lokulinganisa emuva kwebhola eligotshwe kwesokudla.",IChiefs isakuthola kunzima ukungena kwiTop 8
"OWAYEYINJINI yeKaizer Chiefs enkabeni yenkundla, uTinashe Nengomasha, uphosele inselelo abaphathi baleli qembu ukuthi ababukele okuhle okwenziwa ezinye izinkunzi ebholeni lakuleli ukuze kuzobuya izinsuku zenjabulo eNaturena.UNengomasha waseZimbabwe wayibamba kuMakhosi iminyaka ewu-10, wadlala imidlalo engu-261.IChiefs isengcupheni yokuqeda isizini yesine ngaphandle kwendebe okuyinto ekhathaza abalandeli bayo. UNengomasha uthe iChiefs idinga ukufunda kokuhle okwenziwa yiMamelodi Sundowns ne-Orlando Pirates. Ubekhuluma nabezindaba ngesikhathi kwethulwa ngokusemthethweni umqhudelwano iCastle 5s eChaf-Pozi, eSoweto ngoMsombuluko.“Kwesinye isikhathi udinga ukufuna abadlali abakulungele ukudlalela iqembu. Abadlali abangakwazi ukukuwinela izindebe. Ungaletha noma yimuphi umqeqeshi kodwa uma ungenabo abadlali angabasebenzisa ngeke uwine lutho. Ngithemba ukuthi u-Ernst (Middendorp) kukhona azokwenza ngabadlali abakhona, akwazi ukuwina iNedbank Cup. Kodwa kudingeka bathole abadlali abafanele ukudlalela iChiefs ukuze izowina izindebe,"" kusho uNengomasha.Ngesizini ka-2011/2012, uNengomasha ahambe ngayo kwiChiefs, igcine ngokuphakamisa iMacufe Cup. “Kunesikhathi lapho kwenzeke okufanayo kwiMamelodi Sundowns, umqeqeshi uPitso Mosimane wayishintsha indlela okuthungathwa ngayo abadlali. Wabolekisa abadlali abasezinhlakeni zokuthuthukisa ikhono. UPercy Tau wabolekiswa kwiWitbank Spurs wayothola amava, wabuya kwiSundowns wagcina esedlala e-Europe. Lezo ezinye zezinto okufanele bazenze uma bebona ukuthi umdlali unekhono kodwa udinga ukuvuthwa. UThembinkosi Lorch (Pirates) ngangidlala naye kwiCape Town All Stars. Ngazibuza ukuthi uTinkler (Eric) umbolekiseleni ngoba unekhono futhi angaba ngcono ngisho kunoKhama (Billiat). Kodwa mbuke manje, ugcine ebuyile kwiPirates futhi wenza kahle. Ngicabanga ukuthi iChiefs kufanele yenze njalo. Kwesinye isikhathi uma uhluleka udinga ukubuka abanye abantu okwenza baphumelele, ucoshe ukuze kuzokusiza. Ngoba ungabashintsha abaqeqeshi kodwa uma ungenabo abadlali abafanele ngeke uwine lutho,” kusho uNengomasha.IChiefs izobhekana ne-The Magic emdlalweni weLast 16 yeNedbank Cup ozoba seNelson Mandela Bay Stadium ngeSonto ntambama.UNengomasha uzohola iqembu labadlali abayisihlanu baseZimbabwe elizodlala emqhudelwaneni iCastle 5s wamazwe ayisishiyagalombili ase-Afrika. Ezinye izingwazi kade kunguSamuel Eto’o waseCameroon, Siza Dlamini waseSwaziland noChristopher Katongo waseZambia. Iqembu elizophumelela lizoyobuka umdlalo webhola omkhulu phesheya kwezilwandle. Nyakenye iqembu eliphumelele libuke umqhudelwano weNdebe yoMhlaba eRussia. Nonyaka uCastle ufake namaqembu abesifazane okuwumkhankaso ozoholwa ngowayengukaputeni weBanyana Banyana, * -Amanda Dlamini.",Inselelo kaNengomashe kubaphathi beKaizer Chiefs
"KUSIZE ukungenelela koNyazilwezulu kuhoxa isinqumo sokuxoshwa kwabagcotshwa abangu-23 baseBuhleni, kwaShembe, okuphume incwadi yokuthi kabasavumelekile ukuhlangana namakholwa, besolwa ngokuqambela amanga umholi walolu hlangothi.Ngeledlule iSolezwe ngeSonto libike ngokuchithwa kwabagcotshwa basemathempelini ehlukene oPhongolo, obekuthiwa amakholwa kumele ashiye amathempeli uma bengena kuwona ngoba kabasavunyelwe ukuhlangana namalungu ebandla.Omunye wabaholi othintekayo kulolu daba, elingatholakalanga igama lakhe ozibize ngoBiyela, uthe kuthathwe isinqumo sokuthi kube nomhlangano wokuxazulula le nkinga ngemuva kokungenela koNyazilwezulu.“UNyazilwezulu lusibizile, lwasitshela ukuthi kaluhambisani nesinqumo sokuxoshwa kwabagcotshwa abaningi kangaka.“Luthe lucela ukuthi sihlele umhlangano, sixoxe ukuxazulula le nkinga.“Nathi besivele sifisa ukuthi abantu bazi ukuthi lolu daba luyaxazululeka ngoba bese kusele isithombe esingesihle, sokuthi kuxoshwe abagcotshwa abaningi ngalolu hlobo.“Noma singakalunqumi usuku esizohlangana ngalo kodwa bonke abagcotshwa obekuthiwa sebexoshiwe ebandleni, babuyele bayakhonza njengenjwayelo,” kusho uBiyela.Okhulumela abaseBuhleni, uMnuz Thokozani Mncwabe uthe kuyabajabulisa ukuthi lolu daba luyaxazululeka. Uveze ukuthi kuhamba phezu kwamagama ayewashilo, ukuthi uNyazilwezulu ngeke luvume kuxoshwe abantu ngalolu hlobo ebandleni.",UNyazi lubuyise abagcotshwa ebebexoshiwe
"AMALUNGU amadala e-ANC acele ozakwabo abathinteka emacaleni athile noma abalandelwa yifu lenkohlakalo ukuthi bahoxe ohlwini lokuya ePhalamende nakwizishiyayamthetho zezifundazwe.Le ncwadi ebhalwe womakadebona be-ANC oMnuz Goolam Abubaker, Neeshan Balton, Nksz Cheryl Carolus,Ilse Fischer, Omry Makgoale, Mary Metcalfe,Mnuz Murphy Morobe,Mavuso Msimang, Nkk Sheila Sisulu, Mnuz Terrence Tryon noTim Wilson ithi abantu abasohlwini lokuya ePhalamende nakwiziShayamthetho kufanele kube ngabangenawo ugcobho futhi abawuhloniphayo umthetho.Omakadebona bathe abantu bavotela i-ANC yingoba beyithanda ngoba yayilwa nobandlululo futhi idume ngokuhlonipha umthetho nokulalela abantu.Bathe muva nje sekuphuma imibiko emibi ngokuziphatha kwabaholi abathile kwi-ANC ababale kuyo eyomndeni wakwaGupta eyayithola amathenda ngenxa yobuhlobo bayo nezikhulu zikahulumeni e-Eskom, Denel naseTransnet.Bathe lezi zinkampani zadlelwa imali eningi ngenxa yokukhipha izinkontileka zingalandelanga imigomo efanele.Baphinde baveza ukuthi ukudliwa kwemali ezinkampanini zikahulumeni kwakwenziwa nayizinkampani ezizimele ababale kuzo iKPMG, McKinsey neSAP.Bakhale nangemibiko evele kwiKhomishini yeJaji uRaymond Zondo eveza ukuthi iBosasa yayigwazela izikhulu zikahulumeni nabanye abaholi be-ANC ukuze ithole amathenda.Omakadebona bathe bonke abathintekayo ekudliweni kwemali kufanele bahoxe ngoba benza abantu balahlekelwe yithemba kwi-ANC.Bahalalisele uMengameli Cyril Ramaphosa ngokusungula amakhomishini okuphenya ngenkohlakalo.",‘Abahoxe abathinteka enkohlakalweni’
"YIZE uhlelo lokunxephezela abalimala ezingozini zomgwaqo i-Road Accident Fund (RAF), lubhekene nezinkinga zemali kodwa sekuyakhanya njengoba uNgqongqoshe wezokuThutha, uMnuz Fikile Mbalula, eveze ukuthi kusele imali enguR3.2 billion esikhwameni sabo.Bese kuneminyaka lesi sikhwama sibhekene nenkinga yemali. UMbalula uthe lokhu bekwenziwa ukufakwa kwezicelo eziwubugebengu kulesi sikhwama.I-RAF ithola imali kwintela ekhokhwa ngophethroli, bese kukhokhelwa izindleko zabahlangabezana nezingozi zomgwaqo.UMbalula uthe kusukela ngo-1981, bezilokhu zikhuphuka izindleko zaze zafika kuR1.5 billion ngo-2015.Izolo, uMbalula ubenesithangami nabezindaba ngalesi sikhwama nokuthi bazimisele ukwenzenjani ukuxazulula izinkinga ezibhekene naso. Ubehambisana nesikhulu esiphezulu salesi sikhwama uMnuz Collins Letsoalo.UMbalulo uthe lesi sikhwama bese siwumthwalo omkhulu kuleli, silandela u-Eskom, njengoba besinezikweletu eziningi.REDUCING THE LIABILITY OF THE ROAD ACCIDENT FUND We are on the right path and we will continue to work towards a sustainable and equitable road accident benefit scheme. pic.twitter.com/Q68u5yyjeQIsikhwama siqoqe uR43 billion ngonyaka, ngentela, u-60% waleyo mali beyisetshenziswa ukukhokhela abafaka izicelo zesinxephezelo. Enye bekukhokhwa izindleko zabameli, ukwelashwa naminye imisebenzi yesikhwama.UMbalula uthe kungokokuqala ukuthi kusale imali kulesi sikhwama. Ngo-2020, isikhwama siqoqe uR5.2 billion.“Isikhwama sikwazile ukuma yize kube nesimo segciwane leCorona. Isikhwama sibukeka sisimama, yize kube nezinselelo ngenxa yeCovid-19 kodwa kubukeka izinto zilunga kwi-RAF,” kusho uMbalula.",Ithemba ngolwemali yabalimala ezingozini zomgwaqo
"EZINYE zezikhulu zeMamelodi Sundowns seziyalele umengameli weqembu, uPatrice Motsepe, ukuba aqale uphenyo oluphuthumayo ngaphakathi eqenjini ngoba zicasulwa wukuhuduleleka phansi kwegama leqembu ngenxa yomdonsiswano othinta uKeagan Dolly nokuya kwakhe phesheya kwezilwandle.Ngokuthola kweSolezwe, ngenxa yalokhu uMotsepe uzoqala uphenyo ukuthola umongo wale nkiyankiya kaDolly.Izikhulu zeSundowns, okukhona kuzona uSizwe Nzimande (General Manager), Yogesh Singh (Legal & Commercial Manager), Alex Shakoane (Supporter Mobilisation Manager), Daniel Mudau (Supporter Co-ordination Manager), Hendi Benade (Finance Manager), Belinda Ndlovu (Administration Manager), Charles Ferreira (Facilities & Projects Manager), Lindokuhle Maluleke (Marketing & Special Projects Manager) no-Eben Benade (Head of Security), kulindeleke ukuthi zihlanganyele emhlanganweni ophuthumayo okuzoqala kuwo uphenyo ngenhloso yokuthola ukuthi kwenzeke kanjani ukuthi iqembu lizithole likulesi simo elikusona manje ngoDolly.Ngesikhathi luqala ukushuba udaba uMotsepe uze waphoqeleka ukuba abize isithangami nabezindaba lapho afika khona wavuma ukuthi iSundowns yenze iphutha elilodwa ngesikhahti uDolly esebhaliswa ngokugcwele ukuthi usengumdlali weSundowns. Lokhu kwenzeke ngo-2015 eseqedile isikhathi okwakuvunyelwene ngaso ukuthi uzosihlala ku-Ajax Cape Town ebimboleke kuSundowns.Yize uMotsepe ebexolisela iphutha elilodwa iDespute Resolution Chamber (DRC) yePremier Soccer League (PSL) ebese ilivumile, kuvele ukuthi ziyisishiyagalolunye sezizonke izinto eziguquliwe enkontilekeni kaDolly.Kulezi zinguquko kukhona isamba (esizokhishwa yiqembu elifuna uDolly), imibhalo emqoka nokunye okuningi kodwa okunezinkomba zokuthi bekuzovuna iSundowns. Abazazi kangcono ezeSundowns bathi uMotsepe nezikhulu ezithi akuphenywe bacasukile sebethola ukuthi ziningi kanje izinto ezishintshiwe enkontilekeni kaDolly, okuyikhona okwenza kungangabazeki ukuthi ngemuva kwalolu phenyo kukhona amabhantshi azogcwala umoya.“Sihlukane kahle noMike (Ntombela) kodwa baningi abasazomlandela ngoba sithe uma sibhekisisa okuningi kwasicacela ukuthi kunabantu abaningi abakhona kuSundowns kodwa esingabazi ukuthi benzani,” lawa ngamazwi kaMotsepe awasho eqinisekisa ukuxoshwa kukaNtombela.Nokho akakaze akhombise ukuthi kukhona abazomlandela uNtombela ngenxa yobudedengu obenzeke odabeni lukaDolly. Kungashintsha nokho lokhu ngoba sekungenelele nezinye izikhulu ezihlonishwayo kuSundowns.Njengamanje udaba lusezandleni zebhodi yeSafa okudluliselwa kuyona amacala futhi kungenzeka ludlulele kuFifa uma kuya ngezifiso zababheke izindaba zikaDolly neSouth African Football Players' Union (Safpu) abavumelana ngokuthi ngeke bakuthole ukuphumula lingavelile iqiniso ngalolu daba.UThulani Thuswa wezokuxhumana kuSundowns uvumile ukuthi lukhona uphenyo lwangaphakathi olwenziwe ngodaba lukaDolly. “Abantu bayibeke ngenye indlela indaba yophenyo. Akekho umuntu ozoxoshwa. Yebo uphenyo lwenziwe. Inhloso yalo bekuwukuthola ukuthi yini eyaholela ekutheni kwenzeke iphutha ukuze ligwemeke ngokuzayo hhayi ukuthi kukhona abazoxoshwa. Nangempela sigcine sitholile ukuthi yini eyadala ukuthi kwenzeke iphutha. Indaba kaDolly yenziwa ngosuku lokugcina lokubhaliswa kwabadlali kuPSL okuyilanga eliphithizelayo.”Ebuzwa ukuthi sezikuphi izingxoxo ngoDolly ofunwa yiMontpellier yaseFrance uthe: “Aseneme ngemibandela ebekwa yiqembu ngakho sisalinde ukuthi baphinde babuye nokungcono.”",Uphenyo kwabeDowns ngoDolly
"UPITSO Mosimane, opheka iMamelodi Sundowns, uthi isicoco se-Absa Premiership sesingamane sihambe nezimbangi inqobo nje uma bona bezibekisele indawo kuCAF Champions League ngonyaka ozayo.INingizimu Afrika inezindawo ezimbili kuChampions League okungompetha beligi neqembu elizoqeda endaweni yesibili kule sizini ka-2016/2017.ISundowns ingompetha beligi bangesizini edlule futhi iyona engompetha base-Afrika emuva kokunqoba isicoco seChampions League ngoDisemba.Embangweni we-Absa Premiership wale sizini ihubhana neBidvest Wits ezihola phambili ngemuva kokuthi bobabili benqobe imidlalo yangempelasonto yeligi.Emidlalweni yangeSonto iWits iguqise iMaritzburg United ngo 1-0 eBidvest Stadium ngegoli elishaywe nguPhumlani Ntshangase. ISundowns yona ithele phansi i-Orlando Pirates ngo 2-0 ngamagoli kaKhama Billiat noYannick Zakri.Imiphumela ibeke iZitshudeni esicongweni ngamaphuzu awu-57. Zihlukaniswe amaphuzu amathathu namaBrazilians anawu-54. Womabili amaqembu asalelwe yimidlalo emithathu.Uma iZitshudeni ziyiwina yonke imidlalo esele zizoba ngompetha be-Absa Premiership bale sizini kanti uma zingaqhuzuka zizobe zivulele ezikaMosimane intuba neCape Town City esekhona embangweni.“Ngeke sizikhathaze ngeWits ngoba akusekho ezandleni zethu. Ukube kusasezandleni zethu besingakhathazeka ngabo,” kusho uMosimane ebuzwa kuthelevishini ngokunqoba kwabo bobabili neWits.“Okwethu wukwenza lokhu okumele sikwenze noma ngabe asiyiwini iligi. Kufanele siwine imidlalo yethu emithathu esele, sithole indawo kuChampions League. Ngeke siwine yonke into, manje ngoDisemba kade siwina iChampions League, ngoFebhuwari siwine iSuper Cup. Uma kuyibona okumele bawine (iligi), abayiwine. Ngibafisela inhlanhla, bayayilwela.”UMosimane esakhuluma ngeChampions League, kule mpelasonto iqembu lakhe lizoqala umkhankaso wokuvikela isicoco njengoba sekungenwe esigabeni samaqoqo kulo mqhudelwano.ISundowns izokwamukela iSaint George yase-Ethiopia eLucas Moripe Stadium ngoMgqibelo ngo-5 ntambama.ISuperSport United edlala kuCaf Confederation Cup inomdlalo wamaqoqo eLucas Moripe ngoLwesihlanu ngo-7 ebusuku lapho izokwamukela iqembu laseGuinea, iHoroya.NgeSonto iPlatinum Stars izodudulana neMouloudia Club yase-Algeria eRoyal Bafokeng ngo-5 ntambama.",UMosimane usegxile kuCAF ChampionsLeague
"UFUNA ubulungiswa umndeni wowesilisa waseMlaza okuthiwa ubulawe ngumlisa osolwa ngokubulala abantu abathathu okubalwa kubo nofakazi.Umndeni womunye wabagilwa abathathu okuthiwa babulawe kwa-U eMlaza, ngempelasonto sewuzwakalise ukukhathazeka njengoba esagcwele amathafa emuva kwalezi zigameko okuthiwa zenzeke ngoMgibelo ntambama nangeSonto ekuseni.Isihlobo sikaMnuz Sibonelo “Spikili” Dlamini (25) ongomunye wabathathu okuthiwa badutshulwe bashona yilo mlisa nesicele ukuthi igama laso ligodlwe ngoba sesaba ukwenzakaliswa, sithe basashaqekile ngesigameko sokubulawa kwabo. Ngokusho kwaso, uDlamini udutshulwe washona ngeSonto ngezikhathi zasekuseni eduze kwendawo yokuqeda ukoma emuva kokuthi ebe nokuhilizisana ngamazwi nalo mlisa.Isihlobo sikaDlamini sithe lesi sigameko kusolakala ukuthi senzeke emuva kokuthi lo mlisa edubule omunye umlisa ababexabane naye.Uthe lo mlisa nabanye bafike kubo kamsolwa kwase kuhiliziswana ngamazwi nokuholele ekutheni umsolwa amdubule ambulale ngoMgqibelo ntambama emuva kwehora lesine. Kuthiwa umsolwa ube esedlulela komunye umuzi ongumakhelwane wakhe nokuyilapho edubule owesifazane okukholakala ukuthi ubengufakazi ombonile ngesikhathi edubula ebulala lona omunye ngoMgqibelo.“Okubuhlungu ukuthi lo muntu ubezidubulela abantu ngoba nalona owakithi ube esemdubula embulala ngakusasa. Kumanje akaziwa ukuthi ukuphi ngoba ngigcine engakaboshwa,” kusho isihlobo sikaDlamini.Sithe bafisa aboshwe lo mlisa mayelana nalezi zigameko zokubulala.Isihlobo sikaDlamini sithe kuze kube manje akekho owaziyo ukuthi yini eholele ekutheni abulawe ngoba akekho owaziyo ukuthi babangeni nalo mlisa ngaphambi kokuthi amdubule amahlandla amabili ekhanda.Okhulumela amaphoyisa KwaZulu-Natal, uCaptain Nqobile Gwala ukuqinisekisile ukuthi amaphoyisa aphenya amacala amabili okubulala emuva kokubulawa komlisa obulawe ngoMgqibelo ntambama nokubulawa kowesifazane ona-45 ababulawe ezigamekweni ezahlukene kodwa okukholakala ukuthi zihlobene.Uthe amaphoyisa ayaphenya nangecala lokubulawa kukaDlamini kanti bekungakaboshwa muntu.",Bafisa kuboshwe ‘owabulala abantu abathathu’
"UMQEQESHI wompetha beTelkom Knockout iBaroka FC, uWedson Nyirenda, ukhishwe yiJomo Cosmos kwi-Last 32 yeNedbank Cup wakhombisa izimpawu zokucikwa abadlali bakhe abathile abachaze ngokuthi badlale sengathi bebengenendaba nomphumela.IBaroka ishayelwe ekhaya ePeter Mokaba Stadium, ePolokwane, ngegoli elibhajiswe ezintanjeni ngu-Inky Masuku ngomzuzu ka-30 umdlalo uqalile. Kulo mdlalo iBaroka ikhombise izimpawu zokuzithela ngabandayo ikakhulukazi esiwombeni sokuqala.Bazamile ukuvusa umhlwenga esiwombeni sesibili ompetha beTelkom sebephungwa ngezithebe kodwa uNyirenda ukholelwa ekutheni baqale ukwenza lokho ngoba eseshiye angalazi kubona ngesikhathi sekhefu. “Okokuqala kusemqoka ngibongele iCosmos ngoba yona ize kulo mdlalo ihlelile ukuthi yini ezoyenza nangempela abadlali bayo bahlala kulokhu abebetshelwe khona. Kusicacele umdlalo uqala ukuthi bazohlala emuva bese besibamba ngesivinini uma sibanika ithuba lokukwenza lokho. Konke lokho bakwenze ngendlela yingakho kubafanele ukudlulela phambili,” kusho uNyirenda.Mayelana nokuvuka kweqembu lakhe esiwombeni sesibili uNyirenda uzwakalise ukunengeka ekhala ngokuthi ngeke baye ndawo uma kunemidlalo abazoyikhetha.“Kucacile lapha ukuthi abanye bethu bebezicabangela okwabo kulo mdlalo. Akukho okujabulisayo esikwenzile ngoba size saphaphama esiwombeni sesibili ngoba sengilwa. Inkinga iqala ngokuthi kube khona imidlalo ekhethwayo ukuthi izoba nzima bese kuba khona neminye ebukelwa phansi. ICosmos isishaye ngoba singene enkundleni sizitshela ukuthi konke kuzozenzekela kanti yona izodlala, nangempela yawina. Ngeke ngikhulume kakhulu kodwa ukuphuma kwethu kwiNedbank kusezandleni zabadlali bethu abathile abebezitshela ukuthi bakhulu kunalo mdlalo,” usho kanje.Ukuvezile ukuthi usebheke iligi manje okuyilapho kumele khona abhukule ngoba izinto azihambi ngendlela ayezitshela ukuthi kuyobe sekuyiyona ngalesi sikhathi.Amaqembu azotholana phezulu kwiNedbnk Cup Last 16 azoqhathwa namuhluma ngo-7.30 ebusuku eGoli.Imidlalo ye-Absa Premiership: Kusasa: Bidvest Wits v Maritzburg United (Bidvest Stadium, 8pm); NgoMgqibelo: Lamontville Golden Arrows v Highlands Park (Sugar Ray Xulu Stadium, 3.30pm); Free State Stars v Polokwane City (Goble Park, 6pm)NgeSonto: Baroka FC v Chippa United (Peter Mokaba Stadium, 3.30pm); Bloemfontein Celtic v Black Leopards (Dr Molemela Stadium, 3.30pm)",UNyirenda ucikwe abadlali kwiNedbank
"UMASIPALA weTheku udonse ngendlebe izakhamuzi zaseMlaza ukuthi zikhiphe udoti ngezinsuku ezisemthethweni ukuze kukhucululwe udoti olahlwa ezindaweni ezingafanele.Esitatimendeni esithunyelwe nguMnuz Mandla Nsele, wophiko lwezokuxhumana kuMasipala weTheku, abasebenzi bakwamasipala basebenza ngokuzikhandla ukuqoqa udoti kuleli lokishi.Baveze ukuthi bakwazile ukuqoqa udoti obulahlwe ezindaweni ezingafanele kodwa kwacelwa abantu ukuthi bawukhiphe ngezinsuku ezifanele.Kukhunjuzwe abantu ukuthi ngoMsombuluko kusuke kuqoqwa udoti kwa-A, AA, B, S, K KwaMgaga, N,Y, G-zone 1 neMalukazi.NgoLwesibili uqoqwa kwa-E - North, D, G-zone 2, J-Stocks, BB, M nakwaQ.NgoLwesithathu uqoqwa kwa-E- South, W, F, J-Emadamini, U, L, R naseZamani.NgoLwesine udoti uzoqowa kwa-V - North, C, H, K ko-7, Z, CC nakwaP.Kuthi ngoLwesihlanu uqoqwe kwaV - South nakwaJ eZwelibanzi.Bathe ukukhipha udoti ngezinsuku ezifanele kwenza ukuthi unganqwabelani endaweni eyodwa.Kuthiwa abantu kufanele basebenzise opulasitiki bakadoti abamnyama.Abantu abahlukaniswe nabanye noma abane-Covid-19, bayacelwa ukuthi bababhangqe opulasitiki babo bakadoti.Ababona udoti olahlwe endaweni engafanele kufanele babike lokhu ngokushayela * -031 311 8804.Eminye imininingwane ngohlelo lokuqoqwa kukadoti itholakala ngokushayela iDSW ku-031 311 8804.",Izinsuku zaseMlaza zokukhipha udoti
"USIHLALO weMaritzburg United uFarook Kadodia, uthi sebekhona abaqeqeshi abambalwa axoxa nabo emuva kokukhomba indlela u-Eric Tinkler.Izolo iTeam Of Choice, ngomlomo kaKadodia, ithe ligqabukile igoda phakathi kwayo noTinkler ngenxa yokugqoza kwemiphumela. Selokhu kuqale isizini iMaritzburg iwukudla kwenduku, ayikaze inqobe nowodwa umdlalo kwemihlanu. Ishaywe yiKaizer Chiefs ngo 2-1 kwiMTN 8 ngaphambi kokushaywa imidlalo emine kulandelana kwiDStv Premiership. Ihleli kunombolo-16 kwi-log.Ezinyangeni ezimbalwa ezedlule, uKadodia watshela Isolezwe ukuthi weneme kakhulu ngomsebenzi kaTinkler, kangangoba uxoxa naye mayelana nokuthi elule inkontileka nezakhe ngeminyaka eminingi.Kodwa izembe selibuye lagadla komunye umqeqeshi wePremiership esxoshwa uTinkler. Ngesonto eledlule iLeopards ixoshe uPatrick Aussems yaqasha uDylan Kerr.“Yebo umqeqeshi simdedelile namuhla ekuseni (esho izolo). Imiphumela asiyitholi, kumanje sisemsileni kwi-log yePremiership, asikatholi nelilodwa iphuzu. Asifuni neze ukuzithola sisendaweni engeyinhle kwi-log, size sifike ekutheni sivike izembe. Kusuka kusasa (esho namuhla), sizoxoxa nabaqeqeshi abambalwa, kungenzeka lithi liphela isonto sibe sesimtholile umqeqeshi ozovala isikhala sikaTinkler,” kusho uKadodia.Phakathi kwezinto okungenzeka ukuba ziwumthelela ekuxoshweni kaTinkler wukuthi kuvele nokuthi ubengasahoshelani nabadlali abathile eqenjini. Abanye babadlali, abaxoxe nombhali ngasese, bakhala ngokuthi uTinkler ubebadlalisa izindawo abangazijwayele ngoba nakhu efuna ukufaka “izithandwa zakhe” ezindaweni ezizithandayo.Bakhala nangokuthi uma uveza ilaka lakho ngesihle usho ukuthi awukwazi ukudlala indawo ethile, kuthiwa uvele akuquvele angakukhulumisi.“Okwamanje sisematasa namalungiselelo okuvala isikhala sikaTinkler. Siyakholelwa ekutheni sinalo lonke uhlobo lwabadlali abadingekayo futhi singahamba ibanga elide kakhulu kule sizini,” kusho uKadodia.UTinkler ufike kumasizini amabili edlule, wasindisa iqembu elalisengcupheni yokugawulwa yizembe. Ngesizini edlule iMaritzburg idlale kowamanqamu kwiTelkom Knockout  yehlulwa yiMamelodi Sundowns ngo 2-1.Maningi amathuba okuthi umqeqeshi ozoqashwa yiMaritzburg uzoba ngowakuleli, uma kungaya ngenkulumo kaKadodia njengoba esanda kuveza ukuthi abaqeqeshi bakuleli sebevuthiwe, sebeshaya into ecokeme uma benikwe ithuba.Emdlalweni olandelayo weligi i-United izokwamukela iSuperSport United ekhaya eHarry Gwala Stadium ngo-8 ebusuku.Imidlalo yeDStv PremiershipNamuhla: Swallows FC v Kaizer Chiefs (7.30pm, Volkswagen Dobsonville Stadium).Kusasa: Bloemfontein Celtic v Black Leopards (7.30pm, Dr Petrus Molemela Stadium).",Kungenzeka kuphele isonto isinomqeqeshi omusha iMaritzburg United
"Yebo uyawenza umsebenzi wakhe uTshathugodo Ngobe kodwa uphoxwa yilo pheqepheqe uma efunda imiyalezo yabalaleli ezinkundleni zokuxhumana. Sikhulu isikhalo kubalaleli ngalo pheqepheqe kaTshathugodo (osesithombeni) uma efunda imiyalezo, yize bekhala ezinkundleni zokuxhumana ngale nqubo yakhe uNgobe abona yena imsebenzela kodwa kuyakhalwa. Baningi abalaleli esengike ngababona okungabalaleli boKhozi FM bekhala kodwa basaba ukuphumela obala ngoba besaba ukuzondwa njengami.Ngingomunye owakhala ezinkundleni zokuxhumana ngokugajwa uNongcebo nokuphindaphinda abantu ababodwana, ngavele ngakhala wavele wayeka ukungifunda angisazihluphi nhlobo ngokubabhalela yize kuyaye kwenzeke ngibalalele.Ukukhala okungaka kukapheqepheqe sekuke kwasusa umsindo ezinkundleni zokuxhumana lapho babebhinqa abalaleli bethi pheqepheqe njengoTshathugodo Ngobe eqa imibono yethu ejahe ekaBongani Miya waseZakheni.Hhayi bo ngayihleka leya nto ngoba noTshathugodo wangena waziphendulela wathi “Brazo ngisuke ngeqa imibono efana nalena.”Manje yimiphi le mibono ayeqayo uTshatha engaze isuse umsindo kubalaleli.Kusho ukuthi imibono ayeqayo usuke ejahe eyobhululu bakhe ukuze abafunde kaningi.Mina engikucelayo kuTshathugodo wukuba ayeke lo pheqepheqe osukhalise abalaleli bakhe.Nabo abasakazi mabayeke ukuba ngabangani nabalaleli ngoba lokho kwenza babe nengcindezi yokubanelisa ekubeni bekhona abadinga ukwaneliswa ngomsakazo.Umsakazo akusiwona owomsakazi futhi nomlaleli akayeke ukwenza sengathi umsakazo owakhe yedwa.Mina ngisasho ngithi mhla abasakazi bayeka ukuba woshomi nabalaleli abathile kuyophela ubupheqepheqe obenziwa wuTshatha.Ngiyakucela mfo kaNgobe yeka ukufunda ngobungani, lokho kuyokwenza ukuba abalaleli baneliseke bonke.Bonke abantu bangabalaleli abamqoka ngaphandle kokuba babhale ezinkundleni zokuxhumana kumele wazi Ngobe ukuthi kunabalaleli abangayizwa lena kapheqepheqe nami ngingomunye emhayizisayo ekapheqepheqe. Uyabona kuyeke ukufunda ngale ndlela, uyawushaya impela umsebenzi wakho kodwa yeka lo pheqepheqe owenzayo.Khabzela KB MzimelaEZWELIBOMVU",Kuyakhalisa okwenziwa wuTshathugodo
"UKUSHAYWA kweManchester United isekhaya emdlalweni we-Uefa Champions League kukhombise ukuthi muningi umsebenzi ohlalele iqembu eliphekwa ngu-Ole Gunnar Solskjaer.NgoLwesibili ebusuku i-United ishaywe okokuqala selokhe uSolskjaer ethathe izintambo kuJose Mourinho ohambe sekumuncu kwiRed Devils ebhinjelwa wuhlelo kwiligi.Ukungabikhona kwezethenjwa zePSG, uNeymar Jnr. no-Edinson Cavani, kufanele ukuba kwenze ezikaSolskjaer ziqala umdlalo zinenhlasi yethemba lokuphazamisa izinhlelo zePSG, osekuneminyaka ithungatha isicoco seChampions League.Obekungenza i-United ilokozelelwe yinhlansana yethemba, wukuthi abekho nje laba, iPSG ivele isanda kubhabhadiswa ngenduku yiLyon yaphinde yakhishwa nayiGuingamp kwiFrench Cup.Bakubeke eceleni konke lokho nokho abafana bakaThomas Tuchel, bafikisa uSolskjaer ekuqeqeshi kwiChampions League ngenduku ka 2-0, ngesikhathi esifanayo bazibeke ethubeni elihle lokudlulela kuma-quarterfinal.UMDLALI wasesiswini we-Manchester United ophume ngekhadi elibomvu esiwombeni sesibili. Isithombe: Martin Rickett/PA via APAmagoli ashaywe nguPresnel Kimpeme noKylian Mbappe.Okufanele kumkhathaze kakhulu uSolskjaer, imiphumela emihle ebisimenze walubalubela ukuqahswa ngokucwele ekupheleni kwesizini, yindlela iPSG ebishibilika ngayo kalula esiswini uma abadlali bayo bephethe ibhola.U-Ander Herrera no-Nemanja Matic, abajwayele ukushanela kwasani enkabeni yesisu, bebengakhululekile njengenjwayelo.UPaul Pogba ubenganikwe thuba lokutshala ibhola ezindaweni ezisophondweni noma phambili nokwenze basokola u-Anthony Martial noMarcus Rashford obezama kwesokudla kodwa kumele abuye azolilanda esiswini ibhola.Umqeqeshi weManchester United ophume e-Old Trafford engeneme kulandele ukushaywa kwezakhe emlenzeni wokuqala weChampions League last 16 zibhekene nePSG. Isithombe: Martin Rickett/PA via APKonke lokhu kuzomele uSolskjaer ahlele ukukushintsha emlenzeni wesibili, kungenjalo lizoshayeka iphupho lakhe lokuthola umsebenzi ngokugcwele.Umqeqeshi we-United ngemuva komdlalo uyivumile induku eveza ukuthi leli qembu libadle ngamava.“Kube wumdlalo ebengiwulindele. Esiwombeni sokuqala amaqembu abesezingeni elifanayo, bashaya igoli kuqala, obekungafanele sibaphe lona, bathola umgqigqo. Baqale ukulawula umdlalo, bakhombisa ukuthi banamava,” kusho uSolskjaer waseNorway ekhuluma neMUTV.“Kuyabonakala ukuthi sekunesikhathi singayidlali imidlalio ekuleli zinga futhi kuzomele sifunde ngalo mdlalo ngoba bekungenzeka noma yini. Isizini yethu ayipheli ngalo mdlalo kodwa sizofunda kuwo.”Emdlalweni olandelayo i-United izobhekana neChelsea kaMaurizio Sarri kwiFA Cup ngoFebruwari 18, ilandela ngeLiverppol kowePremier League bese idlala umlenze wesibili nePSG emlenzeni ngoMashi 6.IDISKI YOMHLABA",I-United ikhombise ukuba buthuntu ishaywa yiPSG exhugayo
"IZINDABA ezimnandi kumqeqeshi weKaizer Chiefs, uSteve Komphela, ngokwelulama kwesithandwa somgadli esinguBernard Parker ziphelezelwe ezingezinhle njengoba kuvela ukuthi kubanjwe umoya ngoPhilani Zulu noGeorge Maluleka.UParker, obengakaze abonakale kwiChiefs kulo nyaka ngenxa yeqakala ebelimumise kabi, useluleme ngokugcwele futhi usethubeni lokubonakala koweLast 32 yeNedbank Cup neLamontville Golden Arrows ngeSonto ngo-3.30 ntambama, eFNB Stadium, eNasrec.Mayelana nesimo sikaZulu noMaluleka, udokotela waleli qembu uDave Milner, uthe kubanjwe umoya ngabo futhi kuphakathi kokuthi badlale kumbe bangabonakali. UZulu unenkinga efanayo nale ebihlupha uParker kwazise ushayeke kabi eqakaleni bebhekene neBidvest Wits muva nje. Ukhala ngesihluzu uMaluleka naye othinteke kuwona lo mdlalo weWits ophele ngo 1-1.“UZulu noMaluleka kubanjwe umoya ngabo kodwa sizoqhubeka nokubabheka njengoba kuhamba isonto kodwa ngingakuqinisekisa ukuthi uParker useluleme futhi kusele kuKomphela ukuthi uzomsebenzisa noma cha,” usho kanje uMilner kwi-website yeChiefs.Omunye umdlali oseluleme lapha uTsepo Masilela kodwa akakaqali ukuziqeqesha nabanye. Ayizange ivezwe imbangela yalokhu kodwa kubukeka kuzoba nzima ukuthi lo mdlali oke wagijima kwiSpanish La Liga abuyele esikimini kwazise uZulu udlala kahle. Uma engalulami kowe-Arrows kulindeleke ukuthi kudlale uSiphosakhe Ntiyantiya namanje okusakhulunywa ngaye ngendlela adlale kahle ngayo ebonakala okokuqala.Kule ndawo kusekhona noSibusiso Khumalo oke walimala kodwa ezakamuva zithi useluleme yikhona nje ukweqiwa yijezi. Ngendlela eselimeqe ngayo ijezi nokuphazanyiswa ukulimala, bekulindeleke ukuba adedelwe lo mdlali waseNanda njengoba bekuvuleke iwindi lokushintshana ngabadlali.UMilner uphawulile nangoKabelo Mahlasela othengwe kwiBloemfontein Celtic waphambana noLorenzo Gordinho kodwa waba nebhadi lokulimala eziqeqesha okokuqala naMakhosi.“Useqalile wenza okufanele akwenze kodwa usahamba ngazo izinduku kanti nokhonkolo akakawukhiphi. Kusemqoka simnike isikhathi esanele kwazise uhlinziwe. Ngicabanga ukuthi njengoba eseqalile ewujimisa umlenze olimele, sibheke ukuthi emasontweni ayisishiyagalombili sibe sesikhuluma okunye,” kusonga uMilner.Imidlalo yeNedbank Cup Last 32:Kusasa: Cape Town All Stars v Mamelodi Sundowns (Athlone Stadium, 8pm)NgoMgqibelo: Swallows FC v Maritzburg United (Dobsonville Stadium, 3.30pm); Steenberg United v Orbit College (Parow Park, 3.30pm); Phiva Young Stars v Chippa United (Kabokweni Stadium, 3.30pm); Orlando Pirates v Ajax Cape Town (Orlando Stadium, 8.15pm): Super Eagles - Free State Stars (Goble Park, 8.15pm)NgeSonto: Mariveni United v EC Bees (Old Peter Mokaba Stadium, 3.30pm); Kaizer Chiefs v Golden Arrows (FNB Stadium, 3.30pm); Happy Wanderers v Royal Eagles (Sugar Ray Xulu Stadium, 3.30pm; Celtic v SuperSport United (Dr Molemela Stadium, 3.30pm)",Siluleme isilomo kwalimala abanye kwiChiefs
"UMGADLI waMaZulu, uRhulani Manzini, ukholwa wukuthi bangawaphendula amatafula emdlalweni we-Absa Premiership neKaizer Chiefs uma bengalandela imiyalelo yomqeqeshi uCavin Johnson.Usuthu lozogadulisana neChiefs emdlalweni wePremiership eKing Zwelithini Stadium, eMlaza, namuhla ngo-7.30 ebusuku.Ngesikhathi la maqembu egcina ukudlala, AmaZulu akhale ngaphansi ngo 3-0 koweTelkom Knockout, eMoses Mabhida Stadium, eThekwini. Emuva komdlalo, uJohson ukhale ngokuhlulwa ngamathuba okushaya amagoli kwabadlali bakhe. Kulaba badlali kukhona uMabhuti Khanyeza, Manzini nabanye.Esithangamini nabezindaba izolo, uManzini uvumile ukuthi bazihlinzela phansi ngokuyeka amathuba koweTelkom. Uyena ohamba phambili ngokushaya amagoli kuMaZulu kwazise usebhakuzise inethi amahlandla ayisihlanu emidlalweni yeligi. UManzini usele ngegoli elilodwa kuRodney “Rama G” Ramagalela wePolokwane City ozihola phambili ngayisithupha.“Sazenzela phansi kuloya mdlalo, asiwasebenzisanga amathuba esawathola. Kulokhu sisebenze kakhulu ejimini ekuqedeleni amathuba. Kudingeka sishaye igoli kuqala siphinde sinciphise amaphutha,” kusho uManzini.“Uma silandele kahle imiyalelo yomqeqeshi, ngiyakholwa wukuthi singayehlula iChiefs. Singabagadli asikudingi ukunconywa uma sishaya amagoli ngoba kuwumsebenzi wethu. AmaZulu anabadlali abasezingeni eliphezulu abazokwazi ukwenza umsebenzi. Sizokwenza konke okusemandleni ethu ukunqoba lo mdalo.”Usuthu luphikwa wumlando uma lubhekene neChiefs. Emidlalweni engu-20 kusukela ngesizini ka-2006/2007, Usuthu lusayihlule kanye iChiefs okwenzeka ngo-2007 koweligi luwina ngo 2-1. Imidlalo emine la maqembu adlale ngokulingana. Amakhosi anqobe engu-15.AmaZulu asendaweni yesishiyagalolunye kwi-log yePremiership ngamaphuzu angu-12 emuva kwemidlalo eyishiyagalolunye. Asawine imidlalo emithathu kusukela kuqale isizini ka-2017/2018.Usuthu luqoke ukufudukela eMlaza ngenxa yokuthi iChiefs isebenzisa iMabhida uma idlala imidlalo yasekhaya. UJohnson uthe bayakholwa ukuthi bazozuza ngesinqumo sabo sokudlalela eMlaza.“Ngiyethemba ukuthi kuzosisebenzela ukudlalela eKing Zwelithini. Abadlali badlala ngokunethezeka khona futhi abalandeli bahlala eduzane,” kusho uJohnson.“Siyakwazi okwenze sahluleka koweTelkom futhi sisebenze kanzima ukukulungisa. Sizozama ukubhekana nendlela iChiefs edlala ngayo, siyijezise uma yenza amaphutha.”Ngakoluye uhlangothi iChiefs iphuma esibhaxwini sika 1-0 esithole kwiBidvest Wits kowandulela owamanqamu weTelkom Knockout ngempelasonto. Lokhu kubuyisele ingcindezi kumqeqeshi uSteve Komphela.Kulo mdlalo kuzodayiswa amathikithi angu-15 000 kuphela futhi awekho azodayiswa enkundleni. Atholakala e-computicket nasezitolo zakwaShoprite noCheckers. Ngokohlelo lwaMaZulu, abalandeli bazopaka enxanxatheleni yezitolo KwaMnyandu.IMIDLALO YE-ABSA PREMIERSHIP:Namuhla: Free State Stars v Chippa United (6pm, Goble Park); Platinum Stars v Bloemfontein Celtic (7.30pm, Royal Bafokeng Stadium); AmaZulu FC v Kaizer Chiefs (7.30pm, King Zwelithini Stadium); Polokwane City v Maritzburg United (7.30pm, Old Peter Mokaba Stadium).NgoMgqibelo: Maritzburg United v Bidvest Wits (3.30pm, Harry Gwala Stadium); Chippa United v Mamelodi Sundowns (3.30pm, Nelson Mandela Bay); Kaizer Chiefs v Free State Stars (6pm, Moses Mabhida Stadium); Ajax Cape Town v AmaZulu FC (8.15pm, Athlone Stadium); Golden Arrows v Cape Town City (8.15pm, Princess Magogo Stadium).NgeSonto: Bloemfontein Celtic v Orlando Pirates (3.30pm, Dr Molemela Stadium); Baroka FC v Platinum Stars (3.30pm, Peter Mokaba Stadium).",Umgadli woSuthu ufuna kuphenduke amatafula
"BAQHINQE emahhovisi oMnyango wezeMfundo befuna kungenele uMnyango wezeMfundo ngokuxoshwa kozakwabo, othisha basesikoleni samabanga aphakeme, iMasakhaneni High, KwaMakhutha okuthiwa baxoshwa ngabazali ngoba besola ngokungafundisi nokudayisa izidakamizwa.Kuthiwa labo thisha baxoshwe ngabantu abebezibiza ngabazali, ngoFebhuwari nonyaka emuva kokuthi kube nezinsolo zokuthi abafundisi.Izolo othisha abaqhamuka ezikoleni ezingu-32 okubalwa kuzo ezase-Adams, Mbumbulu, Lovu nezinye ezingaphansi kwesifunda i-Andrew Zondo banikele emahhovisi oMnyango wezeMfundo eMbumbulu.Bafuna kungenele umnyango ukuxazulula inkinga yalabo thisha. Isolezwe lithole ezinye zezikole zikhala ibhungezi eLovu, izingane kuthiwa zinikwe izincwadi ezithi zingezi esikoleni kuze kube ziyabizwa.UNksz Lungile Lushaba ongusihlalo wenyunyana yothisha iSadtu esifundeni i-Andrew Zondo, uthe bakhathazekile ngesimo ababhekene naso othisha abangu-17 okuthiwa baxoshwa ngabazali nothishanhloko eMasakhaneni High. Kube sekulethwa amavolontiya angu-22 okuyiwo afundisa kulesi sikole kumanje. UNksz Lushaba uthe labo thisha abebefundisa esikoleni bayiswe kwezinye izikole lapho abasafundisa khona okwesikhashana.Uthe sekunesikhathi benxusa umnyango ukuthi ungenele, kube sengathi kukhona okwenziwayo, okugcine kuholele ekutheni baqoke ukuyoqhinqa emahhovisi awo izolo.“Sifuna ukuthi uthishanhloko aphenywe ngendlela enza ngayo ngoba akalulandelanga uhlelo olufanele uma kukhona izinsolo ezibhekiswe kothisha. Asisho ukuthi othisha kufanele bangaphenywa uma kunezinsolo ngabo kodwa sithi izinto azenziwe ngendlela,” kusho uNksz Lushaba.Omunye wothisha ogama lakhe ligodliwe, uthe baxoshwa ngabantu ababethi bangabazali, bethi ababafuni esikoleni.“Basisabisa bathi bazosishisela izimoto, basisabisa nangokusibulala ngoba bethi abasifuni esikoleni. Ngaphambi kokuthi sixoshwe saqale saseshwa ngamaphoyisa ngoba sisolwa ngokuthi sidayisa izidakamizwa. Saseshwa phambi kwezingane. Emuva kwalokho sibe sesixoshwa ngoMsombuluko olandelayo. Okubuhlungu wukuthi siyasithanda isikole sethu futhi besizifundisa kahle izingane zethu. Sisafuna ukubuyela esikoleni,” kusho uthisha.Bathe bazoqhinqa emahhovisi omnyango kuze kube umnyango uyabalalela bese uphenya ngokwenzeka.Ukatholakalanga ukuba aphawule usihlalo wesigungu esilawula ukusebenza kwesikole. Ucingo lwakhe beluvaliwe.Okhulumela uMnyango wezeMfundo, uMnuz Sihle Mlotshwa uthe akekho uthisha oxoshiwe.Uthe sebehlanganile nabo bonke abantu abathintekayo kulolu daba. Kulindeleke ukuthi kwenziwe eminye imihlangano ukuze kulungiswe isimo sibuyele kwesijwayelekile.Uthe konke okushiwo ngalolu daba kuseyizinsolo, kuze kuphothulwe umbiko ngemuva kophenyo.“Sizithathela phezulu zonke izinsolo ezishiwoyo. Othisha bayiswe kwezinye izikole ngesikhathi kusaphenywa. Besingeke sibagcine emahhovisi omnyango ngoba ababona abantu abasebenza emahhovisi,” kusho uMlotshwa.",Othisha bagoloze emahhovisi omnyango bekhala
"OKHULUMELA i-IFP uMnuz Mkhuleko Hlengwa, uxwayisa intsha ngokuthi ilalele imizimba yayo, inakekele impilo iphume emcabangweni wokuthi izifo ngezabantu asebekhulile.UHlengwa uxoxe neSolezwe ngeSonto ebonga uMdali, emuva kokuphuma esibhedlela esiseThekwini, angene kuso ngeledlule egula. Leli phephandaba labikelwa yimithombo yalo ukuthi uHlengwa akaphilile kahle futhi bese kunezinsukwana engazizwa kahle, ethi yinto edlulayo kanti kuzomnamathela.UHlengwa uthe abantu bavamisile ukuthalalisa uma kukhona abakuzwayo emzimbeni nokuyinto eyingozi.“Impela uNkulunkulu ube muhle kimi ngiphumile esibhedlela ngisemsebenzini, kade ngihlalele umhlangano weScopa.“Ngiyabonga ukuthi ngisindile. Into ebalulekile wukuthi abantu ikakhukuazi abasha, bayigade impilo yabo balalele umzimba, bangasho ukuthi yinto edlulayo.“Mina ngingene esibhedlela ngizwa okunye kodwa odokotela bafike bathola okuningi okungahambi kahle,’’ kusho uHlengwa.Uthe ubonile ukuthi ukugula yinto engakhethi muntu kungabamba noma wubani noma nini yingakho eshumayela ivangeli lokuthi kusheshe kusukunyelwe impilo.Ubonge abebemeseka ne-IFP, wagcizelela ukuthi ungumqemane abantu abangakhathazeki .Uthe kufanele kube yinto abayijwayelayo abantu ukuhlola impilo yabo ukuze kusheshe kutholakale kusenesikhathi uma kukhona okungahambi kahle.UHlengwa onguSihlalo weStanding Commitee on Public Accounts (Scopa) ePhalamende, ubebanjelwe wuMnuz Mervyn Dicks emihlanganweni yekomiti ngesikhathi esesibhedlela.Ukugula kwakhe kwakuqinisekiswe nayiqembu lakhe i-IFP, liveza nokuthi uze wahlolela iCovid-19 kodwa kwavela ukuthi akanayo. Isikhundla sokhulumela we-IFP besibanjwe wuMnuz Narend Singh.",UHlengwa uxwayisa intsha ngokunaka impilo
"UMQEQESHI we-Ajax Cape Town, uMuhsin Ertugral, uzimisele ngokujika umqondo uPrince Nxumalo ofuna ukushiya i-Urban Warriors.Lo mgadli uke wanyamalala isikhathi eside kuleli qembu angasathandi ukudlala kulona. Kuvela ukuthi iMamelodi Sundowns imnunusela ngetshe lemali. Useke waba nemihlangano emibili nomqeqeshi weSundowns uPitso “Jingles” Mosimane.Elinye iqembu elimfuna uthuli yiBidvest Wits ematasa kakhulu kuleli windi lokuhwebelana ngabadlali. UNxumalo usasalelwe yizinyanga eziyisithupha enkontilekeni anayo ne-Urban Warriors.Kuvele ukuthi i-Ajax ifuna uR1 million ukuze imdedele. U-Ertugral utshele Isolezwe ukuthi usafuna ukusebenza noNxumalo.“Okwamanje ubengakabuyi. Mina ngilinde ukuthi abuye bese sihlala phansi naye sixoxe. Ngifuna ukuzwa uhlangothi lwakhe. Ungumgadli oseqophelweni eliphezulu futhi ngizimisele ngokusebenzisana naye. Ngizwile ukuthi ngaphambi kokuthi kuvalelwe amaholidi kaDisemba uke wanyamalala kodwa kumqoka ukuthi simlalele ukuthi yini le emenzisa le nto,” kusho * -Ertugral.I-Ajax nayo imatasa kuleli windi. Isisayinise uTendai Ndoro wodumo kwi-Orlando Pirates noFagrie Lakay emboleke kwiSuperSport United.“UTendai kusizile ukuthi sike sasebenza naye. Lokhu kwenze kwaba lula ukuthi ashiye phesheya abuye azodlala lapha kwi-Ajax. Ungumdlali ongalibheki ipali kodwa ngeke simfakele ingcindezi. Kumele simnike isikhathi kodwa siyethemba ukuthi uzokwazi ukusishayela amagoli,” kusho u-Ertugral.UNdoro ubedlala eSuadi Arabia. I-Ajax ilwela ukuvika izembe. Ihlezi endaweni yesibili uma usuka ekugcineni.“Kade kwasa ngiwa ngivuka ne-Ajax. Ngibuke isimo sabo ngase ngibona ukuthi kubalulekile ukuthi ngifake isandla ekutheni ngibakhiphe kusona. I-Ajax ingelinye lamaqembu amqoka eNingizimu Afrika ngoba ihamba phambili ngokukhiqizwa kwabadlali abancane. Ayifanelwe ukugawulwa yizembe,” kusho * -Ertugral.Khonamanjalo, Isolezwe litshelwe nguLwazi Mazibuko ophethe izindaba zikaThato Tlhone ukuthi lo mdlali usejoyine iMaritzburg United. UTlhone usesayine inkontileka yonyaka nohhafu kuTeam of Choice.",U-Ertugral unethemba ngoNxumalo
"ZAKHELE XABAL ISHABALELE iphupho lomshayisibhakela u-Ilunga “Junior” Makabu waseDemocratic Republic of Congo (DRC) obefisa ukuwina isicoco se-World Boxing Council (WBC) ukuze avule ithuba lokuthi sibangwe abashayisibhakela base-Afrika.UMakabu uhlulwe ngomngqimuzo womlalisa phansi ngomzuliswano wesithathu nguTony “Bomber” Bellew empini yebhande le-WBC e-Everton, e-England, ebibhekwe wumhlaba wonke ngeSonto ebusuku. Phezu kokuba uMakabu eqale kahle ngomzuliswano wokuqala wamvusa phansi uBellew kodwa kucime izibani ngowesithathu. UBellew umxine ngodalimede bezibhakela, okukhona esokunxele esihlale emhlathini, kwacima izibani kuMakabu obeqala ukuhlulwa ezimpini ezingu-20. Kudingeke ukuthi unompempe ayiqede impi.UMakabu ubethembisile ukuthi uma ewina ibhande le-WBC uzolivikela kuThabiso “Rock” Mchunu waseNingizimu Afrika amehlula empini yokuhlunga ozolwela isicoco nyakenye. Nokho iphupho lakhe lishabalale kabuhlungu.Ngemuva kokuthi uMakabu ehlule uMchunu, obengumqeqeshi wakhe uNick “Mthakathi” Durandt wathi ufuna ukuwina ibhande le-WBC nalo mshayisibhakela. Nokho bahlukane uMakabu eselungiselela ukubhekana noBellew. UDurandt wayesekhoneni likaThulani “Sugarboy” Malinga waKwaZulu-Natal ngesikhathi ewina ibhande le-WBC super middleweight eminyakeni edlule nokwakungelokuqala eNingizimu Afrika. Izolo uDurandt ugxeke uMakabu ngokugcwalisa ekhoneni lakhe abantu abangasazi isibhakela ekubeni elwa impi enkulu kunazo zonke empilweni yakhe.“UMakabu ubeke abashayeli bamatekisi ekhoneni lakhe. Waziqokela kudala, ngingakasiyeki isibhakela, ukuthi uzojima phesheya kwezilwandle. Ukuba nabantu abangazi lutho ekhoneni kumenze wahlulwa. Uthathe umqeqeshi ahlangane naye emasontweni amabili adlule eManchester, wambeka ekhoneni. Izinga le-WBC lidinga abantu abalaziyo asebeke bafinyelela kulo,” kusho uDurandt.“Abaphathi bakhe abebengayizwa kahle eyokuthi aqeqeshwe yimina, yibona abamlahlekisele ngethuba lokukhonya emhlabeni. UMakabu uyiqale kahle impi, ngomzuliswano wokuqala wenza okufanele. Ngowesibili ubuye esezitshela ukuthi kufanele adlalisane noBellew esikhundleni sokuthi alwele ukuyomqeda ngoba ubekade esekuthathile ukuzethemba kwakhe ngokumvusa phansi. Emuva kwalokhu angazi ukuthi uzoshonaphi. Ithuba elifana naleli ngeke aphinde alithole.”Emuva kwempi uBellew uthe: “Ungiphule ikhala, ngikhuluma nje, lihlephukile. Kodwa nginebhande eliluhlaza elinokuyigolide. Uma kungathiwa susa ikhala lami ebusweni, mina ngithathe ibhande, ngingavuma.”",Lishabalale kabuhlungu iphupho likaMakabu
"UBERNARD Parker, oklame indima ebonakalayo kunobhutshuzwayo eNingizimu Afrika, uphupha ngokuba sezinhlakeni zeKaizer Chiefs, kuno kulangazelela ukuvuselelwa kwenkontileka yakhe njengomdlali weqembu. UParker (35) ubalwa ohlwini lwabadlali abambalwa abaphelelwa yizinkontileka kwiChiefs uma kusongwa isizini, futhi uneminyaka egijima kuleli qembu elidume ngokuba nabalandeli abaningi eNingizimu Afrika.Abanye abadlali abasohlwini nguKhama Billiat, Philani Zulu noWillards Katsande kanti iTimeslive ibale noLebogang Manyama noBruce Bvuma, ongaconsi phansi kulezi nsuku.UParker ungukaputeni weqembu okwamanje kodwa indlala yamagoli nokubheda kwezinto eNaturena, kwenza abe mancane amathuba okuthi kuvuselelwe inkontileka yakhe. Nokho imenenja yakhe, uMike Makaab, ithe lo mgadli ubheke ukulisebenzela kwezinye izinhlaka leli qembu.“UBernard uyafisa ukuhlala kwiChiefs. Ufuna ukuqhubeka nokulisebenzela iqembu nangemuva kwezinsuku zakhe zokudlala,” kusho uMakaab.Ngokusho kukaMakaab, uParker usezinhlelweni zokuqala iziqu zokuqeqesha ukuze ahlale ehlomile uma kuqhamuka ithuba lokuqeqesha.“Sike sayikhuluma naye indaba yokuqeqesha, uyafuna ukungena kulo mkhakha. Empeleni yinto azoyiqala ukuyifundela ngonyaka ozayo. Uyakulangazelela ukuqhubeka nokuhlala eqenjini (Kaizer Chiefs),” kusho uMakaab.Ebuzwa uVina Maphosa okhulumela iChiefs, ngenkontileka kaParker nabanye abadlali, ugcizelele ukuthi abaphawuli ngezinkontileka isizini isephakathi. UParker ufike kwiChiefs eminyakeni engu-10 edlule ebuya phesheya kwiFC Twente yaseHolland.Ufike kwiChiefs wanqoba izicoco okubalwa kuzo neligi kabili besacijwa nguStuart Baxter. Nokho kusuka ngo-2015 iChiefs ayikaze iphinde inqobe isicoco kanti kulezi nsuku naye uParker ayamgqozela amagoli. Eqinisweni uPaker usenesikhathi esingaphezu kweminyaka emibili elizwa ngendaba igoli emidlalweni yeDStv Premiership, futhi kuzokhumbuleka ukuthi ugcine ukubhakuzisa inethi ngo-Ephreli ka-2019.Uficwa yile somiso nje, kuzokhumbuleka ukuthi liyabalwa negama lakhe kubadlali asebeke bahlabana ngeLesley Manyathela golden Boot. UParker unqobe lo mklomelo wamagoli amaningi ngesizini, ngo-2013/2014.",UParker usefuna isikhundla kwiChiefs
"UKUKHULA kanzima kukaTeko “The Navigator” Modise, agcine asengumdlali ohlonishwayo ebholeni elikhokhelayo kuyamkhuthaza uSonke “Section10” Ntuli ongumdlali weRoyal Eagles okubhekwe ukuthi ikhale yemuke nesicoco seNational First Division (NFD) noma ithole indawo kuma-play offs.UNtuli (23), ongumdlali wasesiswini waKwaMashu, Kwa-N, uthi unephupho lokunqoba okwesibili isicoco seNFD ne-Eagles, njengoba eseke wasinqoba neThanda Royal Zulu okwagcina kudayiswe isitifiketi sayo sathengwa AmaZulu FC eminyakeni emibili edlule. Usayine kwi-Eagles ngasekuqaleni kukaDisemba ngonyaka owedlule.Usayine inkontileka yezinyanga eziyisikhombisa, nesivumelwano sokuvuselela uma kuphela isizini.UNtuli ufunde ePinetown Boys High kodwa waqedela * -matric wakhe eDurban Boys High.“Ngiqale ukudlala ibhola ngineminyaka eyisikhombisa. Kuthe ngineminyaka eyisishiyagalolunye ngadlalela iqembu elibizwa ngeStella FC. Kuthe ngineminyaka engu-12 ngabonwa iLamontville Golden Arrows ngahlala kuyona ngaze ngaba neminyaka engu-18. Ngibe sengijoyina iThanda engihlale kuyona amasizini amathathu, ngashiya kuyona ngemuva kokuthi idayisiwe sesiwine iligi. Ngihlale isizini eyodwa kwiRichardsBay FC, njengoba sengisayinwa yi-Eagles njengamanje,” kulandisa uNtuli.Abadlali uNtuli abukela kubona ngoPhilani Cele oke wadlala kwiKaizer Chiefs nakwiThanda, uMazwi Mncube agijima naye kwi-Eagles, uModise oke wadlala kwiBafana Bafana, Orlando Pirates neMamelodi Sundowns (ukusho ambalwa awadlalelile), Andres Iniesta obedlalela iBarcelona yaseSpain noMarco Verrati odlalela iPSG yaseFrance.“Engikuthanda kuCele ukuthi unekhono eliyisimanga, futhi uzithobile. UMncube ngithanda ukuziphatha kwakhe ejimini, futhi uyazinikela ngeke umuzwe ekhalaza noma ngabe kunjani. Ngiyayithanda indlela uModise akhule ngayo kanzima, ngoba iyangikhuthaza,” kusho uNtuli.UNtuli uthi akakungabazi ukuthi i-Eagles ingasinqoba isicoco seNFD, inkani nje uma bezoqhubeka nokuzwana nokuhloniphana bengabadlali.“Akubona abaqeqeshi nabaphathi beqembu abadlala enkundleni, kepha ithina badlali esenza lokho. Ngizama ukuthi, kubalulekile ukuthi sizwane singabadlali, silekelelane futhi sesekane. Ayikho into eyedlule ukuzwana ningabadlali yikhona okuwukhiye wempumelelo,” kuphetha uNtuli.",Ukhuthazwa ukukhula kanzima kukaTeko
"ABAHOLA izibonelelo zikahulumeni bazokwazi ukuhola imali yabo yesibonelelo sikahulumeni ezitolo ezihlukene zakwaBoxer ezweni jikelele.Ukuze bathole imali yesibonelelo sikahulumeni abantu kufanele beze namakhadi abo akwaSassa bese becela imali yabo.UMnuz Andrew Mills ongumqondisi wezokukhangisa kwaBoxer, uthe:“Siyawuthanda kakhulu umphakathi. Siletha imikhiqizo ehlukene futhi senza ukuthi abantu bahole isibonelelo sabo ezitolo zakwaBoxer. Ugogo uyakwazi ukuthola impesheni yakhe kanjalo nomama uyakwazi ukukhipha imali yakhe yeqolo. Bonke bazophathwa kahle,”Uthe bayakwazi nokwenza igilosa ngekhadi lakwaSassa abantu ngoba inhloso kaBoxer wukuqinisekisa ukuthi abantu bathola imali yabo yesibonelelo endaweni ephephile bathenge nezimpahla ezihlukene ngentengo engambi eqolo.Ngaphandle kokuholela abantu izibonelelo zikahulumeni iBoxer iphinde iphakele abafundi abawu-350 ukudla.Laba bafundi baseNdwedwe Primary bathola ukudla okunomsoco kuvela kwaBoxer njengoba lesi sitolo sisebenzisana nenhlangano esiza umphakathi iCrossroads.“Kubalulekile ukuthi izingane zidle zisuthe ukuze zifunde kahle esikoleni. Senza konke okusemandleni ukuqinisekisa ukuthi zithola ukudla okunomsoco,” kusho uNkk Lee-Ann Pillay oyiMarketing Manager eBoxer.Uthe njalo ekuseni abafundi badla iMorvite nesidlo sasemini.",IBoxer nezinhlelo zokuthuthukisa umphakathi
"NGEKE abe nankinga nokudlala kumbe ukuqeqesha kwi-Absa Premiership, uMichael Essien, waseGhana ozakhele udumo ngokugqama kwiChelsea yase-England wadlulela kwiReal Madrid yaseSpain.UbeseGoli izolo lapho bekuthulwa khona ukuxhaswa yiBudwieser kobudlelwano phakathi kweSpanish La Liga ne-English Premiership okungamaligi eyakuleli encela kuwona ulwazi.U-Essien (oyinxusa leBudweiser) okumanje usemabhukwini eSabail FK edlala esigabeni esikhulu e-Azerbaijian, utshele abezindaba ukuthi ukudlala akuseyona into ayibheke kangako kepha osekusemqoka kuyena ukuqoqa lonke ulwazi angaluthola kubaqeqeshi. Usebenze nabaqeqeshi abanzima emhlabeni njengoJose Mourinho asebenze naye kwiChelase nakwiMadrid.“Nginenkontileka neSabail kuze kubeu-2020 kodwa ukudlala akuseyona into engiyibheke kakhulu njengoba sengineminyaka ewu-36 ubudala. Ngiqashwe njengomdlali kodwa isikhathi esiningi ngisebenza njengephini lomqeqeshi eqenjini lika-Under 19. Kumnandi lapho ngikhona futhi indlela engamukelwa ngayo ingenza ngizizwe ngihloniphekile. Ngijabule futhi nangokuthi ababhekile okuningi enkundleni kimina kepha kuwukunginika ithuba lokungena kwezokuqeqesha ngoba vele kulapho ngibheke khona,” kusho yena izolo eGoli.Ebuzwa ngokuthi izinga lePremiership uyalazi futhi angasukuma yini uma kungase kube khona omthintayo ngomsebenzi eNingizimu Afrika, uthe nakanjani.“Ngizizwa ngisekhaya njalo uma ngiseNingizimu Afrika ngakho-ke ngeke ngilizibe ithuba lomsebenzi uma livela. Ngaphandle kwempatho enhle ezweni nokuxhumana phakathi kwabantu baseGhana nabaseMzansi, akufanele ukhethe iphela emasini uma ungumuntu ofana nami osafuna ukukhula kulo mdlalo. Ngingadlala impela kwi-ABSA Premiership ngoba akekho ongazi ukuthi ingenye yamaligi aphezulu emhlabeni kodwa futhi ngingaqeqesha ngoba ngiwumuntu ovulelekile oshintshweni nasemathubeni amasha,” usho kanje.Mayelana nokubhekana neBafana kweyokuhlungela i-Africa Cup of Nations (Afcon) ezayo, uthe ufisa kuqhubeke ngendlela obekwenzeka ngayo minyaka yonke.“Angithi siyazi kwenzekani uma kuhlangene la mazwe? Kunqoba iGhana ngakho-ke nakulokhu ngithandazela ukuthi kwenzeke okufanayo.""Womabili amaqembu anabadlali abahle futhi ayashintsha kulokhu kuvela abadlali abasha okuyinto enhle ngala maqembu,” kusho * -Essien.",Owaduma kwiChelsea akanankinga nokudlala kwiPSL
"ABAZALI bezingane zesikole samabanga aphakeme okuthiwa izinto zimapeketwane kuso eBulwer bafuna kungenelele ngokushesha ungqongqoshe wezemfundo KwaZulu-Natal.Kuthiwa selwehlule abahloli nesigungu sekomiti labazali udaba lwaseMadulini Secondary School, osekuhambe kuso othisha abathathu ngenxa yezinkinga ngonyaka odlule. Abafundi basala kanjalo.Okwenze isimo sishube kakhulu nonyaka wukunyamalala kukathishanhloko okuvulwe izikole engekho ngaphandle kokwazisa ikomiti labazali.Isolezwe lithole ukuthi ngoSepthemba ungqongqoshe womnyango, uMnuz Mthandeni Dlungwane, wahlangana nabazali ehholo eGqumeni kuyodingidwa izinkinga esikole, wathembisa nokuletha usizo ngokushesha.UMnuz Sibusiso Dlamini onengane efunda uGrade 10 nenye ekuGrade-12 eMadulini, uthe ukhathazekile ngekusasa lazo.“Inkinga yaqala ngo-Agasti nyakenye sibona izingane zibuyiswa esikoleni kuthiwa othisha abekho. Sathola ukuthi bathathu othisha abangasekho esikoleni futhi bafundisa amakilasi amaningi. Sagcina sesizwa kuthiwa kunengxabano phakathi kothisha nesigungu sabazali, udaba lwagcina enkantolo.“Abazali abebenezingane ezifunda uGrade 12 baphoqeleka ukuthi bazicelele kwezinyeizikole eKokstad ukuze zifundiswe lezi zifundo ebezingekho. Kulo nyaka neyami ingane ifunda uGrade 12 kodwa akucaci ukuthi ikusasa layo limi kanjani ngoba namanje abekho labo thisha,” kusho uDlamini.USihlalo weSchool Governing Body, uNkk Terresa Memela, uthe isingaphezu kwakhe indaba yesikole.Uthe othisha abangekho bebefundisa iMaths, Accounting ne-English.“Kwaqala kwahamba uthisha weMaths ngoSeptehmba balandela nabanye. Basuke babanjwa yizingane bephuzile zabaceba, sababizela umhlangano. Abafunanga ukuzehlisa saze sacela kubahloli ukuthi bamiswe esikoleni ngesikhathi besaphenywa. Sagcina siboshwa ngomunye wabo ethi simsabisile. Kumanje sigqigqa inkantolo ngalelo cala,” kusho uNkk Memela.Uthe emhlanganweni wabo wokugcina nomhloli bathenjiswa ukuthi konke kuzolungiswa ngoJanuwari. Sekuvele kwaqhamuka enye inkinga yokunyamalala kukathishanhloko.“Sathinta uthishanhloko simbuza ukuthi ushonephi wathi uyiswe ngumnyango kwesinye isikole. Sesicela ungqongqoshe angenelele ngoba sesihlulekile nabazali,"" kuchaza uNkk Memela.Okhulumela umnyango, uMnuz Sihle Mlotshwa, uthe bazozama ukuthola ngethimba labo lezemfundo esifundeni iHarry Gwala ukucaciseleka ukuthi kwenzekani esikoleni ukuze babe nombiko ogcwele.",Inkinga isikole sihanjelwa wothisha
"Mbali Khanyile UGQUGQUZELE omama ngokubaluleka kokuncelisa izingane zabo ubisi lwebele uNgqongqoshe wezeMpilo KwaZulu-Natal, uNkk Nomagugu Simelane-Zulu ngesikhathi kwethulwa izibalo zabantwana abazalwe ngosuku lokuqala ku2021.Ungqongqoshe ohalalisele  yonke imindeni yezingane ezizalwe ngalolu suku, uthe umnyango uyakholelwa  kakhulu  ekutheni uzihluphe ngesimo sempilo yezingane. Uthe  kusemqoka ukuthi wonke umzali ancelise ingane yakhe ubisi lwebele  ngoba lubalulekile emzimbeni wayo.“ Siyazi ukuthi akusiyo into ehlale ilula ukuncelisa ingane ubisi lwebele kodwa sithi abazame omama njengoba ludlala indima enkulu ekwakheni izakhamzimba enganeni. Lolu hlobo lokuncelisa alugcini nje kuphela ngokwakha izakhamzimba kodwa luphinde luqinise ubudlelwano obuhle phakathi kwengane nonina wayo,” kusho uNgqongqoshe.Eqhuba uthe kumele omama balihloniphe ishadi elibafundisa ngokukhuliswa nokunakekelwa kwezingane ukuze zihlale ziyimiqemane ngaso  sonk iikhathi.Zingu-140 sezizonke izingane ezizalwe  ngosuku lokuqala ku-2021 ngokwembiko yomnyango wezempilo esifundazweni. Zingu-77 izingane zabafana  ezizalwe ngalolu suku. Angu-63 amantombazane esewonke.UNksz Slindile Mkhize (35) waseNhlungwane, KwaSiqobelo otete amawele esibhedlela, iNkonjeni eMahlabathini, ubonge abasebenzi balesi sibhedlela ngokumlekelela ekuteteni izingane zakhe ngale kokuhlangabezana nenkinga.“ Ngibonga indlela abangeseke ngayo  onompilo baseNkonjeni ngesikhathi bengitetisa. Bekunzima kodwa ngikwazile ukunqoba ngenxa yendlela  abebengisingethe ngayo,” kubonga uNksz Mkhize, umama wamawele.",Kugqugquzelwa omama ukuthi bazincelise ubisi lwebele izingane
"ABANTU abangu15 balimale kabi ngesikhathi itekisi ebebeyigibele ishayisana neloli eduze kwezimpambano zomgwaqo uR103 noHarrismith Road ngaphandle kwaseMnambithi. Abezimo eziphuthumayo bakwa-ER24 bafike endaweni yesigameko ngezithuba zabo-7 ebusuku, behambisana ne-ambulensi yakwa-EMS, nezicishamlilo. Okhulumela abakwa-ER24, uMnuz Ross Campbell, uthe bonke abalimele batholakale etekisini futhi bekungabantu abadala. Abagibeli abathathu batholakale isimo sabo sisibi kakhulu, abane belimele okungatheni kwathi abanye bona bathola imihuzuko.""Umshayeli yena utholakale esesihlalweni sakhe kodwa ebhajwe ngaphansi kweloli. Abezimo eziphuthumayo, ngokubambisana, baphumelele ukumtakula. Ubengalimele kakhulu, naye uphuthunyiswe esibhedlela saseMnambithi,"" kusho uCampbell. Amaphoyisa azifikele mathupha endaweni yesigameko ngenhloso yokuphenya kabanzi ngembangela.Khonamanjalo kulimale abantu abayisithupha kwathi ababili baba sesimeni esibucayi, ngesikhathi  kugingqika imoto emgwaqweni obheke eBergville uR616 KwaZulu-Natal izolo ebusuku. UCampbell uthe abakwa-ER24 batheleke ngezithuba zabo8.04 ebusuku,behambisana ne-ambulensi nezicishamlilo. ""Abantu abadala besilisa batholwe emgwaqeni betshingwe yimoto futhi belimele kabi. Balashwe maqede baphuthunyiswa esibhedlela saseHarrismith esibizwa ngeThebe ukuze banyangwe kabanzi. ""Umshayeli utholwe ebambekile futhi elimele kancane. Abezicishamlilo bamtakulile. Ezinye iziguli, eziphonswe phandle yimoto ngesikhathi igingqika, batholwe belimele lokhu okungatheni. Bonke bobane baphuthunyiswe esibhedlela saseBergville, i-Emmaus Mission ukuze bathole ukunakekelwa okuthe thuthu."" Esephetha uthe amaphoyisa azophenya kabanzi ngembangela yale ngozi njengoba efikile endaweni yesigameko.",Kucishe kwavalwa ngehlahla eBergville naseMnambithi ngenxa yezingozi zomgwaqo
"UTHANDO lokudweba izikibha zakhe ayezigqoka lugcine ngokumngenisela imali usomabhizini osafufusa waseMgungundlovu, oqale ibhizinisi lokufaka imibhalo ezimpahleni zokugqoka.UMnuz Siyabonga “Sya” Caluza (23) osezinze eThekwini uphothule izifundo ze-Information Technonogy (IT) eComputer Training Institute. Uqale ibhizinisi lakhe lokudweba izikibha elihamba kahle, iFBS Apparel Pty (Ltd).Le nkampani uyisungule ngo-2016 esengumfundi.“Ngazithola nginesizungu ngoba izifundo ze-IT zazingangijabulisi. Ngibe sengiqala ukwenza into engangiyikhonzile, ngadweba izikibha zami engangizigqoka esikoleni. Imfashini yinto ebengivele ngiyikhonze kakhulu ngisho ngisafunda. Ekuhambeni kwesikhathi abanye abafundi bacela ukuba nabo ngibenzele izikibha ezibhaliwe, bangikhokhele. Kugcine sekuba ibhizinisi lami kusukela ngo-2016. Sengiqedile esikole, ngabe sengenza lo msebenzi ngokugcwele,” kusho uSiyabonga.USOMBHIZINISI osemncane uMnuz Siyabonga ‘Sya’Caluza uhlose ukuthuthukisa abanye abantu abasha ngebhizinisi lakhe lokufaka imidwebo ezikibheniPhakathi komsebenzi awenzayo wokufaka imidwebo emakapisini, ezikibheni nasemajakhethini.Usebenzisana nezinkampani, izikole noma izinhlangano ezifuna ukubhala imidwebo yazo empahleni ethize.USiyabonga wenze isitifiketi seBusiness Management ngaphansi kohlelo lweNational Youth Development ngoJulayi nonyaka ukuze athuthukise ibhizinisi lakhe.Uthe akuhlose kakhulu ukuba athuthukise abantu abasha, avule amanye amathuba omsebenzi.“Baningi abantu abasha abangenayo imisebenzi, abanye abazithola benza izinto ezingalungile nabangani, bagcine bengene ezinkingeni okuba nzima ukuphuma kuzo. Leli bhizinisi indlela yokuba abantu abasha bakwazi ukukhiqiza izinto zabo, bagqoke izimpahla abazithandayo ezibajabulisayo,” kusho uSiyabonga.Ibhizinisi lakhe lisebenzela ehhovisi elikuMhlanga Drive. Uxhumana kakhulu namakhasimende akhe ezinkundleni zokuxhumana i-instagram Afbs-apparel noma @apparel_fbs.",Uqale ibhizinisi esengumfundi lachuma
"UNDUNANKULU waKwaZulu-Natal, uMnuz Sihle Zikalala, utuse abantu baseCuba ngokuba nesihe nobuntu wathi bancamele ukubeka impilo yabo engcupheni ngoba befuna ukusiza abantu bakwamanye amazwe.Ethula inkulumo yakhe eMgungundlovu izolo, emva kokwamukela odokotela abangu-27 abavela ezweni laseCuba, abazolekelela ukuze kuliwe nobhubhane lweCorona, uZikalala uthe izinhliziyo zabantu baseCuba zinkulu ukwedlula ngisho umhlaba. Uthe kuningi abangakusho mayelana nezwe laseCuba njengoba labamba neqhaza elikhulu nasenkululekweni yamazwe amaningi ezwenikazi, i-Afrika.“Ukwethembeka kwezwe laseCuba emazweni ase-Afrika kudala. Kwahlula ngisho abacindezeli bezama ukukuqeda lokho kodwa iCuba yama kulokhu ekholelwa kukona ukusiza labo abacindezelwe,” kusho uZikalala.Uthe ubudlelwano bezwe laseNingizimu Afrika nelaseCuba busuka kude.“Ngiyazi ukuthi ngikhuluma egameni labantu baKwaZulu-Natal, abaseNingizimu Afrika nabasezwenikazi lase-Afrika, siyaziqhenya ngempumelelo ezuzwe iCuba kwezemfundo, ezempilo nezesayensi. Ngosuku olubalulekile olufana nalolu, sikhumbula abaholi bethu ababili abangasekho uDkt Nelson Mandela noKhomanda Fidel Castro, owayengumholi waseCuba, namhlanje sifuna ukubahlonipha bobabili ngokuma bangagudluki kulokhu ababekholelwa kukona phezu kwengcindezi abebeyithola kubacindezeli,” kusho uZikalala.Uthe bayaziqhenya ngohlelo lwezempilo phakathi kweNingizimu Afrika neCuba olwasungulwa nguMandela noCastro. Kulolu hlelo yilapho kusuka khona intsha yakuleli ihambe iyofundela ubudokotela eCuba.“Siyakukhumbula ukufika kodokotela bokuqala kuleli baseCuba ngo-1996, ukufika kwalabo dokotela kwahambisana nemigubho eminingi kwaba khona nomcimbi wokubeka izimbali eFreedom Park, ePitoli, lapho kukhona amagama abantu baseCuba abangu-2070, abalahlekelwa impilo yabo e-Afrika besiza ezimpini ezahlukene kubalwa nase-Angola,” kusho uZikalala.Uthe odokotela baseCuba abafikile bazobavikela beyisifundazwe.UNgqongqoshe wezeMpilo KwaZulu-Natal uNkk Nomagugu Simelane-Zulu, uthe odokotela abafikile banele ukusabalala esifundazweni sonke.Uthe kuzonke zonke izifunda zesifundazwe ezingu-11, kuzoba khona udokotela okhona.“Abanye odokotela bazosebenza nezibhedlela ezithile, kodwa eThekwini, iLembe naseMgungundlovu lapho sinezibalo eziphezulu zabantu abaneCorona, khona sizosinyusa isibalo singabi nodokotela oyedwa, eMgungundlovu sizoba nababili kuthi eThekwini nakwiLembe sibe mhlawumbe nabathathu,” kusho uNkk Simelane-Zulu.Izolo ntambama isibalo sabahaqwe yiCorona kuleli bese senyukele ku-19 137, esabashonile senyukele ku-369 kulandela ukushona kwabangu-30. Kuleli sekuhlolwe abantuabangu-526 433.",UZikalala uncoma odokotela baseCuba
"UMKHANDLU olawula i-University of Zululand, oNgoye, usola abahlohla izitshudeni ngokuthi kuxoshwe iPhini likaShansela.Lokhu kuvele izolo esithangamini nabezindaba lapho onguSihlalo womkhandlu uNksz Nomarashiya Caluza, ephawule ngabafuna kuxoshwe uSolwazi Xoliswa Mtose oyiPhini likaShansela. “Umkhandlu uyalethemba iPhini likaShansela ukuthi lingaqhubeka nokuphatha inyuvesi. Kwezinye izimfuno zezitshudeni kuyacaca ukuthi kukhona isandla sesithathu ngoba zithinta izindaba zabasebenzi. Abantu abadala akumele badidise izingane. Bayazi lapho kumele badlulise khona ngokomthetho izindaba ezithinta abasebenzi,” kusho uNksz Caluza.Uthe bakhathazekile ngesikhathi esesimoshekile ngenxa yemibhikisho. Uveze ukuthi ukube kuya ngabo bekuzovulwa ngesonto elizayo.UNksz Caluza uthe ngoMsombuluko babe nomhlangano bengumkhandlu, okwenze bangakwazi ukuhlangana nezitshudeni. Uthe ezinye zezikhalo zezitshudeni ezithinta ukushoda kwezindawo zokuhlala, bayazama ukuzilungisa. Uveze ukuthi imali yokwakha izindawo zokuhlala ikhona kodwa kusabambe ukuthi bathole itayitela. Uthe basaxoxa nenkosi ukuthi ibanikeze indawo yokwakha ezoba nemibhede engu-3 800.Mayelana nokukhethwa komkhandlu wezitshudeni, uthe:“Ngo-2017 nango-2018 lwaba khona ukhetho lomkhandlu wezitshudeni. Kwadingeka uhlaka luhlakazwe ngo-2018 emuva kokuba amalungu alo ephule imigomo yokuziphatha. Kudingeke sikhethe uMakhoba (Bongumusa) ukuze kube nohlelo lokuxhumana nezitshudeni. Siyaxolisa kuMakhoba ngendlela asehlukumezeke ngayo ekubeni engazikhethanga njengoba egcine esulile,” kusho yena.NgoMsombuluko uNgqongqoshe weMfundo ePhakeme, uDkt Blade Nzimande, uhlangane nezinhlaka ezahlukene zezitshudeni. Uphakamise ukuthi abaphathi besikhungo baxoxe nezitshudeni, kukhethwe ngokushesha umkhandlu wezitshudeni. Mayelana nalokhu uNksz Caluza, uthe abakwazanga ukuhlangana nezitshudeni ngoMsombuluko ngoba nabo bebenomhlangano womkhandlu. Uthe yisifiso sakhe ukuhlangana nezitshudeni maduze.“Okwamanje kukhona uDean of Students okunguye ongumxhumanisi. Sizohlangana nezitshudeni ngoba sezikhona ezihlangane noNzimande. Sizobe sesibuyekeza nomthetho-sisekelo womkhandlu wezitshudeni ukubheka ukuthi kumele kukhethwe uhlaka olusha noma omunye umlawuli. Singakwazi nokuthi kube nekomiti elizomela zonke izinhlaka zezitshudeni ukuze kube nezingxoxo,” kusho uNksz Caluza.UMxolisi Khanyile omele iSasco obekhona emhlanganweni kaNzimande, uthe bebelindele ukuthi kube nomhlangano nabaphathi besikhungo izolo kodwa awusekho.“Sibona kuyibona nomkhandlu ababambezela ukuthi kuxazululwe izinkinga njengoba sebehoxise nomhlangano,” kusho uMxolisi.",Basola isandla sesithathu ezinkingeni zasoNgoye
"ISILILO siqal phansi emndenini kuthushuka ilungu lomndeni ebebezitshela ukuthi lishonile njengoba kade “belingcwaba” ngempelasonto. UNksz Zandile Phungula (27) waseGreytown ushaqe abaningi ezifikela emini kwabha kubo, ephila ngoLwesithathu.Isolezwe lithole ukuthi kugcwale izinkumbi zabantu kubo bezombona njengoba bekuthiwa “Uvuke ekufeni”.  
u daba oluphelele kwiSolezwe ngoLwesihlanu ",Isimanga 'evuka' ekufeni ofihlwe ngempelasonto
"UBONGA uMdali umethuli wezinhlelo zakwaSABC1, oke wasakaza isikhathi eside kwiGagasi FM, uKini Shandu osinde ngokulambisa engozini yemoto emehlele ebuya komunye wemicimbi ebiyandulela iVodacom Durban July, ngoLwesihlanu ebusuku.Lo methuli wohlelo lwezinkulumo, iDaily Thetha, uthe yize engalimalanga kule ngozi kodwa imoto abehamba ngayo iphelile njengoba bemtshele ukuthi ngeke iphinde ilungiseke.Uma echaza ngengozi uthe ubephuma endaweni yobumnandi iMagaba Lounge, eHammarsdale, ngesikhathi ingozi imehlela.“Bengihamba nabangani bami ababili kuyimina oshayelayo. Belikhiza kancane izulu futhi kunemoto esilandelayo ngemuva. Sasola sonke ukuthi sengathi abantu abafuna ukusithathela imoto sakhetha ukuthi sinyuse kancane ijubane,” kusho uKini.Uthe ngenxa yokuthi abayazi kahle indlela umgwaqo ababehamba ngawo wawuphela kumele bajike ngomunye bona baqhubeka kanti sebengena endaweni eyiwa.“Imoto yayisejubaneni ngenxa yokwesaba imoto eyayilokhu isilandela kodwa sibonga ukuthi akekho odlulile emhlabeni kulesi sigameko. Abangani bami ababili baqulekile kodwa ekufikeni kwabosizo lokuqala bababheka bagcina beluleme,” kuchaza yena.Uthe yena akabanga nayo ngisho nemihuzuko kodwa wayethukile.“Kuyimanje ngiseGoli angibange ngisahlala ngiye emcimbini wamahhashi ngenxa yento engivelele,” kuchaza uKini.",Usinde engozini owethula uhlelo iDaily Thetha
"OBELINGISA kwiMbewu:The Seed, uNqobile Sipamla, uthi akasakwazi ukuhamba ngokukhululeka emgwaqweni okwenza ahlale ezigadile ngenxa yendawo ayidlalayo.UNqobile udlala indawo kaThokozile ongusomaqhinga owenza noma yini ukuthola into ayifunayo. IMbewu idlala ngo-9.30 ebusuku phakathi nesonto ku-e.tv.""Ayisekho indaba yokuzizulela nje. Abantu babona loya sisi abamsabayo nabamzondayo. Impilo ishintshe kakhulu angikwazi ukuhamba ngedwa kumele ngiqaphele ngoba abanye bayasondela befuna ukushutha kanti kumele sigade, siqhelelane,"" kusho uNqobile.Lo mlingisi oke walingisa nasemdlalweni wakuMzansi Magic Ikhaya, kuvela ukuthi useshiyile kulo mdlalo.Ngokuthola kwaleli phephandaba njengoba uThokozile esekubhaceni uzogcina ngokushona.""Isiqephu somngcwabo wakhe saqoshwa ngoDisemba ngonyaka odlule,"" kusho umthombo waleli phephandaba.UNqobile ukuqinisekisile ukuthi akaseyona ingxenye yeMbewu.""Yebo angisekho kodwa bekumnandi ukusebenza khona futhi ngibe nesikhathi esimnandi kakhulu. Abalingisi nabasebenzi njengoMaKhumalo (Leleti), Tony (Kgoroge), MaMtshali (Thembi), Nkanyiso Mchunu noDeli Malinga. Abanye abangamukela akusibona abaqhubeka nomdlalo kodwa siyasekana bakwenza uzizwe wamukelekile okuyinto evela kuthelevishini. Abantu baze bakholwe ukuthi siyazondana kanti uma sesingasaqophi siyathandana.""Uthe ufunde lukhulu ngokudlala indawo kaThokozile futhi ufuna ukudlala ezinye izindawo ngoba akathandi ukulingisa umlingiswa ofanayo nakweminye imidlalo.Uveze uthi okwamanje usaqhuba imisebenzi yenkampani yakhe ezinze eThekwini lapho afudukela khona ngo-2014.",Uthokozile obelingisa ekaThokozile kwiMbewu
"KUBOSHWE abantu ababili abatholwe nezidakamizwa ezindaweni ezehlukene KwaZulu-Natal.Uphenyo obelwenziwa amaphoyisa ophiko iNewcastle Vispol, awezinja nawezobunhloli luholele ekuboshweni kowesifazane obedayisa izidakamizwa edolobheni laseNewcastle, ngoMsombuluko. Amaphoyisa abelandela umkhondo ngenkathi enikela emgwaqweni uScott kule ndawo. Afike athola khona owesifazane.Amaphoyisa athole izidakamizwa iCAT, heroin ne-crystal meth ezingadayiswa uR80 000 kuyena. Ube eseboshwa ngaleso sikhathi ngecala lokutholakala nezidakamizwa.Kusolakala ukuthi lo wesifazane ubesendleleni ehambisa lezi zidakamizwa kubathengi bazo.Uvele enkantolo yeMatshi eNewcastle izolo ngecala lokutholakala nezidakamizwa.Khonamanjalo, kolunye uphenyo ePort Sheptone kuboshwe indoda (27) etholakale nezidakamizwa ezingadayiswa uR6 520. Iboshwe erenki yamatekisi eMargate lapho itholakale khona nezidakamizwa i-mandrax ne-heroin.Ivele enkatolo yeMantshi eRamsgate ngoMsombuluko yathola ibheyili ka R5 000. Icala layo lihlehliselwe uJuni 21. Uphenyo luyaqhubeka.",Kuboshwe ababili abatholwe nezidakamizwa
"UMENGAMELI wenhlangano yamaciko kuleli, uJoy Mbewana, usekhwele wadilika kuzakwabo, uKhaya Sinayile, ohlambalaze uMengameli wezwe, uMnuz Cyril Ramaphosa, ngomdwebo. USinayile ufake umdwebo ezinkundleni zokuxhumana oveza ubuso bukaRamaphosa bunekhala eliwumphambili. UJoy uthe unxuse amaciko ukuba asebenzise amakhono awo ukulekelela uhulumeni ekudluliseni umyalezo ngokuphepha kwabantu egciwaneni leCovid-19.Lo mholi weCultural & Creative Industries Federation of South Africa (CCIFSA) uchaze umdwebo kaKhaya njengonyanyisayo futhi okhombisa enkulu indelelo kuRamaphosa. ""U-Ephreli inyanga yeNkululeko, nathi njengamaciko, sibambe elikhulu iqhaza ukuze kube nalenkululeko esiyijabulelayo namhlanje. (Nomakunjalo) inkululeko ayichazi ukuthi kufanele bengahonishwa abanye abantu, ikakhulukazi abaholi bethu nabantu abadala. Badinga ukuhlonishwa ngisho noma ngabe bangamalungu omndeni, abangani noma yizihlobo,"" kusho uJoy. UJoy ugcizelele ukuthi amaciko kufanele adlale indima ekwakheni nasekubumbeni umphakathi wezinhlanga nezizwe ezihlukahlukene ukuze lesisizwe esiwuthingo lwenkosazane siqhakaze. ""Ngakho kuyanyanyisa ukubona imidwebo efana nekaKhaya Sineyile obukeka ehlulwa ubuciko. Siyawugxeka kakhulu umsebenzi wakhe. Ngabe lokhu kuchaza ukuthi akasabuthi quthu ubuthongo ecabangana nomphambili kamengameli?"" Uthe uKhaya namanye amaciko kumele bakhiqize imisebenzi ezoqwashisa imiphakathi ngeCoronavirus, ""okuyisona sitha esisimise kabi futhi saze samisa nezimpilo zethu,"" kusho uJoy obuye abe ngumlingisi osebuya nakuZalo.Imizamo yokuthola ukuphawula kukaKhaya ayiphumelelanga kwahluleka ngisho esethunyelelwa umyalezo nasezinkundleni zokuxhumana.UKhaya, ongomunye wamaciko asedume umhlaba wonke kangangoba usebuya nakokhangisa ngemisebenzi yakhe nakoQatar, akaqali ukususa umsindo. Wake wenza umdwebo ayewubiza ngokuthi i-A half a loaf is better than none, lapho kwakunamadoda amabili amnyama ayefakwe kwi-toaster maqede wawudayisela isitolo sakwaNandos. Wabonwa yindoda eyayidla kulesi sitolo sokudla esise-UK, yakhalaza ukuthi umdwebo kaKhaya wawunobandlululo maqede sawususa isitolo futhi saxolisa ngawo. UKhaya, waseNyanga, eCape Town,  akasiye umdwebi wokuqala ukuhlambalaza umengameli wakuleli, omunye onamagangangozi ngu-Ayanda Mabulu, obenoMnuz Jacob Zuma shaqa emidwebeni yakhe. Naye wake wadweba uZuma ezitika nocansi nowaba nguMengameli wokuqala waseNingizimu Afrika wentandoyeningi, uMnuz Nelson Mandela. ",Uziqhathe namaciko ohlambalaze uRamaphosa
"ZIKHALA ngokwenza umsebenzi wesizwe zingatholi ngisho indibilishi izinduna ezakhele ubukhosi baKwaCele eMatimatolo, ngaseMdlovane.UMnuz Sipuni Phungula, oyinduna esigodini eNkomimbelwe eMatimatolo, uthe uqale ukuba yinduna kulesi sigodi kusukela ngo-1988 ngaphansi kwenkosi uNkomo Cele athe ikhothame ngasekuqaleni kweminyaka yawo-1990.“Angiyazi into okuthiwa iholo lenduna. Angazi nokuthi ibonelelwa ngamalini. Ngiye ngizwe nje ozakwethu esenza nabo imisebenzi yesizwe efanayo bakwezinye izindawo bethi bayahola kodwa thina kule ndawo yakithi ezigodini ezine engizaziyo yinye induna engike ngizwe ithi iyahola,” kusho uPhungula.Ubale izigodi ezine ezingaphansi kwalobu bukhosi athe Umphise, Inhlangakazi, Indukumahlathi nesigodi esibhekwe nguyena Inkomimbelwe.Uthe sinye isigodi esinenduna eholayo ngaphansi kwalesi sizwe athe esaseMphise.Umthetho wemihlomulo yezinduna usayinwe owayengumengameli uMnuz Jacob Zuma ngo-2014. Ngesikhathi ethula isabelo sezimali soMnyango wezokuBusa ngokuBambisana neziNdaba zoMdabu KwaZulu-Natal uNgqongqoshe wawo uMnuz Sipho Hlomuka, wayinyusa imali yezinduna isuka kuR8 000 yaya kuR10 000.Isolezwe lithinta okhulumela umnyango, uMnuz Lennox Mabaso mayelana nodaba lokungatholi kwezinduna imihlomulo, unxuse ukuthi zivakashele emahhovisi omnyango aseduze.“Kumele baye emahhovisi omnyango eMzinyathi bashiye imininingwane yabo ukuze udaba lwabo lubhekisiswe ngoba besingakaze sithole udaba olunjalo,” kusho uMabaso.Inkosi uMbhekiseni Cele ithe udaba lokungaholi kwezinduna ezingaphansi kwayo ilubikile emahhovisi omnyango ibisalinde incazelo evela emnyangweni.“Kuyiqiniso ukuthi ezinye izinduna aziyitholi imihlomulo kodwa udaba lwazo ngitshelwe ukuthi luyasetshenzwa yihhovisi lomnyango njengoba ngilubikile kuwona,” kusho uCele.",Ziyabalisa izinduna ezingaholelwa
"UKUQALA kahle emidlalweni yokuhlunga ye-Absa Premiership kuzokwenza ube lula umsebenzi weMaritzburg United wokugcina indawo yayo esigabeni esiphezulu sebhola.Lokhu kushiwo wumqeqeshi we-United, u-Eric Tinkler, ngemuva kokuzibekisela indawo kweyokuhlunga ngempelasonto.ITeam of Choice iye emidlalweni yokugcina ye-Absa Premiership ihleli emsileni, idinga okungenani iphuzu ukuzisindisa ezembeni ibhekene neBaroka FC.Kuke kwabukeka sengathi izokwenza lokho ihamba phambili ngegoli likaFortune Makaringe esiwombeni sokuqala somdlalo obusePeter Mokaba Stadium ngempelasonto.Nokho iTeam of Choice igcine iwadedelile amaphuzu amabili iBaroka ilinganisa esiwombeni sesibili. Ukushaywa kweFree State Stars kugcine kuyisizile ngokuthi kuchilizele yona ezembeni.EzikaTinkler zizodlala eyokuhlunga namaqembu amabili aqhamuka kwiNational First Division (NFD) ukulwela ukubuyela esigabeni esikhulu.Zizovula neRoyal Eagles ngeSonto ekhaya bese zilandela neTshakhuma ekuhambeni ngoMeyi 22. Imidlalo, okukhona kuyo eyasekhaya neyasekuhambeni, iyoze iphele ngoJuni 1 sekuphuma elizoba ngelika-16 kwi-Absa Premiership ngesizini ezayo.“Sijabule ngokuthi silivikile izembe kodwa kukhona ukuphoxeka ngoba besingathanda ukuyivika eyemidlalo yokuhlunga futhi belikhona ithuba lokwenza lokho. Ngebhadi akwenzekanga. Manje sekumele sizilungiselele amanye amasonto amathathu azoba nzima namaqembu akwiNFD ukuze sizigcine siphephile,” kusho uTinkler.Uthe imiphumela yemidlalo emithathu yokugcina yeligi iyona emqinisa idolo mayelana nokuthi bangayigcina indawo yabo. I-United ishaye iBlack Leopards eThohoyandou, yashaya iSuperSport United eMgungundlovu yase ithola iphuzu kwiBaroka.“Umdlalo wethu wokuqala usekhaya ne-Eagles ngeSonto bese siya eVenda. Ngakho le imidlalo emibili imqoka, esizokuthola kuyo kubalulekile ngoba kungenza umsebenzi wethu ube lula,” kuchaza uTinkler.Ebuzwa ukuthi ngabe abadlali bakhe banawo yini amandla okubhekana nemidlalo, uthe: “Kumele. Lapha silwela ukuzisindisa ngayo yonke indlela. Sinesonto ukulungiselela umdlalo (wokuqala). Wumsebenzi onzima ngoba kusho ukuthi abadlali bazohlala lapha enye inyanga kanti ngokujwayelekile basuke sebenemindeni yabo. Kodwa bese ngikhulumile nabo ukuthi bangenzi izinhlelo ngoba kungenzeka siye emidlalweni yokuhlunga ngakho kumele bazilungiselele nangokomqondo.”",UTinkler unethemba ngeyokuhlunga
"BATHUKILE abashayeli bamatekisi asebesaba ukupaka ngaphansi kwebhuloho okuqathake kulona iveni ewele phezu kwetekisi kwashona umuntu.Kube ubumayemaye erenki yamatekisi yaseMlaza  esezimpambanweni zomgwaqo uPine (Monty Naicker) noRussell (Joseph Nduli), eThekwini  ngenkathi iveni iwela phezu kwetekisi isuka ebulohweni kuN3 kwafa umshayeli weveni.Kulimale umuntu ophuthunyiswe esibhedlela kulesi sehlakalo esenzeke ngoMgqibelo emini.I-video egcwele ezinkundleni zokuxhumana ikhombisa kuwa izinsimbi ezisekele ibhuloho ezilandelwa yiveni iToyota Hilux emhlophe ewela phezu kwetekisi ngaphambi kokuthi ilale ngokhakhayi.Itekisi ewelwe yiveni ibingenabantu njengoba ibisalinde ukulayisha. Abantu abahamba ngezinyawo ngakule renki babalekile bethuswa wumsindo.Umshayeli wetekisi Isolezwe elixoxe naye, ocele ukungadalulwa igama lakhe, uthe mathathu amatekisi ashayekile abengenabo abagibeli.“Sithukile namanje izimoto (amatekisi) azimanga lapha ngoba vele bezincane ebezisebenza. Ayiqali ukwenzeka le nto yokuwa kwemoto kuleli bhuloho. Sicela kwenyuswe izinsimbi ezisekele umgwaqo ngoba sithukile ngendlela okwenzeke ngayo,” kusho umshayeli.Izolo ukusebenza erenki bekuqhubeka ngendlela ejwayelekile.Okhulumela amaphoyisa KwaZulu-Natal, uCaptain Nqobile Gwala uthe kayaziwa imbangela yalesi sehlo kodwa amaphoyisa aseDurban Central aphenya icala lokubulala ngokungenhloso.Uthe ngoMgqibelo ngo-2 ntambama iveni ibihamba emgwaqweni uN3 ongenela kuCommercial.Uthe ngenkathi isebhulohweni, akwazeki ukuthi umshayeli weveni imphunyuke kanjani njengoba iphaphalaze yayowela phezu kwetekisi.“Kucekeleke phansi amatekisi amabili. Umshayeli weveni ona-30 ushonele endaweni yesigameko kwathi abehamba naye waphuthunyiswa esibhedlela,” kusho uCaptain Gwala.",Sebeyasaba ukupaka endaweni yengozi
"USIHLALO we-ANC KwaZulu-Natal uMnuz Sihle Zikalala, uthi i-EFF yayihlose ukubhebhethekisa umlilo woqhekeko kwi-ANC ngesenzo sayo sokuyophunga itiye nowayengumengameli wezwe uMnuz Jacob Zuma.Uhambo lwe-EFF lwalandela isinqumo seNkantolo yoMthethosisekelo, esasiphoqa uZuma ukuba ayovela phambi kwekhomishini ephenya ngokulawulwa koMbuso yidlanzana.UZikalala uthe ithimba le-EFF, elaliholwa umholi weqembu uMnuz Julius Malema, lalingayile ukuyokweseka uZuma, kepha lalizidlalela ipolitiki.Ethula inkulumo yokuvula ilekgotla yesifundazwe uZikalala, uthe i-EFF vele amavoti iwacosha ngokudunga izingqondo zabantu.“Vele i-EFF iyathanda ukugxambukela ezinkingeni ze-ANC, ukuze izizuzise yona. Inhloso yohambo lwabo kwakuwukwandisa ukudideka ngaphakathi kwi-ANC. Babefuna ukuziveza njengabantu abanesisombululo kule nkinga. Kodwa iqiniso lithi abanaso isisombululo, babefuna nje ukuyozifezela izinhloso zabo.“I-EFF iyingozi kwi-ANC ngenxa yokuthi uma igaya ivoti igxila kakhulu entsheni nakumalungu e-ANC aselahlekelwe ithemba. Ukukhula kwabo bafuna ukukuthola ngokuntshontsha amalungu e-ANC. “Umhlangano wabo noZuma kufanele siwubheke ngalelo so. Loya mhlangano wawungeve ungokuzwelana kwabo noZuma, kepha kwakuwukuyobhebhethekisa amalangabi oqhekeko kwi-ANC.”Ekhuluma kulo mhlangano wezinsuku ezimbili, uZikalala uthe bazolokhu bezama ukucela uZuma ukuba ashintshe umqondo, aye kovela kule khomishini.“Nakuba siziqonda izizathu ezibekwa uZuma ngokungavumi kwakhe ukuvela phambi kwekhomishini, kepha siyakholelwa ekutheni kufanele umthethosisekelo uhlonishwe.“Yingakho sithi ubuholi besifundazwe nobukazwelonke, kufanele buqhubeke nokuxoxisana naye. Lolu daba luzokuba nomthelela kwi-ANC esifundazweni nakuzwelonke. Baningi kakhulu abantu abakholelwayo kuZuma. Baningi abantu ashintsha impilo yabo. Yingakho lolu daba kufanele luphathwe ngobunono.”Lo mhlangano ohanjelwe izithunywa ezisuka ebuholini be-ANC kuzwelonke, esifundazweni nasezifundeni, kulindeleke ukuthi uphothulwe namhlanje.Kuwona kuzodingidwa izindaba eziningi okubalwa ukulungiselela ukhetho lohulumeni basekhaya nomthelela wokubheduka kobhubhane iCorona.Phakathi kwalabo abazokwethula izinkulumo, kubalwa noNgqongqoshe wezokuBusa ngokuBambisana neziNdaba zoMdabu, uDkt Nkosazana Dlamini Zuma.",I-EFF yayidala uqhekeko ngetiye noZuma: Zikalala
"IPHUTHWE yithuba lokuba nguNgqongqoshe wezeMpilo KwaZulu-Natal, iMeya yaseNewcastle ngemuva kokuboshelwa icala elithinta ukubulawa komholi we-ANCYL waseMalahleni Region.  UDkt Ntuthuko Mahlaba ubethwelwe ngeqoma kuKhongolose ukuba kube nguye ozovala isikhala sikaDkt uSbongiseni Dhlomo.Imithombo yeSolezwe iveze ukuthi uMahlaba nguyena muntu obezothatha izintambo njengoba uDhlomo eya ePhalamende.“UDhlomo nguye kuphela kwiKhabhinethi obengudokotela yingakho kucatshangwe igama likaMahlaba. Kuthe uma kuvela lezi zinsolo abhekene nazo kwaqhamuka igama likaDkt Sbu Shabalala,” kusho umthombo ongathandanga ukudalulwa.Uthe uShabalala uyaziwa kwezempilo futhi uyahlonishwa ngenxa yamagalelo akhe.Omunye umthombo uveze ukuthi uShabalala uhlonishelwa ukuthi ungumuntu ongakaze avele kwabezindaba kabi.“Konke kusemseni kaNdunankulu ozofungiswa ngoba uma kunjalo uzothatha uShabalala amfungise bese emqokela ukuba uNgqongqoshe wezeMpilo KwaZulu-Natal,” kuqhuba umthombo.Omunye umthombo uthe okhulumela i-ANC, uNkk Nomagugu Simelane-Zulu, nguyena muntu ozojutshelwa kwezempilo.“Izingxoxo ziyaqhubeka kanti igama likaNomagugu liyavela kwezempilo. Ngomunye wabantu ongawubamba lo mnyango,” kusho umthombo.Umthombo ubuye waveza ukuthi obenguSotswebhu we-ANC esiShayamthetho, uNksz Nontembeko Boyce, angase ajutshelwe kwesikaSomlomo wesiShayamthetho.Uthe ngomunye wabantu besifazane abangabaholi kuKhongolose abanamava.“Uzokhumbula ukuthi i-ANC inqume ukuthi bonke oSomlomo kumele kube abantu besifazane. Nguyena muntu onamava esiShayamthetho ngoba ubehola i-ANC esiShayamthetho.”Umthombo uthe kuvela negama likaMnuz Mluleki Ndobe, ongase abe nguNgqongqoshe wezokuBusa nokuBambisana neziNdaba zoMdabu.“UNdobe vele igama lakhe liphezulu kodwa bafuna ukususa uNkk Nomusa Dube-Ncube kulo mnyango bese bamfake kulona obuphethwe uMnuz Sihle Zikalala. Kodwa njengoba sisho kulele kuye uZikalala ukuthi ucabangani.“Uyazi ukuthi abantu abafakwe emagameni amathathu obekuzokhethwa kuwo ozoba uNdunankulu wesifundazwe, uNkk Simelane-Zulu noMnuz Sipho Hlomuka. Kwenziwe ngamabomu ngoba kubalekelwa uNkk Nomusa Dube-Ncube noNkk Peggy Nkonyeni asebemnkantshubomvu ukuze kuqokwe uZikalala,” kusho umthombo.UNkk Simelane-Zulu uthe abantu abakhuluma kanje bafuna ukuxova i-ANC. “Okokuqala uShabalala akekho ohlwini oluya esiShayamthetho. Okunye ukuthi nina niyaxova ngoba akukaze kukhulunywe kuPEC (Provincial Executive Committee) ukuthi obani abazoba oNgqongqoshe,” kusho uNkk Simelane-Zulu.Namhlanje kuzofungiswa amalungu esiShayamthetho, kukhethwe uSomlomo wesifundazwe kanjalo nePhini lakhe bese kukhethwa uZikalala kwesikaNdunankulu.",Iphunyukwe iqatha imeya ngecala
"SIBUSISO MDLALOSEABAPHATHI bebhola KwaZulu-Natal bangafunda lukhulu kubaphathi beSwallows FC, evuswe othuthwini lapho bekubukeka sekuphela ngayo ebholeni ngenxa yemizamo yokushabasheka komlandeli wokuqina, uPanyaza Lesufi.Lona ngumbono wenkakha yebhola yaseKZN, uNgcebo “Malombo” Sibiya, othi osomabhizinisi besifundazwe bangakwenza lokhu okwenziwe ngosomabhizinisi abafake isandla ekuvusweni nasekuxhaseni iSwallows behlangene noLesufi, inqobo nje uma osomabhizinisi baseKZN abafuna ukufaka imali ebholeni bezozihlanganisa nabantu abanolwazi nothando lwebhola.ULesufi usethubeni lokuhlabana ngomklomelo wokuba umphathi nomlawuli wonyaka uma iPSL, seyikhipha  amagama abadle umhlanganiso emikhakheni ehlukene kunobhutshuzwayo.ISwallows idle isicoco seligi yeGladAfrica Championship ngesizini ephelile, yakhuza ibuya esigabeni seDStv Premiership. Yayikade idliwe yizembe kwiPremiership ngo-2014/2015, kwathi ngasekupheleni kwesizini ka-2015/16 yaphindwa yizembe yehlela kwese-ABC Motsepe League nakhona yadliwa yizembe yehlela kuSAB Regional League. Yanquma ukuthenga isitifiketi se-Orange Vaal Professional yabuyela kwi-ABC Motsepe League, kwathi ngo-2019/18 yathenga eseMaccabi FC, ebidlala kwiGladAfrica Championship.Ukuvuswa kweSwallows kugcine kube semahlombe kaLesufi, uNgungqongqoshe wezeMfundo eGauteng, ukugwema ukuthi ungashabalali umlando weZinyoni.ULesufi owenze konke okusemandleni ngenxa yothando lweqembu njengomlandeli wokuqina.Ufake imali lidlala kwiMotsepe League, wanxenxa nabaxhasi ngokubambisana, okubalwa nosengusihlalo walo uDavid Mogashoa, bathenga isitifiketi seMaccabi.“Imvamisa kuyaye kube nosomabhizinisi lapha eKZN abafuna ukufaka imali ebholeni ngenhloso yokufukula ibhola nesike sababona naphambilini bekwenza, nengikholwa wukuthi basekhona abasengakwenza lokho.“Into nje eyaye ibe yinkinga enkulu wukuthi labo somabhizinisi imvamisa bayaye bahlangane nabantu abangenalo ulwazi lwebhola futhi abathanda izikhundla nokugqama nokuzinothisa bona, kunokuthuthukisa ibhola.Okugcina sekwenza abanye osomabhizinisi baphelelwe wuthando lokufaka imali yabo ebholeni,” kusho uSibiya wodumo kwi-African Wanderers.Eqhuba uthe ngakho-ke kufanele abaphathi bebhola eKZN basike iphethini kokwenziwe nguLesufi, eshabashekela ukuvuswa kweqembu elinjengeSwallows ekubeni engusopolitiki, ongenamlando ekuphathweni kwebhola.“ Nakhona lapha esifundazweni sakithi siyabadinga abantu abanjengoLesufi, ngoba ngelinye ilanga singafisa ukubona amaqembu anjengo-African Wanderers noma oBush Bucks evuka, ngenxa yomlando wawo ebholeni.""IDurban Bush Bucks ne-African Wanderers, amaqembu osekungumlando okuthi asashabalala ebholeni, angamanye amadala kakhulu ebholeni lakuleli, kanti asungulwa ngo-1902 nango-1906 ngokwehlukana.Phakathi kwezingwazi ezagijima kula maqembu, kubalwa uMlungisi “Professsor” Ngubane, Calvin “Mkhonto kaShaka” Peterson, Daniel “Rhoo” Ramarutsi, Bennet Gondwe, Siyabonga ‘Bhele” Nomvethe, Sibusiso “Rhee” Zuma, ukubala ezimbalwa.Isithombe: Backpagepix",Abaphathi bebhola baseKZN bangasika iphethini kwabeSwallows
"KUKHALWE ngobudedengu babahlengikazi kungcwatshwa owesifazane wasoLuphepheni eMzinto ngoMgqibelo, oshone esemtholampilo.Umndeni kaNksz Thobekile Phungula (26), uthukuthele ngendlela umufi anganakwanga ngayo emtholampilo ePhungashe, okuthiwa walinda i-ambulensi amahora ayisishiyagalombili. Emngcwabeni bonke bakhale ngokunganaki kwabahlengikazi bakulo mtholampilo.Uyise kamufi uMnuz Mthethiswa Phungula, uthe kubuhlungu ukuthi indodakazi yakhe yashona phambi kwakhe, abahlengikazi abaqeqeshelwe ukwelapha bezivalele kwelinye igumbi.Uthe naye kuthe esexakekile eyedwa wabiza unogada wayovusa abahlengikazi, asola ukuthi bebelele ebusuku.“Indodakazi yami yaqalwa ukugula ngoLwesibili ikhala ngokuthi inqanyukelwa umoya.NgoLwesine ngaqasha imoto sayihambisa emtholampilo. Bayibhalisile bathi bazoshayela i-ambulensi ukuze idluliswe. Bekuyizithuba zabo 2 ntambama sifika emtholampilo. Bekubonakala ukuthi ukugula kuyaqhubeka ngoba kuthe indodakazi iyochama, yawa endleleni. Nalapho onesi abezanga ukuzombheka,” kuchaza uyise.Sekushaya isikhathi sokuvalwa emtholampilo ngabo 4 ntambama, uthe onesi abebesiza emini bathe abaqhubeke balinde i-ambulensi.UPhungula uthe bahlale kwaze kwashaya * -10 ebusuku i-ambulensi ingafiki, onesi abasebenza ebusuku bezivalele kwelinye igumbi.Ebona ukuthi kuyonakala uPhungula wabiza unogada, onesi bafika umufi esembozwe ngengubo.Uthe onesi bafike bambuka maqede baphindela lapho bebekhona. Uveze ukuthi washayela imoto yezidumbu, i-ambulensi yafika umufi esekade eshonile.Umfowabo kamufi uMnuz Mboniseni Phungula, uthe bafuna incazelo ephelele ngokufa kukadadewabo. Uthe ukube kwasukunyelwa ukugula kwakhe ubezosheshe aluthole usizo.Umngcwabo kaNksz Phungula ubuhanjelwe uMnuz Zwakele Mngcwango ongumholi weDA esifundazwe futhi oyilungu lesiShayamthetho. Uthe kukhona owambikela ngalolu daba, emcela ukuthi angenele. Uthembise umndeni ukuthi udaba uzolwethula esiShayamthetho nakuNgqongqoshe woMnyango wezeMpilo esifundazweni uDkt Sbongiseni Dhlomo.“Kumele ilungiswe le nkinga ngoba kusengenzeka nakomunye umuntu. Kumele imitholampilo ihlale ikulindele ngisho ebusuku ukubhekana nezimo eziphuthumayo. Kubuhlungu ukuthi lo mndeni wenzelwe phansi ngabantu okuyibona okumele babanakekele,” kusho uMncwango.Okhulumela uMnyango uNksz Ncumisa Mafunda uthe: “Sikhathazekile ngokuthiwa kwenzekile futhi sidlulisa ukudabuka ngokudlula emhlabeni kwesiguli. Sesiqalile ukuluphenya lolu daba ukuze kutholakale umnyombo walo, kuthathwe nezinyathelo ezifanele.”",Bafuna izimpendulo ngoshone enganakiwe
"ISILOMO somsakazi woKhozi FM, uKhathide “Tshatha” Ngobe (osesithombeni), sishaya phansi ngonyawo sithi asisoze sathwasela ubungoma.UTshatha wethula uhlelo iWoza Nabangani Bakho noSelbeyonce “Selby” Mkhize ngo-3 kuya ku-6 ntambama phakathi nesonto.“Lingawa licoshwe zinkukhu,” kusho uTshatha.“Into engingenaso isiqiniseko sokuthi ngeke yenzeke yini empilweni yami wukuboshwa ngoba kuthiwa limbula ingubo lingene. Ukuphela kwento engingenaso isiqiniseko sayo yileyo kodwa ubungoma, cha,” kusho uTshatha.UTshatha ubekhuluma ngemuva kokuthi uzakwabo emsakazweni, uNgizwe Mchunu oyisangoma, ethe sekushoda yena ekutheni naye abe yisangoma.UNgizwe ufake enkundleni yokuxhumana i-Instagram isithombe somunye umsakazi woKhozi uBheka “Beekay” Mchunu efake amabhayi obungoma.“Makhosi amakhulu. Semukela ilungu elisha @mchunubheka olandelayo uTshathugodo,” kubhala uNgizwe ku-Instagram.UBheka uhlale enza amahlaya ngobungoma emsakazweni.UTshatha uthe akanankinga nezangoma.“Anginanxa nakho ngoba sikhule sizibona phambi kwethu. Ngikhulele emakhaya phela mina. Zinhle kubanikazi bazo, thina ngeke silunge,” kusho uTshatha.Lo msakazi uyaziwa ngokukhonza ebandleni loFakazi bakaJehova njengoba ehlale efaka nezithombe ezinkundleni zokuxhumana ethi uya esifundweni nasemihlanganweni yaleli bandla.Imizamo yokuthola uBheka ayiphumelelanga njengoba ucingo lwakhe belukhala lungabanjwa.Ufake ku-Instagram nokho ethi ubedla amagobongo.Sekuphele amasonto amabili engekho emoyeni uhlelo lwakhe iSithakela Isizwe lusakazwa nguNkosinathi Mshengu.Abanye ozakwabo bakaBheka kuthiwa bebengazi ngalokhu ngoba akakaze athi vu.",Sekunomunye oseyisangoma kuKhozi FM
"USENGUMSOLWA wokuqala futhi wengezelwa uhlu lwamacala athweswe wona owayeyimeya yeTheku, uNkk Zandile Gumede.Ubevele eNkantolo eNkulu eThekwini, izolo nabanye abangu-21 athweswe nabo icala lenkohlakalo nokukhwatshaniswa kwethenda kadoti eyabiza uR430 million.Phambilini uNkk Gumede wayengumsolwa wesi-16 kuleli cala.Umbuso wengeze icala lokushintshana ngemali ngendlela engekho emthethweni.Lokhu kwenyuse nomqingo wamaphepha enkantolo anohlu lwamacala athweswe abasolwa waba u-397  esuka ku-324.Angaphezu kuka-2 793 amacala abhekene nabasolwa.UNkk Gumede usengumsolwa wokuqala, alandelwe yikhansela uMnuz Mondli Mthembu owayengusihlalo wekomiti lezokuHlaliswa kwaBantu neNgqalasizinda bese kuba yimenenja kaMasipala weTheku, uMnuz Sipho Nzuza, osahlabe ikhefu emsebenzini.UMbuso usola laba abathathu noMnuz Robbert Abbu owayeyiphini lenhloko kwaDurban Solid Waste, uMnuz Sandile Ngcobo, owayeyiphini lenhloko kwaSupply Chain Management ngokuba ongqondongqondo abakhwabanisa kule thenda.UNkk Natasha Kara, ongumkhulumeli weNational Prosecuting Authority (NPA), uthe abasolwa bavele okokuqala kule nkantolo izolo banikwa uhlu lwamacala olubuyekeziwe.Uthe kube nokushintshwa kwabameli okube khona nokwenze kwahlehliselwa uNovemba 30 icala.U-Advocate Jay Naidoo ongummeli kaNkk Gumede ophinde ahole ithimba labameli babamangalelwa, uthe selubekiwe usuku lokuqulwa kwecala futhi umbuso wengeze icala lokushintshana ngemali ngendlela engekho emthethweni.UNaidoo usamile ekutheni uNkk Gumede umsulwa futhi bazokuvezela inkantolo lokhu.“Ngizofaka isicelo sokuhlinzekwa ngemininingwane yecala ngo-Agasti 15, bese umbuso uyaphendula ngo-Okthoba 15. Kuyobe sekubuyelwa enkantolo ngoNovemba 30 okuyiyona ezonquma usuku esoqala ngalo icala,” kusho uNaidoo.Abanye abasolwa ngokulandelana kwabo oMnuz Mthokozisi Nojiyela, Sduduzo Khuzwayo, Bhekokwakhe Phewa, Nkk Bagcinile Nzuza (inkosikazi kaNzuza), Mnuz Hlenga Sibisi, uMnuz Mzwandile F. Dludla, inkampani Ilanga laMahlase PTY (LTD), uMnuz Zithulele Mkhize, inkampani Uzuzinekele Trading 31 CC, uMnuz Bongani P Dlomo, uNkk Khoboso Dlomo, inkampani i-Omphile Thabang Projects, uMnuz Craig Ponnan, uMnuz Prabagaran Pariah, inkampani i-El Shaddai Holdings Group CC, uNkk Sithamone Ponnan bese kuba inkampani Umvuyo Holdings CC.Umbuso uzobiza ofakazi abangu-55 kuleli cala okukhona kubo nabayizikhulu zikaMasipala weTheku.",Kwengezwe amacala athweswe uZandile Gumede
"OWAYENGUMENGAMELI wezwe uMnuz Jacob Zuma uthi ukushona kwendodana yakhe uNhlakanipho ngo-2018 kwaba yisandla sezitha zakhe, naye wasinda ngokulambisa zisho ukumqeda.UZuma uveze lokhu ngesikhathi enengxoxo nendodana yakhe uDuduzane besebenzisa ubuchwepheshe besimanje kwi-App iZoom. Isithangami sengxoxo sibizwa ngeZooming with Zumas. UZuma uthe ukufa kukaNhlakanipho kwakuhambisana nemizamo yokulwa naye ngayoyonke indlela ngenxa yembono yezepolitiki anayo nalokho asekwenzile kwezepolitiki.Uthi yena wadliswa ushevu owujuqu kodwa wasinda ngenxa yokushesha athole usizo lokwelashwa phesheya.''Ngathinta umngani wami owayengumengameli kwelinye izwe ukuthi angisize. Ngangazi ukuthi uma sengthinte yena ngizowunqoba ushevu. Angiyena umuntu ogula kalula mina kodwa ngaleso sikhathi ngabona ukuthi kubi '' kusho uZuma.UMNUZ Jacob Zuma udalule lezi zindaba ezishaqisayo engxoxweni nendodana yakhe uDuduzane kwiVideo efakwe kuYouTube. Screengrab: YouTubeUZuma uze waveza nokuthi ngo-2014 indlela ayegula ngayo odokotela babethe akangayi emcimbini wokugcotshwa kwakhe. ''Umfana wami wayenesifo esilawulekayo uze ube madala kodwa yena wavele wafa esithubeni nje. Sengiyazi manje ukuthi abantu ababezama ukungibulala, abadala into ezongizwisa ubuhlungu. Sengiyazi manje ukuthi ukuhluleka kwabo ukuthatha impilo yakho (esho eDuduzane) kwabenza bahlasela umfowenu omncane. Bamphambanisela ngemishanguzo yakhe. '' kuchaza uZuma othe kusamzwisa ubuhlungu namanje ukucabanga ngalento. ",UZuma usola izitha ngokushona kwendodana yakhe ngo-2018
"USEQOKELWE kwesinye isikhundla esiphezulu sokuphatha eminye iminyango kahulumeni, oyinhloko yoMnyango wezeMfundo KwaZulu-Natal.UDkt Enock Nzama uqokelwe ukuba ngusihlalo wekomiti leSocial Protection, Human and Community Development Technical Cluster. Uqokwe nguNdunankulu KwaZulu-Natal uMnuz Sihle Zikalala kulesi sikhundla esinikezwa abayizinhloko zeminyango kahulumeni.Usihlalo waleli komiti umsebenzi wakhe ukwehlisa ububha emphakathini, abheke nezinye izindaba zezenhlalakahle.Ememezela ukuqokwa kukaDkt Nzama kulesi sikhundla, uZikalala uthe akangabazi ukuthi kuqokwe umuntu ofanele.“Angingabazi ukuthi uzokwenza umsebenzi omkhulu ukuthuthukisa impilo yabantu kulesi sifundazwe nakuzwelonke,” kusho uZikalala.UDkt Nzama uthe uyazithoba ngendlela abona ubuholi besifundazweni bumethemba ngayo. Uthembise ukuthi uzowenza ngokwethembeka umsebenzi abekelwe wona kulesi sikhundla esisha.Echazela Isolezwe ngesikhundla esisha, uDkt Nzama uthe asizophazamisa umsebenzi woMnyango wezeMfundo awenzayo. Kunalokho uthe kuzokwanda umsebenzi.“Ngizobe ngibheke neminye iminyango okubalwa owezokuHlaliswa kwaBantu neMisebenzi kaHulumeni esifundazweni nezinye izindaba zomphakathi. Kuzothunyelwa kimina imibiko eqondene nale minyango bese ngiyidlulisela ekomitini elikhulu eliya kwiKhabhinethi, inhloso yalo ukuthuthukisa yonke imikhakha kahulumeni,” kusho uDkt Nzama.Uthe asikho isikhathi abekelwe sona ukusebenza kuleli komiti kodwa obekhona ngaphambi kwakhe uhlale iminyaka emithathu.Uveze ukuthi useqalile imisebenzi ayibekelwe kuleli komiti njengoba isimemezelo sikandunankulu siphume ngoLwesibili.UDkt Nzama waqala ukusebenzela uMnyango wezeMfundo ngo-1983, waqala ukufundisa Ohlange High, eNanda. Ngo-1987 waba nguthishanhloko eLihlithemba High eNdwedwe, wabuye waba nguthishanhloko waseSivananda Technical and Comprehensive High KwaMashu ngo-1993.Uke waba yiphini leChief Education Specialist, eqondene nezindaba zabasebenzi, ukuphathwa nokulawulwa kwezemfundo. Ngo-2001 waba yiChief Education Specialist ebhekene nomsebenzi ofanayo.Ngo-2002 waba ngumqondisi we-Education Provisioning, wabuye waba nguChief Director wamaTVET College kusukela ngo-2003 kuya ku-2013.Waqokelwa esikhundleni sokuba yinhloko yoMnyango wezeMfundo ngo-2016.",Izoncelisa amawele inhloko yomnyango
"ISTANDARD Bank inike osomabhizinisi abancane nezitshudeni ikhefu lokuphefumula bangakhokhi izinyanga ezintathu kulandela ukubheduka kweCoronavirus.“Siyayazi ingcindezi ebhekene nosomabhizinisi abancane. Sifisa ukubanika ikhefu lokungakhokhi izinyanga ezintathu kulabo abenza inzuzo enguR20 million kuya phansi.“Leli khefu liqala ngenyanga ezayo,” kusho abaleli bhange esitatimendeni.Leli bhange lithe lizokwakha imigomo emisha yokukhokha kosomabhizinisi abancane.Isikhulu esiphezulu saleli bhange, uMnuz Lungisa Fuzile sithe: “Sethemba ukuthi lokhu kuzosiza kakhulu njengoba kunenkinga yeCoronavirus.“Izitshudeni eziboleke imali yokufunda kodwa ezifunda ngokugcwele zizothola ikhefu lokungabuyisi imali yokufunda kusuka ngenyanga ezayo kuze kube uJuni.“Akuzoba nanzalo, akudingeki ukuthi umuntu afake isicelo ukuze angakhokhi.”Amakhasimende anxusiwe ukuthi axhumane nebhange ukuze achaze udaba lwawo, enzelwe izinhlelo zokuthi abuye akhokhe noma ahlanganise izikweletu.I-DA isincomile isinyathelo saleli bhange sokwenza lokhu.Khonamanjalo, iTelkom imemezele ukuthi izoxhasa ngoR15 million ezinhlelweni zokulwa naleli gciwane kuleli.UMnuz Sipho Maseko, isikhulu esiphezulu kwaTelkom, uthe le mali izosiza abasebenzi bezempilo okuyibo abasekhaleni lokulwa nalolu bhubhane.",Ibhange linike ikhefu abalikweletayo ngeCorona
"Umbuzo: Ngithandana nomshumayeli wasebandleni engikhonza kulona. Sesineminyaka emithathu sijola kodwa isikhathi sami akanaso, lapho ukuya ocansini sagcina ngoDisemba nyakenye. Anginankinga nalokho ngoba vele sisindisiwe ngakho vele akumele siye ocansini.Noma bekhona abaziyo ukuthi siyathandana kodwa abaningi abazi futhi ngathi unokuzama ukungifihla. Ngabe kumele ngizikhathaze ngokungabi nesikhathi nami nokungifihla kwakhe?OkhathazekileeVryheidImpendulo:Kufanele ngempela ukhathazeke. Uma ekuthanda futhi elibona ikusasa nawe umshumayeli akumele akufihle noma angabi nesikhathi sakho. Enye yezindlela zokubonisa uthando ukuchitha isikhathi nalabo obathandayo. Ukungachithi isikhathi nawe kuyasolisa. Ake uyibhekisise kahle le yomshumayeli, kungenzeka ukuthi mhlawumbe ushadelwe noma kukhona omunye athandana naye. Zama nokukhuluma nomuntu omthembile nomaziyo umshumayeli ukuzwa ukuthi yena wazini ngaye. Uzomangala ukuthi kukhona abantu abazi izinto wena ongazazi.Umbuzo:Nginenkinga yomyeni osezinikele ngokweqile otshwaleni. Waqala ephuza ngezimpelasonto kodwa manje usumfica ephuzile naphakathi nesonto. Ngikhathazeke kakhulu ngoba uyena osondlayo kuleli khaya. Ukulahlekelwa kwakhe umsebenzi kungona izinto eziningi.Igama ligodliwe, eMbumbuluImpendulo:Kuyiqiniso elimsulwa ukuthi utshwala sebubulale imizi eminingi. Uke wambuza kodwa ukuthi kushintsheni? Kungani esezinikele kangaka ekuphuzeni? Ngabe kukhona yini okumkhathazayo? Ungasabi ukuzibuza eminye imibuzo ngoba kusengenzeka ukuthi izimpendulo ziphambi kwakho. Zinike isikhathi uxoxe naye. Zama ngayo yonke indlela ukumeseka aze athole usizo aludingayo.Umbuzo:Emva kokushada besinokuzikhipha nomkami. Kwakuyinto esasiyenza noma nini, kungonakele lutho nje - ngikhipha unyawo nokuqinisa uthando lwethu. Inkinga ngangimfihlela unkosikazi ukuthi lokhu kuyangishaya ephaketheni. Manje emva kweminyaka sengiyabona ukuthi le mpilo ingishaye kakhulu ephaketheni. Ngimtshela kanjani ukuthi imali engiyiholayo ayisangivumeli ukuthi ngiqhubeke nokumphilisa impilo ephezulu?Okhathazekile, eMorningsideImpendulo:Kuhle uphumele obala kwamanje kunkosikazi wakho kungaze konakale kakhulu. Kunezikhathi eningavakashela abangani noma nenze izidlo ezimnandi endlini ngaphandle kokusebenzisa imali eningenayo. Ukujabula akukona ukuphuma kuphela kodwa ningazenzela nina ezenu izindlela zokujabula ezingeke zinidle ephaketheni.Umbuzo:Sinezinyangana nje ezimbalwa sishadile nomyeni wami. Ngaphambilini ngangizihlalela ngedwa ngenza noma yini engiyifunayo ngaphandle komuntu okumele ngidlule kuye. Manje ngizithola nginenkinga yokuthi sekukhona omunye umuntu okumele ngidlule kuyena ukwenza izinto ngemali yami. Kuyangihlupha kakhulu ukuthi angisakwazi ukuthatha izinqumo ngempilo nenjabulo yami. Ngicela usizo ngoba ngiyamthanda umyeni wami.ThabisileeThekwiniImpendulo:Emshadweni kuyaboniswana. Ngakho ungakuboni ukuphumela obala ngokwezimali njengengcindezi. Kubalulekile ukuthi nibe mqondo munye. Into ezonenza nibe mqondo munye kuzoba ukwazi ukuthi omunye nomunye wenzani. Buka ukuvuleleka kumyeni wakho njengendlela yokwakha nje kuphela ungayibuki ngelinye ihlo.Umbuzo:Nginenkinga yomyeni ongazondli izingane zakhe zangaphandle. Sisanda kuthandana nganginganaki kodwa manje njengoba sesishadile sengiqala ukukhathazeka ngoba izingane zakhe zizocabanga ukuthi yimina onqaba nemali kanti akunjalo.Ngingenzenjani ukuze abone ukuthi lesi senzo sakhe sizomzondisa nezingane ngelinye ilanga?Igama ligodliweInanda NewtownImpendulo:Ngoba umyeni wakho usezewajwayela ukungondli akasayiboni inkinga ngesenzo sakhe. Wena ngokwenza kwakho ukhombisa ukubambisana nomyeni wakho. Mhlawumbe mtshele ukuthi njengoba usukhona ufisa kubekhona ushintsho ngendlela enenza ngayo. Ningaqala ngokuthi emalini yenu yazinyanga zonke nivumelane ngokuthi imali engakanani eningayinika abantwana.* Sithumeleni imibuzo ku: [email protected]Nisilandele ku Mo& Phindi kuFacebook naku Instagram",Ezothando: Ngijola nomshumayeli ucansi ngalugcina nyakenye
"ILOCKDOWN, ngesonto eledlule okumenyezelwe ukuthi izoba nomlingisi waphesheya uTichina Arnold, izobophela izinkunzi eseziluvava ekulingiseni kwisizini entsha ezoqala ngoJulayi 9.Izolo iziphathimandla zesiteshi uMzansi Magic zimemezele amagama abalingisi abasha abazobonakala kuyo. Phakathi kwabo kukhona uThembi Nyandeni umlingiswa wakhe uMinister Mazibuko, Mmabatho Montsho (Phindi Mazibuko), Manaka Ranaka (Grace aka Zim Zim), Khulu Skejana (Mingus) noDineo Nchabeleng ozobe elingisa indawo ka-Azania.UReneilwe Sema, inhloko yezinhlelo kwiMzansi Magic, uthe sebekubheke ngabomvu ukuqala komdlalo.“Ukuzinikela kwethu ekukhombiseni izindaba ezifana nezizobonakala kulo mdlalo kusho lukhulu kithina ngoba sikwazi ukukhombisa ngawo hhayi eNingizimu Afrika kuphela kodwa nakwamanye amazwe ase-Afrika,” kusho uReneilwe.UReneilwe uthe iLockdown, ekhuluma ngabesifazane ababoshwe ejele laseThabazimbi, izoqhubeka nokukhulumisa abantu abazowubuka njalo ngoMsombuluko ntambama.“Isiqephu sokugcina saphela ngegiya eliphezulu uMonde (Zola Nombona) ebalekela ukusindisa impilo yakhe ngemuva kokuthola amadayimane. Saphinde sabona uMaki (Linda Sebezo) noDeborah (Pamela Nomvete) bebhekene ngeziqu zamehlo ingxabano yabo yaze yafinyelela kwelinye izinga. Sikubheke ngabomvu ukuthi kuzoqhubeka kwenzekeni,” kusho uReneilwe.Uthe esiqeshini sokuqala kuzobonakala impilo kaBeauty nendodana yakhe uNjabulo (Mthunzi Ntoyi) inezinkinga ezehlukene.“UMonde kuzovela esevuka emzini wenyanga ezoba wusizo kakhulu kuye. Ngenxa yokuthi ufuna ukuqala impilo yakhe kabusha uMonde uthatha isinqumo sokuxhumana noSimon (Thabo Rametsi) akholelwa wukuthi uzomsiza ukuthi aphumelele,” kusho uReneilwe.Uthe enye indawo ezogqama ekaTyson (Lorcia Cooper) ozobe esephumile ejele kodwa efuna ukuziphindiselela endodeni eyamehlisa isithunzi.Uthe nendawo kaMazet (Dawn Thandeka King), ozolokhu emlandela njalo uSharon (Lindiwe Ndlovu) owabulala umuntu asondelene naye, izoqhubeka nokudonsa amehlo abantu.",I-Lockdown nabalingisi abasha
"KUKHONYE abanensila yePremier Soccer League (PSL) ekuhlohlweni kwamagoli emidlalweni yokuhlungela ukuzibekisela indawo kwi-Africa Cup of Nations (Afcon) ezokuba se-Egypt, esikhathini esingaphansi kwezinyanga ezine.Esehlangene angu-24 amazwe azodudulana kwi-Afcon yokuqala enezinguquko ezinqala kwazise izobe iqala ukudlalwa maphakathi nonyaka. Inamaqembu angu-24 hhayi angu-16 njengoba bekunjalo ingakashaywa imithetho emisha.Njengoba uPercy Tau ebe yiqhawe leBafana Bafana inqoba ngo 2-1 eSfax lapho ibibhekene khona neLibya, ayavela namagama abadlali abaziwayo kwiPSL kwabadle umhlanganiso ekuhlohlweni kwamagoli emidlalweni yokuhlunga.Lo mqhudelwano use-Egypt nje, kufanele ngabe udlalwa eCameroon kodwa ngenxa yezimpi zombangazwe wafudukela e-Egypt.UTau, obedlalela iMamelodi Sundowns kwiPSL, ugcine eshayele izwe lakhe amagoli amane kwangu-11 iBafana ewashayile eze yazibekisela indawo. Ngalesi sibalo uTau ubambane noMohamed Salah weLiverpool edlala kwi-English Premiership. Ubedlalela i-Egypt kweyokuhlunga.Owagqama kakhulu kwiKaizer Chiefs eminyakeni edlule, uKnowledge Musona ushayele izwe lakhe iZimbabwe amagoli amahlanu kweyokuhlunga. Uyena othathe indawo yesibili njengoba uTau egcine esendaweni yesithathu. UMusona ufinyelele emagolini amahlanu ngokushayela izwe lakhe elinye lamagoli elinqobe ngawo ngo 2-0 kwiCongo-Brazzaville.UFiston Adbul Razak waseBurundi, oke wadlala kwiSundowns uyena ogcine edle umhlanganiso ngokushaya amagoli ayisithupha kule midlalo yokuhlunga. Ubambane no-Odion Ighalo weNigeria oke wadlala nakwi-English Premiership.Ngaphandle kokushaywa kwala magoli, kuyacaca lapha ukuthi iPSL izinga layo liphezulu uma uqhathanisa namanye amaligi akhona e-Afrika ngoba akungatshazwa ukuthi iyona ezobe inabadlali abaningi kwi-Afcon. Lokhu kuzofakazelwa iZimbabwe ezibekisele indawo ngabadlali abagijima eNingizimu Afrika cishe bonke.Kulo mqhudelwano ozoqala ngoJuni 21 uze uphele ngoJulayi 19, zizoqhathwa eCairo, e-Egypt ngo-Ephreli 12.Esewonke amazwe azibekisele indawo kwi-Afcon ami kanje: Senegal, Madagascar, Morocco, Cameroon, Mali, Burundi, Algeria, Benin, Nigeria, Ghana, Kenya, Guinea, Ivory Coast, Angola, Mauritania, Tunisia, Egypt, Guinea Bissau, Namibia, Uganda, Tanzania, South Africa, Democratic Republic of Congo (DRC) neZimbabwe.",Kugqame izinga labePSL emidlalweni yokuhlungela i-Afcon
"MHLELI: Kwelakho eliwela umfula ugcwele bengicela ungiphe lesi sigatshana ke ngizwakalise ukungenami kwami mayelana nokwenziwa wuKhozi FM okuwumsakazo omkhulukazi e-Afrika jikelele nongowesibili emhlabeni ngezibalo zawo.Isikhalo sami silaphaya ophikweni lwezemidlalo, sicela abaphathi bomsakazo basiqashele abasakazi abasha kulaba balezi zinhlelo ezingena ihora nehora ngoba umuntu osayibambe kahle laphaya intokazi yakwaMachi okunguNolwazi.Nguyena muntu okuthi uma eyibambile umuzwe ukuthi uyayiphila le nto ayenzayo futhi nomdlandla usegazini umsebenzi wakhe.Nangu-ke umuntu engikhala ngaye u-Irvin Sihlophe (osesithombeni) ovele akulalise ungezwa nokuthi ubekhuluma ngani ashaye undendende ukubuya kwemboma echwebeni.Sicela abaphathi boKhozi basiqashele umsakazi ozolekelelana nale ntokazi yakoMachi bakithi kuleya ndawo engiyibalulile.Cha ngapha ngasohlelweni lwezemidlalo oluye lungene ngo-7 ebusuku noma kuyimpelasonto basayibambe kahle oVictor Molefe, Nolwazi noMhlonishwa Sibisi. Ibambeni kanjalo maqhawe oKhozi FM.Vusi Mzilikazi",Uyasilalisa uSihlophe woKhozi FM
"UNOBHALA jikelele we-ANC omisiwe, uMnuz Ace Magashule, usekhethe ukuwufaka enkantolo umdonsiswano ophakathi kwakhe nesigungu esiphezulu saleli qembu, esimyalele ukuthi makaxolise ngencwadi ayibhala, ethi umisa uMnuz Cyril Ramaphosa kwesobumengameli. UMagashule wubenqunyelwe ugwayi katiki, kwathiwa lingashoni elanamhlanje engaxolisile kwi-ANC, kuRamaphosa nakubantu bakuleli ngencwadi okuthiwa kayikho emthethweni. Kunokuthi axolise, uMagashule usekhethe ukuthatha elinye ugxathu ngokuphonsela inselelo ukumiswa kwakhe kwi-ANC, ngokunjalo nomgomo we-ANC wokuhoxiswa kwamalungu asezikhundleni, uma ebhekene namacala enkantolo. Ngokwamaphepha asenkantolo aqukethwe yi-Independent Media, udaba luzongena enkantolo ngoJuni 1 nonyaka. UMagashule ufuna ithathwe njengento engekho incwadi evela kwiphini lakhe, uNksz Jessie Duarte, ngokumiswa kwakhe nokuthi inkantolo ichithe umgomo wesigaba u-25.70 we-ANC. UMagashule wamiswa emsebenzini emuva kokuba kuphele umnqamulajuqu wezinsuku ezingu-30, ayezinikeziwe nabanye abaholi be-ANC, ababhekene namacala, ukuba bashenxe ezikhundleni abakuzo .UMagashule ubhekene necala lenkohlakalo, elithinta ithenda kaR230 million yokushintshwa kophahla lwezindlu ezifulelwe ngetsheboya eFree State. Ithenda yakhishwa ngesikhathi esengundunankulu kulesiya sifundazwe.",UMagashule akayingeni eyokuxolisa kuRamaphosa
"UKUHLUKANA kwabazali ngezinye zezinto ezibalwa njengembangela yokuhlukumezeka kwezingane.Lokhu kushiwo uNkk Pearl Ramotsamayi ongumeluleki wemindeni esikhungweni iFamily And Marriage Society of South Africa (FAMSA), eThekwini.UNkk Ramotsamayi ubephawula ngalokhu njengoba elakuleli ligubha izinsuku ezingu-16 zomkhankaso wokulwa nokuhlukunyezwa kwezingane nabesifazane, oqale ngoNovemba 25 ophela ngoDisemba 10.Ngokusho kwakhe, ukungezwani kwabazali okugcina ngokuthi baphoqeleke ukuthi bahlukanise, kuyazilimaza izingane emoyeni.Uthe ngesikhathi abazali besesezinhlelweni zokuhlukanisa, bavamise ukusebenzisa izingane ukulwa izimpi zabo.“Lokho kuholelela ekutheni kwande isizwe esigcwele inzondo, okuzokuthi kusasa naso sifune ukuziphindisela. Kumele abazali bazivikele izingane zabo,” kusho uNkk Ramotsamayi.Uthe izibazi ezihlala emphefumulweni womuntu zinzima, yingakho kumele zigwenywe ngayo yonke indlela.Nazi ezinye zezinto uNkk Ramotsamayi athi zingenziwa abazali ukuvikela izingane zabo uma sebethathe isinqumo sokuhlukanisa:* Kumele babahlalise phansi abantwana babachazele ngokwenzekayo, bangasho ukuthi bazozibonela bona ukuthi kwenzekani. Uthe akukhatheleki ukuthi bancane kangakanani, abachazelwe ngokwenzekayo.* Akumele izingane zizigxeke ngokuthi zaba nephutha ngokuhlukana kwabazali bazo, yingakho kumele abazali bazichazele ngaso sonke isimo ababhekene naso.* Akumele abazali balwe phambi kwezingane noma ngabe sebethathe isinqumo sokuhlukanisa.* Abazali abakufunde besahlukanisa ukuthi izingane zinelungelo lokuhlala kubona bobabili isikhathi esilinganayo.“Sinxusa abazali ukuthi bazisebenzise izikhungo zethu zokweluleka umphakathi kwezobudlelwano, ngoba isikhathi esiningi beza kithina sebevele benezinkinga,” kusho uNkk Ramotsamayi.Uthe ukuza kwabo sebenezinkinga, kuholela ekutheni bathathe izinqumo ezingaphusile.“Iningi labo liza kithina seliphoqwa yinkantolo kanti ukube baqale kithina izinto zingakonakali kakhulu, sisuke sisengakwazi ukuthi sizilungise isimo sibuyele kwesifanele,” kusho uNkk Ramotsamayi.Umeluleki wezingane ezihlukumezekile kwaChildline SA, uNksz Dumisile Nala uthe kubalulekile ukuthi abazali bahlale bebekaamalungelo ezingane phambili ukuze noma ngabe kwenzekani phakathi kwabo bazivikele.“Ukudivosa kwabazali kuhlala ngaso sonke isikhathi kunomthelela ongemuhle ezinganeni,’’ kusho uNksz Nala.Ezinye zezinto uNksz Nala athe abazali kumele bazichaze ezinganeni zabo uma besezinhlelweni zokuhlukanisa yilezi:Ukuhlela ukuthi njengabazali bazozenzenjani izingane zabo uma sebedivosile.Ngaso sonke isikhathi izingane zisuke zidinga ukunakekelwa abantu abadala, abazali mabangasebenzisi zona ezingxabanweni zabo.Uxwayise abazali ukuthi bapheze ukusebenzisa ithuba lokuxabana nokulwa ngesikhathi izingane sezilele.“Abazali bangazitshela ukuthi izingane zilele kanti zisuke zizwa futhi zibona yonke into eyenzekayo,” kusho uNksz Nala.",Asipholi isilonda sokuhlukana kwabazali
"SABELO NSELEAMAPHOYISA akwaZulu-Natal alahlekelwa yizigidi zamaRandi ngenxa yamademeshe abangelwa wukuboshwa kwabantu ngokungekho emthethweni.Amaphoyisa akhokhe uR340 million eminyakeni emihlanu edlule.Ephendula umbuzo welungu le-IFP, uMnuz Blessed Gwala, uNgqongqoshe wezokuPhepha, ukuThutha  nokuXhunyaniswa koMphakathi KwaZulu-Natal, uMnuz Bheki Ntuli, uthe imali ikhokhwe phakathi kukaJanuary 2014  no-Okthoba 2019. Awu-13 416 amacala amademeshe ayekade evuliwe.UNtuli uthe kuningi abakwenzayo ukuzama ukwehlisa isibalo sabantu ababoshwa ngokungekho emthethweni.“Kunohlelo esinalo lokuhlola ukuphulwa komthetho emaphoyiseni. Sinohlelo lapho ukhomishana wamaphoyisa esifundazweni efundisa khona abuye abhale izincwadi azibhekise kumalungu ombutho wamaphoyisa.“Kukhona nohlelo olubhekene ngqo neziteshi zamaphoyisa lapho kunokuboshwa kwabantu ngendlela engekho emthethweni. Bathola izifundo zanyanga zonke.”UNtuli uthe baziphenyile zonke izenzo zokuboshwa kwabantu ngokungemthetho base bekhipha izexwayiso emaphoyiseni athintekayo.UGwala, okhulumela i-IFP kwezokuPhepha esiShayamthetho saKwaZulu-Natal, uthe bakhathazekile ngemali enkulu ekhokhwe ngenxa yokuboshwa kwabantu ngokungekho emthethweni.“Ukubopha umuntu ngaphandle kwesizathu kuyicala kuleli zwe kepha amaphoyisa ayaqhubeka nokuyenza le nto. Kuyaxaka ukuthi amaphoyisa okufanele ngabe avikela izakhamuzi yiwo azihlukumezayo.”UGwala uthe nakuba bekuqonda ukuthi kwesinye isikhathi amaphoyisa abuye aphoqeleke ukuthi athathe izinqumo ngokuphuthuma ukulwa nobugebengu obuphezulu kepha kwesinye isikhathi kuba wubudedengu nokungenzi uphenyo olunzulu okwenza ukuthi kugcine kuboshwa abantu ngokungemthetho.“Kwesinye isikhathi inkinga kuba wukuthi amaphoyisa awaqeqeshiwe ngokwanele noma kube yikhona ukuthi awayilandeli imigomo.”Uthe uKhomishana wamaphoyisa KwaZulu-Natal, uLieutenant General Khombinkosi Jula, kuzofanele aqhamuke namaqhinga okulungisa inkinga.",Amademeshe kaR340m emaphoyiseni
"KUBIKWA ukuthi ithathwe yisifo sikashukela indoda (77) yaseMiroram, e-India, ebisidume umhlaba wonke ngokuba nenqwaba yamakhosikazi nezingane. UMnuz Ziona Chana, obezigqaja ngesithembu sakhe, kuthiwa ubenamakhosikazi awu-38 nezingane eziwu-89. Kuthiwa lo wesilisa kuke kwaba khona unyaka lapho aganwa khona amakhosikazi awu-10 kanti waqalwa ukuganwa eneminyaka engu-17.UNgqongqoshe waseMizoram, uMnuz Zoramthanga, umemezele ukushona kukaChana ngesonto enkundleni yokuxhumana uTwitter. Uthe: “Siphuke izinhliziyo njengoba sivalelisa kuMnuz Chan okukholakala ukuthi unomndeni omkhulu umhlaba wonke,” kubeka uZoramthanga.Kuthiwa le ndawo yaseMizoram iphenduke indawo egcwala izivakashi zamanye amazwe bezobona lo mndeni.Umndeni kaChan kuthiwa uhlala esitezi esinamagumbi awu-100 kanti amakhosikazi akhe alala egunjini elikhulu eliseceleni kwelakhe.Kuthiwa uChan ubenesonto lakhe, iChana Pawl, elinamalungu awu-2 000 nokuyilona elivumela isithembu kule ndawo. Leli sonto, elingaphansi kwenkolo yobuKrestu, laqalwa nguyise ngo-1942.Usopolitiki wenhlangano, iCongress party, uMnuz Lal Thanhawla, uthe balahlekelwe kakhulu.“Kuningi esingakufunda emndenini wakhe,” kusho uThanhawla.UChan ushiye abazukulu abawu-33.",Ithathwe ushukela indoda ebinesithembu sabawu-38
"UMGADLI weMamelodi Sundowns, uJeremy Brockie, ukholwa wukuthi nakuba engekho kuleli qembu omfakela ingcindezi ngokushaya amagoli kodwa sekufanele aqale ukwenza umsebenzi awuthengelwe eChloorkop.UBrockie usayine kwiSundowns esuka kwiSuperSport United ngenyanga edlule emuva kwesikhathi efunwa ngumqeqeshi, uPitso Mosimane. Ukufika kwakhe kujabulise ngisho umengameli uPatrice Motsepe.Nokho kuze kube yimanje uBrockie akakashayi nelokubika igoli kusukela esayine kwiSundowns. NgoLwesihlanu lo mgadli uphinde wehluleka “ukususa isikhwakhwalala” ngesikhathi iSundowns ikhipha iCape Town All Stars ngo 1-0 kwiNedbank Cup. Igoli lishaywe nguPercy Tau esiwombeni sesibili.UBrockie usashaye igoli elilodwa emidlalweni ye-Absa Premiership kule sizini. KwiCAF Confederation ubasele ayisishiyagalolunye.“Uma ufika eqenjini elisha uhlale ufisa ukuzinza ngokushesha, ushaye amagoli. Angiwatholanga amathuba amaningi sibhekene neCape Town City, ngiphoxekile ngebhola elishaye ipali sibhekene neChiefs. Kuyasondela kancane, kancane. Nginesiqiniseko sokuthi uma ngingashaya igoli azogeleza,” kusho uBrockie.“Ayikho ingcindezi engiyitholayo ethimbeni labaqeqeshi nabadlali. Bayazi ukuthi uma kwenzeka kuzokwenzeka. Kodwa ngilethwe lapha ukuzoshaya amagoli. Yilokho engikhokhelwa ukuthi ngikwenze. Ngifuna ukuqala ukuwashaya ngokushesha. Ngifisa manje ukungakhulumi ngokushaya elokuqala kodwa ngizibekele ukuthi mangakhi engifuna ukuwashiya enethini.“Ngicabanga ukuthi ukukhuluma eyomklomelo iGolden Boot ayisekho kodwa kule midlalo engu-10 esele, nakuba lokho kuncike emidlalweni engizoyidlala, nokho uma ngingashaya amagoli ayisikhombisa noma ayisishiyagalombili ngizobe ngikwenzile okungangami.”Emdlalweni olandelayo wePremiership, iSundowns izokwamukela iFree State Stars eLoftus Stadium ngoFebhuwari 21 eLoftus Versfeld, ePitoli.AmaBrazilians ahlezi phezulu kwi-log ngamaphuzu angu-38 emuva kwemidlalo engu-20. Avule igebe lamaphuzu ayisihlanu phakathi kwawo ne-Orlando Pirates esendaweni yesibili ngawu-33.“Sikhulumile singabadlali ngokuthi sinethuba lokuwina izindebe eziyisithupha kulo nyaka, okukhona kuzoba neNedbank neligi. Sifuna ukuwina yonke imiqhudelwano esikuyona. Yilokho engikuthokozelayo ukuba kuleli qembu, lifuna ukuwina zonke izindebe. Kwesinye isikhathi lokho akwenzeki kodwa yilokho abafana abazimisele ngakho,” kusho uBrockie.",UBrockie ufuna ukwenza akuzele eChloorkop ngale kwengcindezi
"UPORTIA Modise, owayegijima kwiBanyana Banyana, ufisa ukubona abadlali bamanje behlomula ngaphezu kwabekelwe kona uma benqoba i-Africa Women’s Cup of Nations (AWCON).IBanyana izobhekana neNigeria kowamanqamu kusasa ngo- 6 ntambama e-Accra Sports Stadium, eGhana.ISafa nabaxhasi iSasol bathembisa abadlali u-R160 000 ngamunye uma beyiphakamisa indebe. Ukuqeda endaweni yesibili kuzobahlomulisa ngo-R75 000 emunye.UModise akakaze akufihle ukungenami kwakhe ngokunganikezwa imihlomulo efanele kwabadlali beBanyana. Isikhathi esiningi banikezwa u-R5000 ngokuba seqenjini lesizwe.Ngokungena kowamanqamu iBanyana iqophe umlando ngokuzibekisela indawo okokuqala kwiNdebe yoMhlaba eseFrance ngonyaka ozayo.“Ngijabule kakhulu ngokwenziwe amantombazane. Ngiyawahalalisela ngoba lokhu akwenzile kuzoshintsha indlela okubukwa ngayo ibhola labesifazane eNingizimu Afrika. Ngibafisela inhlanhla kowamanqamu babuye nalo igolide,” kusho uModise.Uthe ukholwa wukuthi lokhu kuzobavulela amathuba okudlala namazwe ase-Europe uma sekulungiselelwa iNdebe yoMhlaba.Ebuzwa ngemali abazoyithola, uthe: “Ngikholwa wukuthi isencane. Uma nje beyiphakamisa indebe bafanelwe engaphezulu. Laba badlali bafanelwe wukunakekelwa abangakaze bakubone uma sebebuya. Kumele bathi noma behamba emgwaqweni nabo baziqhenye ngabakuzuzile.”Omunye walabo badlali uRefiloe Jane uzobe engekho iBanyana isitheleka esikhumulweni sezindiza, e-OR Tambo eGoli ngeSonto ntambama.UJane uzophuthwa nawumdlalo wamanqamu kusasa ngenxa yokuthi kudingeke abuyele eqenjini lakhe iCrenberra United yase-Australia. Uyijoyine ngo-Okthoba kodwa wayishiya phakathi imidlalo yeligi iqhubeka.“Ngiyafisa ukuba lapha (kowamanqamu) kodwa futhi kumele ngiyofeza elinye iphupho lami lokudlala phesheya. Ngiyabonga kwithimba ngokungidedela nakwiCrenberra ngokungivumela ngize lapha,” kusho uJane.Emdlalweni ozokhipha iqembu lase-Afrika elizojoyina iNigeria neNingizimu Afrika ngonyaka ozayo, kuzotholana phezulu iMali neCameroon namuhla ntambama. Womabili ahlulwe kweyandulela eyamanqamu.",UModise akenele ngemihlomulo yabeBanyana
"UKUVALWA kwemcimbi nezinto ezimfakela imali kumenze wazama amanye amathuba azomenza akwazi ukuziphilisa usaziwayo osedayisa amaqanda. UZodwa Wabantu useqale ukudayisa amaqanda nolamthuthu ukuziphilisa. Uvuka njalo ekuseni njengabantu abasebenzayo ayodayisa amaqanda ezindaweni ezahlukene eGoli. Lokhu kuchaza abantu abaningi njengoba bebonakala beqhamuka ezindaweni ezahlukene bemeseka ngokuthenga amaqanda.Abapheki bezindawo zokudla ezahlukene nabo bakhombise okukhulu ukumeseka uZodwa Wabantu ngaleli bhizinisi lakhe. Iningi lalaba bapheki libonakala lithenga amaqanda ngamabili nangaphezulu ukuqinisekisa ukuthi bamnikeza inzuzo ethexaxa. UZodwa Wabantu ubukeka naye elithakasela kakhulu leli bhizinisi nangendlela awaphatha ngayo amakhasimende kulama video awasabalalisa ezinkundleni zokuxhumana ebonga kubantu.Osaziwayo nabo bakhombise okukhulu ukumeseka okubalwa uKelly Khumalo okewabonakala elande olamthuthu ababili, uNtando Duma noDineo Ranaka bezothenga amaqanda nabanye abasaqhubeka nokuthenga. Kukhona nowesifazane ovele waqopha umlando ethenga amaqanda ka-R3000 eyedwa. ",Useziphilisa ngamaqanda uZodwa
"KUPHUME isidumbu izelamani zasePhoenix, eThekwini zibanga ukuwasha izitsha ngeledlule.UMnuz Nkanyiso Fakude (21) kuthiwa uhoshe ummese ezitsheni wabhokoda umfowabo omdala uMnuz Sifiso Fakude (26) ehlombe ngemuva kwengxabano evuthayo ekhishini.Kuthiwa uSifiso ube esembhozomela emshaya kwaze kwangenelela namakholwa ePrince of Peace Ministries ahlala kulo muzi. Kuthiwa amakholwa amabili esilisa yiwo alekelele uSifiso ukuthi abophe umfowabo izandla nezinyawo ukuze bamshaye kahle esefakwe esakeni.UNkanyiso okuthiwa ushaywe wanaba, ushonele esibhedlela iMahatma Gandhi ngemuva kokuphuthunyiswa khona.USifiso nasolwa nabo okungo-Ayanda Dazela (27) noThabiso Tenza (24) bavele eNkantolo yeMantshi yaseVerulam ngoLwesithathu bakhishwa ngebheyili kaR1 500 umuntu emunye.Okhulumela amaphoyisa KwaZulu-Natal uCaptain Nqobile Gwala uqinisekise ukuthi abasolwa abathathu okubalwa nomfowabo kamufi bavele eNkantolo yeMantshi eVerulam ngoLwesithathu ngecala lokubulala.“Bakhishwe ngebheyili kaR1 500 umuntu emunye. Icala lihlehliselwe * -Okthoba 30 ukuze kuqhutshekwe nophenyo,” kusho uCaptain Gwala.Ngokusho kukanina kamufi, uNkk Nomusa Fakude (46) ushayelwe ucingo nguSifiso emtshela ukuthi usegwazwe wumfowabo.“Ngisuke lapho ebengikhona ngaphuthuma ekhaya. Ngihlangane noSifiso nomsolwa wokuqala endleleni. Ungitshele ukuthi bekunengxabano phakathi kwabo besekhishini, uNkanyiso wadonsa ummese wamgwaza. Ngithukile saya kwadokotela kodwa wangasizakala, saya esibhedlela eGandhi. Angizange ngisabuza ukuthi uphi uNkanyiso, nabo bangasho ukuthi usele ekhaya ulimele,” kusho uNkk Fakude.Uthe uzwe eseshayelwa ucingo etshelwa ukuthi akaphuthume azolanda uNkanyiso akasaphefumuli, balimazene nomfowabo.“Ngenhlanhla kufike abanye abazalwane bamphuthumisa esibhedlela la ebesikhona. Ufike elimele kakhulu enengozi ekhanda nasemlenzeni engakwazi nokuhamba. USifiso uboshelwe esibhedlela, laba abanye bazinikela emaphoyiseni,” kusho uNkk Fakude.Uthe ngo-2016 waze wahamba kwakhe ecasulwa yile nto yabazalwane abahlala kwakhe, kanti nomufi ubengayizwa eyokuhlala kwabazalwane kubo ngoba kuhlakaze umndeni.Uqhube wathi ukube bebengekho laba bazalwane izingane zakhe bezingeke zixabane kuze kuphume isidumbu.Uthe yize indodana yakhe izisola ngesenzo sayo kodwa ngeke alisule icala, uzoyekelela umthetho udlale indima yawo.Uyise kamufi, uMfundisi Sipho Fakude, wale waphetha ukuphawula ngalolu daba.Uthe ukhona uNkulunkulu abika kuye izinkinga zakhe.",Isidumbu izelamani zibanga ukuwasha izitsha
"ZIZOTHOLA izitatimende zemiphumela yokuhlolwa izitshudeni ezikweleta amanyuvesi kodwa izitifiketi zizobanjwa.Lokhu kushiwo nguNgqongqoshe weMfundo ePhakeme uNkk Naledi Pandor, othe kuyilungelo lazo zonke izitshudeni ukuthi zithole izitatimende zazo.UNkk Pandor uthe uxoxile nomkhandlu olawula amanyuvesi ngalolu daba.“Izikhungo zizibophezele ekutheni zizozinika izitshudeni izitatimende zokuthi zenze kanjani noma kuthiwa ziyakweleta. Izitshudeni zinelungelo lokuthi zazi ukuthi zenze kanjani ukuze zikwazi ukuthola imisebenzi,” kusho uNkk Pandor.Ezikhungweni eziningi izitshudeni zihlale ziteleka zikhala ngokuthi azikwazi ukuthola imisebenzi ngoba zisuke zibanjelwe imiphumela yazo.Zihlale zinxusa ukuthi okungenani uma zinikwa izitatimende kubanjwe iziqu lokhu kungasiza ngoba zizokwazi ukuthola imisebenzi.UNkk Pandor uthe akekho okumele angabhalisi uma exhaswe yisikhwama iNational Students’ Financial Aid Scheme ngoba kuthiwa uyakweleta.“Ngikhathazekile ngabenza unyaka wokugcina okungenzeka ukuthi abavunyelwe ukubhalisa ngoba benesikweletu esidala. Ngiyalele umnyango ukuthi usebenzisane nezikhungo ukuze kuqinisekiswe ukuthi izitshudeni zibhalise ukuze ziphothule izifundo zazo.”Uthe abakwazi okwamanje ukuthi bangaxazulula indaba yezikweletu zezitshudeni ngoba basagxile kwabahlwempu.“Sakha umgomo wokuthi kube nesikalo esizobizwa yizikhungo zemfundo kusuka ngo-2020. Sifuna ukuqinisekisa ukuthi akubizi kakhulu ukufunda. Kulo nyaka sibeke uR30.8 billion ukusiza abaxhaswe yiNSFAS emanyuvesi nasemakolishi,” kusho uNkk Pandor.Uthe zonke izitshudeni ezixhaswe yiNSFAS zizothola uR5 000 okuyimali yokuthenga izinsiza kufunda.“KunoR154 million okusamele ukhishwe yiSBux uye kwizitshudeni. INSFAS ithungatha abangakayitholi le mali kanti siyacela labo abaziyo ukuthi kumele bathole le mali bashayele iNSFAS.”Uthe kubekwe uR10 million wokwenza ucwaningo besebenzisana nezitshudeni kanjalo nabaphathi bamanyuvesi ukubheka indaba yengqalasizinda yezokuphepha ezikhungweni kanjalo nezikhungo zezempilo ezikhungweni.Mayelana nezindawo zokuhlala ezihlale zitelekelwa yizitshudeni, uthe babeke uR4.1 billion kuze kube ngunyaka wezimali * -2020/21 wokwakha lezi zindawo.“Sakha ingqalasizinda ezohlomulisa izitshudeni ezingu-200 000 eminyakeni engu-10 ezayo. Eminyakeni emithathu ezayo sizohlinzeka ngemibhede engu-18 222.”",Zizonikwa imiphumela izitshudeni ezikweleta izikhungo
"AZOVELA namuhla eNkantolo yeMantshi eGluckstadt amadoda ayisikhombisaaneminyaka ephakathi kuka-20 no-32 aboshelwe icala lokubulala.Lawa madoda aboshwe ngeSonto, emuva kwamahora ambalwa kubulawe indoda okuthiwa idutshuliwe.Okhulumelaamaphoyisa KwaZulu-Natal, uLt Colonel Thulani Zwane, uthe kuvele ukuthi umnikazi wezinkomo namanye amadoda aye komunye umuzi wenye indoda kule ndawo ngoba eyisola ngokweba izinkomo.Kuthiwa leli qulu lamadoda lithe selingena emzini wale ndoda abebeyisola lavele lahlaselwa ladutshulwa.Omunye walawa madoda uMnuz Fanana Masondo (32) udubulekile washona.Iqulu lamadodaebelifuna izinkomo kuthiwa libalekile emuva kokudutshulwa.Kuvulwe icala lokubulala esiteshini samaphoyisa eGluckstadt.Amaphoyisakuthiwa asheshe afikalapho kube nokudubula khona abophe abasolwa abayisikhombisa.",Bazovela abalisa abasolwa kwelokubulala
"KUTHELE izithelo okwenziwa wumphakathi wakwa-Q eMlaza uvula izindlu zawo uzivulela abafundi baseShumayela High ababelala kuzona uma befunda. Lesi sikole sikweziklonyelisiwe ngokusuka ku-52% saya ku-83% kwa-matric sathola no-100% kwiSayensi.Lesi sikole siziqwaqwade zonke emakhanda eMlaza kwiSayensi sahlonishwa yiMangosuthu University of Technology (MUT) emcimbini obuseCoastlands Hotel, eThekwini, kuleli sonto.Uthishanhloko uNkk Nonhlanhla Adams, uthe ufike kulesi sikole ekupheleni kuka-2014 wathi emlandweni waso sasingakaze sithole ngaphezulu kuka-60% kwa-matric.Uthe ufike wasebenzisana nothisha bafundisa kwaze kwashaya * -10 ebusuku.“Umphakathi ohlala eduze nesikole wavula izindlu zawo walalisa abafundi abasuka kude ukuze bangagcwelezwa ebusuku. Selokhu siqalile ukufundisa ebusuku akukaze kubikwe lutho olubi ngoba umphakathi uyabagada abafundi. Singena ekuseni siphume ntambama okuyinto esisize kakhulu sathola imiphumela emihle,” kusho uNkk Adams.Ubonge othisha abasebenza ngokuzikhandla badela imindeni ngoba befuna imiphumela emihle.IMenzi High iqhubeke la igcine khona ngokuhamba phambili ezikoleni zakuleli lokishi.Ihambe phambili kwiMaths ne-Accounting kwathi uMlazi Comtech wahlonishwa ngokukhiqiza umfundi owaphasa kahle kwiMaths neSayensi.Uthishanhloko waseMenzi, uNkk Muntu Ntombela, uthe nakuba bengawutholanga * -10% wamaBachelors kodwa basamile ekutholeni * -100% kwa-matric.Uthishanhloko omusha waseVelabahleke High, uMnuz Bheki Mhlongo, uthe akushintshe lutho basaqhubeka lapho kwagcina khona ingqalabutho uMnuz Mbongeni Mtshali osathatha umhlalaphansi. Uthe bazimisele ngokuthola * -100% njengoba nyakenye bethole * -98.6%.“Le miphumela akuyona eyami ngoba ngiyafika kodwa ekathishanhloko obebambile. Sisayibambile nje kusangenwa ekuseni kuphunywe ntambama ngoba sisiza abafundi abangasitholi isikhathi sokwenza ama-homework emakhaya. Abanye bahlala emjondolo abanye abakwazi ukufunda ngoba basuke bethunywa emakhaya,” kusho uMhlongo.UMqondisi wesifunda uMlazi, uMnuz Bheki Ntuli, uncome othisha bakulesi sifunda wathi basebenza kanzima. Uthe kwesinye isikhathi abanconywa ngokwanele njengoba bezinikela bephucula imiphumela.“Uma kunyuka imiphumela yaseMlaza kunyuka neyesifundazwe. Siyabancoma kakhulu ngomsebenzi omuhle abawenzayo nsuku zonke bezinikela bengakhokhelwa ngalokho,” kusho uNtuli.UNkk Zama Sishi, onguMqondisi weStakeholder Relations Management, uthe banezinhlelo zokufaka nezikole zamabanga aphansi kule miklomelo.Uthe kunezinhlelo eziqhubekayo zalezi zikole njengokuthi kuthathwa abafundi bamantombazane bayiswe eGoli bafakwe ugqozi lokwenza iSayensi.“Sihlela ukufaka izicelo esikoleni sika-Oprah (Winfrey) ukuze abafundi bamantombazane bayofunda khona.”",Izithelo ezikoleni ezizikhandlile
"BAZOFAKWA ohlelweni loMnyango wezeMfundo lokuhlunyeleliswa kwezimilo abafundi abane abaxoshelwe izidakamizwa esikoleni eMariannhill, eThekwini.Laba bafundi baseSt Francis College bayingxenye yabangu-13 abebemiselwe ukungaziphathi kahle.Abane kubona kuthiwa babhekene namacala abucayi okubalwa nathinta izidakamizwa. NgoLwesithathu uNgqongqoshe wezeMfundo KwaZulu-Natal uMnuz Kwazi Mshengu, ukhiphe isitatimende ecacisa ngokuzokwenzeka kubona. Uveze ukuthi bebemiselwe ukuphambana nomthetho wesikole nokungaziphathi kahle muva nje.Ukuqinisekisile ukuthi emuva kokungenelela komnyango, banqume ukuthi babuyisele esikoleni abayisishiyagalolunye.Yize lesi kuyisikole esizimele, uMshengu uthe ubone kufanele bangenelele ukuxazulula lolu daba.“Emuva kwezingxoxo ezijulile nesikole sivumelene ukuthi abafundi abayisishiyagalolunye babuyiselwe esikoleni. Okwamanje laba abanye sizobafaka ezinhlelweni zokubasiza ukuthi bahlunyeleliswe izimilo. Ezinye zalezi zinhlelo kubalwa nokubathumela ekhempini ehlelwe wumbutho wezempi wakuleli, esizoba nayo esifundazweni.”UMshengu uthe bakholelwa wukuthi awukho umgqomo wokulahla umuntu, ikakhulukazi izingane athe ziyadinga ukunikwa elinye ithuba empilweni.Uthe ukholwa wukuthi njengomnyango wezemfundo kuyadingeka ukuthi bangenelele kuzo zonke izindaba ezithinta izikole noma ngabe kuthinteka isikole esizimele.“Inhloso yethu wukubuyisa isithunzi nokuthula emphakathini. Izikole ziyindawo yokwakha umuntu nokufundisa ukuziphatha yingakho kumele sizisukumele izindaba ezithinta izikole.”Okhulumela uMnyango KwaZulu-Natal, uMnuz Muzi Mahlambi, uthe akekho umfundi obenza * -matric kulabo abebemisiwe.Uthe iningi labo benza uGrade 11 namabanga angaphansi kunalokho.Echaza ngalaba abane, uthe abanye bebenamacala athinta ukusetshenziswa kwezidakamizwa, yingakho bengakazobuyela esikoleni.“Sibone ukuthi ngeke kulunge bavele bavunyelwe ukubuyela isikoleni. Bathinteka emacaleni abucayi, okumele bajeze ukuze bathole isifundo. Sibahlelele izindlela zokubahlumelelisa ukuze basizakale ngaphambi kokuthi babuyiselwe esikoleni,” kusho uMahlambi.Uthe akakwazi ukusho ukuthi bazobuyela nini esikoleni.Laba bafundi besilisa kukhona nabaneminyaka engu-16 no-17.Akuqali ukuthi umnyango ungenelele ukuxazulula udaba oluthinta izikole ezizimele KwaZulu-Natal.Uke wangenelela nasodabeni lokucwasa ngobuhlanga esikoleni samabanga aphezulu eMgungundlovungo-2017.",Ungqongqoshe usukumele olwabaseSt Francis College
"ISIHLABANI somculo kamaskandi sithi sesidla imbuya ngothi ngemuva kokudliwa kwamandla aso yinkampani ebesiqopha kuyo.UMroza Fakude, wodumo lwengoma esihloko sithi Elamanqamu Namhlanje (Siyobulal’uVan Damme) usola iMabala Noise ngokumxhaphaza maqede yamlaxaza engasenalutho.“Bengilokhu ngithule kodwa akusangisizi ngalutho ukuthula ekubeni ngihlupheka.”UMroza (osesithombeni)uthe yinqwaba yabantu ethi uma imbona izitshele ukuthi unetshe lemali ngemuva kokuba ingoma yakhe yahlukanisa unyaka.“Abazi ukuthi angisenalutho. Abazi ukuthi ngagcina ngoR250 000 nemoto kuphela. Imali yama-downloads, eyama-caller tunes, eyokudayiswa kweCD yami kaVan Damme nethi Kuyopholela Ethunjini neyama-royalties (okuyimali oyithola kwaSamro ngokudlalwa kwengoma yakho emsakazweni) angikaze ngiyithole. Ngikhuluma nje nezindondo engaklonyeliswa ngazo ngokungena kwiTop 10 nokuphuma phambili angikaze ngazithola. Ngagcina kuphela ngokushutha nazo.”Uthe usezame kaningi ukuxhumana nezikhulu ebezimphethe kwiMabala Noise kodwa zonke zithi azisahlanganise lutho nale nkampani. “Zithi angithinte uReggie Nkabinde. Uma ngimthinta uReggie akasazibambi izingcingo zami futhi usengibhlokhile. Angisazi ukuthi ngenzenjani.”Nemibiko yokuthi ngiyagula yangilimaza kakhulu njengoba kusenabahleli bemicimbi abangasangiqashi ngoba bethi ngisagula. UMroza ukhuluma ngemibiko eyake yasabalala nezwe lonke yokuthi usephambane ikhanda. Akayiphikisi kodwa uthi useluleme ngokugcwele.“Kuhluleka ngisho ngibachazela ukuthi sengiwumqemane kodwa abanginaki. Kufanele ngabe ngise-studio ngiqopha iCD elandelayo kodwa nginenkinga ngenxa yokuthi angazi kwenzekani. Sengifuna abantu abazongisiza ukuze ngiqhubeke nekhono lami futhi ngikwazi ukondla umndeni wami,” kusho uMroza obezwakala ukuthi ukhathazekile.Uthe usefisa ngabe akawuwinanga umklomelo wengoma yonyaka ngoba wambizela izinkinga. Kuze kwashaya isikhathi sokushicilela engatholakali uNkabinde, kuhluleke ngisho ethunyelwa imiyalezo.",Sesidla imbuya ngothi isihlabani esinguMroza
"UVUSELELE inkontileka yakhe kwiBidvest Wits umqeqeshi waleli qembu uGavin Hunt. Izindaba zizwakale ngaye uHunt.Inkontileka kaHunt neClever Boys ibiphela ngoJuni. Lo mqeqeshi ufike kwiWits ngo-2013 esuka kwiSuperSport United.KwiClever Boys usenqobe izicoco ezintathu. Uhlabane ngesicoco se-Absa Premiership, MTN 8 neseTelkom Knockout.“Ngiyahlala kwiWits, inkontileka yami ngiyivuselele. Sekunezinyanga ngiyivuselele. Ngeke ngisho ukuthi ngiyivuselele ngeminyaka emingaki kodwa ngiyivuselele,” kusho uHunt.Kule sizini esanda kusongwa ezikaHunt azenzanga kahle. Ziqede ngaphandle kweTop 8 yize zikwazile ukunqoba isicoco seTelkom Knockout.“Kube yisizini embi kithina. Ngesizini ezayo kumele sibuye ngamandla. Njengawo wonke amaqembu sizongena emakethe ukuze siqinise iqembu,” kusho uHunt.Lolu qweqwe lomqeqeshi seluzakhele igama ngokudla izicoco lapho lufika khona. KwiSuperSport wanqoba izicoco ezintathu zeligi neseNedbank.Njengamanje uHunt uphethe irekhodi lokudla izicoco eziningi nezingwazi ezifana noTed Dumitru ongasekho emhlabeni noGordon Igesund. Bobathathu bashaya ngezicoco ezine zeligi abazinqobe emaqenjini ahlukene.“Ziningi izinto ezibe nomthelela ekutheni singabi nesizini enhle. Sizolwa nokuzilungisa. Ngicabanga ukuthi nokungabi yingxenye yamaqembu azobe egijima emiqhudelwaneni yeCAF kuzosinika ithuba lokuthi sigxile emidlalweni yasekhaya,” kusho uHunt.UHunt useke waqokwa amahlandla amane njengomqeqeshi ovelele kwiPremier Soccer League (PSL). Eminyakeni eyedlule uke wamataniswa neKaizer Chiefs engenaye umqeqeshi kodwa ukuvuselela kwakhe inkontileka kucacise ukuthi ngeke abonakale kuMakhosi.ULuc Eymael weFree State Stars ukhona ohlwini lwabaqeqeshi abaxoxa neChiefs.",UHunt uvuselele inkontileka kwiClever Boys
"LUGCINE lugobile uphondo kubaphathi beMaritzburg United banika uFadlu Davids isikhundla sokuqeqesha iqembu ngokugcwele ngesizini ka-2017/2018.Emuva kwesikhathi usihlalo weTeam of Choice, uFarouk Kadodia, engaphumeli obala ngomqeqeshi ozohola iqembu, kuvele ukuthi usethathe isinqumo sokuthi kuqhubeke uDavids ofake iqembu kuMTN8.UDavids ubanjiswe isikhundla sokuqeqesha iMaritzburg emuva kokushiya kuka-Ernst Middendorp abeyiphini lakhe. Uze wagudluzwa sekuqashwe uRoger De Sa engakaze ahlulwe njengomqeqeshi. Emuva kokuhamba kukaDe Sa, uDavids ubuyiselwe esikhundleni kwaze kwaphela isizini. Izikhulu zeMaritzburg bezilokhu zingena ezintangeni ngokumnika isikhundla, zizeseka ngokuthi uyena ozibona engakakulungele ukuqeqesha ku-Absa Premiership. Ngakolunye uhlangothi bekuvela ukuthi yizikhulu ebezingazimisele ukumnika umsebenzi ngokugcwele ngoba zikholelwa wukuthi akakaqini ukhakhayi.Nokho izolo, umthombo weSolezwe uveze ukuthi uDavids useqashwe ngokugcwele eqenjini.“UFadlu uyena ozoqeqesha iqembu ngesizini ezayo. Ungifonelile. Nakuba engalimisanga ngesihloko elokuthi usesayinile kodwa usevele ukhuluma ngesizini esizoyiqala. Indlela abekade ekhuluma ngayo ingenze ngathola isiqiniseko sokuthi sizoqhubeka naye ngesizini ezayo,” kusho umthombo.UKadodia utshele uthe ekupheleni kwesizini ka-2016/2017 bazomemezela umqeqeshi omusha ngaphambi kokuqala kwesizini ka-2017/2018. IMaritzburg izovula ngoJuni 27 lapho kulindeleke ukuthi babuye bonke abadlali ukuzolungiselela ukuqala kwesizini. Kungenzeka iqale isizini entsha ngaphandle kuka-Evans Rusike waseZimbabwe ofunwa yiKaizer Chiefs nelinye iqembu laphesheya kwezilwandle noThemba Shabalala ophelelwa yinkontileka ekupheleni kwenyanga.IMaritzburg izoba nomcimbi wokuklomelisa abadlali abenze kahle ngesizini edlule lapho kulindeleke ukuthi ukaputeni, uKurt Lentjies, azitamuzele khona. Izovula isizini ngomdlalo weMTN8 neMamelodi Sundowns.Izolo, uKadodia uthe: “Sizomemezela ngoJuni 27, uma selibuya iqembu, ukuthi ngubani umqeqeshi. Akufanele sijahe kodwa sidinga isinqumo esifanele. Ebholeni kuthule, bonke abantu izinto bazishayela phansi.”",UDavids uzoqeqesha i-United ngokugcwele
"LUNGILE MAJOKAUKHALA ngokungawubambi umgqigqo owodwa kwabadlali bakhe umqeqeshi weKaizer Chiefs, uSteve Komphela, obephawula ngemuva kokuthi ezakhe zihlulekile wukunqoba iChippa United emdlalweni wazo wokuvula we-Absa Premiership.IChiefs ibambane ngo 0-0 ne-Chillie Boys eNelson Mandela Bay Stadium ngempelasonto. UKomphela obebonakala edangele ngemuva komdlalo uveze ukungagculiseki ngokuhluleka kweqembu ukugqobhoza iChippa yize idlale sonke isiwombe sesibili ingasaphelele.Lo mqeqeshi akachazekanga ngokuthi kuthiwe umdlalo ubuheha mhlawumbe obekungenzeka ukuthi ukusho ngoba ubengalindele ukuthi iChippa ingabathwalisa ubunzima.“Asikwenzanga obekulindelekile kithina. Siyakwazi esingakwenza. Sifuna ukuba nomgqigqo owodwa endleleni esidlala ngayo. Uma kuwukuthi bekuwumdlalo ohehayo, hhayi kusho ukuthi kumele ngiyowubuka kahle ngaphandle kokufaka imizwa.“Uma iChiefs ifuna ukudlala kumele ibe nomgqigqo owodwa. Bekunesikhathi lapho besiwulawula khona umdlalo kodwa sabuye safadalala. Angazi noma ngingakwazi yini ukwamukela iphuzu, ngokwami besingenza kangcono kabi. Ngibatshelile ukuthi uma iqembu lingaphelele liyawukhuphula umfutho kodwa thina besidlala amabhola amade ebhokisini labo bebe benabadlali ababili abade u(James) Okwuosa noDaylan (Hawes). Bekumele silibeke phansi ibhola,” kusho uKomphela obenganeme neze ngesikhathi ephawula ngomdlalo kuSuperSport.NgeSonto iChiefs izovakashela iBloemfontein Celtic eFree State Stadium emdlalweni womlenze wokuqala we-semi final yeMTN 8. IChiefs iyona evikela isicoco salo mqhudelwano esinqobe ngesizini edlule. Izobe isiyamukela iFree State Stars emdlalweni weligi ngo-Agasti 22 eFNB Stadium.UKomphela uthe kuhle ukuthi abazange bangenelwe yigoli kwazise emdlalweni odlule badedela amathathu bedlala neMaritzburg United.“U(Itumeleng) Khune usizile naye evimba amabhola amabili amabi kodwa uma kuziwa ekuhlaseleni bekumele silishaye igoli, bengizobe sengiyabona ukuthi kukhona lapho esiya khona. Zikhona izindawo engizibonile okumele sizilungise kodwa engingeke ngizidalule emphakathini. Kuzomele siwucubungule kahle lo mdlalo ukuze sikwazi ukuchaza ukuthi sihlulwe kanjani ngoba sifuna ukuwina yonke imidlalo,” kusho uKomphela.",UKomphela udumele ngomphumela waMakhosi
"UMGADLI weBafana Bafana, uDino Ndlovu, uphoxeke ngosuku lokugcina lwesizini sekucaca ukuthi bazodinga enye isizini ukuze bakhushulelwe esigabeni esikhulu. UNdlovu, weZhejiang Greentown, eChina, egcine ilale isithathu kwi-log uqede isizini enamagoli eligi awu-19 emidlalweni ewu-24.Nalapho lo mgadli ubizelwe kwiBafana ezodudulana neNigeria eFNB Stadium emasontweni amabili ezayo kweyokuhlungela i-Afcon ezoba seCameroon ngonyaka ozayo. Ukhale ngaphansi esicathulweni segolide kwazise sigoduke noMary John waseCameroon yena oshaye amagoli awu-24.Umthetho umile eChina ukuthi amaqembu amabili aqede ephezulu akhushulelwa esigabeni esikhulu. Emasontweni ayisikhombisa adlule ezikaDino bezihleli endaweni yesibili. Lokhu kusho ukuthi bezidinga ukugwema ukuhlulwa kuphela ngosuku lokugcina ukuze zingene lapho kunoju khona. Ngebhadi lalo mgadli weBafana, iqembu lakhe lishaywe ngo 2-1 yiMeizhou Hakka esendaweni yesishiyagalolunye.Kwenzeka konke lokhu ngosuku lokugcina nje, iShenzhen (ebisendaweni yesithathu) inqobe ngo 5-0 kwiZhejiang Yitego okubenze beqa iGreenton egcine iphelele endaweni yesithathu.Zimbi lezi zindaba kuDino kodwa uzakwabo kwiBafana, uLebohang Mothiba, uphinde wakwenza lokho elibeka enethini ngesikhathi iStrasbourg ibambana ngo 1-1 neToulouse. Kuyona le ligi enabadlali abaningi beBafana kodwa abanye abalimele, uLebohang Phiri akazange asetshenziswe kwiGuingamp enenebulwe yiNantes ngo 5-0.Ubedlala uThulani Serero kwiVitesse ekhale ngaphansi ngo 1-0 kwiPSV. Lo mdlalo iVitesse iwudlale cishe wonke ingaphelele ngenxa yekhadi elibomvu. EBelgium, uPercy Tau uqale umdlalo wakhe wesishiyagalolunye weligi kwi-Union Saint Gilloise, edinge ukuthi ize ilinganise ngomzuzu ka-92 ibambana ngo 1-1 neLommel.USiphiwe Tshabalala ufakwe sekusele imizuzu ewu-17 ukuthi umdlalo uphele phakathi kwezakhe i-Erzurumspor ne-Akhisarspor. Namanje ezikaTshabalala yizona ezisabambe ibhuleki kwi-log yaseTurkey.",UDino Ndlovu uphoxeke ngosuku lokugcina lwesizini eChina
"USiya B ugxekiwe ngabalandeli bakhe ngemuva kokuphumela obala ngokuzwelana noZuma ngamacala abekwe wona.Kuleli sonto uZuma uvele eNkantolo eNkulu yaseMgungundlovu ngamacala enkohlakalo, ukukhwabanisa nokushintshisana ngemali.USiya B uthe akukhathaleki ukuthi umuntu weseka liphi iqembu nokuthi uzizwa kanjani ngeqembu elibusayo i-ANC kodwa uyacabanga ukuthi umuntu omnyama wakuleli uzibona ubuyena kuZuma.“Sekwa-nele madoda, hhayi ngeke! Sekuyazwela nakimi,” kusho uSiya B.Uthe iningi labantu likhule lihlupheka emakhaya nasemalokishini kodwa akekho obuqondayo ubunzima uZuma adlule kubo. Ukhale ngokuthi okwenziwa kuZuma akukhombisi ubuntu lokhu okuhlale kushunyayezwa.Uthe akakaze ayibone indoda esike yashushiswa ukudlula uZuma.Utuse ubuqhawe bukaZuma wathi bambalwa abantu abangamelana nokudicilelwa kwesithunzi sabo njengaye.Uphinde wancoma uZuma ngokukwazi ukumelana nemibiko yabezindaba athe ungufakazi wokuthi bayakwazi ukwenza umuntu azizwe engelutho.Ugcizelele ukuthi kubo bonke omengameli abamnyama bakuleli akekho noyedwa oseke washaywa, wagxekwa njengoZuma.Abalandeli bakaSiya B bamsole ngokuzama ukuzincengela kuZuma. Abanye bamgxekile ngokweseka umuntu osolwa ngamacala enkohlakalo, bathi akayekele umthetho udlale indima yawo.Emuva kokutinyelwa abantu uSiya B kunezinsolo zokuthi ugcine eselisusile ikhasi lakhe ku-Instagram njengoba ligcine selingasaveli.",USiya B uziqhathe nabalandeli ekhalela uZuma
"UMENGAMELI we-IFP Inkosi Mangosuthu Buthelezi uthi kumphatha kabi ukubona abaculi bentshontsha umculo wabanye abaculi bawenze owabo.Ekhuluma ngeqhaza likanina uMntwana uMagogo emculweni wakuleli ngesikhathi kade kunesifundo ngaye e-UKZN ngoMgqibelo, uButhelezi uchaze unina njengeciko elalinekhono elalikwazi ukucula iminxa eminingi yomculo.UButhelezi ubekhuluma emcimbini obuhanjelwe amacilko ehlukene.Uthe enye into emphatha kabi ukuzwa abantu becula amaculo ngendlela okungafanele aculwe ngayo.“Muva nje bekunemicimbi yokukhumbula Isilo uCetshwayo, emcimbini owawuhanjelwe Isilo nabantwana baseNdlunkulu, amalungu ebutho acula iculo elinomlando ngeSilo uDinizulu ngendlela engafanele, kwakukhona nezivakashi ezazivela e-United Kingdom, angizange ngifune ukuliphoxa ibutho ngokuveza ukuthi le nto eliyiculayo ayikho, kodwa kwisikhumbuzo sempi yaseSandlwana ngalitshela ibutho ukuthi aliliculanga kahle iculo elaliculwa ngumama, ngasho ukuthi lokho kungiphatha kabi,” kusho uButhelezi.Uthe unina wayekwazi ukuhlabelela nokucula uhlobo oluningi lomculo kubalwa owokholo nosambhaqanga.“Ubekwazi ngisho ukubongela amakhosi, encintisana nezinyosi zesilisa uma kuhashwa amakhosi kuze kugcine kusale yena izinyosi zesilisa seziphelelwa ngamagama,” kusho uButhelezi.Uthe unina uqophe umculo omningi namaciko ehlukene, wengeza ngokuthi omunye umculo wakhe ubudlala ngisho emsakazweni.“Umama waqala ukucula ekhaya, wadlulela esontweni okwamsiza kakhulu ekutheni agcine esengumculi ohlonishwayo,” kusho uButhelezi.Uthe kubalulekile ukuthi akuveze ukuthi umculi ohlonishwayo kuleli, uSbongile Khumalo, ukhona omunye umsebenzi kanina awenze kabusha.“UMntwana uMagogo wayehlukile ngoba wakwazi ukungena emkhakheni wokuba yinyosi okwaziwa ukuthi owamadoda njengoba wayekwazi ukubongela Izilo kusukela kuJama, Senzangakhona, Shaka, Cetshwayo, Mpande ebongela ngisho nabafowabo ababengazalwa ngunina,” kusho uButhelezi.",UButhelezi uncoma igalelo likaMagogo
"Uma kukhona onolwazi lokuthi lidayiswa kuphi ithuluzi lokuhlola izinga lotshwala egazini(Breathalyser) ngiyocela angiyalele ngokushesha ngoba kunesimo esidinga ukulungiswa. Ukuthi angilona iphoyisa akusho ukuthi kunomthetho ongivimbelayo ekutheni ngihlome ngeBreathalyser ezokwazi ukungicacisela ukuthi umshayeli ucwile kangakanani otshwaleni. MaSolezwe, sengikhathele ukubhedelwa ngabantu emgwaqweni ngoba bazi ukuthi akulula ukubona ukuthi beqiwe wuphuzo oludakayo.Ngokomthetho kufanele ngabe sonke sinawo amaBreathalyser ukuze singahlawumbiseli uma sibona umuntu ephula imithetho yomgwaqo. Okusempeleni kufanele ngabe nabagibeli bamatekisi bahlala behlome ngalesi sikalazinga lokudakwa ukuze bakwazi ukuhlola umshayeli oshayela ibhedabheda.Bakwethu sekucacile ukuthi izingozi zomgwaqo azisoze zaphela uma umphakathi ungasukumi uqikelele ukuhlonishwa komthetho. Umbuzo uthi kuyoze kube yinini sikhala ngokuthi sibulawa yizidakwa emgwaqweni? Ngiyazi kunabantu abazothi uVolos uyabheda uma ethi kumele kuvuswe izinkantolo zasehlathini ukuze zilwe nenkinga yezidakwa ezidala izingozi emgwaqweni. Umphakathi kufanele uzihlele ngokwezindawo ohlala kuzona, uma kusezindaweni zamakhosi kuyofanele kusungulwe izigungu ezisebenzisana nezinduna, uma kusedolobheni kuyofanele kusungulwe amakomiti asebenzisana namakhansela.Uma kunomshayeli otholakala eshayela edakiwe kuyofanele ahudulelwe esigcawini, afuthiswe ukuze kutholakale izinga lotshwala egazini lakhe. Uma kuvela ubufakazi obukhomba utshwala kuyobe sekusho ukuthi kufanele ahlawuliswe ngemivimbo. Uma utholakala udakiwe ulayishe izingane zesikole, kuyofanele unenebulwe imivimbo engu-50 ezinqeni. Uma ungumshayeli wetekisi kuyofanele unikezwe isigwebo esifanayo nesomshayeli olayisha izingane zesikole ngoba nilayisha abantu abaningi ngesikhathi esisodwa.Indaba yokufuthiswa akufanele igcine kubashayeli kuphela kodwa nabahamba ngezinyawo kuyofanele bafuthiswe. Kuyiqiniso elingephikwe ukuthi nabahamba ngezinyawo bayathanda ukuhamba emigwaqweni bedakiwe. Uma kunomuntu ohamba eqhuba imbuzi emgwaqweni kuyofanele abanjwe afuthiswe ukuze kutholakale izinga lotshwala egazini lakhe. Uma butholakala kuyofanele anikezwe imivimbo eyishumi ezinqeni ukuze ahlale ekhumbula ukuthi umgwaqo awuyona indawo yezidakwa.Ngokwami kufanele kufuthiswe nabantu abagibela amabhayisikili ngoba abanye babo bashova amabhayisikili izinyawo zibheke eceleni ongathi badakiwe. Umkhankaso wokufuthisa kufanele ungabandlululi ngisho umama obelethe ingane kufanele afuthiswe uma ehamba emgwaqweni. Ingane ebelethiwe nayo ingumgibeli okufanele ivikelwe ekutheni ibelethwe wumuntu oweqiwe yizidakamizwa. MaSolezwe ngicela umuntu nomuntu azithengele iBreathalyser yakhe ukuze akwazi ukuzihlolela umuntu omphazamisa emgwaqweni. Siyacela uhulumeni asakhele amaBreathalyser ensangu, azokwazi nokusivezela nezinga lewunga esegazini.",Volos: Sicela amaBreathalyser ensangu nezinga lewunga egazini
"Mbali KhanyileINKANTOLO yeMantshi yaseHowick ilidedele ngebheyili  kaR1 000 iphoyisa elisebenza esiteshini saKwaNovuka, eMpendle, elisolwa ngokubulala uMnuz Khethukuthula Mkhize ngoMgqibelo kule ndawo, ngemuva kokuthi alikhuze ngesikhathi lincokola nabesifazane ekubeni lisemsebenzini.Leli phoyisa, elinguConstable Sibisi (31), elingatholakalanga igama lalo,  kubikwa ukuthi belihamba nozakwabo ababili ngesikhathi lincokola nabesifazane ekubeni lisemsebenzini. Kuthiwa ngenkathi lifika kumakhelwane kamufi obebike icala lokwebelwa impahla esiteshini sendawo, belidle amanzi amponjwana nozakwabo ebelihambisana nabo. Kubikwa ukuthi leli phoyisa, elikhuzwe ngumufi ngesikhathi lidlalisa abesifazane lisemsebenzini, liqale lamthuka  waliphendula ngenhlamba nokuholele ekutheni bacishe bebambana ngezandla.Leli phoyisa kuthiwa lithathwe ngozakwabo baliyisa emotweni kodwa labuye laya kuMkhize lamdubula esiswini ngesibhamu somsebenzi maqede labaleka nozakwabo. Umufi, ophuthunyiswe emtholampilo ngemoto kamakhelwane wakhe, kubikwa ukuthi ushonele khona esanda kufika. Icala lihlehlele uFebhruwari 25 ngonyaka ozayo. ",Lidedelwe ngebheyili iphoyisa elisolwa ngokubulala
"UMBIKO womxazululi woMnyango wezeMpilo uveze isithombe esingesihle ngoNgqongqoshe wezeMpilo eGauteng, uNksz Qedani Mahlangu, kolokungaphatheki kahle kweziguli ezingaphezu kuka-2 000 eziphazamisekile engqondweni zasesikhungweni iLife Esidimeni.Lezi ziguli zasuswa kulesi sikhungo esiseRandfontein, eWest Rand, zayiswa ezinhlanganweni ezingenzi nzuzo ezehlukene ngonyaka odlule kwashona inqwaba yazo.UNgqongqoshe wezeMpilo kuzwelonke, uDkt Aaron Motsoaledi ujube umxazululi womnyango uSolwazi Malegapuru Makgoba ukuthi aphenye. Iphephandaba, iSunday Independent, liveze ukuthi umthombo osondelene nalolu phenyo uthe zingu-80 iziguli ezashona. Lesi sibalo siphezulu kakhulu ku-39 obekukholakala ukuthi yisibalo seziguli ezashona. Akuqondakali kodwa ukuthi zonke lezi ziguli zishone emuva kokususwa noma ezinye zazo zishone ngaphambi kokuthi lokhu kwenzeke.Nyakenye uNksz Mahlangu umemezele ngokufa kweziguli ezingu-36 esiShayamthetho sesifundazwe. Ukuvela kwesibalo sika-80 kukhomba ukuthi kungenzeka ukuthi ukufa kwezinye iziguli bekufihliwe.Umthombo osondelene nodaba uthe uphenyo luveza ukuthi umnyango waxwayiswa ngokususa iziguli uziyise kulezi zikhungo. Kukholakala ukuthi uMakgoba uthole ukuthi uNksz Mahlangu nezinye izikhulu ezimbili zomnyango yibo okufanele bathwale leli cala lokufa kwalezi ziguli.Bese kuvele kunengcindezi enkulu ekutheni uNksz Mahlangu ehle esikhundleni ngemuva kokuthi eveze izibalo zokuqala zokufa kweziguli ezingu-36. Lokhu kuholele ekutheni uMotsoaledi amemezele ukuthi usejube uMakgoba ukuthi aphenye kabanzi ngokufa kweziguli.Umbiko bekufanele wethulwe ngoLwesithathu owedlule kodwa kubonakale engathi uNksz Mahlangu ubambezela ukukhishwa kwawo ngokuthi athi ucela kululwe isikhathi sokuthi aphendule. Lokhu kucasule imindeni nezihlobo zeziguli.Abasondelene nodaba bathe uNksz Mahlangu wayenikwe isikhathi esenele sokuphendula kodwa kunokuthi aphendula wabhala incwadi ethi ucela ukunikwa isikhathi.Ebuzwa uMakgoba ukuthi akazange acasuke ngesicelo sikaNksz Mahlangu sokululelwa isikhathi, uthe ulandela umthetho kukho konke akwenzayo wathi lokhu kujwayelekile.“Uhlelo luyakuvumela ukuthi kululwe isikhathi. Uma umuntu ecela ukululelwa isikhathi kuyavunywa ukuthi kushintshwe usuku lwesimemezelo,” kusho uMokgoba.Uthe ihhovisi lakhe belibeke usuku lokuthi kwethulwe umbiko ngoba ekholwa ukuthi iyobe seyifikile impendulo kaNksz Mahlangu.“Miningi iminxa kulolu daba njengoba nani nibona nje ngakho noma yiluphi uhlangothi oluzama ukuzitholela amaphoyinti lwehlisa ukuhlonipheka kwalo. Angikholwa ukuthi ngiyafuna ukungena kakhulu kulokho,” kuqhuba uMokgoba.Uthe uqale lo msebenzi ezinyangeni eziyisithupha ezedlule. Lo umbiko wakhe wokuqala futhi ufuna ukuwunika isithunzi osifanele.Okhulumela i-DA kwezeMpilo, uMnuz Jack Bloom uthe uNksz Mahlangu ngeke aphumelele kulolu phenyo.Uthe ukholwa ukuthi imiphumela yophenyo iyashaqisa futhi uNksz Mahlangu nabaholi abathile bowezempilo bayogcina bebekwe amacala.UBloom owaba owokuqala ukuphonsa imibuzo kuNksz Mahlangu ngalolu daba, uthe isisombululo wukuthi ehle esikhundleni njengongqongqoshe.",Kuvela okuhlaza ungqongqoshe
"MTHOKOZISI MNCUSENII SILOMO senjini ye-Orlando Pirates yakudala, uJohn “Dungi” Moeti, sineqhinga esibona kuzokuba yilona ukhiye wezika-Eric Tinkler wokuwelela kowamanqamu weCaf Confederation Cup njengoba zizovakashela eSuez Stadium, e-Egypt, lapho zizodlala khona owomlenze wesibili we-semi final ne-Al Ahly ngeSonto ngo-8.30 ebusuku.Ngokusho kukaMoeti uma iPirates ingaphumelela ukuthi ithole igoli esiwombeni sokuqala konke ekufisayo isingaphumelela kukhona. UMoeti ubona ukuthi ukushaya igoli ngokushesha kuzokwenza abadlali be-Al Ahly baxhamazele okuyinto evamise ukuvula izimbobo emuva.EzikaTinkler zizenzele umsebenzi wathi ukuthamba kancane ngesikhathi ziphumelela ngo 1-0 wegoli likaThamsanqa Gabuza ngeledlule e-Orlando Stadium.Okuhle ngalo mphumela wukuthi iBucs ayingenelwanga yigoli ekubeni bebengekho oSiyabonga Sangweni noHappy Jele abavala emuva kanti nokaputeni ohlale njalo eyihola njengesibani u-Oupa “Ace” Manyisa ubengekho ngenxa yokulimala. Ukungangenelwa yigoli kusemqoka ngoba okudingwa yiPirates wukudlala ngokulingana ngeSonto.Ukufakazelile lokhu uMoeti owayekhona kuPirates eyadla isicoco seCaf Champions League ngo-1995 behlula i-Asec Abijan yase-Ivory Coast ngo 1-0 wegoli likaJerry “Legs of Thunder” Sikhosana.“Okuhle ngalo mdlalo wethu webhola wukuthi akukho ongashaya ngakho phansi uthi ngeke kwenzeke ngosuku lomdlalo. Okusemqoka okwenziwe yiPirates wukushaya igoli bese ivala ukuthi i-Al Ahly ingalinganisi. Kusemqoka kakhulu kule midlalo ukungangenelwa yigoli emdlalweni wasekhaya ngoba uya kowesibili unethuba futhi ukuqonda kahle okufanele ukwenze. Ungaba ungumdlali noma umqeqeshi isimo siyafana,” usho kanje ekhomba leli phephandaba ku-www.goal.com athe ubekhuluma nayo ngento efanayo.UMoeti uthe kuyinto enhle ukuthi iPirates isike yayibhuquzisa ngo 3-0 isekhaya i-Al Ahly eminyakeni emibili edlule.“Lokhu kukodwa kwenza kwayona i-Al Ahly ibe netwetwe. Ukuthola igoli kuqala yikhona kanye okuzolandisa leli twetwe ngoba bonke abaxhumene nayo i-Al Ahly bayazi ukuthi iPirates iyakwazi ukudlala uma ithanda. Ngicabanga ukuthi zonke lezi zinongo kufanele zimqinise idolo uTinkler ngokufanele akusho kubadlali bakhe uma esebakhuthaza. Akekho ongazi ukuthi yibona abazobe behlasela ngoba badlalela ekhaya futhi balandela ngemuva kodwa lokhu yikhona okuwukhiye ekunqobeni kwePirates nokuhluleka kwayo ukudlulela kowamanqamu,” kusho le nkakha.",‘Ukhiye wukushaya igoli kuqala’
"KUFUNGISWE amalungu amabili amasha e-ANC esiShayamthetho saKwaZulu-Natal, avale izikhala zabasanda kushona.UMnuz Mpumelelo Zulu noNksz Phumilile Zulu, bafungiswe njengamalungu esiShayamthetho ngoLwesihlanu.Bavala izikhala ezivuleke emuva kokushona kobengungqongqoshe wezokuThutha ukuPhepha nokuXhumanyiswa koMphakathi esifundazweni, uMnuz Bheki Ntuli, kanye noNksz Bridget Ntshangase, bobabili abasanda kushona.UZulu uyilungu lesigungu esiphezulu kwi-ANC esifundeni iMzala Nxumalo.UNksz Zulu yena uyilungu lesigungu esiphezulu kwi-ANC esifundazweni kanti ubenguSomlomo kuMasipala waKwaDukuza.UNksz Zulu uke wasikazwa kwesobumeya kulo masipala emuva kokushiya kongasekho kulesi sikhundla, uMnuz Ricardo Mthembu, owashiya ngo-2019 ngesikhathi eqokelwa kwesokuba yilungu lesiShayamthetho.Ukubhuntsha kwemihlangano eyayibizelwe ukukhetha ozovala isikhala sikaMthembu ngenxa yoqhekeko kumakhansela e-ANC, kwaphuthisela uNksz Zulu ngomgexo wobumeya.I-ANC yagcina ifake uNkk Dolly Govender kulesi sikhundla ukuvimba uqhekeko.USomlomo wesiShayamthetho saKwaZulu-Natal, uNksz Nontembeko Boyce, uthe unethemba lokuthi la malungu ngeke akuthole kunzima ukujwayela imithetho yesiShayamthetho.“Ngizwile ukuthi nobabili niqhamuka kumkhakha wohulumeni basekhaya, onemithetho eminingi kakhulu. Angiboni kuzokuba inkinga ukuthi nijwayele imithetho yalapha esiShayamthetho.",I-ANC ivale izikhala zababili
"LIVELE eNkantolo yeMantshi oPhongolo iphoyisa lesiteshi saseNgwavuma elisolwa ngokudubula libulale umlisa ebelimsola ngokupaka kabi imoto emgwaqweni.UContsable Mxolisi Donda (30) usezikhindini ngecala lokufa kukaMnuz Sifiso Sithole (24) okuthiwa ubezoqala ukuqeqeshelwa umsebenzi wobuphoyisa naye. Kuthiwa leli phoyisa elidume ngesihluku endaweni, lahilizisana nomufi baze bashova iqupha isikhathi eside kubuka abantu. Kuthe uma umsolwa ebona ukuthi sengathi akaliboni elidlalayo ngamankomane walanda isibhamu somsebenzi emotweni wadubula umufi emphindelela washona. Kuthiwa ababekhona bathi umufi wadutshulwa ngemuva ekhanda esezama ukubaleka ebona ukuthi kulandwa isibhamu. Ngesikhathi ecela ibheyili enkantolo ubalule ukuthi unezingane azondlayo futhi izindleko zekhaya zibheke yena, wacela inkantolo ukuthi imdedele ukuze ayohlukanisa unyaka nezingane zakhe. Icala lihlehliselwe uLwesithathu lapho okulindeleke ukuthi kukhishwe khona isinqumo ngesicelo sebheyili yomsolwa.UMbuso ubuphikisana nokuthi athole ibheyili ukhala ngokuthi icala abhekene nalo libucayi.Enkantolo bekunenqwaba yabantu abebethamele icala bebhikisha bethi akangayitholi ibheyili ngoba uyiphoyisa elihlupha umphakathi.Umnewabo kamufi uMnuz Freedom Shongwe, uthe babambe umoya ngoba bafuna lo mlisa ahlukanise unyaka ekhulukuthu ngoba bahlukumezekile ngokubulawa komfowabo.""Sifuna inkantolo yenze ubulungiswa kungaba kubi uma imdedela ngebheyili ngoba nathi akubanga mnandi kubulawa umfowethu. Ubengasebenzi kodwa indlela yakhe ibisicaca ngoba ubebiziwe emaphoyiseni esezoqeqeshelwa ukuba yiphoyisa,"" kubalisa uShongwe.",Iphoyisa ecaleni lokubulala kubangwa ukupaka
"AKEKHO umdlali weKaizer Chiefs ongenayo ingcindezi ngesizini ye-Absa Premiership ezoqala kodwa kuqhilika izihlathi enjinini yaleli qembu, uWiseman Meyiwa, ngokufezeka kwamaphupho akhe ezinhlakeni zeqembu lesizwe.Okwenza uMeyiwa ahleke yedwa wukuthi ngisho engakadlali ebholeni elikhokhelayo, wazibekela imigomo yokuzibona edlala emiqhudelwaneni yabasebancane njengeJunior Africa Cup of Nations (Afcon) nakwiJunior Fifa World Cups ngaphambi kokuzitholela ithuba lokuyodlala phesheya.Emigomeni eyisikhombisa azibekele yona emihlanu isiphumelele. Empeleni injini yeChiefs eneminyaka engu-18 izodlala emqhudelwaneni weCAF wesithathu ngemuva kokusiza Amajita azibekisela indawo kwi Caf Africa U-20 Cup of Nations ezodlalelwa eNiger ngonyaka ozayo.Amajita azibekisele indawo ehlula iMalawi ngo 2-0 eLilongwe kweyokuhlunga.Yilokho kuhlabana okumenza ahleke yedwa kwazise ubekhona nasesikwatini ebesiyibambe ngo2015 kwi-Afcon ka-U/17 maqede safinyelela kweyamanqamu.Ubekhona futhi kuMajita azibekisele indawo kwiFifa U/20 World Cup.Empeleni uMeyiwa uyazethemba nokuthi uzobakhona kwiFifa World Cup yakhe yesithathu ngenxa yokuthi unethemba lokuthi Amajita azogila izimanga eNiger ngonyaka ozayo.“Yilokho engikholwa wukuthi kuyisifiso sesikwati sonke saMajita njengamanje,” kusho uMeyiwa. “Emdlalweni wethu odlule siphuthwe yithuba lokuba kowamanqamu sehlulwa yiZambia ngo 1-0 kuma-semi final. Kulokhu kumele senze kangcono. Ngihlale ngifisa ukwenza kangcono nokuzuza okuningi,” kusho uMeyiwa“Yingakho nje ngithe ukwengeza isikhathi sokusebenza ngedwana njengoba kade kuvalwe isizini ukuthuthuka emazingeni athile endleleni engidlala ngayo. Ngihlezi ngibheka izindlela zokuthuthuka njengomdlali.“Ngifuna ukuhamba ngiyodlala phesheya. Yilelo iphupho lami elikhulu. Ngake ngaba nengxoxo nje eseceleni namanye ama-agent ebhola bangeluleka ukuthi indlela okuyiyo kuphela yokuyibamba ebholeni lase-Europe wukuba ngumdlali okwazi ukuhlasela aphinde amake futhi ashaye namagoli ngesikhathi esifanayo. Yilelo zinga engilibabele njengamanje.”Ebuzwa ukuthi kumenza azizwe kanjani ukuzibekisela indawo emqhudelwaneni weCaf amasizini amathathu elandelana ekubeni esamncane uphendule wathi: Kumnandi ngempela. Ngihlezi ngizibekele umgomo wokufika ezingeni eliphezulu. Kuhle ukubona amaphupho ami ephumelela iningi lawo.Ngisemncane bengihlezi ngizibona ngidlala emiqhudelwaneni emithathu emikhulu kanobhutshuzwayo njengeFifa World Cup ne-Afcon. Konke lokho njengamanje kuyenzeka. Yingakho nje ngizikhandla kangaka. Iphupho lami manje wukuzibona ngithola ithuba lokuya phesheya. Ngiyazi kodwa ukuthi akuzuba lula, nokho kuyenzeka. Kungenzeka.”Udaba lucashunwe kwiSAFA.NET",OweChiefs unamaphupho okudlondlobala  aye phesheya
"UMNDENI kathisha waseJozini owanyamalala ngoMashi unesiqiniseko sokuthi ngesakhe isidumbu esitholakale sesonakele ngasemfuleni, ngoLwesine.Bese kusuke nezidubedube kunukwana emphakathini ngokuduka kukakaMnuz Xolani Mathenjwa, obefundisa eKuhlehleni Primary.Lo thisha wanyamalala eyohlangana nomngani wakhe okuthiwa babezoya naye eMozambique ngoMashi 15.Okhulumela umndeni, uMnuz Thembelani Ntshangase, uthe yize kusazohlolwa isidumbu kodwa banesiqiniseko sokuthi ngesakhe uthisha.“Indawo atholakale kuyo ingasesiqiwini Usuthu, eduze komfula. Isidumbu bese sonakele ngoba sekusele amathambo. Okwenza sikholwe ukuthi nguyena ukuthi izimpahla ayezigqokile zitholakele eduze kwesidumbu. Kutholakale ngisho amaselula ayehambe nawo, iwashi, ibhande nekhadi lasebhange,” kuchaza uNtshangase.NgoJulayi kuke kwavalwa izikole kwashiswa umuzi namakotishi enduna uMnuz Roman Mathenjwa, ebisolwa ngokuba nesandla ekunyamalaleni kukathisha.Mayelena nezidubedube uNtshangase uthe amaphaphu ehlile emphakathini ngoba uthisha usetholakele.Uthe sebethembele emaphoyiseni ukuthi azokwenza kahle uphenyo, kuvele iqiniso.Okhulumela amaphoyisa esifundazweni uColonel Thembeka Mbele uthe isidumbu sitholakale ngezithuba zabo 8 ebusuku ngoLwesine, sitholwa umfana olusa izinkomo.Uthe kuvulwe idokodo ngokufa komuntu eliphenywa esiteshini samaphoyisa eNdumo.Uthe kuzohlolwa isidumbu ukuze kutholakale ukuthi yini ebulele umufi nokuthi nguye ngempela yini uthisha obenyamalale.UMnuz Sihle Mlotshwa okhulumela uMnyango wezeMfundo KwaZulu-Natal, uthe bayazwelana nomndeni kathisha, abathemba ukuthi ukutholakala kwesidumbu sakhe kuzothoba amanxeba.Unxuse ukuthi umphakathi udedele amaphoyisa ukuthi aphenye.“Bese kunezinsolo nokuqagela okuningi ngokunyamalala kwalo thisha, esikholwa ukuthi umndeni uzodedela abomthetho ngophenyo,” kusho uMlotshwa.Kuke kwasolwa ngisho umngani wakhe umufi ngokunyamalala kwakhe, owabuye watitinywa ngamalungu omphakathi, wavuka esibhedlela.Kubuye kwanukwa ikhansela nenduna ngokunyamalala kukathisha.Amakotishi enduna ashiswa kwakuhlala kuwo abafundi abakhishwa kubhikishwa, kwaphazamiseka ukufunda ezikoleni ezine ngoJulayi.Kuthiwa umufi ubeyiphini likanobhala wegatsha le-ANC futhi esekomitini lezemidlalo esikoleni.",Yehlile imimoya kutholwa amathambo kathisha
"KUSOLWA isikhulu seWest Ink uMampintsha ngokugweva nemali ayeyikhokhelwe ukuba azonandisa emcimbini waminyaka yonke iSpring Tour Music Festival ebiseMhlathuze Sports Complex, eRichards Bay, ngoLwesihlanu olwedlule.Ngokusho komhleli walo mcimbi uMnuz Sifiso Mthethwa, uMampintsha bekulindeleke ukuba azonandisa kanti nemali ayeyifunile engu-R20 000 ubeseyikhokhelwe yonke.“Sakhuluma kahle noMampintsha sicela ukuthi azocula kulo mcimbi wavuma. Wathi ucela simkhokhele uR20 000, sangaba nankinga ngalokho,” kusho uMthethwa.Uqhube wathi ngo-Agasti 31 bamkhokhela uR10 000 owawuhlukaniseke kabili kuwu-R7400 noR2600 ngoba babevumelene ngokuthi bazomnika uhhafu ngaphambi kokukhipha izikhangiso zomcimbi.“Siphinde samnika uR10 000 ogcwele ngoLwesithathu olwedlule, yaphelela imali,” kuchaza uMthethwa. Isolezwe ngeSonto liwabonile amakhophi amarisidi aseFNB lapho kukhokhwe khona imali. Ngosuku lomcimbi bamlinde kwaze kwathi ngo-9 ebusuku wafona ethi abamthumele ubufakazi bokuthi bakhokhile ngoba akayiboni imali. Uthe kubaxakile lokhu ngoba bebezitshela ukuthi uyayibona imali uma ingena kwi-akhawunti yakhe.“Ngenxa yokuthi besisemcimbini kube nzima ukuqala phansi siye ehhovisi ukuyolanda ubufakazi abebufuna ngoba sonke sasesisenkundleni emcimbini sinake wona. Sazitshela ukuthi uyeza kodwa wangafika,” usho kanje.UMthethwa uthe bazama ukumfonela kodwa ucingo wayengasalubambi. Uthe isonto lonke bebemfonela, bethumela imilayezo ngisho ezinkundleni zokuxhumana kodwa engaphenduli.Ukhale kakhulu ngalesi senzo sikaMampintsha wathi sabaqhatha nezethameli, zagcina zisuse umsindo futhi babukeka njengabantu abangethembekile.“Ngoba ubone imali yethu ingabalulekile, sicela ayibuyise. Kubi lokhu akwenze kithina. Siyayidinga imali esamnika yona. Akathi eyeka umculo kodwa imali abe eseyikhokhile.”Kulo mcimbi kwakukhona abaculi abafana noBabes Wodumo, Tipcee, Dladla Mshunqisi nabanye.Imizamo yokuthola uMampintsha ukuba aphawule kayiphumelelanga ngenxa yokuthi izingcingo zakhe bezivaliwe. Kuthunyelwe imiqhafazo kodwa lutho ukubuyela entatheli kwaze kwashaya isikhathi sokushicilela.",UMampintsha usolwa ngokugweva nemali
"NAMUHLASABC2 - Boxing SA Awards, 9.30pmSS1 - Golf - Commercial Bank Qatar Masters, 1pmSS3 - Soccer - Emirates FA Cup - Derby County v Leicester City, 9.45pmSS5 - Golf - PGA Tour - Farmers Insurance Open, 10pmSS6 - Tennis - Australian Open Men’s Semi Final 2, 10.15amSS7 - Soccer -La Liga Santader - Osasuna v Malaga, 9.40pmGolf - Ladies PGA Tour - Pure Silk Bahamas LPGA, 6.30pmKUSASASABC1 - Soccer - Afcon Quaterfinals - Burkina Faso v Tunisia, 6pm, Senegal v Cameroon, 9pmSABC3 - Cricket - Momentum ODI - South Africa v Sri Lanka 1st ODI, 10amSS1 - SS1 - Rugby - HSDC Sevens Series - Wellington - South Africa v Japan, 1.07am; South Africa v Australia, 4.31am; South Africa v Fiji, 8.16am; Golf - European Tour - Commercial Bank Qatar Masters, 11amSS2 - Cricket - Momentum ODI - South Africa v Sri Lanka 1st ODI, 9.30am; Golf - Ladies PGA Tour - Pure Silk Bahamas LPGA Classic, 10pmSS3 - Soccer - Emirates FA Cup - Liverpool v Wolverhampton Wanderers, 2.20pm; Chelsea v Brentford, 4.45pmSouthampton v Arsenal, 7.15pmSS4 - Soccer - MDC - Ajax Cape Town v Mamelodi Sundowns, 11.30am; Orlando Pirates v Highlands Park, 1.55pm; SuperSport and The PSL 10 Year Celebration Gala Event, 8pmSS5 - Soccer - Emirates FA Cup - Tottenham Hotspur v Wycombe Wanderers, 4.50pm; Golf - PGA Tour - Farmers Insurance Open, 8pmSS6 - Tennis - Australian Open - Women’s Final, 10amMen’s Doubles Final, 1.30pm; Soccer - Afcon Quaterfinals - Burkina Faso v Tunisia, 5pm, Senegal v Cameroon, 8.30pmSS7 - Athletics - IAAF World Indoor Tour - New Balance Indoor GP, 11pmSS9 - Soccer - Afcon Quaterfinals - Burkina Faso v Tunisia, 5pm, Senegal v Cameroon, 8.30pm; Netball - Senzea Quad Series - Australia v New Zealand, 2.30pmNGESONTOSABC1 - Soccer - Afcon Quarterfinals - DR Congo v Ghana, 6pm; Egypt v Morocco, 9pmSS1 - Rugby - HSBC World Rugby Series, 12.20amGolf - European Tour - Commercinal Bank Qatar Masters, 11am; PGA Tour - Farmers Insurance Open, 8pmSS3 - Soccer - Emirates FA Cup - Millwall v Watfrod, 1.50pm; Sutton United v Leeds United, 3.55pmMan United v Wigan Athletic, 5.55pmSS4 - Football - MDC Bidvest Wits v Golden Arrows, 11.30am; Cape Town City v Kaizer Chiefs, 1.55pmSS4 - Soccer - Afcon Quarterfinals - DR Congo v Ghana, 5pm; Egypt v Morocco, 8.30pmSS5 - Boxing - WBA Featherweight Titlle - Carl Frampton v Leo Santa Cruz (12 Rounds), 4.30amSS6 - Tennis - Australian Open - Mixed Doubles Final, 6.45am",Imidlalo kuTV ngale mpelasonto
"SEKUQUBUKE umbango ngomcimbi wobumnandi oba se-Amcor Dam, eNewcastle, minyaka yonke, iGumba Fest kangangokuba sekuze kwavulwa icala emaphoyiseni.Umbango uphakathi kukaDJ Tira, Sifiso Gumede noSbu Shabangu.UShabangu uthe umcimbi ngowakhe kodwa useshaywe ngesithende kowakulo nyaka njengoba uhlelwa nguTira noGumede.UGumede uthe umcimbi waqalwa nguye wacela uShabangu ukuthi azomsiza, ngokuhamba kwesikhathi bacela usizo lukaTira ngoba unamava ekuhleleni imicimbi.Izikhangiso zowanonyaka seziqalile kanti uzoba ngo-Okthoba 1.UShabangu uthe umcimbi wawuqala ngo-2010 uTira engekho nokuthe ngo-2012 wamumema ukuthi azobakhulisa.“Siqhubekile nokusebenza ngirojwa ngizwe kuthiwa abaxhasi bakhiphe imali ethize kodwa mina ngingatshelwa. Ngo-2015 uTira uqhamuke esethi umcimbi uya eRichards Bay, ngabuza ukuthi angawuhambisa kanjani umcimbi ngaphandle kwemvume yami. Wathi uma uMasipala waseNewcastle ungaxhasa ngemali enkulu kuneyaseRichards Bay uzoqhubeka,” kusho uShabangu.UShabangu usevulelwe icala lokukhwabanisa ngemuva kokuthi eye eComputicket lapho kudayisa khona amathikithi wavula i-akhawunti ukuze imali yabathengayo ize kuyena.Okhulumela amaphoyisa aseThekwini, uCaptain Khephu Ndlovu ukuqinisekisile lokhu wathi basaphenya, bekungakaboshwa muntu.UDJ Tira uthe abawuboni umsebenzi kaShabangu, yingakho bemkhiphile.“Simvulele icala ngoba uye eComputicket engahlangene nomcimbi. ”UGumede uthe umcimbi ngowakhe futhi waziqalela ngo-2009 usabizwa ngeSummer Explosion.“UShabangu waqashwa njengo-stage manager. Ngonyaka olandelayo sasebenza naye ngoba wazi lezi zinto zama-khompyutha sawuhlela umcimbi ingekho into ebhalwe phansi. Sasebenzisa inkampani yakhe. Ngo-2012 sacela ukusebenzisana noTira wafika walishintsha igama,” kusho uGumede.Uthe okubaqhathile wukuthi emcimbini wangonyaka odlule kwalahleka imali abayenza emcimbini, ngemuva kwalokho uShabangu wanyamalala.",Umbango ngomcimbi iGumba Fest
"IPHOYISA lase-Oakford Village, Osindisweni ngaseVerulam ebelisebenza esiteshini saseNanda kuthiwa lidubule inkosikazi yalimala kanzima lase lizingqokloza ngesibhamu lafa, liphuma komalume walo kade kunomcimbi, ngeSonto ntambama.Kuthiwa umufi, uSergeant Nkosi  Nyathi (39) obekade ehlangene nomndeni wakhe eNgonweni, eNdwedwe ngalolu suku, ufike kwakhe ntambama wadubula umkakhe,  uNkk Wendy Nyathi (34) ngemumva kwengxabano okungaziwa ukuthi idalwe yini. Iphoyisa kuthiwa liphendule isibhamu lazingqokloza ngaso ngemumva kokudubula umkalo. Umufi ozidubule ekhanda, kubikwa ukuthi uphelele endaweni yesigameko. Unkosikazi wakhe olimale kanzima uphuthunyiswe esibhedlela.Elandisa umfowabo omncane kamufi, uMnuz Mzokhona Nyathi, uthe umfowabo abebehlezi naye komalume, ubengakaze akhombise ukuthi kukhona inkinga anayo ngenkathi behlangene. Uthe namanje basamangele ngesenzo sakhe engakaze athi vu ngobekungamphethe kahle emoyeni.“ Umama uthole ucingo luvela kumfowethu ngemuva kwehora ehambile  komalume. Enkulumeni yakhe ( umufi)  umtshele ukuthi usethathe isinqumo ngafuna ukukwenza wabe esevala ucingo. Umama ube esengifonela ethi asiphuthume  emzini wakhe  ngoba kukhona okungahambi kahle,” kubeka uNyathi.Eqhuba uthe, bafike sekonakele, umfowabo eselele phansi. Unkosikazi wakhe obelimele, elele eceleni kwakhe.“ Siyazibuza ukuthi kungani enze lesi senzo umfowethu  kodwa asiqhamuki nazimpendulo njengoba ebengumuntu onomoya ophansi. Asikaze nangelilodwa ilanga sizwe kuthiwa kuke kwaba nomsindo phakathi kwakhe nenkosikazi,” kubeka yena.Okhulumela amaphoyisa KwaZulu-Natal, uCaptain Nqobile Gwala, usiqinisekisile isigameko somlisa ozibulale ngemumva kokudubula owesifazane.“ Kuvulwe idokodo lokufa komuntu necala lokuzama ukubulala esiteshini samaphoyisa aseVerulam. Amaphoyisa asaphenya,” kubeka uCapt Gwala.",Badidekile ngokuzibulala kwephoyisa
"""NGENXA yenhlonipho enginayo ngoMama, uComrade Kate Mantsho Zuma, ngithathe isinqumo sokungaphenduli amanga ngencwadi ayibhala ngaphambi kokuzibulala"".""UComrade Jacob Zuma kumele alusukumele lolu daba ukuqondisa indodana yakhe ngoba uyalazi iqiniso. Ngiyethemba usekwenzile lokho noma usazokwenza lokho.""Uziphendule kanje kuTwitter owayenguMqondisi-Jikelele ehhovisi likaMengameli wezwe, uMfu Frank Chikane emuva kokuba indodana yowayenguMengameli wezwe, uMnuz Jacob Zuma, uDuduzane, ithe yagcina ukubona incwadi eyabhalwa ngunina esaphila ithathwa kuyo nguChikane.UDuduzane ubechazela uyise ngokwenzeka emuva kokuba unina ezibulele kwiZooming with Zuma kuYouTube.INGXOXO kowayenguMengameli wezwe uMnuz Jacob Zuma nendodana yakhe, uDuduzani kwiZooming with Zuma kuYouTube isuse umsindo Isithombe:ESIGCINIWE""Isikhathi engagcina ngaso ukubona incwadi yingesikhathi ngiphucwa yona ezandleni zami.""Kuvela ukuthi kule ncwadi kwakukhona lapho kubhalwe khona ukuthi uZuma wayengavunyelwe ukuhambela inkonzo yomngcwabo kamufi. Enkulumeni kaDuduzane uzwakala ethi ""Akashonanga, akafanga, wazibulala.""Impendulo kaChikane kube sengathi ihlokoloza iziqandu njengoba iwele likaDuduzane, uNkk Duduzile Zuma-Sambudla liqhamuke selivutha, lizovikela umfowabo izolo ngokuthi lisole uChikane ngokuba yingxenye yetulo lokucekela phansi uyise nomndeni wakhe.""Malume Chikane, yindlela owethulwa ngayo kumina eMozambique. Ngiyayikhumbula imihlangano eyayibanjwa wubaba eflethini futhi wawuba khona, izwi lakho ngilikhumbula kahle ngoba lalihlala lihlukile kumina, nginesiqiniseko sokuthi nakwabanye. Wawuyisethenjwa sikamama futhi wayekuxoxela yonke into... Wayengakwazi lokhu esesikwazi manje"".""Amatulo ayenzelwe ubaba. Wayekwethemba! Ngangizizwa izingcingo ezaziphakathi kwakho nomama ngoDisemba 7. Kwakufanele uze, uzombona kodwa wangalubhada. Izigameko zangomhla ka-8 zenzeka, umfowethu oyedwa u-Edward wafika watshela mina nodadewethu ukuthi sihlale emagunjini ethu. Ngalizwa izwi lakho. Ngokuhamba kwesikhathi ngezwa umsindo ephasishini, ngaqala. Ngawubona umzabalazo wokuthwalwa kukamama, eyiswa kwi-ambulensi eyayilindile"".""Ngababona abafowethu abanesibindi u-Edward, Saady noDudazani bethwele umama. Ngakubona nawe,""kubhala uNkk Zuma-Sambudlu.No-Edward ucashunwe yiNews24 izolo ethi ""Ngangikhona. Ngakubona okwenzeka. Angazi kungani umfundisi eqamba amanga kodwa ngambona enencwadi. Wayithatha."" UNkk Mantsho-Zuma wadlula emhlabeni ngoDisemba 8 ngo-2000, eneminyaka engu44 ubudala. ISunday Times yabika ukuthi wayedle weqisa amaphilisi okuvikela isifo se-malaria. Wayengumama wezingane ezinhlanu futhi engunkosikazi wesithathu kaZuma, owayesohambeni olumayelana namabhizinisi ngesikhathi kwenzeka lo mshophi.Umufi, owayeseshade iminyaka engu-18 noZuma owayeseyiPhini likaMengameli wezwe, wangcwatshwa ngohlelo lukahulumeni futhi emngcwabeni wakhe kwakhuluma uMnuz Thabo Mbeki noMnuz Nelson Mandela.",UChikane uzithintele iziqandu endodakazini kaZuma
"UMQEQESHI weLamontville Golden Arrows, uSteve Komphela, akafuni abadlali bakhe bazitshele ukuthi sebewuqedile umsebenzi wokubalekela izembe njengoba sebeweqile umugqa wamaphuzu awu-30 kwi-Absa Premiership.I-Arrows ihlule iCape Town City ngo 1-0 emdlalweni weligi ngoMgqibelo eSugar Ray Xulu Stadium, eClermont. Igoli lishaywe uLerato Lamola. Ibe isinyukela endaweni yesishiyagalolunye kwi-log ngamaphuzu awu-31.“Ngokwesipiliyoni ungasho ukuthi sesiphumile ngenxa yokuthi phambilini amaqembu anala maphuzu asindile ezembeni. Kodwa njengamanje iqembu elinamaphuzu awu-20 lingafika kwawu-35 kule midlalo esele. Ngokubheka lokho ngithi cha asikasindi. Awufuni ukukhuluma ngokuthi siphephile ngoba abadlali bazoyifunda leyonto bese bezithela ngabandayo,"" kusho uKomphela.Ebuzwa lo mqeqeshi ukuthi yisiphi isimo esingamjabulisa ekupheleni kwesizini, uthe: ""Akukho ngami kodwa konke sikwenzela ukufeza izifiso ze- Arrows, hhayi ezikaSteve. UClinton (Larsen) wahamba enze umsebenzi omuhle nami futhi ngisengahamba, kufike omunye. Ngakho uma singasimenda indawo kwiTop 8, siqhubeke nokwenza kahle emidlalweni yomkhumulajezi, siqinisekise ukuthi I-Arrows iyayigcina indawo yayo kwiligi ngesizini ezayo nokuvulela amathuba abafana abancane, ngokwami lokho kuyoba kuhle eqenjini.”Leli qembu laseThekwini lingqongqoza kwiTop 8 nje, nasemidlalweni yomkhumulajezi kusalihambela kahle. Selibalwa namaqembu amane asele kwiNedbank Cup, lapho lizodlala neGalaxy FC kowandulela owamanqamu.“Sesidlale imidlalo ewu-13 kusukela ngifikile lapha. Sihlulwe kwemithathu, sadlala ngokulingana kwemithathu. Uma ubuka lokho ungasho ukuthi senza kahle kodwa sisengenza kangcono. Kumele silwele ukuthola imiphumela emidlalweni ezayo. Asikhohlwe osudlulile,"" kusho uKomphela.",Akafuni babhiyozele inkululeko uKomphela
"I-IFP KwaZulu-Natal isola i-ANC ngokuthenga amavoti ngokwenza sengathi ifuqa intuthuko kubantu njengoba kulungiselelwa ukhetho lokuchibiyela oluzoba ku-ward 9, eMhlathuze ngoLwesithathu oluzayo.Usihlalo we-IFP KwaZulu-Natal, uMnuz Thami Ntuli, uthe isenzo se-ANC asamukelekile futhi sikhombisa ukuthi ifuna amandla ngayo yonke indlela.“Egameni lesiqubulo sosuku lomhlaba lokudla, uNgqongqoshe wezokuThuthukiswa koMphakathi esifundazweni uNkk Nonhlanhla Khoza ngoLwesihlanu uzohambisa izijumbane zokudla kubantu ku-ward 9, ngaphambi kwezinsuku ezine kuyiwe okhethweni lokuchibiyela,” kusho uNtuli.Uthe i-ANC isiyayisaba i-IFP ngenxa yempumelelo yayo okhethweni lwakamuva yingakho isigwazela umphakathi ngokudla.UNtuli uthe akusikho okokuqala ukuthi i-ANC isebenzise imali yabakhokhibentela ithenga amavoti uma kuzoba nokhetho.Ngeledlule, uNgqongqoshe wezokuHlaliswa kwaBantu esifundazweni uNkk Peggy Nkonyeni kade ekhona ku-ward 9, eyonika umphakathi amatayitela ezindlu.UNtuli uthe bazofaka isikhalo kwi-IEC ngalolu daba.Unobhala we-ANC eMusa Daldla uMnuz Tholi Gwala, uthe i-IFP idlala ipolitiki eshibhile njengoba isola i-ANC ngokuthenga amavoti ngaphambi kokhetho lokuchibiyela oluzoba ngoLwesithathu.UGwala uthe intuthuko ayilinde ukuthi kuze kudlule usuku lokhetho ngaphambi kokuthi ihanjiswe kubantu.“UNgqongqoshe wezokuThuthukiswa koMphakathi esifundazweni uzoza ku-ward 9, ezonika abantu izijumbane zokudla ngaphansi kwesiqubulo sosuku lomhlaba lokudla, ngeke ungqongqoshe ayeke ukusiza abantu ngoba nakhu kuthiwa kuzoba khona ukhetho,” kusho uGwala.Uthe i-IFP inengebhe njengoba seyenza izinsolo ezingabambeki.UGwala uthe abangabazi ukuthi bazonqoba njengoba umphakathi uthi usafuna ukuholwa yibona.",I-IFP isola i-ANC ngokucubuza ngokudla
"LIHLEHLISELWE uNovemba 30 icala elibhekene nabahlanu abasolwa ngokubulala izinyane leSilo uGoodwill Zwelithini, uMntwana Lethukuthula Zulu. Abasolwa oMnuz Tshefogatso Moremane (30), Nksz Margaret Koaile (42), Portia Mmola (28), Gontse Tlhoele (30) noDakalo Mbedzi (32) bavele izolo enkantolo yaseRandburg.UMntwana uLethukuthula (50), watholwa ebulewe endlini yakhe eNorthworld, eGoli, ngoNovemba 6. Ngokusho koMbuso usola ukuthi abasolwa bayingxenye yeqembu lezigebengu ezihamba zidlisa abantu izidakamizwa ngenhloso yokuba zibantshontshele impahla yabo.Abasolwa baboshwe ngoLwesihlanu. Bevela enkantolo izolo, uMshushisi uYusuf Baba uthe uMbuso uyasiphikisa isicelo sebheyili.Uthe laba kusolwa ukuthi bajwayele ukusebenza endaweni yaseBenoni nasePitoli befakela abantu izidakamizwa.Kuthiwa kunamanye amacala abanawo afuze leli enziwa eBenoni nasePitoli. Ngokusho koMbuso bake bahlangana noZulu ngaphambi kokuba bahlele ukumbamba inkunzi kodwa ukubulawa kwakhe kuthiwa akuzange kuhlelwe. Kunalokho kubukela sengathi kwaba yiphutha ukuthi agcine eshonile ngemva kokuba bemfakele izidakamizwa. Kwantshontshwa i-microwave, ithelevishini nemali elinganiselwa kuR30 000 endlini yakhe. Ekuqaleni uMntwana uLethukuthula kwakubukeka sengathi uzishonele njengoba amaphoyisa avula idokodo ngokushona komuntu kodwa kwabuye kwavulwa icala lokubulala sekubonakala ukuthi kunesandla semfene. Abasolwa basagcinwe ezitokisini, bazomelwa wummeli wesihle.Amanye amalungu omndeni kamufi kuthiwa abekhona izolo enkantolo ezozibonela abasolwa. ",Kuhlehle 'elababulali' boMntwana
"CELANI SIKHAKHANEI-SACP KwaZulu-Natal isola ukuthi kukhona abangaphakathi kuKhongolose abakha itulo lokudicilela phansi uSihlalo we-ANC esifundazweni uMnuz Senzo Mchunu ngokusabalalisa ezifundeni ezahlukene ukuthi selokhu ethathe izintambo ngo-2013 umbutho unoqhekeko ngendlela engakaze ibonwe.Lokhu kuvele ngesikhathi iSACP inesithangami nabezindaba eThekwini izolo lapho ibizocacisa ngezinye izinto ezixoxwe emhlanganweni wesigungu sayo esiphezulu sesifundazwe obungempelasonto.Emasontweni edlule kuvele imibiko yokuthi kukhona abaholi abaphezulu ku-ANC nabe-ANCYL abasabalalisa umbiko othi uMchunu uyixove ngendlela engakaze ibonwe i-ANC KwaZulu-Natal okuyinto eyayingekho kusaphethe uDkt Zweli Mkhize.Umgcinimafa weSACP esifundazweni, uNkk Nomarashiya Caluza, uthe sebeyabona ukuthi kukhona imizamo yokubeka kabi uMchunu ukuze adicilelwe phansi ngezinto ezingekho.“Asiboni ukuthi kuyinto efanele ukuba kugxekwe uMchunu ngesimo sesifundazwe ngoba akayiholi yedwa i-ANC kodwa unesigungu abambisene naso. Ngakho awukwazi ukuthi uma kunezinto ezingahambi kahle esifundazweni bese ugxeka umuntu oyedwa,” kusho uNkk Caluza.UNobhala weSACP esifundazweni, uMnuz Themba Mthembu usole i-ANCYL ngokuthi iyona exova izinto esifundazweni.Uthe indlela eziphethe ngayo yiyo eyagcina idale ukuba uMnuz Julius Malema axoshwe ku-ANC kanti uma ingakhuzwa kuzokonakala.“Okunye esikubonayo wukuthi kunabathile abasebenzisa imali ukuxova i-ANC ngoba benezinhloso zabo kanti kunomkhonyovu wokukhwabanisa ubulungu emagatsheni enhlangano. Abanye sizwa sebememeza indaba yokuthi akube noguquko okuyinto esiyibona yenziwa ngamabomu ukuze kuyiwe ku-2017 i-ANC namadlelandawonye ayo KwaZulu-Natal bexovekile. Ngaphandle nje kwalokho asiyiboni inkinga ngobuholi obukhona njengamanje ku-ANC esifundazweni ngoba uma kubhekwa kwezomnotho nokunye izinto zihamba kahle.“Lokhu kukhomba ukusebenza ngokuzimisela kobuholi obukhona. Yingakho thina njengeSACP sifuna lobu buholi bubuyele njengoba bunje uma kufika ingqungquthela ngoNovemba. Okunye sifuna amalungu ethu angalokothi azihlanganise nemibhiyozo yokudicilela phansi i-ANC nabaholi bayo,” kusho uMthembu.Ubuye wathinta udaba lwaseThekwini lwamatekisi wathi kade babesola ukuthi kukhona okunye okuthinta abantu abangaphakathi ku-ANC ngenhloso yokuba kungabinakho ukuthula.I-SACP KwaZulu-Natal ithathwa njengohlaka oluhambisana noMnuz Senzo Mchunu efuna ukuba abuyiselwe esikhundleni sakhe kanti uMthembu naye ubalwa nabantu abafakwe ekutheni bakhethwe njengamalungu esigungu sakhe esiphezulu kodwa esingekho kuTop 5.I-SACP ibuye yakhala ngecala lama-Amigos elahoxiswa elalibhekene noNkk Peggy Nkonyeni noMnuz Mike Mabuyakhulu, isola ukuthi kukhona okushaya amanzi nokudicilela isithunzi salaba baholi, njengoba iDA ifuna kuvuswe amacala abo.UNkk Nkonyeni ufakwa njengomuntu ozoba yiphini likaMnuz Mchunu uma enqoba ukhetho bese kuthi uMabuyakhulu abe nguMgcinimafa.Abanye abaholi abasohlwini lukaMchunu nguMnuz Nhlakanipho Ntombela ofunwa njengoNobhala bese esekelwa nguNkk Nomusa Dube-Ncube obuye afunwe wuhlangothi lukaMnuz Sihle Zikalala ukuthi abe nguMgcinimafa.UMthembu uthe maningi kabi amacala okusafanele amaphoyisa awasebenze kanzima ukuze kuvele iqiniso ngawo ikakhulukazi indaba yokubulawa kukaMnuz Sbu Sibiya, Wiseman Mshibe, Wandile Mkhize nowayengunozinti weBafana Bafana ne-Orlando Pirates uSenzo Meyiwa.",Basola i-ANCYL ngokuxova
"KUBOSHWE iphoyisa leJohahannesburg Metro Police Department (JMPD) kulandela ‘ukugwazelwa’ ngoR10 ngumshayeli wetekisi eSoweto.Okhulumela iJMPD, uChief Superintendent Wayne Minnaar uthe, iphoyisa belimisa itekisi ngasePretoria Glen eSoweto ngoMsombuluko ngoba ingenayo inumber plate nomshayeli wayo engaziphethe izincwadi zokushayela.“Ubanjwe oqotshweni igatsha eliphenya amaphoyisa kulo mnyango, umshayeli wetekisi ukuqinisekisile  ukuthi ugwaze ngoR10, uzoba ngufakazi wombuso,” kusho uMinnaar.Iphoyisa liboshiwe lagcinwa esiteshini samaphoyisa ePretoria Glen.UMinnar uthe inhloko yeJMPD, uMnuz David Tembe, iyaveva ngalesi sigameko.UTembe ubhale kutwitter waveza ukuthi basaqhubeka nokukhuculula inkohlakalo. Umsolwa kulindeleke ukuthi avele enkantolo kuleli sonto.Our Internal Affairs Unit has just arrested one of our own for accepting a bribe of R10.00 from a Taximan in Soweto. We are committed to rooting out those who dare tarnish the image of all Law Enforcement fraternity.— David Tembe (@AsktheChiefJMPD) 
January 14, 2019Losing night shift allowances, danger allowance, Pension package, Medical Aid, annual bonus, SIMPLY BECAUSE OF R10🙄🙄🙄? Disgraceful...— Donald Mabunda (@MabundaDee) 
January 14, 2019",Kuboshwe iphoyisa ‘ebeligwazisa’ ngoR10
"ULALE ebaliwe izolo umlisa waseNcukeni, ePort Edward, othinteka ecaleni lokubulawa kwezingane zakubo ezintathu.Le ndoda (32) iboshwe ikubo yithimba lamaphoyisa asePort Edward abelisebenza ubusuku nemini liphenya ngale nhlekelele eyenzeke ngoSepthemba 2 nyakenye.Ngokusho kokhulumela amaphoyisa aKwaZulu-Natal, uCaptain Nqobile Gwala, izingane ezineminyaka ephakathi kwemine newu-12 zatholakala sezithule endlini, zinamanxeba esifubeni, emzimbeni futhi zicwiywe izindlebe zangakwesokunxele.“Esinye isidumbu satholakala sidindilize ngaphandle komuzi. Naso sinamanxeba. Imbangela ayaziwa okwamanje. Izingane zazizodwa ngelanga ezahlaselwa ngalo.”UKhomishana wamaPhoyisa wakulesi sifundazwe osabambile, uMajor General Bheki Langa ukushayela ihlombe ukuboshwa komsolwa.",Uboshelwe ukubulala izingane zakubo
"UNDUNANKULU omusha waKwaZulu-Natal uMnuz Sihle Zikalala uxwayise ngokuthi inkohlakalo nobugebengu ngeke buze bubekezelelwe esigungwini sakhe songqongqoshe.Ethula inkulumo yakhe ngemuva kokufungiswa njengoNdunankulu omusha wesifundazwe, uZikalala uthe izinhlangano zosomabhizinisi ezifuna imisebenzi ngenkani zizobhekana nengalo yomthetho.“Nabantu abazokwenza inkohlakalo uma sibabamba sizobajezisa ngoba sifuna yonke into icace mayelana nokuphatha kwethu,” kusho uZikalala.Uthe enye into abazoyisukumela wukwenza isiqiniseko sokuthi bayaluqeda udlame oluhlale luqubuka esifundazweni.“IKwaZulu-Natal idume kabi njengesifundazwe esihamba phambili ngodlame, kufanele silwe nalesi sihlava ngoba sixosha nabatshalimali, enye into esizolwa nayo yisihlava sokubulawa kosopolitiki okudla lubi lapha esifundazweni sethu kodwa kumele sincome ukuthi kusukela kusungulwe ithimba elibhekelele ukubulawa kosopolitiki ukhona umehluko okhona,” kusho uZikalala.UZikalala uthe ububha yisitha esikhulu somphakathi.“Indlala ayifuneki ngoba iphuca abantu isithunzi sabo,” kusho uZikalala.Uthe bazizwa bethobekile ngenqubekelaphambili esizuzwe yisifundazwe ekwenzeni ngcono impilo yabantu.Uncome uNdunankulu ophumayo uMnuz Willies Mchunu noNdunankulu wokuqala wesifundazwe uDkt Frank Mdlaloso wathi benze isisekelo esibalukelile ekuhambiseni izidingo kubantu okumele aqhubeke kusona.“Isifundazwe sakithi sesizuze impumelelo enkulu ekuhanjisweni kwezidingo kubantu kodwa ngenxa yokuguquka kwesimo sezulu nokuguga kwengqalasizinda konke lokhu sekubuyele emuva,” kusho uZikalala.Uthe inkinga ebhekene kakhulu nabantu esifundazweni wukushoda kwamanzi.“’Uhulumeni wesifundazwe uzoxhumana nomasipala uhlole ukuthi uhlelo lokuhanjiswa kwamanzi kubantu luhamba kanjani ukwenza isiqiniseko sokuthi siyakwazi ukumelana nezimfuno zabantu,” kusho uZikalala.Uthe into yesibili eseqhulwini wukudala amathuba emisebenzi ukuze behlise izinga eliphezulu lokungasebenzi kwabantu.“Sizoqinisa izinhlelo zokuthuthukisa amakhono kubantu ikakhulukazi intsha ukuze ikwazi ukuthola imisebenzi noma izidalele yona amathuba,” kusho uZikalala.Uthe bazobheka kakhulu imboni kakotini ngoba iyona ekwazi ukuqasha abantu abaningi abasuke bengafundanga kakhulu.“Enye into esizoyibheka ngeso elibanzi ukuthuthukisa umnotho lokho okuzophinde kusisize ekudaleni amathuba emisebenzi,” kusho uZikalala.Uthe ezemfundo nazo bazozisebenzisa kahle bazihlele ngendlela yokuthi ziyakwazi ukuhlinzeka ngamakhono.",Izethembiso zikaNdunankulu omusha waseKZN
"SEKUYOMELE iBafana Bafana iyodlala ibhola lasemasontweni uma ihluleka wukudlulela esigabeni somkhumulajezi kwi-Africa Cup of Nations (Afcon) engoJuni e-Egypt.Lokhu kushiwo u-Ephraim “Jomo” Sono emuva kokuqhathwa kwamazwe awu-24 azodlala kulo mqhudelwano ngempelasonto.IBafana ingene kuGroup D neMorocco, Ivory Coast neNamibia, iqoqo abaningi abalibona njengelinzima.Kungokokuqala i-Afcon idlalwa ngamazwe awu-24. Amaqembu amabili azoqeda phezulu emaqoqweni ayisithupha azodlulela phambili namanye amane azoqeda ngamaphuzu angcono endaweni yesithathu, okusho ukuthi awu-16 amaqembu okumele angene esigabeni somkhumulajezi.Kungalesi sizathu uSono, owake wapheka iBafana, ebona kufanele iyodlala nezalukazi namakhehla uma ingasheshe iphume kulo mqhudelwano.“Ngicabanga ukuthi bazokwenza kahle. Nginesiqiniseko sokuthi sizoyishaya iNamibia. I-Ivory Coast ayikaze isehlule. IMorocco sayishaya kuma-quarterfinal eBurkina Faso (kunguyena uSono umqeqeshi). Ngokwami akulona iqoqo elinzima leli. Singadlula nje ngoba kufanele kuphume amaqembu amabili phezulu namane azoqeda kangcono. INingizimu Afrika kufanele ibe kwamabili aphezulu noma ibalwe namaqembu amane. Uma bengakwazi ukwenza njalo hhayi kusho ukuthi kumele siyodlala kula maligi amasonto,” kusho uSono.Ngokubona kukaSono iBafana inabadlali abahle, ingahamba ibanga elide kwi-Afcon.“Konke kuzoncika osukwini ukuthi silulungisele kanjani (umdlalo). Kodwa uma ubheka umlando weqembu belenza kahle emidlalweni yasekuhambeni bese lifike lixakeke lapha ekhaya. Singalihamba ibanga elide.”Umqeqeshi weBafana, uStuart Baxter, utshele abezindaba ngoMgqibelo ukuthi ubona enethuba elilinganayo namaqembu abaqhathwe nawo lokudlulela phambili.“Leli yiqoqo esizoya kulo ngaphandle kokuba nokuzingabaza. Nabo bazoza kithina besazi ukuthi siyingozi. Nakuba kunjalo akufanele siyibukele phansi iNamibia uma ubheka indlela ezibekisele ngayo indawo. Ngeke kube lula ukudlala nayo kuwona wonke umuntu. Iqoqo ngilibona linzima kodwa futhi lihle,” kusho uBaxter kwi-website yeSafa.IBafana izovula umqhudelwano ne-Ivory Coast ngoJuni 24 eCairo, ilandele neNamibia ngoJuni 28, ivale neMorocco ngoJulayi 1.",‘Akufanele sisheshe siphume kwi-Afcon’
"IPHINI likaMengameli wezwe uMnuz David Mabuza uxwayise ngesivuvu sesithathu seCovid-19 kuleli.UMabuza obephendula imibuzo ePhalamende izolo unxuse abantu ukuthi balandele imigomo yezempilo ukuze bangasuleleki ngaleli gciwane.Uthe abantu kumele bayigweme imicimbi egcwala kakhulu njengoba sanda isibalo sabatheleleka ngaleli gciwane. “Siyazi ngokwanda kwabasuleleka ngaleli gciwane. Sinxusa abantu ukuthi balandele imigomo yezempilo ukuze bagweme lesi sivuvu sesithathu.” Uthe lesi sivuvu sizolimaza umnotho ovele udonsa kanzima. Odabeni luka-Eskom, uthe uhulumeni usevumelene ne-Eskom nomasipala ukuba le nkampani kube yiyona eqoqa imali komasipala ababakweleta imali engaphezu kukaR30 billion.Lokhu kuzokwenza omasipala bakwazi ukukhuphula imali abayiqoqayo.UMabuza utshele iPhalamendeukuthi kuvunyelwene nomasipala abangu-18 abakweleta i-Eskom imali eningi.Phambilini i-Eskom ike yazama ukuya nasezinkantolo ifuna ukuba ithole imali eyikweletwa womasipala.Kokunye i-Eskom icime ugesi komasipala abangakhokhi.“Sinesivumelwane nomasipala abakweleta i-Eskom, ikakhulukazi omasipala abangu-18 abakweleta imali eningi. Sizonikeza imvume i-Eskom ukuba iqoqe imali,” kusho uMabuza.",UMabuza uxwayisa ngesivuvu seCovid-19
"SISENGCUPHENI yokunqanyulelwa ugesi sidlelwe nempahla isikole samabanga aphezulu eMlaza, esimanaphanapha izikweletu.Bamincile othisha nabafundi base-Okumhlophe Secondary emuva kokufika kwencwadi yesikweletu esifinyelela kuR726 106.29. Incwadi ebhalwe ngoJulayi 9 wuphiko lukamgcinimafa kuMasipala weTheku iveza ukuthi lesi sikole sizonqanyulelwa ugesi uma ingakhokhiwe le mali. Phezu kwalesi sikweletu lesi sikole siphinde sikwelete uR219 040.95 wenkampani ezimele esebenza ngemishini, okuthiwa yafaka amakhamera ezokuphepha ngo-2013. Isolezwe linalo uhla lwezimpahla esezikhonjwe isikhonzi senkantolo ukuthi zizoshaqwa uma singakhokhwa lesi sikweletu. Kulezi zimpahla kubalwa ezisehhovisini likathishanhloko nasemagunjini othisha. Ezimpahleni ezizoshaqwa kubhalwe imishini emine yokugaya amaphepha nemibili yokuprinta, amafriji amane, amakhamera nenqwaba yezihlalo namadeski.Incwadi esayinwe isikhonzi seNkantolo eNkulu eThekwini,iveza ukuthi kugunyazwe ngoJulayi 27 ukuthi kuhlonzwe impahla ezoshaqwa.USihlalo wesigungu sabazali uNkk Queen Mkhonde uthe usashaqekile ngoba bebengazazi zonke lezi zikweletu.“Ngafika esikoleni ngoLwesibili nganikezwa incwadi yesikweletu sikagesi, kukhona nomhloli. Bengivele ngisamangazwe yilena yokushaqwa kwempahla,”echaza.Uthe ugesi awukanqanyulwa kodwa bahlezi manzonzwane ngoba abazi uzonqanyulwa nini. Mayelana nencwadi yesikhonzi senkantolo uNkk Mkhombe uthe ngo-2013 isikole sathenga amakhamera ezokuphepha ngenxa yokuthi bekuhlasele ubugebengu. Yize ayengakabi yilungu lesigungu, uthe bayazi ngalama khamera kodwa awasekho esikoleni. Uveze ukuthi ngonyaka odlule kwafakwa amanye kwahlelwa nendlela yokuwakhokhela.“Kuduma ikhanda ngendlela izinkinga eziningi ngayo kulesi sikole,""kusho yena.""Kumanje abafundi abawatholile amaripoti okusho ukuthi abakwa-matric ngeke bakwazi nokufaka izicelo ezikhungweni zemfundo ephakeme. Konke lokhu kudalwa ukuthi isikole asinaye uthishanhloko.""Uthe namuhla bazoya kubammeli benkampani abayikweletayo ukuyokhuluma ngesikweletu.Ngenyanga edlule abazali bakulesi sikole bavala amasango befuna ukuthi uMnyango wezeMfundo ucacise ngodaba lukathishanhloko okuthiwa sekuphele unyaka isikole singenaye. Kuthiwa kwenziwa inhlolokhono kodwa akekho oseqashiwe. UNkk Mkhombe uthe kumanje abazi ukuthi bazolethelwa nini uthishahloko omusha.Okhulumela uMnyango uMnuz Sihle Mlotshwa uthe isifunda saseMlaza asikaze sibikelwe ukuthi kunesikole esikweletayo.Uthe bazolinda ukubikelwa isikole ukuze bakwazi ukungenelela.NgoFebhuwari nonyaka kwanqanyulwa ugesi eMlazi Comtech High ngenxa yesikweletu sikagesi, okwaze kwabizwa umhlangano ophuthumayo ukuxazulula lolu daba. IMeya yeTheku uNkk Zandile Gumede eyabiza umhlangano, yakuhlaba ukunqanyulwa kukagesi ezikoleni, yathi bekungewona umyalelo wayo.Izolo isitatimende esithunyelwe uMasipala sithe ngeke uphawule ngodaba lwase-Okumhlophe ngoba luphakathi kwawo nekhasimende.",Isikole nesikweletu sikaR700 000
"UPHINDE wakugcizelela ukuthi uzokwenza indumezulu yomcimbi enkundleni yezemidlalo yaseThekwini, iMoses Mabhida Stadium, kulo nyaka umrepha uCassper Nyovest.UCassper, odabuka eMafikeng eNorth West, wamemezela ukuthi kulo nyaka uzoza eThekwini ezokwenza umcimbi wokugcwalisa iMoses Mabhida Stadium.Wakusho lokhu ngemuva kokudayisa amathikithi alinganiselwa ku-68 000 emcimbini wakhe iFill Up FNB Stadium ngoDisemba 2 ngonyaka odlule.Emcimbini abenandisa kuwo okokuqala eThekwini kulo nyaka obuseYadini Lounge, uCassper utshele izethameli ukuthi uyalithanda leli dolobha.“Ngicabanga ukuthi ngizoshadelwa kuleli dolobha, madoda, ngiyalithanda leli dolobha,” kusho uCassper.Utshele abantu ukuthi nakanjani uzowenza umcimbi wakhe eMoses Mabhida Stadium. Uze wabenza ukuthi bacule bathi “Moses Mabhida, Moses Mabhida”.Abantu baculele phezulu bekhombisa injabulo wathi bazohlangana khona enkundleni ngasekupheleni konyaka.Kuzobe kungokokuqala ukuthi lo mrepha wodumo lwezingoma ethi Doc Shebeleza, Tito Mboweni, Destiny nezinye azame ukugcwalisa inkundla engaphandle kwaseGoli.Waqala ngo-2015 enza iFill Up The Dome wagcwalisa iTicketpro Dome emumatha abantu abangu-20 000. Ngo-2016 udlulele e-Orlando Stadium enza umcimbi iFill Up Orlando Stadium, nyanyeke waya eFNB Stadium njengoba eseza eThekwini nje.Umculi kamaskanda uKhuzani wamphonsela inselelo ngokuthi nguye ozoyigcwalisa kuqala iMoses Mabhida Stadium kulo nyaka.",UCassper uqinisekise eyokugcwalisa iMabhida
"USAHLALELE ethembeni ngokuvikela ibhande lakhe umpetha weWorld Boxing Federation (WBF) Female super welterweight, uNoni “She Bee Stingin” Tenge, osenqunyelwe ugwayi katiki.UTenge wase-East London kodwa osezinze eBhayi, ugcine ukungena eringini ngo-Agasti nyakenye evikela ngempumelelo ibhande kuMapule Ngubane waseMgungundlovu. Kuvele ukuthi inhlangano iWBF isimthumelele isexwayiso sokuthi uma engalivikeli emuva kwezinyanga eziyisithupha, izomephuca.UTenge, okunguyena kuphela umshayisibhakela wesifazane e-Afrika osewine amabhande omhlaba ayisihlanu, uphucwe ibhade le-International Boxing Federation (IBF) ngo-2012 ngenxa yokungalivikeli. Ubekade eliwine emuva kokwehlula uDaniella “Diamond” Smith waseNew Zealand.“Isingifonelile i-WBF mayelana nokuthi ngivikele ibhande. Basinike izinyanga eziyisithupha, ngaphandle kwalokho bazolithatha ibhande ekupheleni kukaMashi. Kodwa sesivele sihlele ukuthi ngiyolivikela ngoJanuwari eLas Vegas. Okwesithathu sithola ithuba kodwa besizichitha izicelo ngoba bengingekho esimeni esihle futhi besithola izimpi zesisindo esingaphezulu,” kusho uTenge.“Kulokhu anginalo uvalo lokuphucwa ibhande ngoba ngiyazi ukuthi konke kuzohamba ngokohlelo. Kuyaphoqa manje ukuthi ngilivikele. Ngiyazi kulokhu ukuthi ngizochitha isikhathi esiningi ejimini kuze kufike usuku lwempi. Isifiso sami wukungena kwiHall of Fame nokuyeka isibhakela ngiwumpetha.”UTenge, oseneziqu zeSport Management, utshele leli phephandaba ukuthi usenabaxhasi okokuqala empilweni yakhe emuva kokudonsa kanzima iminyaka ewu-15 eyibhokisa. Useqeqeshwa nguWinston Wilson e-Edge Gym.“Ngigqokiswa iPuma manje. Ngijabule kakhulu. Ngiyaqala ukuthola abaxhasi empilweni yami. Yinto osekunesikhathi ngiyifuna, angizange ngiyithole ngesikhathi ngisesekhaya. UThixo mkhulu. Ngijima ejimini esezingeni lomhlaba. Akukho engikhala ngakho. Nginesiqiniseko sokuthi kuzofika isikhathi sempi ngisesimeni esihle,” kusho uTenge.",UTenge nethemba lokuvikela ibhande
"UNgqongqoshe wezeMfundo KwaZulu-Natal uMnuz Kwazi Mshengu, uthe uzwile ukuthi kukhona abathi ukuvulwa kwezikole kuzobeka abafundi engcupheni yokubulawa yigciwane.“Akulona iqiniso lokho ngoba selokhu kuvulwe izikole akekho umfundi obulawe ukuhaqwa yigciwane yize bekhona eselike labangena. Kwabona labo bafundi babengalitholanga esikoleni. Sidlulisa amazwi enduduzo emindenini yothisha abashone ngemuva kokuhaqwa yigciwane,” kusho yena.UMshengu usho lokhu ngesikhathi evakashele esikoleni iZwelibanzi High, eMlaza, ngoMsombuluko njengoba kade kuvula amanye amabanga.Uthe izikole zaKwaZulu-Natal bezikulungiselele ukwamukela abanye abafundi.Kulesi sikole uthe bonke abafundi banikezwe izinsiza zokuzivikela kwiCovid-19. Inkinga ayibonile ukuthi isikhala asikho ngaphakathi esikoleni ngakho abafundi kuzodingeka ukuthi bafunde ngendlela engafani nakwenzinye izikole.“Abafundi baningi, amakilasi awaneli uma abafundi behlukaniswa ngenxa yokuthi kumele baqhelelane. Ayikho indawo yokubeka amakilasi angomahamba nendlwana. Akukho okungenziwa ngaphandle kokuthi abafundi bashintshane emakilasini akhona. Umatric kumele uhlale ukhona esikoleni. Kusho ukuthi amanye amakilasi kumele ashintshane ngezinsuku zokuza ezikoleni okungagcina kuholele ekutheni kube nekilasi eliya kanye esikoleni ngesonto,” kusho yena.Uqhube wathi iningi labazali KwaZulu-Natal likhethe ukuzibuyisela ezikoleni izingane kunokuthi zizifundele emakhaya.“Kuyasijabulisa ukuthi abazali bakhethe ukuthi abafundi babuyele ezikoleni. Ngakolunye uhlangothi siyazi ukuthi ukufundela ekhaya kudinga ukuthi umzali abambe iqhaza elikhulu ekufundeni kwengane yakhe. Akubona bonke abazali abangakwazi ukwenza lokho ngoba indlela okufundwa ngayo manje ihlukile kunendlela okwakufundwa ngayo phambilini kanti thina sifuna ukuthi bonke abafundi bathole ithuba elilinganayo,” kusho yena.Uthe umnyango usukhiphe izikhala zothisha abangu-20 00 abazosiza uma kwenzeka kuba nothisha abangakwazi ukuya esikoleni ngenxa yokuthi izifo abanazo zingababeka engcupheni yokuthi bayithole kalula iCorona.",‘Akunamfundi ofe ngeCorona eKZN’
KUNGENZEKA yini ukuthi kukhona esingakwazi okutshelwe abadlali ngomklomelo ozonikwa umdlali okunguyena ozobaqwaqwada bonke emkhanda ngokuwugwaza ekhaya umkhonto kule sizini ye-Absa Premiership ka-2018/2019?Kuze kube yimanje bane abadlali asebeliqabulise inethi ngasekhaya yize isizini isephansi. Yingakho kuvela umbuzo ngokuthi ukhona yini umklomelo wokuwugwaza ekhaya ozonikwa umdlali ekupheleni kwesizini. Indaba yokuwugwaza ekhaya umkhonto ibisematheni nangesikhathi kudlalwa iNdebe yoMhlaba eRussia.Isibalo samagoli angene ngasekhaya eRussia siphindwe kabili okuyisona ebesiyirekhodi lamagoli ayisithupha angene enethini kungafanele kwiNdebe yoMhlaba eyayiseFrance ngo-1998. ERussia abe wu-12 amagoli angene ngephutha umdlali elishaya ngasekhaya igoli.Nesigaba esikhulu sePremier Soccer League (PSL) sibukeka sisendleleni ebheke ekuphuleni amarekhodi uma uzoqaphela ukuthi ngemuva kwemidlalo emithathu noma emine sekunomdlali osewashaye aze aba mabili amagoli ngasekhaya.UGledwin Shitolo we-Orlando Pirates ushiywe ngaphandle engalimele iqembu lakhe lithelwa othulini ngo 1-0 yiBloemfontein Celtic ngeSonto. Kungenzeka ukuthi uMilutin Sredojevic ubembeke ngaphandle ngoba esaba ukuthi uzophinda akwenze bevula isizini neHighlands Park. Akubanga iphutha lakhe njalo lo mdlalo kulo mdlalo kodwa uWayne Sandilands owenza into engakaze ibonakale kodwa ibhadi lasala noShitolo ngoba igoli libhalwe ngaye.Nangesikhahti beshaywa yiBidvest Wits ngo 1-0 ibhola lithinte yena uShitolo ngaphambi kokuthi lidle uSiyabonga Mpontshane. Akayedwa lapha uShitolo ngoba uDaniel Cardoso weKaizer Chiefs wenze okufanayo eyeka ibhola ukuba ligqome phansi wase ezama ukulungisa lelo phutha ngokuphambanisa unozinti wakhe u-Itumeleng Khune nebhola bebhekene neBaroka FC.UGaona Modisane weChippa United isimo sakhe sicishe sifane nesikaShitolo ngoba yena igoli alishaye ngasekhaya lishaye ipali labuyela kuyena wangakwazi ukulivika. Bekuyi-freekick kaJustin Shonga iBucs inqoba ngalo lelo goli elingene ngasekhaya kwiChippa.UMbongeni Gumede waMaZulu FC uyena umdlali ogcinile ukuyenza le nto. UGumede uvule inkundla kodwa bamsiza ozakwabo bashaya amagoli amabili banqoba ngo 2-1 kwiFree State Stars ngeSonto.,Umbuzo ngomkhonto ogwaza ekhaya kwabePSL
"BAKHALA ezimathonsi abesifazane baseClermont, eThekwini, abalahlekelwa amadilozi ezindlini bekhiyile nasocingweni uma bewanekile.Okubakhathaza kakhulu ukuthi la madilozi afike anyamalale ngokwehlukana kodwa avumbuke ndawonye esegqitshiwe, amanye eyimfumba phezu kwezindlu.Lo mkhuba kuthiwa selokhu uqale ngoDisemba nyakenye. Iningi likhathazekile ngoba kulahleke amadilozi baqala baba nenkinga yokopha okungapheli nenkinga yesinye.Omunye wabantu asebephila ngodokotela, uNksz Thembelihle Khanyile (43) othole amadilozi akhe amabili kwamathathu amlahlekele ngoDisemba.“Ngangiwaneke ocingweni ngathi sengiyowathula awasekho. Okungixakayo ukuthi elomntwana wami lalahleka endlini. Angazi ukuthi kumele ngiwenzenjani njengoba esetholakele. Angazi kuzokwenzekani uma ngiwashisa. Ngiyesaba. Kodwa siyabona kumele singalali manje sigade ngisho ebusuku le nto esintshontshelayo,” kusho uNksz Khanyile.UNksz Kholeka Phungula (23) ukhala ngokuthi usehlala esesikhathini noma kungezona izinsuku zakhe.“Emva kokuthi elahlekile ngaqala ngaba nenkinga esinyeni. Ngaqala ngaya kabili ngenyanga esikhathini ngaze ngaya kumuntu obonayo. Le nto iyangihlukumeza ngoba sengihlala ngopha,” kusho uNksz Phungula.UNksz Nelisiwe Hlongwane (19) obone la madilozi phezu kwendlu aqashe kuyo, uthi ngenkathi evuka belilodwa, kodwa wathi uma edonsa phezulu kwaqathaka inqwaba.Noma sekuvumbuke inqwaba yamadilozi, ivumbuka kusenenqwaba yabesifazane abakhalayo ngoba akuveli noma elilodwa kwawabo.UNksz Xoli Bhengu (26) yena ungomunye wabo njengoba kungakaveli nelilodwa kumadilozi akhe amahlanu alahlekile.UNksz Akhona Dlamini (22) naye ukhala esifanayo njengoba ethi yena kulahleka amaG string kuphela kuye.UNksz Thenjiwe Dlamini (32), uthi kwaduka amadilozi amathathu njengoba esathole amabili, kusekhona elishodayo.UNksz Londiwe Zikode (34) naye wadukelwa amathathu kodwa wathola amabili, wavele wawashisa ngoba esewasaba.Ungoti wezengqondo uDkt Manqoba Myeni, uthi ukunyamalala kwamadilozi abesifazane kuwumkhuba omdala owenziwa abesilisa abenelisa imizwa yabo yocansi ngasese.“Lolu uphawu lokuphazamiseka komuntu emqondweni. Imvamisa bantshontsha amadilozi abantu ababaziyo ukuze ezomcabanga bese kuneliseka imizwa yakhe yocansi. Ngokuhamba kwesikhathi baba yingozi kubantu besifazane laba abenza lokhu ngoba uma lingekho eduze, angadlwengula lowo ambonayo,” kusho uMyeni.Ungoti wabeLaphi beNdabuko kuleli, uDkt Sazi Mhlongo, uthe abukho ubungozi obutheni uma litholakala idilozi.“Inkinga uma lingatholakali kusuke kusho ukuthi kukhona umthakathi oyoganga ngalo. Kufanele umuntu odukelwe impahla yangaphansi athole umelaphi ozomnika intelezi yokugeza. Kodwa ngesinye isikhathi kuyenzeka izimpahla zangaphansi zabesifazane zintshontshwe isigangi, hhayi ngoba kukhona okubi,” kusho uMhlongo.",Bebelwa amaphenti bewaneke ocingweni
"SEKUPHELE iminyaka emihlanu owesifazane ‘onewele’ elashona waseTshelimnyama, eMariannhill, entshonalanga yeTheku, elinde ukuvuswa wuMnyango wezaseKhaya.UNksz Nompumelelo Dlamini (24) uthi akazi ukuthi yini eshodayo ngoba kulokhu kuthiwa akalinde udaba lwakhe lusacutshungulwa. Uthe wezwa ngo-2012 ngesikhathi eyoshaya umazisi wakhe wokuqala ukuthi washona ngo-2006.Ngokwemininingwane yomnyango usebenzisa isitifiketi sowesifazane onegama nesibongo esifana nesakhe owazalwa ngosuku olufana nolwakhe. Lo wesifazane owashona owaseGauteng, wazalelwa khona futhi washonela khona.Uma kubhekwa ngaphansi kwegama likanina akaveli, kusolwa ukuthi ngesikhathi unina ezomenzela isitifiketi sokuzalwa akazange afakwe ngaphansi kwegama likanina.“Ngisola ukuthi umsebenzi walo mnyango wavele wagaya isitifiketi ngegama elase livele likhona elifana nelami wangazikhathaza ngokungifaka ngaphansi kwegama likamama ngoba angiveli. Ngo-2012 ngangishaya umazisi ngithi ngenzela ukuthi ngibhale u-matric ngonyaka olandelayo ngahlangabezana nale mbibizane,” kusho yena.Uqhube wathi kwathiwa akalethe yonke imininingwane ekhombisa ukuthi ungumuntu ohlukile kuhlanganisa neyezingane zakubo kanye nekanina owashona ngo-2002.“Kwathiwa leli phutha lizolungiswa ngemuva kwezinyanga ezimbili ehhovisi elisePinetown okuyilona engilisebenzisayo kodwa njalo uma ngiyobheka bekufunwa izinto ezehlukene kuthiwe ziyashoda. Ngigcine sengicela umphathi wakhona ngifuna ukwazi ukuthi yini ngempela edingekayo? Wangigcwalisisa wonke amaphepha, manje kuthiwa kulindwe ihhovisi elisePitoli okuyilona okumele lithathe isinqumo ngodaba lwami. Uma ngishaya ucingo kuthiwa kusabhekwa ifomu elagcwaliswa ngesikhathi kushone ‘iwele’ lami. Sekuphele iminyaka emibili ngilinde lelo fomu elibizwa ngeBI form,” kusho yena.Le ntokazi ithi yawubhala u-matric kodwa ngendlela okuchazwa ngayo ibona sengathi leso sitifiketi kufana nokuthi esalo wesifazane owashona.“Nginezingane ezimbili eyodwa ineminyaka emihlanu kumele ngabe sengiyibhalisile esikoleni ukuze iyofunda uGrade R, esikoleni bayenqaba bathi abakwazi ukuthatha ingane engenaso isitifiketi. Angazi ukuthi kumele ngenzenjani? Ugogo obekunguyena obengisiza ngezinto eziningi ezithinta lesi sicelo ushone ngo-Ephreli. Angisenaye omunye umuntu omdala ongafakwa imibuzo ngokuzalwa kwami,” kusho yena.UMnuz David Hlabane okhulumela uMnyango wezaseKhaya kuleli, uthe udaba lukaNksz Dlamini uzolwedlulisela ophikweni olufanele okuyilo oluzophenya ukuthi kungani lungaphothulwa?",Usalinde ukuvuswa kwabafileyo
"OBENYINTOMBI nto ukhala ngomculi wowokholo uDumi Mkokstad ukuthi umkhulelisile maqede wamphoqa ukuthi akhiphe isisu.UNomfundo Ngcobo (21) waseSipingo Hills eningizimu yeTheku, uthe sebevumelene nomndeni wakhe ngokuthi uDumi kumele ahlawule ngamacala akhe. Uthe bavumelene nonina namanye amalungu omndeni ukuthi kuzomele azokhokha amademeshe ageze nomuzi.Uthe wayengakaze alale nomuntu wesilisa ngesikhathi elala noMkokstad odume ngokucula ezokholo aze akhase phansi.“Sahlangana noDumi kuFacebook ngo-Agasti nyakenye. Saqala saba abangani sagcina sesijola. Sahlangana wangiyisa lapho ehlala khona eMusgrave. Endlini safica umfowabo ehleli nentombi yakhe. Sahlala kancane nabo basishiya sobabili. Kulapho-ke uDumi angiqukula khona wayongiphonsa embhedeni, wangikhumula, maqede walala nami. Kwahlula ngimncenga ukuthi akafake ikhondomu, wangibuza ukuthi uzolala kanjani nentombi nto ngekhondomu. Wangizwisa ubuhlungu obuyisimanga. Emva kwalokho walala wabheka phezulu ejuluke emanzi te eqhaqhazela,” kusho uNomfundo.UMCULI wowokholo uDumi Mkokstad okuthiwa ukhulelise owesifazane wase emphoqa ukuthi akhiphe isisu Isithombe: SIGCINIWEUthi emva kwalokho bahlala kancane, uDumi wamphelezela, wamshiya ematekisini aya eMlazi, wamnika u-R100 wawunqaba.“Besesilokhu sixhumana njengabantu abathandanayo. Bengimvakashele nase-studio sakhe esikuWest Walk. NgoSepthemba siphinde sahlangana eflethini lakhe, saya ocansini futhi. Ngamcela futhi ukuthi afake ikhondomu, wanqaba wathi uma esefika kuvuthondaba uzochithela ngaphandle, kodwa wangakwenza. Wathi angithenge amaphilisi ama-morning after. Ngawathenga, kodwa awangisizanga ngoba ngakhulelwa yize ngiwaphuzile.”Uqhube wathi wadlulwa yizinsuku zokuya esikhathini, wathenga ipregnancy test kit, wazihlola kodwa kwangavela ukuthi ukhulelwe.“Ngamtshela uDumi ukuthi ngisola ukuthi ngikhulelwe. Wathi angiye kudokotela, ngathola ukuthi nginenyanga ngikhulelwe. Ngamtshela uDumi ngokukhulelwa kwami, kwathi akangidle angifele. Wathi angisikhiphe isisu ngoba ngeke ayondle ingane uma ngingayikhiphi. Waze wangiyalela ukuthi kuzomele ngiyosikhipha kuWest Walk. Wathi angiyobuza ukuthi yimalini ukusikhipha, kwathiwa * -R500. Ngamtshela wangithumelela uR700, ngasikhipha.”Isolezwe ngeSonto linayo imiyalezo ebhalwe ukuthi iqhamuka kuDumi.Omunye wayo okaR700 ofakwe nge-ewallet.Emva kwalokho bese bumuncu ubudlelwano babo.UNomfundo uthi izinto zibhimbe emva kokuveza ukuthi ukhulelwe.Uveze ukuthi uDumi ubengasazibambi izingcingo zakhe.UNomfundo uthe ngesikhathi etshela uDumi ngokukhulelwa kwakhe wathi akayifuni ingane ngoba enye anayo wayithola ngalolu hlobo.Ethintwa uDumi Mkokstad uqale wakhuluma kahle lungakabuzwa udaba lukaNomfundo.Esebuzwa ngalo uvele washintsha esithubeni wacela ukuthi athunyelelwe i-e-mail ukuze aphendule kuyona maqede wavala ucingo engakayisho nayo.Umyalezo athunyelelwe wona wokuthi athumele i-e-mail akawuphendulanga. Nowesibili athunyelelwe wona wokuthi aphawule ngalolu daba nawo akawuphendulanga.Imenenja yakhe uMxolisi Mhlongo ithe ayiphawuli ngoba lolu daba luthinta ngqo uDumi.",Usola uMkokstad ngokumkhiphisa isisu
MHLELI: Ake ngiphawule ngalolu daba lokungaqini kwezokuphepha ezikoleni ngoba maningi amacala asebikiwe mayelana nezitshudeni ezishonela emagcekeni esikole okuyinto engayinhle ngoba abazali basuke bethembe ukuthi izingane zabo zivikelekile.Siyizitshudeni sibhekene nezinkinga eziningi sizizwa singaphephile emanyuvesi. Sekukaningi sizwa kuthiwa isitshudeni silimale singaphakathi enyuvesi.Kushone isitshudeni eDUT ngenxa yodlame nokungabibikho kwezokuphepha eziqinile futhi akukho okwenzekayo noma izinyathelo azithathiwe ukukhombisa ukuthi bazoboshwa ababulele isitshudeni. Kungasijabulisa ukuthi abasezikhundleni kuhulumeni bangenele kulolu daba ngoba kubonakala sengathi bayahluleka abaphathi benyuvesi.Okubuhlungu wukuthi konke lokhu okwenzekile kwenzeke emakilasini okufunda. Sesiyesaba nokuyofunda ngoba sizizwa singavikelekile futhi nabazali bethu bathukile ngalesi sigameko. Kunzima uma sekwenzeka izinto ezifana nalezi.Emanyuvesi nasezikoleni kumele kunyuswe izinga lezokuphepha ukuze izitshudeni zivikeleke nokufunda kuqhubeke kahle.Sanelisiwe WenziETHEKWINI,Akuqiniswe ezokuphepha emanyuvesi
"USHAYISANA ngamakhanda umndeni wendoda yaseMnambithi enyamalale isanda kwesula emsebenzini yathola nemali yempesheni.UMnuz Vusumuzi Emmanuel Dlamini (52), obesebenza eMnyangweni wezeMisebenzi yoMphakathi, kuthiwa wanyamalala ngoFebhuwari 23 eseyitholile imali yokwesula emsebenzini.Isolezwe lithole ngomthombo osondelene nalolu daba ukuthi abanye bafuna kuphenywe unina wezingane, uNksz Mbali Shabalala, obengumasihlalisane ngokunyamalala kwakhe. Kuthiwa ngesikhathi enyamalala unina wezingane ubesephindele kubo.Uninalume kaVusumuzi, uMnuz Dumisani Dlamini, uthe bakhathazekile ngokunyamalala komshana wakhe. Uthe abanandaba nemali abeyitholile kodwa bafuna ithambo lakhe.UDlamini uthe sebebheke ezibhedlela nasemakhazeni kodwa awukho umkhondo.Yize ethe akayazi imali ephumele umshana wakhe, uthe bekungeyempesheni.Uthe bezwe ngonina wezingane ngoba sebeqala imizamo yokumfuna ukuthi ubeseyitholile imali.“Ngokusho kukamasihlalisane wakhe uthe ayikho ingxabano ebiphakathi kwabo. Ngokuqhubeka kokuchaza kwakhe kuvela ukuthi uVusumuzi wabaxosha yena nezingane ngaphambi kokunyamalala, wabaqashela imoto ukuba babuyele kubo nezingane,” kuchaza uDlamini.“Usitshele ukuthi wamupha uR20 000 ngaphambi kokunyamalala. Siyile emsebenzini baqinisekisa ukuthi wesula wayithola nemali esingasibuzanga isamba sayo ngoba kuzoba ngathi sifuna yona,” kuqhuba uDlamini.Uthe uVusumuzi wayesanda kumthumelela umyalezo ethi umkhumbule. Okwenza badideke wukuthi ziningi izinkulumo ngoba naye umasihlalisane ubatshela ukuthi ubesethandana nowesifazane wokufika.Kuthiwa unina wezingane uye yedwa enyangeni athe imtshele ukuthi uVusumuzi useNewcastle. Ngokusho kukaDlamini bebesalinde unina wezingane ukuthi abaphindise enyangeni aya kuyo ukuze nabo bazizwele. Kuthiwa uVusumuzi ubenezingane ezimbili abehlala nazo nonina wazo.UNksz Shabalala uthe uVusumusi wamgcina ngoMsombuluko (Febhuwari 17), wanyamalala ngoLwesithathu (Febhuwari 19).Uthe wathi abaphindele kubo ngoba usafuna ukuyobona unina eThekwini.“Ngamshayela ucingo ngoLwesithathu (Febhuwari 19) wangalubamba. Ngacela udadewethu angiphelezele siyombheka endlini yakhe. Safika kungakhiyiwe kodwa engekho. Kuthe uma kushona ilanga engabuyi, ngakhiya sahamba,” kuchaza uNksz Shabalala.Uthe akazi yimalini ayeyitholile kodwa wamfakela uR20 000 kwi-akhawunti yakhe wathi usathole imali yamalivu emsebenzini.UNksz Shabalala uvumile ukuthi ubemsola ngokuthandana nowokufika, athe naye wamfonela ezama ukulandela umkhondo wangathola lutho.Uthe akufani noyise wezingane zakhe ukunyamalala ngoba uzikhonze kakhulu izingane.Okhulumela amaphoyisa KwaZulu-Natal, uCaptain Nqobile Gwala, uthe namanje akukho mkhondo ngokunyamalala kukaVusumuzi. Unxuse ongaba nolwazi ngokunyamalala kwakhe ukuthi ashayele amaphoyisa aseMnambithi ku-036 638 3312 noma bashayele iCrime Stop kwethi: 08600 10111.",Unyamalele obesule emsebenzini
"USIHLALO wenhlangano elwa nokwebiwa kwemfuyo iNkanyamba, uMnuz Tallman Zuma ufuna kube nezinkantolo ezibhekele amacala emfuyo. UZuma usho lokhu ngemva kokuboshwa kowesilisa (35) osolwa ngokweba imfuyo nokuzama ukuwagwazela ngoR3000.UZuma uncome amaphoyisa ngokubopha le ndoda wathi umsebenzi wawo awufanele uphelele esithubeni kodwa kufanele agwetshwe kanzima owebe imfuyo.“Siyawabonga amaphoyisa abophe indoda eyebe imfuyo ngoba kulezi zinsuku abantu bayafa ngenxa yokwebiwa kwemfuyo. Ukube amaphoyisa asebenza njengalawa aseMgungundlovu, ngabe asinazo izigameko ezifana nezaseZwelibomvu ngaKwaNdengezi lapho kubulawe abasolwa ngokweba imfuyo,” kusho uZuma.Uqhube wathi akusikhona eZwelibomvu kuphela lapho kufa abantu ngenxa yokwebiwa kwemfuyo kodwa naseWeenen nakoVolkrust uyabizwa ngenxa yamacala emfuyo.“Sidinga izinkantolo ezibhekele amacala emfuyo ngoba amaphoyisa afike ambophe umuntu bese inkantolo imshaya ngoswazi oluncane. Sifuna bagwetshwe kanzima abeba imfuyo ukuze nabasacabanga ukwenza lobu bugebengu bangalokothi baqale,” kusho uZuma.UColonel Thembeka Mbele wamaphoyisa KwaZulu-Natal, uthe amaphoyisa ophiko lwemfuyo aseMgungundlovu ehambisana nakaMasipala weTheku, abophe indoda (35) ngoLwesihlanu emuva kokuthi izame ukuwagwazeka ngoR3 000.Kuthiwa le ndoda ibifunwa ngecala lokwebiwa kwezimbuzi eMlaza ngoSepthemba 24.“Amaphoyisa agasele kwa-U eMlaza ehambisana namaphoyisa kaMasipala weTheku. Athole lo wesilisa nezimbuzi eziwu-31. Uzame ukuwagwazela ngoR3 000 wacela nokuthi izimbuzi zidedelwe kodwa bambopha. Ubhekene necala lokuzama ukugwazela amaphoyisa nelokweba imfuyo. Uzovela enkantolo yeMantshi yaseMgungundlovu ngo-Okthoba 12 (namhlanje),” kusho uColonel Mbele.",Uzovela enkantolo yemantshi umlisa osolwa ngokweba izimbuzi eMlaza
"AZIZOVALWA isikhathi eside izikole uma kukhona okutholakale ukuthi uneCorona, ngaphakathi esikoleni.Kwi-video ethunyelwe kwabezindaba, uNgqongqoshe wezeMfundo KwaZulu-Natal uMnuz Kwazi Mshengu uthe uma kutholakala ukuthi kukhona onezimpawu zegciwane, isikole sizovalwa okungenani amahora angu-48 siphinde sivulwe.“Uma kukhona otholakale enegciwane esikoleni, isikole ngeke sivalwe sonke kuzovalwa kuphela indawo ohaqekile abesebenzela kuyo. Noma ngabe siyavalwa ngomyalelo wabezempilo ngeke kube yisikhathi esevile emahoreni angu-48, sifuthwe ngesibulali magciwane,” kusho uMshengu.Uthe bangu- 2 500 osekutholakale ukuthi bahaqekile ezikoleni zakulesi sifundazwe, kubona kubalwa othisha athe yibona abanesibalo esiphezulu njengoba bengu-1 800, abafundi, abahlanza isikole nabanye abasebenzi ngaphakathi ezikoleni.Isekela likaNgqongqoshe eMnyangweni weMfundo eyisiSekelo uDkt Reginah Muhaule uncome izikhulu zomnyango esifundeni iMajuba ngokuba khona kwezinsiza ezikoleni ukuqinisekisa ukuthi abafundi nothisha baphephile kulo mbhedukazwe.Yena noMshengu bebeye ezikoleni ezintathu Izimbuthu Primary, eMzikilazi Secondary nasesikoleni samabanga aphansi iThamsanqa ezingaphansi kwalesi sifunda khona izolo behlola ukulungela kwazo ukuvula njengoba bekwamukelwa abafundi bakaGrade 7 ngemuva kwekhefu lamasonto amabili behleli emakhaya.“Ezikoleni ezintathu esizivakashele sijabule kakhulu ngoba kukhombisa ukuthi ubuholi bezikole, ubuholi kwisekethe kanjalo nobesifunda buyaziqonda izinselelo zalesi sikhathi futhi buyazi ukuthi kumele bubhekane kanjani nazo,” kusho uDkt Mahaule.Uthe ngokujwayelekile uma bevakashele izikole zasemakhaya kuba nezikhalo ngamanzi kodwa ezikoleni abazihambele esifundeni saseMajuba bekungekho zikhalo namathoyilethi asesimeni esigculisayo.Ekuqaleni kwesonto ekhuluma nabezindaba uMshengu, uthe zizoba namanzi zonke izikole zaKwaZulu-Natal waveza ukuthi bazomba amanzi ngaphansi komhlaba.“Sinezingqinamba zokungabi bikho kwamanzi ezikoleni zethu ngenxa yokuthi imiphakathi ezikuyo nayo ayinawo amanzi. Kwenziwa ucwaningo kwatholakala ukuthi izikole ezingaphezu kuka-650 ezinamanzi ngaphansi komhlaba ngakho sizovula ama-boreholes ukuze zonke izikole zibe namanzi,” kusho uMshengu.Uthe ngalolu ohlelo uMnyango wezeMfundo uzokonga imali ngoba ukuthutha amanzi ngamaloli kudla imali eningi.“Uma senza ama-boreholes kwezinye izikole sizokwazi ukonga imali, siyisebenzisele ukuhambisa ezinye izidingo. Ezikoleni ezingenawo ama-boreholes, sizoqhubeka nokuwathumela ngamaloli,” kusho uMshengu.Uveze ukuthi sebemi ngomumo ukwamukela abafundi ezikoleni njengoba ekupheleni kwenyanga kumele bebe sebebuyele bonke esikoleni. Uthe bazoba nohlelo lokuthi bashintshane ngezinsuku zokuya esikoleni, wanxusa abazali ukuthi balekelele abafundi ngokuthi bafunde emakhaya.Uveze ukuthi bazobuye bathenge namakhishi awu-300 awomahamba nendlwana ngoba kunezikole ezingenawo amakhishi.“Ezinye izikole zisebenzisa amakilasi uma kuphekwa, ezinye zicela ukupheka emizini ewomakhelwane ngoba awekho amakhishi, ” kusho uMshengu.",Akuzuvalwa isikhathi eside ezikoleni
"Kulo mncintiswano kugcine kunqobe uMaster KG ngengoma apike kuyo uZanda Zakuza ethi Skeleton Move. Ngokudla umhlanganiso uzohlomula ngoR10 000 wokuba phambili kwiThobela FM, uR100 000 nemoto iKia Picanto. UPrince Kaybee ophume phambili kuKhozi FM yena uzothola uR10 000.“Kunomsindo okhona kuyimanje abantu bekhalela uKing Monada.“Abanye baze bakhulume indaba yokuthi kunokucwasa ngokobuhlanga kodwa lokho akunasisekelo ngoba uMaser KG naye ngowaseLimpopo.“UPrince Kaybee unqobe kuKhozi kodwa akasiye umZulu. Sizolinda inyanga abantu bafake izikhalo zabo.“Abafuna ukuthi kubalwe kabusha nabo abeze ngoba asifuni ukukhipha umklomelo bese siyowulanda futhi,” kusho u-Owen wenkampani iMichael Owen Productions.U-Owen uthe imthusile indlela abantu abavote ngayo ekubeni bebenezinsuku eziyisikhombisa bevule olayini futhi umncintiswano uqhubeka eziteshini ezimbili.“Sithole amavoti angaphezulu kuka-561 000. Kulokhu sifuna ukuqala ngoNovemba abantu babe nezinyanga ezimbili zokuvota,” kusho u-Owen.UMaster KG, ekhuluma kwiMorning Live izolo ekuseni, uthe akumethusanga ukuphuma phambili.“Bengikulindele lokho. Ngibe nonyaka omuhle. Nginqobe indondo kuma-Afrimma eGhana ngaphinde nganqoba kumaLimpopo Music Awards,” kusho yena.Uthe ivideo yengoma yakhe isibukwe izikhawu ezicela ku-7 million kuYouTube.“Akubanga yinto engithusile,” kusho lo mculi odabuka eTzaneen.Eminyakeni eyedlule kulo mncintiswano kwanqoba uNathi Mankayi ngengoma ethi Nomvula noMroza Fakude ethi Elamanqamu (Van Damme).",Umsindo ngeSABC Summer Song
"UBUQONDA kahle ubunzima obubhekene neqembu lakhe kwi-Under 20 Africa Cup of Nations uThabo Senong olamukele iphuzu acazelane lona neqembu elingosokhaya bemidlalo, iNiger.AmaJita aqale ngokuthola iphuzu ku-Group A lapho ebambane khona neNiger ngo 1-1 eStade Seyni Kountche.“Siqale kahle. Akukho engingakhala ngakho ngoba silitholile iphuzu. Esikwaziyo kodwa wukuthi ubunzima yima buzoqala ngoba imidlalo yethu emibili esele akukhona nje kuphela ukuthi imqoka kepha siyazazela ukuthi izoba nzima,” kusho uSenong.Ezakhe zizobhekana neNigeria kusasa enkundleni efanayo ngaphambi kokuthi zifudukele eMaradi lapho zizovala khona eyamaqoqo neBurundi ngoFebhuwari 8.“Umgomo esizibekele wona wukuthi siphumelele ukudlula kweyamaqoqo. Sinawo wonke umdlandla ngaleli qoqo ngoba linzima nje. Uma siphumelele ukudlula kulo sizobe sesingenile kwiFifa Under 20 World Cup. Wonke amaqembu esizobhekana nawo siwacubungule kahle njengoba nakho konke obekwe­nzeka emdlalweni weNiger, besikulindele. NakwiNigeria kuzoba yinto efanayo kodwa kuzomele sibhukule. Kuzoba yinto enjalo nasemdlalweni weBurundi futhi,” kusho uSenong.Ngokwalo mqeqeshi wonke amaqembu esizwe akhona kulo mqhudelwano eNiger anawo amava okugoduka nesicoco kodwa indaba izoba sekutheni wobani abayilambele ukubedlula bonke abanye inkomishi nayo yonke imihlomulo eza nokudla isicoco.Ngemuva kokuthi iNiger ivule inkundla ebigcwele phama, uSiphesihle Mkhize ubuyisele izwe lakhe ebuhleni ngegoli alishaye ngekhanda kwathula cwaka enkundleni. Ubesuka ebhentshiniumdlali weM Tigers njengoba esize izwe lakhe ngokulinganisa.",USenong uyabuqonda ubunzima abhekene nabo
"BONGIWE ZUMAWADELA impilo ephambili ayeyiphila phesheya kwezilwandle owesifazane waseKlaarwater wazinikela ngokunakekela abantu abadala ngaphandle kokuzuza okuthile.UNkk Thoko Sokhela (69) uma uhlangana naye ehamba ecela iminikelo ezitolo, emasontweni nakubantu ungazitshela ukuthi uxakekile kanti lutho usiza imindeni eminingi ukuze ilale idlile.Uthi into yokuqala ayicabangayo uma ephaphama ebuthongweni yizaguga zakhe njengoba kuhlasele nokunukubezwa ngokocansi kwezalukazi eziningi.“Bathwele kanzima abantu abadala kanti okubi wukuthi abakwazi nokuzivikela noma ukuzilwela uma behlangabezana nezimo ezinzima empilweni. Mina ngiyabavakashela ngibaduduze ngihlale nabo ngibaluleke ngokomqondo. Noma ngingakwazi ukubenzela konke abakudingayo kodwa ngiyaqinisekisa ukuthi bakhululekile emoyeni ikakhulu labo abahlala ngabodwana,” kusho uNkk Sokhela.Uqhube ngokuthi iningi lezalukazi azigadile emphakathini azinabantu zihlala zodwa nokwenza zibe sengozini yokuhlanga-bezana nanoma yisiphi isimo esingesihle.Uthe lokhu kumphatha kabi ngoba kwenza ezinye izalukazi zihlale zibalisa zinomzwangedwa zicabanga nangezinswelaboya.UNkk Sokhela uthe uyafisa ngelinye ilanga ukutholela ogogo indawo ephephile yokuhlanganyela emini bakwazi nokwenza imidlalo eyahlukene kanjalo nemisebenzi yezandla.Usizo aluthola ezitolo akusilo olwemali ngoba izitolo zokudla zikhipha okuya ngasethunjini bese kuthi ezokugqoka zona zimsize ngezimpahla nokuyinto engenzeki njalo.Uphethe ngokuthi ukusebenza nogogo nomkhulu sekwenze nabanye abantu bawabona amagalelo akhe emphakathini njengoba esekwazi nokuxhumana nanezinhlangano zokuthuthukisa umphakathi kucotshelelwane nangolwazi olungasiza ukunakekela abadala.Uthe kuyiphupho lakhe afisa ukulifeza ukuba nesikhungo sabadala ngelinye ilanga wathi uphinde adayise nemikhiqizo yaphesheya kwezilwandle ukuze athole inzuzo ebhekelela izidingo zabantu abadala.",Ubuyisa ithemba lokuphila kwabadala
"USADIDEKILE umndeni wamawele aseMvutshini, eManguzi, okuthe entathakusa yayizolo elinye lagwaza elinye lafa kubangwa intombi yomzala wawo.UBonginkosi Mthembu (30) ugwazwe wafa yiwele lakhe ebelifuna ukuhamba liye ekhaya nentombi yomzala walo abahlangane nayo endaweni yobumnandi.Ngokuthola kweSolezwe ngephoyisa elingagunyaziwe ukukhuluma nabezindaba, iwele okuthiwa libulele kuvela ukuthi lingumuntu ohluphayo ekhaya, ikakhulukazi uma libukhile.“Umsolwa kuvela ukuthi ubehamba nomzala wakhe besejoyintini. Ube eseqasha imoto ngoba efuna ukuhamba nentombi yomzala wakhe ebeseyeqiwe izinkamba zikaFaro. Imoto uyitholile wathatha intombi yomzala wakhe wayigibeza kuyo bahamba,” kusho iphoyisa.Liqhuba iphoyisa lithe umzala walaba uthe ebona ukuthi intombi yakhe isihambe nomsolwa kula aphuthume khona ekhaya eseyobafuna.“Ubaficile ekhaya intombazane ilele, kwasuka umsindo kwaze kwavuka unina noyise bezokhuza ingxabano. Umzala wakhe ubatshelile ukuthi umsolwa uhambe nentombi yakhe. Umufi naye uqhamuke kusenjalo wakhuza obekwenzeka kanti usegadlile kumsolwa zathathana. Umsolwa uthathe ummese wamgwaza waphelela khona lapho,” kuchaza iphoyisa.Lithe ngemuva kwalokho umsolwa akukho akwenzile ngoba ubedakiwe kwaze kwafika amaphoyisa.“Kube nzima ngisho ukukhuluma naye njengoba ubephuzile. Nentombazane ivuke sekuqhuma isililo ingazi nokuthi ikuphi,” kuchaza iphoyisa.Uyise wamawele, uMnuz Simon Mthembu, uthe imphathe kabi indaba yokulimazana kwamadodana akhe.“Lo obulele iwele lakhe ubengumuntu ohluphayo kakhulu uma ephuzile. Wake wakhiphela unina ummese ngenxa yakho njalo ukweqisa ezinkambeni. Umufi ubezithulela ephansi engayithandi impi,” kuchaza yena.Uthe uvuke sekunomsindo emzini wakhe umsolwa eselwa nomzala wakhe kubangwa intombazane.Okhulumela amaphoyisa KwaZulu-Natal, uLt Colonel Thulani Zwane, ukuqinisekisile lokhu wathi kuvulwe icala lokubulala. Uthe umsolwa uzovela namhlanje enkantolo kaMantshi yaseManguzi.",Iwele ligwaze elinye lafa kubangwa intombi
"SEKUNGABA umsamo wakhe uPhakamani Mahlambi ongamenza ukuthi ahluleke ukuliveza lonke ithalente lakhe eqenjini laphesheya kwezilwandle, iVitoria Guimaraes yasePortugal kwazise kunabadlali abathathu kuleli qembu abadabuka eNingizimu Afrika.UMahlambi uqalile izolo ukuhlolwa yiGuimaraes edlalelwa uBongani “Ben 10” Zungu esikimini esikhulu. Ezikwatini ezincane zeGuimaraes kukhona uHaashim Domingo noThibang Phete bobabili abazana ukusuka nokuhlala noMahlambi ezikwatini ezincane zeqembu lesizwe.Alikaze lingatshazwe ikhono likaMahlambi okwenza kungethusi nakancane ukuthi kunamaqembu aphesheya kwezilwandle ahlale njalo ebeke iso lawo kuyena. Ukuhlolwa kukaMahlambi kuqinisekiswe umqeqeshi wakhe kwiBidvest Wits, uGavin Hunt emcimbini wePremier Soccer League (PSL) wokuklomelisa abenze kahle.“Ngeke ngilisho iqembu elimbizile kodwa liyaziwa eNingizimu Afrika. Sizokhulekela ukuthi afike abavezele ukuthi unekhono elingakanani ukuze engeke esabuya. Kubi ukushiywa umdlali ofana noMahlambi kodwa kubi kakhulu ukumgcina ekhaya ebe enethuba lokuqhubeka nendlela yakhe ebheke ekutheni aziwe umhlaba wonke,” usho kanje uHunt kungakaveli ukuthi iGuimaraes le efuna uMahlambi.Ngo-2016, uMahlambi ulimale kanzima kwaze kwaba novalo ngekusasa lakhe ebholeni okuholele ekutheni kuze kukhishwe isicubu esihluziwini somfowabo omncane uMthobisi sifakwe kuyena ukuze ezoqhubeka nokudlala ngaphandle kokuthuntubezeka.Ngenxa yethalente elingafani namanye uMahlambi ubuyile waqhubeka lapho ebegcine khona ngaphambi kokulimala njengoba eze waklonyeliswa ngowePSL Young Player of the Season.",OweWits uhlolwa elasePortugal
UTHATHE abantu abaningi ekhombisa amakhono ahlukene emdlalweni wethelevishini umlingisi odlala indawo ephambi Ehostela. UThobani Nzuza olingisa indawo kaMndeni Ehotela nokuyindawo ehamba phambili kubalandeli balo mdlalo selokhu ijikeleze njalo ivideo yesiqephu ebecula kuzo kulo mdlalo.Yize enomlando omuhle kwezeshashalazi futhi ekhombisa ikhono elikhulu kodwa kulo mdlalo ubukeka ekhombisa esikhulu isipiliyoni nokumenza ehluke kubalingisi abaningi.UThobani kulo mdlalo nakule levideo ubehamba nabanye babalingisi abafike kuqala kunaye endimeni yezokulingisa futhi abaziwayo ngokuba namandla uma bethola ithuba emidlalweni. Kodwa abazange bamnike inkinga njengoba ehamba phambili futhi kungazange kumgqibe ukubakhona kwabo. Abantu abaningi balokhu bemncome njalo ngekhono lakhe lokukwazi ukulingisa ngendlela egculisayo aphinde ababusise nangephimbo lakhe.Kuzokhumbuleka ukuthi ngesikhathi kudlala okokuqala ngqa lo mdlalo indawo kaMndeni kwacaca ukuthi bayayivala kulo mdlalo ngesikhathi kubukeka sengathi ubulewe. Kodwa abalandeli balo mdlalo bakubeka kwacaca ezinkundleni zokuxhumana ukuthi ngeke besawubukela lomdlalo. Okufakazela lokhu ukuthandwa kwawo njengoba ubuyile nangendlela athola izingcomo ngayo lo mlingisi.,Ugadla ngamakhono amaningi Ehostela
"UNDUNANKULU waKwaZulu-Natal, uMnuz Willies Mchunu, uthi bazibophezele ekuthuthukiseni izindawo zasemakhaya ukugwema indaba yokufuduka kwabantu besuka emakhaya baye emadolobheni.Ethula inkulumo yakhe mayelana nesimo sesifundazwe enkundleni yezemidlalo, eRoyal Showgrounds eMgungundlovu ngoLwesithathu, uMchunu uthe * -46%, wabantu baKwaZulu-Natal bahlala emakhaya.“Kubalulekile ukuba sikuqonde ukuthi * -46% wabantu baKwaZulu-Natal bahlala emakhaya. Siyakuqaphela futhi ukuthi abantu abaningi bayasuka emakhaya baye emadolobheni ngoba belandela izidingo,” kusho uMchunu.Uthe ukuhamba kwabantu abasha emakhaya beyofuna umsebenzi emadolobheni kuhlukanisa imindeni kuphazamise nesimo senhlalo emphakathini abasuka kuyo.Ukugcwala kwezindawo zasemadolobheni kubanga izinkinga. Uthe into abayifisayo wukushintsha imizi yasemakhaya ibe sezingeni laleyo esemadolobheni.“Kumele sisebenze kanzima ukuze abantu baqonde ngokuzimela kwezindawo zasemakhaya nezasemadolobheni.”Uthe ikhona inqubekela phambili esikhona emkhankasweni wabo wokuthuthukisa izindawo zasemakhaya.“Ngalesi sikhathi sale khabhinethi siqede uhlelo Inkululeko Development Programme eNdumo. Uhlelo luhlose ukuthi uhulumeni angenelele ekwenzeni ngcono impilo yabantu bakule ndawo. ENdumo sakhe isikole esisezingeni lomhlaba, siyaziqhenya ukubika ukuthi iMandla Mthethwa Comprehensive School ivulwe ngokusemthethweni ngo-2018,” kusho uMchunu.Uthe zonke lezi zidingo abazifakayo zidinga ingqalasizinda. Balethe nohlelo lokuletha amanzi, iShemula Water Scheme esiza abantu baseNdumo nasezindaweni ezingomakhelwane ukuze bathole amanzi ahlanzekile.“Khona futhi eNdumo sakhe ibhuloho sathuthukisa nomgwaqo uP435. Singakusho singananazi ukuthi Indumo ngeke iphinde ifane nakudala,” kusho uMchumu.Uthe ilinganiselwa ku-5 500 imizi asebeyakhile eNdumo.Ingaphezu kuka-1.2 billion imali evela eminyangweni eyehlukene esetshenzisiwe ukuthuthukisa indawo yaseNdumo.",‘Sizibophezele ekuthuthukiseni emakhaya’
"UKUFIKA kwesikhathi esinzima sikathaqa eNingizimu Afrika kwenze osaziwayo abaningi babona ukubaluleka kokungathengi izinto ngesikweletu njengoba sebeluleka abanye ngalokhu. Lokhu bakusho ngezinhliziyo ezibuhlungu ngokubona ozakwabo abaningi bebhekene nengcindezi yokungazi ukuthi bazothathani bahlanganise nani ngalesi sikhathi njengoba kumense yonke into ezweni. Akukho mali engenayo.Umculi uDr Malinga wamangaza abaningi kuvela ukuthi uthenge ngokheshi umuzi ka-R3.2 million eminyakeni edlule. Utshele leli phephandaba ukuthi kwakungelula kodwa wabona izimo ababhekena nazo abantu abathenga ngezikweletu uma seyingangeni imali sebedlelwa imizi. ""Kwangithatha iminyaka eminingi ngigqoka izinto ezibhedayo ngoba ngazi ukuthi ngibeka imali yokuthenga umuzi. Abantu abaningi bahamba bangishiya empilweni bebona engathi angiyi phambili. Ekugcineni ngakwazi ukuthenga umuzi engiwuthandayo. Nezimoto enginazo ngavele ngazithenga ngoba ngiyayesaba indaba yesikweletu nenzalo yaso engapheli. Akulula kodwa uma wonke umuntu engazokwenzela abantu abeke imali enze ngendlela yakhe angaphumelela,'' kusho uMalinga. UMUZI kaDr Malinga awuthenga ngemali ayiqongelela iminyaka Isithombe: INSTAGRAMNgaphandle kwakhe, nosomahlaya uMondli Mzizi naye usanda kubhala ezinkundleni zokuxhumana ethi uyabonga ukuthi unendlu engakweleti ngoba akazi ubengayikhokhela ngani njengoba ebhuquza ekhaya. Umculi wokholo uThinah Zungu unaye ungomunye wabaculi abaphumele obala ezinyangeni ezedlule eveza ukuthi wakhe umuzi eNanda ngoba bekuzomhlula ukwenza isikweletu esilungwini. ISITHABATHABA somuzi womculi wokholo uThinah Zungu awakhe ngakubo eNanda Isithombe: INSTAGRAMBonke labo saziwayo beluleka abantu abahola imali eyisamba ngesikhathi, ukuthi bajwayele ukuthenga izinto ezinkulu njengemizi ngokheshi okanye bazakhele.Bathi ukufika kwalolu bhubhane kumele kube yisifundo esikhulu.""Ukuba nomuzi ongakweleti kwenza ukuthi ungaxakeki ukuthi ikhanda uzolifihla kuphi, ube semzii wakho, olunye usizi lukuthole kodwa ungaphakathi endlini ongeke ukhishwe muntu kuyona,""kusho uDr Malinga.",Kwabasiza ukungenzi izikweletu ezinkulu abanye osaziwayo
"ISIGUNGU esiphezulu se-ANC sikhathazekile ngezingqinamba ezibhekene nezinkampani zikahulumeni ikakhulukazi iSouth African Airways (SAA) ne-Eskom njengoba sifuna zixazululwe ngokushesha.Unobhala jikelele uMnuz Ace Magashule ekhuluma esithangamini sabezindaba emuva komhlangano wabo ukuchithile ukuthi bahlukene phakathi abaholi abaphezulu be-ANC.“Kunobumbano kubaholi abaphezulu be-ANC, asazi ukuthi lokhu okubhalwa emaphepheni kumayelana nani. Asinazinkinga. Siyabona kunemizamo yokuba kube nokungaboni ngaso linye kwi-ANC nakubaholi, siyakugxeka lokhu. Sisebenzisana kahle kakhulu nabaholi abaphezulu,” kusho uMagashule.Esitatimendeni esithunyelwe kwabezindaba phakathi kwezinye izinto ebeziseqhulwini kube udaba lwezinkampani zikahulumeni ezibhekene nezinkinga.“Sivumelene ukuthi izinkinga ezibhekene nezinkampani zikahulumeni kumele zixazululwe. Inhloso yalezi zinkampani ukuba zilekelele uhulumeni odabeni lokuthuthukisa umnotho kuleli. Kumele kuthathwe izinyathelo ezinqala ukuze kwenziwe ngcono ukuphathwa nokwenza kahle kwalezi zinkampani zikahulumeni. Lokhu kuzokwenziwa ngokuba kuqashwe abasebenzi abanamava nabazovikela lezi zinkampani ukuba kungabi khona ukugxambukela ekuphathweni kwazo.”Uthe njengoba kucishwa ugesi kuleli lokhu kuzophazamisa kakhulu amabhizinisi amancane kanjalo kuzodilizwa nabasebenzi.I-ANC izwakalise ukukhathazeka ngezikhukhula ezikhahlameze abantu eGauteng, nase-Eastern Cape.Isigungu sinxuse ukuba uhulumeni asize ngokushesha umphakathi omukelwe yizindlu zawo.Isigungu sikhathazekile ngesibalo esiphezulu sabantu abangasebenzi kuleli, sathi siyathemba ukuthi iPresidential Investment Summit, ebikhona izolekelela kule nkinga.Kudluliswe amazwi enduduzo ngokushona kukaSolwazi Ben Turok owazabalaza ngesikhathi sobandlululo.Kubongelwe nozime uNksz Zozibini Tunzi othweswe esikaMiss Universe.Kubongelwe iMeya entsha ye-ANC eGoli uMnuz Geoff Makhubo, bamnxuse ukuba asebenze ngokushesha ukulethela abantu balo masipala intuthuko.Ukuhlukunyezwa kwabantu besifazane, i-ANC ithe ngeke kubekezelelwe.Yize sekuphele umkhankaso wezinsuku ezingu-16 wokulwa nokuhlukunyezwa kwabesifazane nezingane.Ingqungquthela ye-ANCYL izoba ngoMashi ngonyaka ozayo, eye-ANCWL ibe ngo-Agasti ngo-2020. Umgubho waminyaka yonke iJanuwari 8, uzoba seKimberley. NgoJuni ngo-2020 kuzoba nomhlangano omkhulu we-ANC ozohanjelwa ngabantu abangu-3 000.",UMagashule uphika uqhekeko ebuholini
"Usho kanje umculi wekwaito uThokozani “Tzozo” Zulu emcimbini, i-Articulate Africa Book and Art Fair, ebise-Exhibition Centre, eThekwini, eqale ngoLwesine kwaze kwaba uMgqibelo.UTzozo uveze ukuthi yena ungomunye wabantu besilisa abathanda ukuba sothandweni namantombazane amancane.Ubekhuluma ngaphansi kwesihloko esithi Blessers, lapho bekulindeleke ukuthi kufike usaziwayo wakuleli uKhanyi Mbau, ogcine engafikanga.UTzozo nentokazi engumbhali wencwadi ethi Bare uJackie Phamotse, yibona abavule izifuba ngempilo yabo. “Ngiwumuntu wesilisa othanda izintokazi ezisencane futhi ezibukekayo. Ngiyiphilile impilo lapho ngilala khona nabesifazane abaningi ngobusuku obubodwa futhi ngingayiboni inkinga. Bengiqeda ukungena komunye ngibuke omunye, ngiye kuyena ngilale naye, uma nje sengibona omunye ngimhalele ngiye kuyena,” kuchaza uTizozo.Uthe njengoba kukhulunywa ngalesi sihloko kumthokozisile ukubamba iqhaza kuso njengoba eyichithile imali kubantu besifazane ebenzela izinto ezihlukene.“Kukhona omunye wesifazane owangitshela ukuthi useyitshitshi, ngamthanda ngaze ngayeka engangimlobola. Lowo muntu wesifazane ngangimenzela yonke into, ngimthengela nokudla.Kwaphela iminyaka emithathu singalali mina naye kodwa ekugcineni ngaphoxeka esethi ukhulelwe. Akukho okuholela owesilisa ekutheni anikele ngemali kwabesifazane njengoba besuke befuna izinto ezifana nezinwele, ubakhokhele imali yokuhlala lapho beqashe khona, kwesinye isikhathi bajabulela ukuhamba nathi imicimbi bese sizithola sesilala nabo,” kuchaza uTizozo.Ukukhuluma kukaTzozo kuvuse imibuzo eminingi egcine ingaphendulekanga njengoba kuphele isikhathi.UJackie, umgxekile uTzozo ngalesi senzo, wathi akakhombisi ukuzisola. Naye uxoxe ngokuthandana nabesilisa abadala ngenxa yokufuna imali.Yize le ntokazi isiyayiyeka le mpilo kodwa ikuvezile ukuthi yayingelula futhi ayifuni ukuphinde iyiphile.",'Bengilala namantombazane amane ngosuku' - Tzozo
"AYICHITHANGA sikhathi iSouth African Football Association (Safa) ukuqasha umqeqeshi omusha weBafana Bafana.Namuhla iSafa imemezele uMolefi Ntseki njengebamba lomqeqeshi ngemuva kosuku kusule uStuart Baxter, odikile ngenxa yokugxekwa ngodaka alushaye kwi-2019 Africa Cup of Nations (Afcon) e-Egypt.""Ngemuva komhlangano wekomidi losomaqhinga namuhla, iSafa inentokozo ukuqhuba ngokwezincomo zaleli komidi, ngokuphakmisa uMolefi Ntseki njengebamba lomqeqeshi weqembu lesizwe lamadoda laseNingizimu Afrika, iBafana Bafana kusukela manje,""kusho isitatimende iSafa eiphanyeke kwi-website yayo.""Ngenxa yokuthi uNtseki usenesikhathi ekwiBafana Bafana, kubonakale kungumqondo omuhle ngenhloso yenqubekela phambili, ukumdedela aqhubeke lapho kugcine khona uStuart Baxter, osule ngoLwesihlanu, Agasti 2, 2019.""Okuvelayo kulesi sitatimente wukuthi uNtseki nguye ozobe ehola iqembu emidlalweni emibili yobungani engoSepthemba 6/7 no-10.UNtseki ungumqeeqshi ka-Under 17 kanti iSafa ichoma ngokuthi uyingxenye enkulu yeVision 2022.""Mayelana nokuqasha ngokusemthethweni umqeqeshi, ikomiti losomaqhinga seliqoke ithimba elisipesheli, amagama alo azovezwa phakathi nesonto okuyilo elizobheka umqeqeshi weBafana Bafana,""kuqhuba isitatimente.Kwenzeka lokhu nje andiza emoyeni amagama abaqeqeshi abayizinkakha zaleli qembu, uSteve Komphela noPitso Mosimane kanjalo noBenni McCarthy.UKomphela, okunguye obukeka eseqhulwini, usebenza kwiLamontville Golden Arrows, uMosimane kwiMamelodi Sundowns kuthi uMcCarthy abe kwiCape Town City.",UNtseki ngumqeqeshi omusha weBafana
"BUCISHE bachitheka bugayiwe emcimbini wokwethulwa komjaho wamahhashi oba seNdumeni, okuyiDundee July izolo ngesikhathi izinsizwa zendawo ezizibiza ngosomabhizinisi zingene ngodli zifuna ukunikezwa umsebenzi ngenkani.Lesi simo siphoqe ukuba lo mcimbi ugcine usuqale ngemuva kwesikhathi njengoba ungene ngehora lesibili esikhundleni sika-12 emini.Lezi zinsizwa bezithuka izisebenzi zoMnyango wezobuCiko namaSiko nezeMidlalo KwaZulu-Natal, zizibiza ngaphansi kweziketi zonina. Zithe zikhathele ukulethelwa abantu baseMgungundlovu naseThekwini ukuba kube yibo abanikezwa amathenda eDundee July.Kwale noma sebencengwa ukuba behlise umoya ukuze bangaphazamisi umcimbi kodwa bebengafune lutho.Bavale isango bathi abafuni ukukhuluma neMeya futhi abayingeni indaba yamakhansela kodwa bafuna uNgqongqoshe, uNkk Bongi Sithole Moloi ukuba akhulume nabo.Ngesikhathi kwenzeka lokhu uNkk Sithole Moloi neMeya yaseNdumeni, uMnuz Siboniso Mbatha, nabaxhasi bomjaho iDundee July, bebesahlangene ngasese belungiselela ukuqala umcimbi wokwethulwa komjaho ozoba ngesonto elizayo, okunguMgqibelo wangoJulayi 21.Kwale ngisho izikhulu zoMnyango okunguMnuz Mike Mthembu noMnuz Vejay Baram bekhuza kodwa inhlamba ibisho phezulu kulezi zinsizwa.“Sikhathele thina uMike Mthembu kade bedlala ngathi. Njalo uma kuneDundee July silethelwa abantu bokuhamba. Sifuna ithenda yeSecurity neye-stage neyokufaka amatende. Sikhathele ukudlala laba bantu besilethela abangani babo. Asiyindawo la futhi noNgqongqoshe akaphumi la engakhulumanga nathi.” Kusho enye yalezi zinsizwa ebinolaka igqoke ijakhethi ebomvu nebhulukwe elinsundu.Ibingafuni ngisho nangegama layo, ithuka nezintatheli ebezizama ukuthwebula izithombe.IMeya yaseMzinyathi, uMfundisi Petros Ngubane, uthe kuyiphutha lokhu okwenzekile ngoba laba bantu sebenza sengathi le mpi iqondene noNgqongqoshe.“Siyaqonda ukuthi isimo sendlala sihlasele wonke umuntu ngisho abezamabhizinisi. Kodwa sesithathe isinqumo sokuba osomabhizinisi bendawo bangasali ngaphandle uma kunomsebenzi okungaba owokulungisa umgwaqo noma owanoma yiluphi uhlobo ,” kusho uNgubane.UNgqongqoshe uSithole Moloi uxolise kubaxhasi nezihambeli wathi naye kube ngaphezulu kwamandla akhe osekwenzekile.“Siyaxolisa kakhulu ngesimo esesibhekane naso. Nami bese nginovalo lokuthi kungenzeka laba bantu bangene banishaye ngezihlalo. Kade sinenkinga muva nje lapho umphakathi ubukhalaza ngekhansela kodwa wavele washisa isikhungo somtapo wolwazi. Nalapha size ngobuhle kodwa sekwenzeka lokhu,” kusho uNkk Sithole Moloi.",Kusuke isidumo koweDundee July
"ISIKHUNGO esigunyazwa ukusetshenziswa kwamakhambi kuleli, iSouth African Health Products Authority (SAHPRA), sigunyaze ukuthi abesifazane abazithwele nabancelisayo abasengcupheni yokuhaqwa yiCovid-19, bangagoma.Lesi sikhungo sithe abesifazane abafuna ukugoma kumele belulekwe ngodokotela babo ngaphambi kokuthi bagome ngomgomo wakwaJohnson&Johnson, ngaphansi kohlelo lokugoma iSisonke Protocol olwenziwayo kuleli.Isitatimende esikhishwe yiSAHPRA sithi okwamanje abukho ubufakazi bokuthi uma sebegomile umgomo, ngeke uphume nobisi oluncelwa yingane ngesikhathi bencelisa.""Abesifazane abazogonywa kuzomele bathole ukwelulekwa kuqala njengoba lungekho ulwazi oluphelele mayelana nalokhu. Ongoti bezempilo abazobe begoma abantu kumele babahlole abesifazane abancelisayo ukuthi yibuphi ubungozi abangaba nabo,""  kusho isitatimende.Lesi sikhungo sithe bakhona abantu besifazane abasesigabeni sokugcina sokukhulelwa kwabo, asebeke bagonywa ngemigomo esebenzisa iviral vector efana neJ&J,  akekho oke waba nokuphatheka kabi noma kube nokuphatheka kabi kwengane yakhe ayikhulelwe.Ucwaningi nombhali uDkt Jarrod Zampirini waseWits University  uke wabhala emqingweni wezempilo iSA Medical Journal esanda kushicilelwa, uthe udaba lokuthi abakhulelwe ngabe kumele yini bagone noma cha kumele lucaciswe kabanzi ukuze bathathe isinqumo benolwazi."" Nakuba kukuhle ukuthi lukhona ulwazi esitshelwa lona kodwa alubambeki ngoba asikho isiqiniseko ngalo. Kubalulekile ukuthi abasifazane abazithwele banikezwe ulwazi olutholakale ngesikhathi kwenziwa ucwaningo bese bezithathela isinqumo ngolwazi oluphelele abalutholile,'  kusho uDkt Zampirini  kulo mqingo.Inhlangano yezempilo emhlabeni, iWorld Health Organisation (WHO),  ithe akumele omama abancelisayo bayeke ukuncelisa uma sebegomele iCovid-19.",Bangayigomela iCovid-19 abazithwele nabancelisayo
"UMDWEBI osezakhele igama ngokudweba osaziwayo emngcwabeni, uLebani ‘Rasta’ Sirenje, usephinde wasusa ukukhuluma edweba umrepha wakuleli osanda kudlula emhlabeni, uHHP.URasta njengamanje umatasa nomdwebo kaHHP kwinkonzo yesikhumbuzo yalo mrepha eseBassline, eNewtown, eGoli.Le nkonzo ihanjelwe inqwaba yabangani baHHP, osaziwayo kanye namalungu omphakathi azovalelisa leli ciko elihlonishwayo emlandweni weHip Hop kuleli.Ezinkundleni zokuxhumana abantu bebengawuvali umlomo ngomdwebo kaRasta osabalale ngaphambi kokuthi kuqale le nkonzo. Akukhona okokuqala uRasta egxekwa ngomdwebo wakhe njengoba ngaphambilini wazama ukudweba abanye osaziwayo okubalwa kubo uRobbie Malinga, Prokid no-Akhumzi Jezile.UHHP udlule emhlabeni ngesonto eledlule kanti kusolwa ukuthi wazibulala. Uzofihlwa eMahikeng ngoMgqibelo.Ai ai ai no guys kanti can’t people who are attending the memorial just tell Rasta that he is not drawing HHP??— Rahab (@rahab_seloane) 
October 30, 2018Rasta Must Fall!! How can we get rid of this guy?! 
pic.twitter.com/hBwb21oVbd— S. (@SollyHlaka) 
October 30, 2018Rasta keeps on drawing nonsense 💔😂😭😭 he doesn't even care with peep he jst carry on drawing shit😭😭😭💔 
pic.twitter.com/fbRJd4vQLt— Rocky👑🙌 (@Lord_Brio) 
October 30, 2018",Usephinde wakususa futhi lokho uRasta edweba uHHP
"UMA kuya ngezinkulumo eziqhamuka ekhempini yeBaroka FC neyeBidvest Wits, kulindeleke ukuthi kusiphuke izidindi ePeter Mokaba Stadium lapho la maqembu ezobe etholene khona emdlalweni wesibili owandulela owamanqamu kwiTelkom Kncockout.Umdlalo ungeSonto ngo-3 ntambama.Yize iningi kungenzeka ukuthi libheke umdlalo wabakhaya baseSoweto phakathi kweKaizer Chiefs ne-Orlando Pirates eMoses Mabhida Stadium kusasa, mhlawume ibhola elineNkosi phakathi lizothakaselwa yilabo abazobe bethamele umdlalo oseLimpopo.Womabili amaqembu asekusho ngaphandle kokunanaza ukuthi afuna ukuzibona kowamanqamu eNelson Mandela Bay Stadium ngoDisemba 8.Ekhuluma nabezindaba umdlali wasemuva weBakgaga, uThabiso Semenya, uhambe emzwini omqeqeshi wakhe uWedson Nyirenda oseke wakusho ukuthi ufuna babonge abalandeli ngokuphakamisa indebe.“Inhloso yethu wukuya kowamanqamu. Kodwa siyazi ukuthi sidlala neWits eyiqembu elinomlando kweyomkhumulajezi. Kuzoba wumdlalo onzima kodwa siyafuna ukuya kowamanqamu. Asibesabi, wukuthi siyakuqonda ukuthi banabadlali asebeke badlala kweyamanqamu kunabethu abazobe belwela ukungena okokuqala. Ukuzimisela osukwini ngicabanga ukuthi yikhona okuzocacisa (ngomdlalo),” kusho uSemenya kwi-twitter yeLimSportsZone.IBaroka ihlule iLamontville Golden Arrows neMamelodi Sundowns njengoba isizithola isilapha.IWits esinqobile lesi sicoco nyakenye ihlula iBloemfontein Celtic kowamanqamu, yona idlule kwiFree State Stars neMaritzburg United.Umqeqeshi weZitshudeni, uGavin Hunt, ekhuluma nabezindaba kuleli sonto uthe ufuna balwe njengoba benzile bebhekene neMaritzburg ekuhambeni. Yonke imidlalo yezakhe isabe sekuhambeni emqhudelwaneni walo nyaka.“Sadlala kahle sibhekene neMaritzburg kuma-quarterfinal. Sidinga nje ukuthi siwulawule kangcono umdlalo. Sesikulungisile lokho sekuyithuba lokuthi siyokuzama futhi ekuhambeni. Ngethemba ukuthi izinto zizohlangana singene komunye umdlalo wamanqamu,” kusho uHunt.",IBaroka neBidvest bathembisa oshisayo koweTelkom
"UMREPHA ovutha engabaselwe ngomculo nangezinto azenzayo endimeni yezokungcebeleka, u-AKA ufuna ukushiya abalandeli bakhe bemuzwa ngaphakathi. Lokho kuzwakala ngemuva kokulalela i-albhamu yakhe eqale ukutholakala ezitolo namhlanje. Lo mrepha ogama lakhe nguKiernan Forbes namhlanje ukhiphe i-albhamu yakhe, aveza ngoMashi ukuthi eyokugcina, iTouch My Blood.Engxoxweni neSolezwe uveze ukuthi njengesihloko sayo, ufuna abantu bezwe yena uqobo kule albhamu.“Ngifuna ukuthinta impilo yabantu nokuthi abantu bezwe izinto engidlule kuzo empilweni yami yangasese ngokunjalo nasendimeni yomculo. Ngijabule kakhulu ngezinga le-albhamu futhi ngiyethemba abantu bazoyithakasela kakhulu,” kuchaza lo mrepha.Phakathi kwamaculo asewakhiphile akule albhamu kubalwa iCaiphus Song, The World is Yours, Sweet Fire, Beyonce, neStar Signs. Kuwo wonke lawa maculo kuqaphelekile ukuthi ubeseqalile eveza okuningi okwenzeka empilweni yakhe yangasese. IBeyonce kamuva nje isuse umsindo kwazise kuyo uzwakala sengathi ucula ngowayeyisinqandamathe sakhe uBonang Matheba, ahlukane naye ekupheleni konyaka odlule.Njengoba engumrepha obuye aphrojuse, u-AKA uthe akukaze kube yinto yakhe ukungasebenzi nabanye ophrojusa. Nakulena usebenze nenqwaba. Kubo kubalwa uTweezy, Maphorisa, Gemini Major, Makwa, JR, Kiddominant, Anatii, noMaster A Flat.Emacikweni awapikile kubalwa uStogie T, Okmalumkoolkat, Yanga, Kwesta namanye.Njengoba kuvele ukuthi lo mrepha usekhipha i-albhamu yakhe yokugcina, uthe uzimisele ukuyiphusha bese egxila enkampanini yakhe iBeam Group.“Ngaphandle kokuba ngumculi ngiwusomabhizinisi endimeni yezobuciko. IBeam Group ngayisungula ngemuva kokuhlukana neVth Season. Kuningi esikwenzayo, sisazokhiqiza namaciko okuzobaluleka ukuthi ngiwanikeze isikhathi sami ukuze azinze endimeni,” kusho u-AKA.",U-AKA uvalelisa ngeveza impilo yakhe yasesithe
"MHLELI: Kwelingashayi eceleni ake ngiphawule ngemikhuba eyenziwa abantu abaya ezinkonzweni zemingcwabo. Uma kuqala kungena inkonzo yomngcwabo kuyaye kube nomphathi wohlelo oqala ngokuzethula asho ukuthi ungubani wakwabani.Uma esezethulile ungena ohlelweni. Baye benze izinto ezingefani-ke ngoba omunye ubiza lonke uhlu lwezikhulumi nezihloko ezizokhuluma ngaphansi kwazo, omunye avele aqale uhlelo. Kunento engiphatha kabi eyenziwa abasuke besenkonzweni. Bahlala kungaphumi noyedwa uma kusaqhubeka uhlelo zize ziphele izikhulumi, kuthi uma ophethe uhlelo eselubuyisela kobaba abazosikhonza ngeZwi leNkosi ubone sebephuma abantu.Uma ubafica phandle ubathola sebezixoxela abanye sebebhema. Kwabangwani neZwi leNkosi ngoba lingukuphila? Enkonzweni ngaphakathi kusala omama abaningi nedlanzana labesilisa. Uma ubheka emnyango ubona kumiwe sekuyizixongololo, ungaphika ukuthi kusemngcwabeni ungathi kusephathini. Uma kunethaveni eduze abanye bazithengela utshwala baphuze. Ishumayela inceku yeNkosi ize ijuluke ishumayeza izihlalo zasehholo. Ubani kanti osuke eshunyayezwa phakathi kosedlulile emhlabeni nathi esiphilayo?Abantu okumele bezwe iZwi yithina esisaphila hhayi ongasekho ngoba yena usewuqedile owakhe umsebenzi, indaba isisele nathi.Imisiko yasemishadweni isigqokwa emingcwabeni, angazi noma kwenziwa wukuthi imishado inqabile yini. Ukudla baze baphinde amapuleti sengathi umuntu usedlela ukulala.",[IMIBONO] Ngihlaba umkhuba omubi emingcwabeni
"MHLELI: Ngiyasha esifubeni, ngivumele njengoba kuqala unyaka ngibhadlaze le ndaba ifundwe yisizwe sonke. Mhlawumbe uma sengiyithulule lapha neziphathimandla zebandla iHouse of Love and Care zizosukumela phezulu. Siyaphela ubugebengu egatsheni laseSiphingo.Iyangidina into eyenzeka lapha. Ungayibona imihlola. Sekuze kuthiwe abantu abeze bazobeka noma yimalini ezinyaweni zomfundisi ukuze babusiseke. Kubuye kuthiwe abaphonse noma yimalini lapha epulpiti khona izwi alifundile umfundisi lizoletha izinhlanhla emizini yabazalwane. Kubuye kuthiwe abantu abasho ukuthi benza mabhizinisi mani ukuze babe nezibusiso, umfundisi awathandazele.Kuningi nje. Umama umfundisi usulwa ubuso ngamavolontiya. Uma kungena umfundisi kuthiwa abazalwane abasukume bashaye izandla noma kungena umkakhe. Kanti sikhonza bani lapha, bona noma uNkulunkulu?Kunamantombazane anda­wonye axabana nomama umfundisi ewasola ngokuthi afuna umfundisi. Athe esehambile ebandleni kwa­thiwa yiwona abeshela umfundisi.Kunengane enele yathola umsebenzi iyafundisa umama umfundisi wayishelela umfana wakhe, bayajola kumanje - sikuphi kanti lana? Enzeka kanjani amanyala anjena esontweni?Kuqala indlu esikhonzela kuyona kwathiwa yathengwa yibandla iyakhokhelwa. Manje sekushintshiwe - njalo umzalwane ngamunye ekupheleni kwenyanga ukhipha uR200 ngoba sekuthiwa indlu iqashiwe. Okusho ukuthi labo R200 umuntu uyobakhipha kuze kuyovalwa. Angithi uyabona babona ukuthi uma bethi yathengwa kuzohamba, kuhamba kuphele ukuyikhokhela. Kungcono basibambe ngokuthi kuqashiwe. Kumanje kuthiwa umzalwane ngamunye akakhiphe R1 500 wendlu yesonto ezokwakhiwa. Kulowo mzuzu akukho siza kodwa sebeqalile abazalwane bayakhokha.Laba abangenalutho angithi bahlezi benganakwa muntu. Omunye umzalwane ushonelwe yingane. Kuthe uma ecela ukufihlelwa wumfundisi, kwayiwa emabhukwini kuyobhekwa ukuthi uyakhokha yini ebandleni wasindiswa wukuthi njalo ngenyanga uyawukhipha uR200. Kulowo mzuzu umama umfundisi wayengamazi kwalo womama oshonelwe yingane ngoba abazalwane ubazi ngokuthi banani.Abaholi bebandla ake basondele - sengathi umelusi wethu usephuma kakhulu endleleni esiyaziyo.OkhathazekileEMLAZA",Ungayibona imihlola eyenzeka ebandleni laseSiphingo
"LUNGI LANGANAMHLANJE inqwaba yabantu izonikela iphinde isize ngezindlela ezehlukene abaswele njengengxenye yokugubha usuku lokuzalwa kowayenguMengameli wakuleli uDkt Nelson Mandela.Inhlangano yabajima umkhalambazo, iShotokan Karate International South Africa (SKISA) yona izogubha lolu suku ngokucija abesifazane ngezindlela zokuzivikela.Leli thimba lothisha bomkhalambazo lizimisele ngokusebenzisa imizuzu engu-67 ifundisa abesifazane abangu-67 ngezindlela eziningi zokulwa ukuze bakwazi ukuzivikela.Umengameli weSKISA uMnuz Kyoshi Sonny Pillay uthe kubalulekile ukuthi kube nemikhankaso efana nale ezolwa nokwanda kwezigameko zokuhlukunyezwa kwabesimame.Umbiko owethulwe yinhlangano yezempilo yomhlaba wonke, iWorld Health Organisation, uveza ukuthi iningi labesifazane lihlukunyezwa ngabantu elithandana nabo.Ngokwalo mbiko bavame ukulimala kakhulu uma behlukunyezwa okungangokuba bagcina benamathambo aphukile kokunye basale nezibazi emzimbeni nasebusweni.Abanye baba nezinkinga uma bekhulelwe bagcine bephuphunyelwe nayizisu.Kokunye baba nezinkinga eziphazamisa ingqondo ngoba bagcina sebehlushwa nawukhwantalala nezinye izifo ezithinta ingqondo.Leli thimba lizimisele ngokusiza abantu besifazane bakwazi ukuzilwela uma behlangabezana nezimo ezimbi.Bazovakashela ikhaya labantwana elisendaweni yase-Ocean View Place of Saftey nezikole ezisondelene nayo.UNksz Tina Lee Singh ohola iqembu labesifazane kuSKISA uthe ukunikela emphakathini yinto vele abakholelwa kuyo.“Lolu hlelo lwemizuzu ewu-67 luyingxenye yendlela esizama ngayo ukudlulisela ulwazi esinalo kwabesifazane,” kusho uNksz Lee Singh.Uthe lokhu abazobe bekwenza kuzobe kuyahambisana nohlelo lwabo lokufundisa omama nezinga-ne olubizwa nge-Mothers and Daughters Programme.",Kuzofundiswa imbokodo umkhalambazo
"UMQEQESHI weSwallows FC, uBrendon Truter, uthi maningi amaqembu abasazowadida ngenxa yebhola alidlalayo “elingaqondakali”. Lo mqeqeshi ukusho lokhu izolo, ngesikhathi emenyezelwa yiPremier Soccer League (PSL) njengomqeqeshi ovelele phakathi kuka-Okthoba noNovemba nonyaka.Izinyoni azikashaywa selokhu kuqale isizini, zisendaweni yesibili kwi-log ngamaphuzu angu-12, emidlalweni eyisithupha. Okunye ngeZinyoni ukuthi selokhu kuqale isizini zisangenelwe amagoli amabili vo. Unconywa nxa zonke uTruter nezakhe kwazise le yisizini yokuqala yakhe kwiPremiership.Ngesizini edlule, iSwallows ithenge isitifiketi seMaccabi FC sokudlala kwiGladAfrica Championship. Leli qembu alizange lisabheka emuva njengoba linqobe leso isicoco.Kubukeka sengathi nakuyona iPremiership, alizile nje ukuzolwela ukugcina indawo yalo kodwa lidlisela ogageni inqwaba yamaqembu okudala egijima esigabeni esikhulu.“Ngicabanga ukuthi abaqeqeshi abaningi kwiPremiership abangazi mina kahle. Abanye bebelizwa nje igama lami kwiGladAfrica kodwa abazi ukuthi ngidlala hlobo luni lwebhola. Ngisola ukuthi yikhona kanye lokhu okubadidayo njengoba sithola imiphumela emihle. Noma ngabe usihlelele kanjani, kodwa thina asiyishintshi indlela esidlala ngayo. Angiphathi uma sishaye igoli kuqala, kunzima ukuthi iqembu lishaye igoli kuthina,” kusho uTruter.Eqhubeka echaza uTruter, uthe kunabadlali ababili asebesayinwe yiZinyoni kodwa wangafuna ukusho amagama. “Izikhulu zeqembu zisebenze kanzima ngaphambi kokuvalwa kwewindi ngenyanga edlule. Asinaye kahle hle, umgadli ozosishayela amagoli ngakho sizama ukuvala leyo ndawo. Bakhona ababili abadlali esibatholile kodwa angifuni ukusheshe ngidalule amagama, iqembu lizowadalula isikhathi uma siqhubeka. Sibheke ukuthi ngalaba badlali sikwazi ukuhlasela ngezindlela ezahlukene,” kusho uTruter.Lo mqeqeshi usanda kuxoxa naleli phephandaba lapho eveze khona ukuthi usazolokhu eqhubeke njalo nokubavala imilomo labo ababeshaya amakhala ngokuqokwa kwakhe njengomqeqeshi weSwallows kwiPremieship. Uthe yize edume ngokwenza kahle kwiGladAfrica Championship kodwa isitayela sakhe sokudlala singaxaka noma ngabe ngubani futhi noma ngabe yisiphi isigaba.Emdlalweni olandealyo weligi iSwallows izokwamukela iMaritzburg United eDobsonville Stadium ngoDisemba 15. ",Umqeqeshi uveze isu alisebenzisayo enqoba oweligi
"KUSHONE usomabhizinisi wendawo yamathayi eVerulam, emuva kokuthi eqhunyelwe yi-compressor izolo.Lo somabhizinisi odabuka eZimbabwe, kuthiwa utholwe umsebenzi wakhe elele edamini legazi.Okhulumela abenkampani yonogada iReaction Unit South Africa (Rusa), uMnuz Prem Balram, uthe izolo ngabo 9:46 ekuseni babizelwe kule ndawo yebhizinisi emuva kokuthi umsebenzi ethole umqashi wakhe elele edamini legazi lapho besebenzela khona.I-COMPRESSOR okusolwa ukuthi iqhumele umnikazi webhizinisi lamathayi eVerulam washona izolo. Isithombe: SITHUNYELWEKuthiwa lo msebenzi ubethi uyobheka abekuzwe kuqhuma kule ndawo athole kuyo umqashi wakhe.UBalram uthe ngesikhathi befika abezimo eziphuthumayo, bathole lo somabhizinisi elimele emuva kokushaywa yinsimbi. Kuthiwa ubeyedwa ngesikhathi ehlelwa yile ngozi.Uthe amaphoyisa afikile endaweni yesehlo ukuze aphenye.",Kufe owaseZim elinyazwa yinsimbi
"KUSHONE unogada kwalimala omunye ngesikhathi bedutshulwa besemtholampilo wakwa-V eMlaza ongasasebenzi, abebewugada.Umthombo osondelene nodaba kodwa ongathandanga ukudalulwa, uthe kufike abalisa ababili izolo ekuseni emuva kwehora lesihlanu begqoke umfaniswano wonogada abasebenza kule nkampani eyaziwa ngeKhuselani Security and Risk Management (KSA). Uthe laba balisa bathe bacela ukungena ngaphakathi balinde induna yabo ebizobalanda ibayise lapho abebezosebenzela khona eMbumbulu.“Oyedwa wonogada kwabathathu abebekhona ubangenisile. Kuthe sebengaphakathi emtholampilo, bamphushela phansi base bedubula laba abanye ababili babaphuca izibhamu namaselula,” kusho umthombo.Kulesi sigameko kushone uMnuz Sihle Mbambo okuthiwa udubuleke engalweni, inhlamvu yadlulela enhliziyweni yaphumela ohlangothini. Unogada osindile naye udubuleke engalweni.Umthombo uthe akucaci ukuthi laba bebehlaselwa ngenxa yobugebengu yini njengoba bephucwe nezibhamu noma bekuyinto ethinta izinkinga ezikhona emsebenzini. Uthe isigameko sokuhlaselwa kwabo sishiye wonke umuntu edidekile.Ilungu lomphakathi elidlule lesi sigameko sisanda kwenzeka lithe namanje umphakathi usathukile ngoba lo mtholampilo bewungasasebenzi futhi beyingekho into ebike yenzeka kuwona ngaphambili.Uthe nabo bathole emuva kwendaba sebeshaye bachitha laba balisa okuthiwa bebegqoke umfaniswano wonogada abathinteka kulesi sigameko. Kuthiwa labo nogada abadutshuliwe badutshulwe bengaphakathi emtholampilo, omunye ehleli esihlalweni. Kubona kuthiwa bekukhona obesanda kufika ezodedela omunye obekufanele agoduke sekusele imizuzu embalwa ajoyinwe nguzakwabo abezosebenzisana naye. Unogada oshonile kuthiwa bese kusele imizuzwana nje ukuthi agoduke aye khaya njengoba isikhathi sokushayisa bese sisondele.Okhulumela amaphoyisa KwaZulu-Natal, uCaptain Nqobile Gwala uthe amaphoyisa aseMlaza aphenya icala lokubulala, elokuzama ukubulala, nelokuphanga.“Kusolakala ukuthi namuhla emuva kwehora lesihlanu ekuseni onogada bebesebenza emtholampilo okwa-V eMlaza ngesikhathi kufika abasolwa ababili abebegqoke umfaniswano wonogada ofana nowabo babatshela ukuthi balinde umphathi. Kuthe onogada besabavulela isango omunye wabasolwa wabaphoqa ukuthi balale phansi wase edubula oyedwa washona. Umgilwa wesibili yena udubuleke engalweni yangakwesokudla kwathi unogada wesithathu waphuma engenamyocu. Kuthathwe izibhamu ezimbili namaselula abagilwa,” kuchaza uCaptain Gwala.Okhulumela uMnyango wezeMpilo KwaZulu-Natal, uNksz Ncumisa Mafunda udlulise amazwi enduduzo emndenini nasezihlotsheni zikanogada oshonile.“Udaba lusezandleni zamaphoyisa aseMlaza, umnyango angeke uthande ukwenaba ngalolu daba,” kusho uNksz Mafunda.",Kushone unogada odutshulwe eMlaza
"Izolo bekufihlwa abesifazane ababulewe bakwaNxele okungoNkk Dingeni (70), Zodwa (61), Thobeka (24), Sphelele (12) nengane enezinyanga ezingu-16 uThandolwethu.Kuqhume isililo kwabomndeni nezihlobo ngenkathi amabhokisi engena elandelana egcekeni, kwagcwala umunyu nosizi kwabebezoduduza.Amaphoyisa abegcwele yonke indawo ehlome eyizingovolo.Lo mndeni uhlaselwe ngoLwesithathu ebusuku.Ilungu lomndeni uMnuz Andile Nxele, litshele Isolezwe ukuthi bathuka izanya selokhu kwenzeke lesi sigameko.“Siyasaba ngoba umndeni wethu uhlaselwe futhi asazi ukuthi kungani. Sihlale phansi siwumndeni savumelana ukuthi kumele sisuke endaweni, laba abasindile bayohlala kwenye indawo ngoba akuphephile. Okubuhlungu nje babulale abantu besifazane abangenacala, ngenyanga yabo. Ngokwesintu umuntu wesifazane uyahlonishwa, akadutshulwa kodwa bababulale ngesihluku,” kusho uNxele.Uthe bayekele ezandleni zamaphoyisa ukuba aphenye abophe abenzi bobubi.UMnuz Muziwenhlanhla Nxele obekhulumela umndeni, uchaze ngesimo esinzima ababhekane naso ngelanga lesehlo.“Ngashayelwa ucingo ngomakhelwane bengitshela ukuthi bezwa kudutshulwa ekhaya, abahlala ekhaya ngangingabatholi ocingweni. Ngashayela wonke umuntu, ngangabathola. Ngaze ngashayela umfana omncane, oveze ukuthi ubekamkhelwane kuhlaselwa, useyasaba ukuya akhaya. Wagcina eyile wafica, sebebulewe. Ngathinta amaphoyisa cishe imizuzu engu-30 ngingawatholi. Saze saya khona sacela asiphelezele siye ekhaya. Ngafike ngashaqeka umakoti ebulewe ephaseji, ingane isemhlane nayo ibulewe. Abanye ababulewe babesegunjini lokulala. Bekuyisimo esinzima, okucacile wukuthi bebebulala ngenhloso ngoba babedubula izinhlamvu eziningi,” kuchaza uNxele.Uthe ubaxolele futhi ubathethelele abenzi bobubi. Uthe ngeke baziphindiselele ngoba ukufa kuneqiniso, nalabo ababulele usuku lokufa luyobafica.Lo mngcwabo ubuhanjelwe yinqwaba yabantu, begcwele amatende amabili, bedele imvula namakhaza.Isililo besilokhu siqhume njalo kule nkonzo yomngcwabo.",Uzothutha umndeni wabahlanu ababulewe
"SAPAu MNDENI ka-Anni Dewani owabulawa ekwi-honeymoon awuboni umthetho uwusebenzele njengoba iNkantolo eNkulu yaseWestern Cape ihoxise icala lokumbulala ebelibhekene nomyeni wakhe, uShrien Dewani, izolo.“Size lapha sifuna izimpendulo, size lapha sifuna iqiniso kodwa sigcine sithola eminye imibuzo,” kusho udadewabo ka-Anni, u-Ami Denborg, ekhulumela umndeni wakwaHindocha.“Besifuna ukuzwa konke okwenzeka futhi ithemba ebesinalo lokuthi sizozwa konke yilo ebelenza siqhubeke nempilo njengomndeni.”Uthe sebekuphuciwe konke lokho.Ubekhuluma ngaphandle kwenkantolo emuva kokuthi lo somabhizinisi waseBritain ephumelele ukuthi amacala abebekwe wona asulwe.UShrien Dewani wafaka lesi sicelo emuva kokuthi uMbuso uphothule izethulo zawo akangenanga ebhokisini ukuzofakaza futhi akubanga khona muntu ongufakazi ohlangothini lwakhe njengommangalelwa.“Abukho ubufakazi obungenza ukuthi umsolwa atholakale enecala,” lisho kanje iPhini leNhloko yamaJaji eWestern Cape uJeanette Traverso likhipha isinqumo.UNkk Denborg uthe abakubo baphatheke kabi ukuthi uDewani akazange adalule konke ngempilo yakhe nokuthi kwenzekani ngesikhathi beskwi-honeymoon.“Sifisa sengathi kungabe uShrien waba neqiniso kithina ikakhulukazi ku-Anni,” usho kanje.",Umdeni ka-Anni Dewani usale nemibuzo
"Sibusiso MdlaloseUMiddendorp, odabuka eGermany, njengamanje ubukeka esethubeni lokudla isicoco seligi ye-Absa Premiership okokuqala kusukela aqala ukuqeqesha eNingizimu Afrika ngo-2005 efikela kwiChiefs, ayinqobela izicoco ezimbili, iSAA Supa 8 ne-Absa Cup, ngamasizini amabili ka-2005/06 no-2006/07.IChiefs isembangweni wesicoco seligi yePremiership kanti kubukeka isimo siyivuna njengoba izimbangi zayo iMamelodi Sundowns, zibukeka ziyiqale ngebatha imidlalo yazo emithathu yeligi yokusonga isizini.Amakhosi anomdlalo omqoka okumele avule ngawo igebe azowudlala neStellenbosch e-Orlando Stadium namuhla ngo 6 ntambama.IChiefs ebisayiqale kahle imidlalo yePremiership ngemuva kokubuyela ensimini kwale midlalo, ibhedise uhlelo ngoLwesithathu ibhaxabulwa yiBloemfontein Celtic ngo 2-1 e-ABSA Tuks Stadium, ePitoli.Abafana baseNaturena baqhwakele kwi-log yePremiership ngamaphuzu angu-53 ngemuva kwemidlalo engu-26, alandelwa ngamaBrazilians ngamaphuzu angu-47 ngemuva kwemidlalo engu-25. Izolo iChiefs iphinde yalahla amaphuzu idlala ngokulingana neStellenbosch FC.“Ngokwami ukubona iChiefs isisethubeni elingcono kakhulu manje lokusiwina isicoco seligi, angisayiboni iSundowns iyifica (ukusho lokhu ngaphambi komdlalo wango Lwesithathu neCeltic).Eqinisweni iSundowns iyona ebibukeka engaphazamisa iChiefs embangweni weligi kule midlalo esele njengoba ibisefomini enhle ngaphambi kokuvalwa kwezwe nesibukeka isibalekile.“Ngisho noPitso (Mosimane) umqeqeshi wayo kule midlalo yakamuva ubonakala eseliphonsa ithawula nangendlela nje asebophela ngayo isikimu,” kusho uSithole.Ukuqonga kwemibiko yokuthi lingase ligqabuke igoda phakathi kukaMiddendorp neqembu laseNaturena, uSithole akakufihli ukuthi uMiddendorp usephelelwe ngamaqhinga.“Yebo yena usethubeni elihle kakhulu njengamanje lokuwinela iChiefs isicoco seligi kodwa iqiniso wukuthi yena usephelelwe ngamaqhinga,“ kubeka uSithole.Uthe ubenenhlanhla nje ngokuthi awine imidlalo yokuqala yesizini emzuliswaneni wokuqala waqoqa amaphuzu amqoka.“Eqinisweni kudala akhombisa ukuphelelwa (ngamaqhinga) ngisho emaqenjini aseke aqeqesha kuwo afana neMaritzburg United neBloemfontein Celtic.“Ngakho-ke mayelana nekusasa lakhe kwiChiefs, konke sekulele kubaphathi ukuthi bathatha siphi isinqumo ngekusasa lakhe, ngoba yibona abakwaziyo okudingwa yiqembu nohlobo lomqeqeshi abaludingayo ezinhlelweni zabo ukuya phambili,” kusho uSithole.",'Kusezandleni zabaphathi ngoMazinyo'
"IGWETSHWE udilikajele indoda yaseNsuze elahlwe ngecala lokudlwengula nelokuthumba.INkantolo yesiFunda KwaMaphumulo igwebe uPhendu Zondi (30) udilikajele ngecala lokudlwengula neminyaka emine ngecala lokuthumba. UZondi ulahlwe ngaleli cala elenzeka ngoMeyi 17, 2016 ebusuku.Kuthiwa wahlangana nomgilwa oneminyakaengu-22 ngesikhathi esendleleni eya ekhaya (umgilwa) eDalibho, wamhlasela ngesikhathi ezama ukubaleka. Kuthiwa wamgwaza ngento ecijile.UZondi kuthiwa wathatha umgilwa wahamba naye waya kubo lapho afike amdlwengula khona ubusuku bonke.Lo wesifazane kuthiwa wakwazi ukubaleka ngakusasa ekuseni, wacela usizo wayiswa esibhedlela lapho kwabikwa khona ngesehlo.Kwavulwa icala lokudlwengula nelokuthumba esiteshini samaphoyisa eNsuze, icala ladluliselwa ophikweni oluphenya ngamacala athinta udlame lomndeni, ukuvikelwa kwezingane namacala ocansi KwaDukuza.Kwenziwa uphenyo kwagcina kuboshwe uZondi ngemuva kwamasonto amabili kwenzeke isigameko. Wanqatshelwa ibheyili wahlala ezitokisini kwaze kwaba ulahlwa yicala.UKhomishana wamaPhoyisa osabambile KwaZulu-Natal, uMajor General Bheki Langa, uncome amaphoyisa abephenya ngalesi sigameko ngokuthi enze uphenyo olugcine lumlahle ngecala.“Ummangalelwa uthole isigwebo esifanele ngezenzo zakhe ezimbi kanti sizoqhubeka nokulwa nokuhlukunyezwa kwabesifazane nezingane kulesi sifundazwe,” kusho uLanga.",Udilikajele  kowathumba wadlwengula owesifazane
"NONTUTHUKO NGUBANE noKHULEKANI SHABALALAB AWUPHENDULE inkundla yokukhankasela amavoti okhethweni loHulumeni baseKhaya umjaho iComrades Marathon abanye abaholi bamaqembu ezepolitiki.Kuhlale obala ukuthi ukhetho selusemome njengoba amanye amaqembu nabalandeli bawo bebengazibekile phansi.Bebedlubhe izikibha abe-ANC abe-DA benendawo yokukhangisa ezindaweni ezimbili emgudwini weComrades izolo.I-DA ibinetafula ngaseCato Ridge. Uma kudlulwa khona bekusha ingoma badanse baze bakhase phansi bethi akuvotelwe “ushintsho” oluza neqembu.Abanye be-DA bebemi uma ungena eThekwini, bephethe izingqwembe ezeseka uMnuz Haniff Hoosen ukuba abe yiMeya yeTheku. Abe-ANC bebefake izikibha ezinobuso bukaMengameli Jacob Zuma. Bebemi amaqoqo ngokuhlukana.Ngakolunye uhlangothi kuthuse abaningi ukungabonakali kweMeya yeTheku, uMnuz James Nxumalo, kulo mjaho.NjengeMeya abaningi bebelindele ukuthi abe khona ezokwamukela umyalezo ofika nomgijimi wokuqala ukushaya intambo futhi amukele nabagijimi. NePhini lakhe uNkk Nomvuzo Shabalala akazange abonakale.Laba baholi baziwa nokuhambisana nobenguNdunankulu waKwaZulu-Natal uMnuz Senzo Mchunu.Izolo bekugqame uSihlalo we-ANC eThekwini, uNkk Zandile Gumede, obehambisana noSihlalo we-ANC esifundazweni uMnuz Sihle Zikalala, uNdunankulu omusha uMnuz Willies Mchunu, noSomlomo weTheku uMnuz Loggie Naidoo obemele idolobha.UNdunankulu uncome kakhulu umjaho wathi abasubathi abenze kahle base-KZN bazobabonga ngendlela ekhethekile. Ushaye nekhwelo lokuba kwesekwe abasubathi base-KZN ukuze baqhubeke nokwenza kahle kulo mjaho.UBongumusa Mthembu, Mncedisi Mkhize, Siphiwe Ndlela noFikile Mbuthuma baphume kwabayishumi abahambe phambili kwabesilisa nabesifazane.",Abepolitiki bathole ithuba lokukhankasa kuComrades
"AMAPHOYISA aphenya icala lokubulala kulandela ukutholwa kwesidumbu sowesifazane obedukile ebulewe eceleni komgwaqo eNdaya Reserve, eMbumbulu.Isidumbu okuvele ukuthi ngesikaNksz Zinhle Muthwa sitholwe sinezibazi zokushaywa ekhanda nasemzimbeni. UNksz Muthwa kubikwe ngokunyamalala kwakhe ezinkundleni zokuxhumana kulandela ukunyamalala kwakhe ehambe eya eSpar eNew Germany, eThekwini. Umngani wakhe osabalalise izindaba zokunyamalala kwakhe ezinkundleni zokuxhumana ecala usizo, uNksz Philisiwe Mnisi, uthe uphume endlini abahlala kuyo  egqoke izingubo zokulala ngabo-9.30 ebusuku. Uthe uphume engamtshelanga ukuthi uyaphi kodwa ube esemthumela umyalezo kuWhatsApp emazisa ukuthi uyothenga iwayini eSpar. “Wathathwa yimoto ngesikhathi eya eSpar kodwa angazi ukuthi yayishayelwa ngubani,” kuchaza yena.UPhilisiwe ngoLwesithathu ubhale ekhasini lakhe kuFacebook ecela abantu bamlekelele ngokuthola uZinhle kwazise bese kudlule isikhathi eside engabuyile nocingo lwakhe luvaliwe. UNKSZ Zinhle Muthwa isidumbu sakhe esitholwe eceleni komgwaqo eMbumbulu sinezibazi zokushaywa. Isithombe: Facebook“Uhambe la nowesilisa, ngisho naye akatholakali. Ngeke ngithi usebumnandi ngoba uhambe egqoke izimpahla zokulala, futhi ungumuntu othembekile.Ngeke ahambe eye ebumnandini engasazisanga. Njalo uma ezikhiphile uyasazisa ukuthi uyaphi, ngisho ucingo lwakhe lucimile usebenzisa izingcingo zabanye ukuze asazise ukuthi uphephile.Kulokhu akakwenzanga lokho,” kuchaza yena ecela usizo. Okhulumela amaphoyisa KwaZulu-Natal uCaptain Nqobile Gwala uthe amaphoyisa aphenya icala lokubulala kulandela ukutholwa kwesidumbu sowesifazne okukholwa ukuthi uneminyaka elinganiselwa ko-20  sinezibazi zokushaywa ekhanda nasemzimbeni. “Amaphoyisa asaphenya okuholele kulesi sehlo. Siyacela noma ngubani ongaba nolwazi ngabathintekayo ukuthi axhumane namaphoyisa asendaweni noma ashayele u-08600 10111.”Imizamo yokuxhumana nomndeni ngaphambi kokushicilela ayiphumelelanga.Ezinkundleni zokuxhumana abantu bathumele imiyalezo yenduduzo emndenini wobulewe baphinde bakhala ngesihlava sokubulawa kwabantu besifazane kuleli.%%%twitter https://twitter.com/hashtag/ZinhleMuthwa?src=hash&ref_src=twsrc%5Etfw"">#ZinhleMuthwa
pic.twitter.com/w2wqdWJMA0— Wandile Thabede (@WandileThabede1)Zinhle Muthwa. I’m so sorry the system failed you, I’m so sorry men failed you, I’m so sorry your country failed you, I’m so Sorry Africa failed you. You deserved way better, you deserved to live, you deserved so much and I can only hope that now that you’re up you feel peace💕❤️%%%twitter https://twitter.com/hashtag/zinhleMuthwa?src=hash&ref_src=twsrc%5Etfw"">#zinhleMuthwawas not kidnapped, she was picked up in her pyjamas, she knew and trusted her murderer.RIP sweetheart. 
pic.twitter.com/6z4WKQjs1Y— Zee is me (@zeewa2c)%%%twitter https://twitter.com/hashtag/zinhleMuthwa?src=hash&ref_src=twsrc%5Etfw"">#zinhleMuthwawas not kidnapped, she was picked up in her pyjamas, she knew and trusted her murderer.RIP sweetheart. 
pic.twitter.com/6z4WKQjs1Y— Zee is me (@zeewa2c)",Utholwe eseshonile obeduke ngoNcibijane
"USOMABHIZINISI waseThekwini, uSbu Mpisane, ubonga ukuthi indodakazi yakhe, uSbahle, owaba nengozi yemoto emasontweni adlule neyathusa abaningi yamshiya esegunjini labagula kakhulu esibhedlela iSt Augustine, eThekwini, ayiphazamisekanga emqondweni.UMpisane uthe konke akushoyo uSbahle selokhu eqale ukukhuluma emuva kokuba ephapheme kuyajabulisa.“Izimpawu zempilo ziyabonakala futhi ziyajabulisa kakhulu yize esaphuma engena eTheatre ngenxa yokuthi odokotela kukhona izinto abasamxilonga zona. Ngithokozile ngendlela ayiyona emuva kokulimala kakhulu, odokotela benza konke okusemandleni ukuthi isimo sibuyele kwesejwayelekile, usuku nosuku,” kusho uMpisane.Uthe uzobambisana namaphoyisa uma esenza uphenyo mayelana nengozi.",‘USbahle akaphazamisekanga emqondweni’
"KUNGAKAPHOLI maseko kubulewe obenguSihlalo we-ANC ku-ward 7, esifundeni iMoses Mabhida, sekuphinde kwasocongwa elinye ilungu likaKhongolose, uMnuz Sthembiso Mhlongo (osesithombeni esincane) ohlaselwe ekwakhe eMpophomeni, izoloentathakusa.UMhlongo (34) obeyiPhini likaNobhala we-ANCYL eMoses Mabhida futhi eyikhansela elimele i-ANC eMkhandlwini uMgungundlovu, udutshulwe ngabantu abangaziwa abamhlasele emzini wakhe womxhaso abazenze amaphoyisa.Sthembiso MhlongoUkubulawa kukaMhlongo kulandele ukubulawa kukaMnuz Lungisani Mnguni (34) obenguSihlalo we-ANC ku-ward 7, eMkhambathini. UMnguni ubulawe ehambisa ukudla esikoleni abethole kuso ithenda yokuphakela izingane ngoMsombuluko.UMhlongo nguyena owayekhuluma nabezindaba endaweni yesehlakalo lapho kwabulalwa khona uMnguni.Umakhelwane kaMhlongo ongeke aze adalulwe ngenhloso yokumvikela uthe ubelele ngesikhathi ezwa kuqhuma isibhamu.“Ngizwe isibhamu siqhuma kabili emva kwalokho ngabe sengizwa umsindo. Ngicabange ukuthi izibhamu lezi ezihlale ziqhuma vele endaweni,” kusho umakhelwane.Okhulumela i-ANCYL esifundeni iMoses Mabhida, uMnuz Njabulo Mtolo uthe bakhathazekile ngokubulawa kwamalungu ophiko lwentsha esifundeni sabo. Uthe asemane amalungu e-ANCYL asebulewe khona kusukela ngoDisemba nyakenye.“Okusiphatha kabi kakhulu wukuthi kuzona zonke izigameko zokubulawa kwamalungu ethu akukaboshwa muntu. Sibona ukuthi nezigebengu ziyaqhubeka nokubulala abantu ngoba ziyabona ukuthi azibanjwa,” kusho uMtolo.Uthe abazi ngempela ukuthi yini imbangela yokubulawa kukaMhlongo ngoba azikho izinxushunxushu ezikhona enhlanganweni.Indawo yesigameko“UMhlongo ubengakaze asho ukuthi kukhona abantu angezwani nabo noma ngabe kuthiwa bekukhona lokho kungaboni ngasolinye kodwa besingacabangi ukuthi kungaze kufike kulesi sigaba sokubulalana,” kusho uMtolo.Ikhansela lendawo, uMnuz Mzomuhle Ndlovu lithe basakhungathekile ngokubulawa kukaMhlongo.NoNdlovu uthe: “Sisadidekile ngempela ukuthi ngabe ubulaweleni uSthe (Mhlongo) ngoba ubengenazitha,” kusho uNdlovu.Umfowabo kamufi, uMnuz Sipho Mhlongo uthe abafuni ukuqagela ngokubulawa kukamfowabo ngoba lokho kuzokwenza basole izinto ezingekho.“Sizoyekela amaphoyisa ukuba enze umsebenzi wawo, siyathemba ukuthi azophenya aze agcine ebabambile abenzi bobubi,” kusho uMhlongo.Okhulumela amaphoyisa KwaZulu-Natal, uColonel Thembeka Mbele uthe owesilisa oneminyaka engu-34, ubesemzini wakhe ngesikhathi edutshulwa ngabantu abazenze amaphoyisa.Uthe imbangela yokubulawa kwakhe ibingakaziwa, bekungakaboshwamuntu.UMhlongo ushiye unkosikazi wakhe uNkk Lungile Nxumalo-Mhlongo nengane eyodwa.",Bashaqekile ngokubulawa komholi we-ANC
"UBHEKENE nengwadla uMvikeli woMphakathi njengoba abakwaSars beqale uphenyo ngokuthinta ukukhokha kwakhe intela kusukela ngo-2011.AbakwaSars bacele ukuba alethe zonke izincwadi ezithinta imali, imiholo yakhe, imali evela kumabhizinisi akhe nokunye.Okhulumela u-Advocate Busisiwe Mkhwebane, uMnuz Oupa Segalwe, ngoMgqibelo uthe u -Advocate Mkhwebane ukholelwa wukuthi isenzo sabakwaSars esokumhlasela ngenxa yokuthi khona izinto aziphenyayo.Wengeze ngokuthi u-Advocate Mkhwebane unqabile ukunikeza oKlebe isitatimende, wathi basebenzisa ukuba negunya lokuphenya icala elingenamsebenzi. Lokhu kulandela ukuba esikhathini esingangenyanga oKlebe beye ku-Advocate Mkhwebane befuna isitatimende mayelana necala lokudicilela phansi nokuphazamisa ukusebenza koMbuso alivulelwa wu-Advocate Paul Hoffman ngo-Agasti.UHoffman, uke wacela neLegal Practice Council (LPC), ukuba ikucabangisise ukuba imsule ohlwini lwama-Advovate, u-Advocate Mkhwebane.Ingcindezi ku-Advocate Mkhwebane iqale ngesikhathi uSomlomo wasePhalamende uNkk Thandi Modise evumela ukuba kuqhutshekwe nohlelo lwesiphakamiso sokuzama ukuba asuswe esikhundleni.Encwadini ebhalwe yisikhulu sabaphenyi uMnuz Charles Makola, nemenenja ephethe lolu phiko uMnuz Matimba Macebele kwaSars, bacele isitatimende sika-Advocate Mkhwebane sasebhange ngisho nakuma-akhawunti aphesheya.Unikwe izinsuku ezingu-21 zokuphendula, okusho ukuthi koze kushaye uFebhuwari 19 nonyaka.",Iyaqonga ingcindezi yokuthi uMvikeli woMphakathi ashenxe esikhundleni
"IMAMELODI Sundowns ijulukela ukugwema i-Orlando Pirates emqhudelwaneni iCAF Champions League osibheke kuvuthondaba.ISundowns nePirates benza kahle kulo mqhudelwano kwazise basenethuba lokudlulela kuma-quarterfinal. AmaBrazilians asendaweni yesibili nakuba elingana ngamaphuzu amane neWydad Casablanca ehlezi esicongweni kuGroup A.IPirates ihlezi eqhulwini kuGroup B nakuba ilingana ngamaphuzu ayisihlanu ne-Esperance. EZimnyama ziphezulu ngenxa yokuthi azikangenelwa yigoli kwiChampions League. Kusasa, iPirates izobhekana ne-Esperance yaseTunisia ekuhambeni ngo-3 ntambama.ISundowns ivakashele i-Asec Mimosa yase-Ivory Coast. Umdlalo uzoqala ngo-6 ntambama. Emuva kwale midlalo, iqembu ngalinye lizosalelwa yimidlalo emibili.Yilapho abaqeqeshi abaqala khona ukushaya izibalo ukuze babone amaqembu abangase babhekane nawo kuma-quarterfinal. Amaqembu amabili azoqeda ehlezi phezulu eqoqweni ngalinye kwamane azodlulela kuma-quartefinal. Lawo azoqeda eqhulwini azoqhathwa naqede endaweni yesibili iqoqo ngalinye.Umqeqeshi weSundowns uPitso Mosimane, usephumele obala ngokuthi ufuna ukuqeda eseqhulwini ukuze ezogwema izingqungqulu.“Ekugcineni ufuna ukuqeda imidlalo uhlezi phezulu eqoqweni ngoba wonke lawo maqembu azobekwa eceleni, abaqede endaweni yesibili, babekwe eceleni nabo. Umlando ukutshela ukuthi iWydad noma iSundowns ezoqeda phezulu. Kodwa awukwazi ukukusho lokho kuze kuba sesiqedile ngoba ibhola liyagingqika. Umlando uthi i-Al Ahly izoqeda phezulu. Umlando uthi iPirates noma i-Esperance izoqeda phezulu. Umlando uphinde uthi iMazembe izoqeda eqhulwini,” kusho uMosimane.“Uyawadinga lawo maqembu womathathu ukuthi abe kolunye uhlangothi nawe ube ngakolunye, ngoba uyazi ukuthi uzoqhathwa nelilodwa lawo. Ngincamela ukuba sohlangothi lapho ngingeke ngibhekane khona neMazembe, Pirates, Al Ahly, Esperance. Ngiyajabula ukuba sohlangothini lwabo ngoba sizodlala nabanye. Ukuwina e-Abijan kuzosisiza kakhulu, siphinde siwine ekhaya kwiLobi Stars ukuze siye eCasa singadingi lutho.”Ngemuva kokuqhathwa kwamaqembu esigabeni samaqoqo, uMosimane uthe uzothola amaphuzu amane kwi-Asec. ISundowns iyixebule ng 3-1 emdlalweni wokuqala.“IChampions League omunye umqhudelwano. Ubani ongafuni ukuwina e-Abijan (Asec)? Sibhekene neLobi Stars sidlale kahle esiwombeni sokuqala. Bathola igoli lokulinganisa ngomzuzu ka-45. Esiwombeni sesibili babengaphezu kwethu. Ukukhuluma iqiniso, iLobi Stars yadlala kangcono kunathi. Kodwa yafika e-Abijan yathelwa induku. Kungaphezu kwamaqhinga, kuningi okwenzekayo. Yikho iwumqhudelwano onzima ukuwuwina, futhi ungawinwa yinoma ubani. Inzima! IPirates ingafakaza.""Ishaye igoli ibhekene ne-Esperance laphikwa. ULebo (Maboe) ushaye igoli sidlala neWydad kwathiwa ubeyi-offside, kungeyona. Yizinto obhekana nazo laphaya.”",Akayiphuphi eyokudlala nePirates kweyeCAF
"INKANTOLO yaseMgungundlovu imchithile owayengumengameli wezwe uMnuz Jacob Zuma, obefake isicelo sokudlulisa isinqumo senkantolo yaseThekwini esathi kumele axolise ngokubiza ilungu le-ANC uMnuz Derek Hanekom ngempimpi.Le nkantolo yanquma ukuthi uZuma kumele awususe lo mbhalo kwitwitter.Ijaji Dhaya Pillay, likhipha isinqumo izolo, lithe ngisho noma ngabe bevuma ukuthi uZuma unelungelo lokukhuluma ngokukhululeka kodwa ngokwakhe uhlulekile ukuvuma ukuthi wahlukumeza ilungelo likaHanekom lokuba amnikezwe isithunzi esimfanele.UHanekom uthumele isitatimende kwabezindaba ethi uyasemukela isinqumo senkantolo futhi uyathemba ubuhlungu nenxushunxushu eyayingenasidingo eyadalwa okwashiwo uZuma ngaye izofinyelela emaphethelweni.NgoJulayi 25 nonyaka uZuma wabhala kwiTwitter ukuthi: “Angimangali ngokuvezwe uJulius Malema mayelana noDerek Hanekom. Lokhu kwakuyingxeye yetulo ebengikhuluma ngalo kwiKhomishini kaZondo. UHanekom uyimpimpi.”IJaji Pillay linxuse uZuma noHanekom ukuba lolu daba baludingide kwi-ANC bangalokhu beklwebhana.“Ngeke kube namathuba okuphumelela kwenye inkantolo uma udlulisa lesi sinqumo. Uma iNingizimu Afrika yakwazi ukuphuma enkingeni yobandlululo kwaba nenkululeko, ayikho into engeke yaxazululeka,” kusho iJaji Pillay.UZuma kwiKhomishini ephenya ngokuLawula koMbuso yiDlazana, waveza ukuthi wayenolwazi ngamalungu e-ANC ayesebenzisana nohulumeni wobandlululo eyizimpimpi nakuba engazange aliphathe igama likaHanekom.UZuma uyalelwe ukuba akhokhe nezindleko zecala.- African News Agency",Kwenzeke okujwayelekile ngoZuma ecaleni
"Ukusho lokhu ngemuva kokuvela kwezindaba zokuthi ungomunye wabalingisi abahamba phambili efilimini ethi “Shadows” ezokhonjiswa esiteshini iNetflix, ngoMashi 8.Kule filimu usebenza nentokazi u-Amanda du Pont naye olingisa kuyo.“Sengilinde ngabomvu ukuthi abantu bayibone le filimu.“Kusho lukhulu kimi, ngiyabonga kubona bonke abantu abalokhu beqhubekile nokungibongela,” kusho uPallance.Ezinkundleni zokuxhumana abantu bebelokhu beqhubekile nokumbongela uPallance.Abalingisi okukhona kubo umngani wakhe uSdumo Mtshali, Nomzamo Mbatha, Abdul Khoza noTerry Pheto bambongelile uPallance.UTerry uthe lokhu kusho lukhulu kulo mlingisi.AbeNetflix bamemezele le filimu ngoMsombuluko nala kuvele khona ukuthi iqoshelwe edolobheni eGoli.UPallance ulingisa indawo kaShadrach ‘Shadow’ Khumalo kanti * -Amanda ulingisa indawo ka-Ashley.Le filimu ikhuluma ngokubulawa ngesihluku kwentombazane esencane.Umseshi uShadow uyawuyeka lo msebenzi ukuze alungise impilo yabantu abafana naye umthetho ongabasizanga.Ngosizo lozakwabo ayesebenza nabo emaphoyiseni, uShadow ungena agxile ebugebengwini obukhona edolobheni nobugcina bumkhumbuza ubuhlungu ayesedlulile kubona.UPallance no-Amanda kuvela lezi zindaba ngabo nje kusanda kumenyezelwa ukuthi uPearl Thusi uzobonakala efilimi ethi, Queen Sono, nayo okulindeleke ukuthi iqale maduzane.",Injabulo ngendawo ephambili efilimini
"UHLEHLISIWE umhlangano wesigungu esiphezulu se-ANC obekulindeleke ukuthi sinqume namhlanje ngekusasa likaMengameli Jacob Zuma.Izolo ebusuku kumenyezelwe ukuthi umhlangano sewuzoba ngempelasonto ezayo emuva kokuthi umengameli we-ANC uMnuz Cyril Ramaphosa ehlangane noZuma.UNobhala-Jikelele we-ANC uMnuz Ace Magashule ezindabeni ze-e.NCA uthe laba bobabili babonisene bezwana.Ngaphambi kwalokhu bekumenyezelwe ukuhlehla kwenkulumo ebibhekiswe esizweni obekumele ibe kusasa ePhalamende.UZuma uthe nguyena obhalele uSomlomo wePhalamende uNksz Baleka Mbete enxusa ukuthi kuhlehliswe inkulumo. Lokhu kutolikeke ngokuthi selugobile uphondo kuyena njengoba le nto ayenzile ebeyifunwa amaqembu aphikisayo.Uthe ubhalele nosihlalo womkhandlu wezifundazwe ngoba kukhona izimo ebezingavumi ukuthi kuqhubeke le nkulumo.Lezi zimo azidalulwanga ukuthi ziyini ngokhulumela uZuma izolo uDkt Bongani Ngqulunga.Sekunendida ngokuthi ngubani obhalele omunye phakathi kukaZuma noNksz Mbete. UNksz Mbete uthe bese benqume ukuthi bambhalele bamnxenxe ukuthi ahlehlise inkulumo yakhe.Emhlanganweni ababe nawo noZuma bathole ukuthi ubesephezu kwencwadi ebabhalela ebanxusa ukuthi kuhlehliswe inkulumo.“Eminyakeni emine edlule bekuba nokuphazamiseka kwale nkulumo. Indaba yenkulumo ebhekiswe esizweni yinto ebalulekile ePhalamende yingakho ngemuva kokuzwa izinkulumo zokuphazanyiswa kwayo siphakamise ukuthi ihlehliswe,” kusho uNksz Mbete.Uthe inkulumo ihlehliswa ukuze kuzinze isimo sezepolitiki ePhalamende.“Siyibhekelele nendaba yokuthulwa kwesabelo sezimali emasontweni amabili azayo okungamele kuphazamiseke. Sifuna ukuqinisekisa abantu ukuthi ukuhlehliswa kwale nkulumo kwenziwe kubhekelelwa iPhalamende kanjalo nezwe. Usuku olusha okuzothulwa ngalo inkulumo lusazomenyezelwa,” kusho uNksz Mbete.UNksz Jessie Duarte, iPhini likaNobhala we-ANC, uthe yindaba ebucayi le ye-ANC.Uthe kunesithombe sokuthi uZuma ayimkhathazi indaba yokwehla kwakhe wathi akunjalo iyamkhathaza.“Asikho isinqumo esisathathwe yisigungu esiphezulu ngendaba yokuthi umengameli ehle esikhundleni. Isigungu yima sizohlangana bese sinquma ngalolu daba oluthinta uwonke wonke. Sahlangana nomengameli siwubuholi obuphezulu emzini wakhe ePitoli, saxoxa samtshela esikucabangayo wasitshela akucabangayo. Lokhu esikuthunywe yikomiti elibhekela ukusebenza kwansuku zonke kwenhlangano sizokudlulisela emhlanganweni wesigungu esiphezulu senhlangano okuyiso esizothatha izinqumo,” kusho uNksz Duarte.Uthe bazokwazisa izwe ngezinqumo zalo mhlangano.Ebuzwa ngokuthi uma umengameli enqaba ukwehla esikhundleni yikuphi abazokwenza, uthe emlandweni wenhlangano akekho owake wanxuswa ukuthi ehle wanqaba.UNksz Duarte uthe noma kungathiwa isinqumo esizothathwa yinhlangano awuhambisani naso akufanele usigxeke esidlangalaleni kodwa kumele usamukele.Izolo uZuma kuthiwa ubizele emhlanganweni ongqongqoshe namaphini abo okuwumhlangano okuthiwa ubizwa njalo.UNgqulunga ukuchithile ukuthi uZuma ubize umhlangano oyisipesheli weKhabhinethi.“Bekuwumhlangano wamakomiti eKhabhinethi ohlelwa kusasele izinyanga. Imihlangano efuze le iba njalo ngoLwesibili, Lwesithathu noLwesine. Umhlangano weKhabhinethi uzoba ngesonto elizayo ngakho akukho okungajwayelekile ngalo mhlangano,” kusho uNgqulunga.UNgqongqoshe wezokuXhumana, uNkk Mmamoloko Kubayi-Ngubane, uthe abanye ongqongqoshe bebengekho kulo mhlangano obujwayelekile.",UZuma wenze intando yaphikisayo
"IMEYA yeTheku isixwayise izinhlangano zosomabhizinisi ezifuna umsebenzi ngodli, okubikwa ukuthi zimisa kwasani ewumsebenzi wokwakha ngoba zifuna ukunikwa isabelo sika-30% wemisebenzi.Lesi sixwayiso esishubile sikhishwe yiMeya uMnuz Mxolisi Kaunda emhlanganweni wesigungu esilawula umkhandlu obuyizolo.UKaunda uthe bewumkhandlu ngeke bazibekezelele izenzo zobudlova eseziholele ekutheni kulahleke izigidi ngenxa yokubambezeleka komsebenzi.Esitatimendeni esikhishwe wumasipala, uKaunda uthe: “Kuzomele kuphele ukuphulwa komthetho ngale ndlela. Ngesonto elizayo ngizohlangana nalabo somabhizinisi ngibazise ukuthi ngeke kusabekezelelwa abakwenzayo.”Ngokusho kukaKaunda kunosomabhizinisi asebesabise ngokushiya iTheku ngenxa yezinsongo ezenziwa yilezi zinhlangano zosomabhizinisi.“Uma ungaqedwa manje lo mbhedo baningi abantu abazolahlekelwa yimisebenzi. Sizimisele ukubhekana nazo ngqo lezi zinhlangano okuzomele umthetho udlale indima yayo,” kusho uKaunda, engeza ngokuthi abakwazi ukuvumela leli lizwe ukuthi kube ikwamachanca.UKaunda uzophinde ahlangane noKhomishana wamaPhoyisa KwaZulu-Natal uLt-General Khombinkosi Jula ukuze athole ukuthi seluhambe lwafikaphi uphenyo ngamacala avulelwa labo somabhizinisi.Iphini leMeya uNkk Belinda Scott usehlangane kaningi nosomabhizinisi bavumelana ngokusebenzisana nomkhandlu ngalolu daba.Usihlalo wekomiti lezokuHlaliswa kwaBantu nokuThuthukiswa kweNgqalasizinda uMnuz Thanduxolo Sabelo, uthe umkhandlu uvulele icala amalungu ale nhlangano yosomabhizinisi abangene ngodli ezakhiweni zomkhandlu.“Siyazi ukuthi sibeka impilo yethu engcupheni ngesikwenzayo kodwa kumele sikwenzile esikwenzayo. Siyizwe elibuswa ngemithetho okumele siyilandele. Uma kungenjalo izwe lizoba kwampunz’edl’emini,” kusho uSabela.Khonamanjalo, kuzolungiswa iShaka Marine World kusetshenziswa uR16 million ngenhloso yokwenza le ndawo ibeseqophelweni eliphezulu ukuze kuhehwe izivakashi.Kuzosetshenziswa uR10 million wale mali ukuvuselela iShaka Marine kuthi uR5 million usetshenziselwe ucwaningo oluzosetshenziswa ukuyithuthukisa.Usihlalo wekomiti lezokuThuthukiswa koMnotho nokuHlela uMnuz Sipho Kaunda uthe kungenzeka ibe ngaphansi kukaR5 million imali ezosetshenziselwa ucwaningo.Imeya iqinise idolo abezindaba ukuthi umkhandlu awusoze wabavimbela ukuba bathamele imihlangano yomkhandlu. Kube nemibiko ethi bayenqatshelwa abezindaba ukuba babe yingxenye yemihlangano yesigungu esilawula umasipala.",UKaunda ukhuza izenzo zobudlova
"YINQWABA yamaphoyisa akuleli angakwazi ukufunda nokubhala, amanye awakwazi nokuhlanganisa umusho owodwa ngesiNgisi.Lokhu kuvele ePhalamende kuleli sonto ngemuva kokuthi kwenziwe okubizwa nge-skills audit, okuwukuhlolwa kolwazi emaphoyiseni akuleli.Ikomiti elibhekene nokusebenza kwamaphoyisa, lithe ukuhlolwa kwamabhuku abhekene namaphoyisa yikhona okuholele ekutholakaleni kwalesi simo. Bathi ukuhlolwa kolwazi ngale ndlela yikhona okusizayo njengoba kwenza ukuthi kubonakale ukusebenza kwephoyisa ngalinye.Lokhu sekuphinde kwaholela ekutheni kuhlongozwe olunye uphenyo lomcwaningi mabhuku ngoba kuneminye imininingwane engatholakali ezincwadini okwenziwa ngazo ucwaningo ngamaphoyisa. Phambilini abombutho weSAPS, bebethembise ukuthi lolu daba bazolulandela.Libuzwa ngasebekwenzile ngalokhu, iphini likaKhomishana wamaPhoyisa uMnuz Fannie Masemola, ligxeke lolu cwaningo. “Yikona kanye lokhu okuqhubezela phambili inkinga.""Uthe ucwaningo lusazokwenziwa lokubheka ukuthi mangaki amaphoyisa angakwazi ukufunda nokubhala.Ngokwamalungu ePhalamende, abengakulindele ukuthi kusekhona amaphoyisa asesimeni esifana nalesi, ngoba kunezigidi zemali ezabekelwa eceleni ukuthuthukisa amaphoyisa kusukela ngo-1994.Usihlalo wekomiti eliphenya ngolokhu, uMnuz Francois Beukman, wehlulekile ukuzibamba ngendlela amangale ngayo. “Ngo- 2018, angikwamukeli lokho,” kubabaza uBeukman. Kanjalo noNkk Dianne Kohler-Barnard we-DA, uthe kuyamangaza akuzwayo ngamaphoyisa.“Ngidumele kakhulu. Basagcinwe kanjani emaphoyiseni?” kubuza uNkk Kohler-Barnard.Uthe kungenzeka laba abangakwazi ukufunda nokubhala, bangene kulo msebenzi ngokugwazisa ngoba labo ababekhona ngaphambi kuka-1994, sebathatha umhlalaphansi.Uzakwabo uMnuz Zakhele Mbhele, ugxeke izinga lokwehluleka kwalabo abaqashaya emaphoyiseni.“Liyethusa (okushiwoyo). Yingakho uthola ukuthi kuba khona izinkinga uma kuthathwa isitatimende,” kusho uMbhele.UMasemola uthe le nkinga itholakele ngenkathi kuhanjelwa iziteshi zamaphoyisa.“Le nto ikhona njengoba ngiyalele ozakwethu ukuthi benze ucwaningo lukazwelonke ngezinga lale nkinga,” usho njalo.UNksz Bonang Mgwenya oyiphini likaKhomishana kwandabazabantu, uqinisekise amalungu ePhalamende ngokuthi amaphoyisa anazo izinsiza zokuthola ukuthi labo abaqashayo, baqasha ngendlela efanele.Uthe bazokwenza nendlela yokuthi kube khona ukulandeleka kulokho.",Inqwaba yamaphoyisa angafundile
"SIZWE BLOSES ELUZOSHAYA ngonyawo olusha iGagasi FM ezinhlelweni zalo njengoba ucwaningo luveza ukuthi iningi labalaleli balo yintsha.Umphathi wezinhlelo kulo msakazo uVukile Zondi, uthe bathole ukuthi iningi labalaleli babo lingamaqoqo amabili, ngabaseminyakeni ephakathi kuka-18 no-24 baphinde babe nabanye abaneminyaka engu-25 kuya ku-34.“Empeleni besesivele siqalile ukwenza izinguquko ezihambisana nalaba bantu abasha abasilalelayo. Uzokhumbula ukuthi besinohlelo lwe-jazz obelenziwa nguSimon Thipa esagcina siluqedile safaka olwenziwa nguDJ Vumar olubizwa nge
Sunday Sundowner,” kusho uVukile.Uphinde waveza ukuthi uma ulalela umculo odlalwa yiGagasi FM njengamanje uyawuzwa ukuthi ungowabantu abasha.Uthe bazimisele ngokuqeqesha abasakazi abasebancane njengoba esikhathini esizayo kuzobe sekuyibona abasakazela ontanga yabo.UVukile uthe yize bengakaziphothuli izingxoxo kodwa ukuqinisekisile ukuthi basazoba khona abasakazi asebekhulile.“Uma ubheka uDJ Fresh usemdala kodwa wenza umsebenzi omuhle,” kusho uVukile.",IGagasi FM lizogxila entsheni
"MHLELI: Ngokwenkolo yobuKristu iyavuma ukuthi ingane yakho uyethuse ngoswazi uma iphume endleleni. Nangokwesintu nje lokho kuyingxenye yempilo. Nangaphandle nje kwalokho engikubalile kuyimvelo ukulawula ingane ukuze ikhule izihloniphe ihloniphe nomphakathi.Ngifisa ukukusho kugcwale umlomo ukuthi le mbudane yombhedo yomthetho wokuvalwa kwenduku ezinganeni zethu yitulo leqeqebana lokwakha isizwe esingenamthetho, esingahloniphi abazali esingalawuleki. Kuyiqiniso elingephikwe ukuthi ukubhaxabulwa nokubulawa kothisha ezikoleni ngabafundi imbangela yalokho ukuvala induku othisha sebeyazisaba izingane.Yingakho ngihlale ngisho ukuthi yigama nje ukuthi sikhululekile sisaphethwe yidlanzana elishaya imithetho. Uma ngingazibuzela nje ngesikhathi sobandlululo wawungashaywa ngani umthetho wokuhushulwa kwezisu? Owokuvalwa kwenduku ezikoleni wona wawungashaywa ngani? Hlakaniphani bantu abamnyama kulinyazwa ubuchopho bezingane zenu la. Kwakhiwa isizwe esingalawuleki niyongibuza ningiphale ulimu eminyakeni eyishumi nanhlanu kusuka manje.Abaholi ePhalamende sebaphilela ukujabulisa iqeqebana labamhlophe, kungani bengavikeli abakubo kule mithetho ebhedayo?Akukho ngane ekhula ihlukumezekile uma ishaywa ekhaya. Thina asihlukumezekanga ngani? Yimfundiso yabelungu leyo ingane iyashaywa nje kwaphela.Zithembe NgobeseEnquthu",Ingane iyashaywa nje kwaphela bakwethu
"UMENGAMELI Cyril Ramaphosa uthi indlela abantu abalashwa ngayo selokhu kuqubuke iCovid-19 ifana nesiqalo sohlelo lomshwalense wezempilo oluhlongozwayo noluzosetshenziswa yiwona wonke umuntu eNingizimu Afrika, iNational Health Insurance (NHI). Ekhuluma nabahleli bamaziko ezindaba ahlukene namhlanje uRamaphosa uthe uma umuntu ehaqwe iCoronavirus ulashwa kunoma yisiphi isikhungo sezempilo futhi akekho ovinjwayo. Uthe ukuqubuka kwalesi sifo akufikanga kuphela nezinselelo kodwa kulethe namathuba amasha. “Ngenxa yeCovid-19 kudingeke ukuthi sisheshe sithuthukise ezempilo zethu ukuze zikwazi ukusiza wonke umuntu ngisho ngabe kuthiwa umuntu ongenawo amandla okukhokha nokuyiwona mgomo oyinsika ye-NHI. Ngingathanda ukuthi sonke sikubuke lokhu njengesiqalo se-NHI. “Njengoba kungabantu abangu-52% asebesindile lokhu kuwubufakazi bokuthi yiziphi izinselelo ezempilo zethu ezikwazi ukumelana nazo nokuthi zizokwazi ukumelana nezinselelo ezinkulu uma sekudlule iCovid-19. Manje sakha isisekelo se-NHI, singathanda ukubona iCovid-19 isishiya sesine-NHI esingaziqhenya ngayo,” kusho uRamaphosa. URamaphosa uthe bangu-30 967 abantu osekuqinisekisiwe ukuthi bahaqwe yiCovid-19 kanti abantu asebehloliwe bangu-710 000.Uthe kuzokwengezwa ukuhlolwa kwabantu njengoba sizonyuka isibalo sabantu abazobuyela emsebenzini njengoba izwe lizongena esigabeni sesithathu sokuvalwa kwezwe kusukela kusasa. Uthe ukuthuthukisa ingqalasizinda yezempilo yinto emqoka ngalesi sikhathi futhi ubatshelile abaholi bezifundazwe ukuthi kumele kuthi kwakhiwa lezi zibhedlela zesikhashana kodwa kubhekwe nendlela yokunweba lezi ezivele zikhona. URamaphosa uphinde wagcizelela ukuthi ukuvalwa kwezwe thaqa kwakwenzelwa ukunqanda ukubhebhetheka mawala kweCoronavirus kodwa ngeke kuvinjwe unomphela ngoba kumele abantu badedelwe baphindele emsebenzini futhi awukwazi umnotho ukuyekelwa uwe unomphela.“Kumele sikwazi ukuphila naleli gciwane,” kusho uRamaphosa. @IsolezweNews",ICovid-19 yakha isisekelo se-NHI - Ramaphosa
"UMNYANGO wezeMfundo KwaZulu-Natal usubeke eceleni uR30 million ozosetshenziselwa ukukhokhela omasipala isikweletu sezikole sikagesi namanzi.Ngonyaka odlule umnyango usebenzise uR48 million ukhokha isikweletu kuMasipala weTheku nje kuphela.Lokhu kulandela ukuvalwa kwamanzi kwezinye zezikole eMlaza nasePinetown ngoba zikweleta uMasipala weTheku izigidi.Umnyango uthi ukhathazekile ngokwanda kwesibalo sezikole ezikweleta omasipala itshe lemali kagesi namanzi okugcina sekuphazamisa ukufunda nokufundisa.Umnyango uthi lokhu sekuholele ekutheni kube nomasipala abavala amanzi nogesi ezikoleni ngenxa yokuthi azikwazi ukukhokha.UNgqongqoshe walo mnyango uMnuz Kwazi Mshengu unxenxe imiphakathi ukuthi isebenzisane nezikole ngokuthi iyekele ukusebenzisa amanzi nogesi kwezikole.“Sicela kubikwe labo abazixhumele ugesi namanzi kwesikole. Sizoqinisa isandla nakothishomkhulu abangawenzi umsebenzi wabo wokuqinisekisa ukuthi ayakhokhelwa amanzi nogesi kumasipala.Siwumnyango sinikezela ngemali ewuxhaso ezikoleni ukuze kukhokhwe futhi silindele amathimba engamele izikole ukuthi aqinisekise ukuthi kuyakhokhwa,” kusho uMshengu.Uthe kwesinye isikhathi kuba wubudedengu bezikole ezihlala zingasikhokhi isikweletu, esigcina sesikhuphukela ezigidini. Uveze nokuthi umnyango uthole ukuthi izikole eziningi ezinenkinga yezikweletu ezinkulu, zisemiphakathini okudlange kuyo ugesi wezinyokanyoka nokudonswa kwamanzi ngokungemthetho.Unxenxe bonke othishanhloko ukuthi baxoxisane nomasipala mayelana nokukhokhelana kwezikweletu.Ngokuthola kweSolezwe ngeledlule kume nse ukufunda nokufundisa eZwelibanzi High kuvalwa amanzi ngoba kuthiwa isikole sikweleta uR10 million.IMeya yeTheku uMnuz Mxolisi Kaunda ithe izikole ezikweleta umasipala izigidi esezivalelwe amanzi zizofakelwa amamitha ukuze ziqhubeke nokuwathola.UKaunda usanda kutshela leli phephandaba ukuthi ukuze umasipala ukwazi ukuhlinzeka ngempumelelo izidingongqangi, kudingeka ukuthi abantu bakhokhe izikweletu.",OwezeMfundo uzotakula izikole ezikweleta ugesi namanzi
"SEKUBOSHWE omunye umsolwa ecaleni lokubulawa komlingisi weRhythm City, uDumisani Masilela, okulindeleke ukuthi avele eNkantolo yeMantshi eBenoni namhlanje.Lo msolwa kubikwa ukuthi uboshwe ngoLwesihlanu olwedlule kanti usolwa ngokuthinteka ekubulaweni kukaDumisani, owadutshulwa kubanjwa imoto yakhe eTembisa, eGoli, ngo-Agasti nyakenye.“Umsolwa uzovela eNkantolo yeMantshi eBenoni namhlanje. Ngemuva kwalokho uzojoyina abanye abasolwa kuleli cala elizongena eNkantolo yeMantsi ePitoli, ngo-Okthoba 8 kuya ku-19 nonyaka,” kusho amaphoyisa aseGauteng.Ngemuva kokubulawa kukaDumisani amaphoyisa athola ukuthi kunabasolwa abawu-6 abathintekayo kuleli cala. Abasolwa abane baboshwa nyakenye, owesihlanu wafa kwesinye isigameko sokuphanga.Abasolwa baphinde basolwe ngokuba nesandla kwezinye izigameko ezintathu zokudunwa kwezimoto eDaveyton nasePhokeng.UKhomishana wamaPhoyisa eGauteng, uLietenant General Deliwe de Lange ushayele amaphoyisa akulesi sifundazwe ihlombe ngokuqinisekisa ukuthi bayaboshwa bonke abasolwa.",Kuboshwe omunye umsolwa kwelokubulawa koweRhythm City
"IFISA sengathi abantu bangayeka ukuyiqhathanisa nabanye abalingisi intokazi edume ngokuba yi ’’slay queen’’ nosekusabalale izindaba zokuthi izothatha indawo yomunye umlingisi kuMuvhango. UTebogo Thobejane ozodlala indawo kaBelinda kuMuvhango,  nongezinye zezintokazi zaseNingizimu Afrika ezidume umhlaba wonke ngokuba yi ’’slay queen’’, uthi ngamanga aluhlaza ukuthi uzovala isikhala sikaBuhle Samuels kulo mdlalo. USho kanje ngemuva kokuthi amaziko ezindaba ahlukene eqagule ukuthi uzoqala kuMuvhango athathe indawo kaMatshidiso ebilingiswa uBuhle. Lokhu akwehlanga kahle kuTebogo ngoba wawufundela lo mkhakha futhi ukholelwa ukuthi naye ufanelwe ukunikezwa ithuba aziveze ngaphandle kokuqhathaniswa nalo mlingisi. ""Ngiyakuthakasela ukuthola leli thuba kuMuvhango kodwa okukodwa engingakusho ngisebenze kanzima emuva kokuthola iziqu zokulingisa e-AFDA. Ngazithola eminyakeni ewu-11 sengizothola umsebenzi nomsebenzi wami wokuqala omkhulu kwithelevishini sengizoqhathaniswa nomunye umuntu,""kusho uTebogo.Yize abantu abaningi bebe bona sengathi ubukeka ngendlela ethi ayifane nse noBuhle okubalwa ukuma kahle, ukuba umapakisha, ubuhle nokugqoka kahle kodwa uTebogo akaboni kuyinto engaze yenze abantu baqagule ukuthi uzothatha le ndawo. ""Angingeni esikhundleni sikaBuhle. Nginebanga lami futhi ngiyalijabulela ithuba engilitholayo empilweni njengamanje. Abantu kumele bayeke ukuqhathanisa esikhundleni sokubheka okuhle esiza nakho kule mboni, singabantu abahlukene,""kusho uTebogo.Ukungena kuMuvhango akuzange kube lula njengoba abantu becabanga ukuthi uthathelwe ukufana noBuhle. UTebogo uthe wenze konke okwenziwa abanye abalingisi, uqale wenza inhlolokhono wahlungwa kwaze kwabe uyathathwa kulo mdlalo.Echaza ngendawo kaBelinda uthe ukujwayela le ndawo kube lula kakhulu kuyena ngoba eyomuntu ozikhululekele futhi ongazikhathazi ngemibono yabantu uma efeza izifiso zakhe. ""Kungithathe iminyaka ukuthola leli thuba, ngazitshela ukuthi ngizolisebenzisa ngendlela leli thuba. Luyangithobisa kakhulu uthando nokwesekwa engikuthola kubantu. Kusho ukuthi kukhona engikwenza kahle,""kusho uTebogo.Ephetha uthe uyafisa nabanye babukele kuyena bafunde ukubekezela babangalilahli ithemba balandele amaphupho abo ngoba sizofika nakubo isikhathi esifanele baqashwe. ",Ufisa abantu bazi ukuthi wafesa kuMuvhango
"USIHLALO kazwelonke we-ANC uMnuz Gwede Mantashe utshele iKhomishini kaZondo izolo ukuthi izikhulu zenkampani i-Oakbay Resources zazibabelesela kanjani zibanxenxa ukuthi bangenelele ngemuva kokuvalwa kwama-akhawunti ezinkampani zamalungu omndeni wakwaGupta ngamabhange amakhulu kuleli.UMantashe ubethula ubufakazi egameni le-ANC phambi kweKhomishini kaZondo. Uthe owayeyisikhulu esiphezulu kwi-Oakbay, uMnuz Nazeem Howa, wababhalela incwadi ecela ukuthi ahlanganiswe nezikhulu ze-ANC.“UHowa wayegcizelela udaba lokulahleka kwemisebenzi uma kuvunyelwa ukuvalwa kwama-akhawunti ezinkampani zamalungu omndeni wakwaGupta,” kusho uMantashe.Ngaphambi kokuthi uMantashe athule ubufakazi, kuqale uMnuz Mzwanele Manyi oke waba yiNhloko yoPhiko lwezokuXhumana kuhulumeni iGCIS. - ANA",UMantashe wabhalelwa abakwaGupta
"MBALI KHANYILENJENGOBA sekusele usuku olulodwa kuqale ukubhalwa kwezivivinyo zika-matric, ziningi izindlela ezisetshenziswa abafundi ukuze babe nomdlandla abanye bafunde kuze kuse.Ukuze bangalali abanye basebenzisa iziphuzo ezinikana amandla ngenhloso yokuthi umqondo ungakhathali uma betadisha.Inkinga ngalo mkhuba wukuthi uyajovana futhi awubi nomthelela omuhle ngokusho ngongoti bezempilo.UMnuz Ndabe Myeza ongungoti oweluleka ngokwezengqondo, uthe kumele abafundi bakugweme ukudukela emikhiqizweni okuthiwa ikhuthaza umqondo noma ikunika umdlandla ngoba igcina ibagulisa abanye.“Iziphuzo ezikhuthazayo zivamise ukwenza inhliziyo ishaye ngamandla, okuholela ekutheni ugcine usuzizwa untekenteke ngokuhamba kwesikhathi. Abafundi kumele bahambele kude nazo.”Uthe kumele bazinike isikhathi esanele uma befundela izivivinyo ukuze bangagcini sebezithola bengaphansi kwengcindezi, sebezama ukubamba yonke into okumele bavive ngayo.Amathiphu abangawase-benzisa abafundi abalungiselela izivinyo:- Gwema ukufunda ngokweqile ukuze ungazitholi usukhohlwa wokufundile uma usubhala. Umqondo uyaphunyuzwa futhi awukwazi ukubamba yonke into ngesikhathi esisodwa.- Bheka indlela yokufunda ekusebenzelayo nehambisana nawe. Gwema ukwenza imikhuba oyibona yenziwa ngabanye abafundi ngenhloso yokuvivela izivivinyo ngoba yikho okungagcina kuholela ekutheni ungaphumeleli.- Zihlelele kusenesikhathi ukuze ungazitholi usutatazela ngomzuzu wokugcina.- Qikelela ukuthi ukuphethe konke ozokudinga uma usubhala izivivinyo ngaphambi kokusuka ekhaya.- Gwema ukufika ekuseni kakhulu esikoleni uma uzobhala ukuze ungazitholi usutatazeliswa ngabanye abafundi ababuzana ukuthi ufunde wagcina kuphi. Kugweme nokugeja isikhathi sokuqala kwesivivinyo ukuze ungabhali usutatazeliswa yisikhathi.- Zama ngakho konke ukuhambisana nesikhathi uma ubhala ukuze ungazitholi usunenkinga yokungaliqedi iphepha. Ufunde imibuzo ngokuyiqonda. Lokhu kuzophinde kukusize ekutheni ube nesikhathi esanele sokubhekisisa izimpendulo zakho ngaphambi kokuthi uphume ekilasini obubhala kulo. Qala ngokuphendula imibuzo oyiqonda kangcono.UMFUNDI ka-matric waseChief Luthayi High eMpumalanga, uZithulele Tshagala, ematasa nezifundo zakhe njengoba kusasa eqala ukubhala izivivinyo Isithombe: BONGANI MBATHA",Kuyingozi ukusebenzisa izikhuthazi kwababhalayo
"MaSolezwe nizokhumbula ukuthi okaVolos useke wabhala wacacisa ukuthi amaphela akufanele anyanywe ngoba aluphawu lokuthi kunokudla kuyabuswa emzini atholakala kuwo. Umuntu ongazi angajatshuliswa wukuthi emzini othile kushaya umoya awekho amaphela kanti akazi ukuthi wuphawu lwendlala akukho ngisho itiye lokwesula umlomo. Ngokomthetho kufanele umuntu ajabule ahleke yedwa uma engena emzini womuntu ehlangatshezwa wumhlambi wamaphela ngoba kusuke kusho kuthi uzodla aze afinye ngondololwane.Kule ngosi yanamuhla ngithi angiyiqhube le ndaba yamaphela ngoba kunabantu abanomkhuba ongasile wokubulala amaphela asemizini yabantu abavakashele kuyona. Umbuzo wokuqala engifuna uphendulwe owokuthi umuntu ulibulala kanjani iphela lasemzini womuntu avakashele kuwona? Kuwukwedelela okuphindiwe ukuthi uvakashele emzini womuntu ubonakale sewujaha iphela ufuna ukulipitshiza ngesicathulo ngoba uthi awulifuni. Umbuzo okufanele uzibuze wona owokuthi njengoba umagange ufuna ukubulala iphela, kungani abantu bakulowo muzi bengazihluphi ngokulibulala? Impendulo ithi abalibulali ngoba bayalithanda futhi bayazi ukuthi libasiza ngani njengoba belidedela lihambe lapho lithanda khona emzini wabo.Iqiniso lithi kuwukuphapha ukuthi umuntu athwale ingqondo yobu­cwicwicwi imenze ahambe ebulala amaphela asemizini yabantu. Uma ungumuntu ohlakaniphile kufanele wehlise umoya uma ubona amaphela emzini womuntu ngoba kungenzeka ukuthi bawakhonzile njengoba uwabona ephithizela. Kuwumqondo omuhle ukuthi uma ubona amaphela ukhulume ngawo sakuwancoma ukuze ubone ukuthi abantu bakulowo muzi bayawathanda noma bayawenyanya yini. Kuyingozi ukuthi ukhulume ugxeke amaphela uthi uyawenyanya ngoba ungazithola ungasemukelekile uma kuwukuthi abantu bakulowo muzi bawabuka ngeso lokuthi ayimfuyo yabo.Kwesinye isikhathi kuyenzeka ufike emzini womuntu ungawaboni amaphela kodwa uthi lapho sewunikezwa itiye ubone ngomlenze wephela sewuntanta enkomishini yetiye. Ukuthi ubona umlenze wephela etiyeni lakho akusho ukuthi sekufanele umemeze ubuze imibuzo enjengokuthi ngabe lifele kuphi iphela njengoba ngihlangana nomlenze walo untanta. Uma ubona umlenze wephela kufanele uzitshele ukuthi lephuke umlenze kodwa liyaphila ngoba ungazithola sewuphuke umoya uma uzocabanga kakhulu uzitshele ukuthi iphela lifele eketeleni labiliswa namanzi okwenza itiye.Isizwe samaphela asigcini ngokuhlala emizini yabantu kodwa nasezimotweni siyahlala sizalane sande kuze kube khona namhlophe engathi angabelungu. Kulabo abake bagibele izimoto zabantu bazomfakazela uVolos uma ethi abantu bafuye imihlambi yamaphela ezimotweni zabo. Kwezinye izimoto zabantu uthi ungena emotweni ubingelelwe yiphela lenyuke ngomlenze ligijime njalo lize liyokuhamba ezinqeni. Ngelinye ilanga ngathi ngigibele imoto yomngani wami ngezwa iphela elincane ligijima lenyuka ebhulukweni laze layongena esikhindini esincane, ngathi ngisababaza lokho ngalizwa selingincinza amalengiso ngagxuma ngema ngezinyawo imoto ihamba.Labo abagibela amatekisi bazongifakazela uma ngithi amatekisi alayishe inqwaba yamaphela angalawuleki. Okufike kumangaze ngamaphela atholakala ematekisini wukuthi abashayeli abafuni ukuthi ubike uthi uhlushwa yiphela. Uma uthi ubikela umshayeli ukuthi unenkinga yabagibeli abangamaphela uvele abhoke ngolaka athi yinina enidala amaphela ngokuthi nidlela ematekisini. MaSolezwe mvumeleni uVolos athi amaphela awapheli, umuntu othi kuyophela amaphela kuyophela yena kuqala amaphela engaphelile.","NGESO LIKA VOLOVOLO: Hlukana namaphela asemzini yabantu, akuxake ngani?"
"UKhosini ushone ngoLwesine ntambama ngemva kokulaliswa yisifo ibrain aneurysm (ukuqhuma komthambo engqondweni) esibhedlela kusukela ngasekuqaleni kwenyanga.Ngokombiko we
TshisaLIVE, ukushona kukaKhosini kuqinisekiswe okhulumela umndeni uThlogi Ngwato esitatimendeni. ""Inhliziyo yami isezinhlungwini njengoba ngiqinisekisa ukuthi uKhosini wethu ushone izolo (ngoLwesine) ntambama, ngemuva kokuguliswa wukuqhuma komthambo wegazi engqondweni obekumbeke esimeni esibucayi izinsuku ezingu-23. Kulesi sikhathi sobunzima siwumndeni sicela isikhathi nethuba lokubungaza impilo yakhe. UKhosini ushiye emhlabeni abazali bakhe uQueen noJabulani Dlamini, kanye nodadewabo uMaphe noMinenhle,"" kusho isitatimende.Abantu badlulise amazwi enduduzo enkundleni uTwitter bezwakalisa ukwethuka nokuzwelana nomndeni wakwaDlamini.AOh Lord!!! Not Minnie’s brother 😭💔 https://t.co/Gfm9StzFFs%%%twitter https://twitter.com/zenzeh?ref_src=twsrc%5Etfw"">@zenzeh: Konje MaBlerrrh n Minnie are related, so the news must be true this time. Strength to Minnie’s whole family mahn. She loved her brother. 💔— Nwabisa Ncobo (@Nwayza_)",Usedlulile emhlabeni umfowabo kaMinnie Dlamini
"AYIFUNI nokuyizwaeka-Ephraim “Shakes” Mashaba iSouth African Football Association (SAFA) esathungatha umqeqeshi omusha.Emasontweni amabili edlule iSafa bekubhekwe ukuthi imemezele umqeqeshi omusha. Le nhlangano ephethe ibhola eNingizimu Afrika ibisezinhlelweni zokuqasha uCarlos Queiroz ocija iqembu lesizwelase-Iran.ISafa igcine igqemeke udume lwengozi ngesikhathi usoseshini wase-Iran uyiyalela ukuthi ikhiphe * -R7 million ukuze ikwazi ukudedela lo mqeqeshi wasePortugal ngoba usenenkontileka. UQueiroz ufake incwadi yokwesula kodwa usoseshini wase-Iran wenqaba ukwamukela isicelo sakhe.ISafa ibe isiphephela kuHerve Renard waseFrance. Lo mqeqeshi ocija iqembu lesizwe laseMorocco ubhekane nenkinga ethi ayicishe ifane nekaQueiroz ngoba naye usenenkontileka.Lokhu sekwenze iSafa yakuhlehlisa kabili ukumenyezelwa komqeqeshi omusha. Ngesonto eledlule * -Owen Da Gama nguyena omemezele iqembu elizodlala neGuinea Bissau ne-Angola emidlalweni emibili yesihle.Abathandi bebhola eMzansi babe sebephakamisa ukuthi kungani le nhlangano ingabuyisi uMashaba.Ebuzwa ummeli kaMashaba, uClaudio Bolo, ukuthi ngabe bake bayithinta yini iSafa ngokuthi lo mqeqeshi abuyiselwe esikhundleni njengoba ihluleka wukuthola umqeqeshi omusha uthe le nhlangani ayiyingeni ekaMashaba.“ISafa yakucacisa ukuthi ayisazimisele ukusebenzisana noMashaba. Ikhala ngokuthi ubudlelwano bayo naye abusekho buhle. Nokho uma siliwina icala thina sisafuna abuyiselwe emsebenzini. Yingakho okwamanje kungekho umsebenzi azowuthatha ngoba ufuna ukuqedela inkontileka yakhe ephela ngo-2018 kuSafa. Asilweli imali kodwa silwela ukuthi umqeqeshi abuyiselwe umsebenzi wakhe,” kusho uBolo.Njengamanje udaba lukaMashaba neSafa lusehlanganweni elwela amalungelo abasebenzi.“Udaba lungenile ngesonto eledlule. Ofakazi ababili bethule ubufakazi. Ngo-Ephreli 6,7 nangomhlaka 10 siyabuyela. Siyethemba ukuthi udaba sizoluqeda ngalezi zinsuku. Okwamanje uMashaba awukho umholo awuthola kuSafa. Bazeseka ngokuthi bamxosha ngakho ngeke bakwazi ukumkhokhela,” kusho uBolo.NgoJuni iBafana inemidlalo emqoka yokuhlungela ukuzibekisela indawo kuCAF Total Africa Cup of Nations (Afcon) eseCameroonngo-2019.",Ayisayingeni ngempela ekaMashaba iSafa
"BASOLA inkantolo abameli ngokugagamela ngemva kokugweba umfundi izinyanga ezintathu ngokuhluleka ukuvela enkantolo, ngecala lokushaya omunye umfundi.Lo mfundi ona-17 obefunda uGrade 11 esikoleni iMathole High eMahlabathini, osamisiwe, uboshwe ngemva kokusabalala kwe-video ezinkundleni zokuxhumana eshaya kanzima omunye nalapho ayeze amdonse ngezimpahla zangaphansi ngoSepthemba wanyakenye, kodwa iNkantolo yeMantshi yaseMahlabathini yamdedela ngesexwayiso.Ngenyanga edlule, bekumele avele enkantolo ngecala lokushaya kodwa kuthiwa akafikanga kanti abazali bakhe bavezela inkantolo ukuthi abamazi ukuthi wayekephi. Inkantolo ikhiphe incwadi egunyaza ukuthi aboshwe, icala lahlelela uMashi 9 okuyilapho inkantolo yalalela khona izizathu ezenze wangafika enkantolo, yasimgweba izinyanga ezintathu.Izazi kwezomthetho ezikhulume neSolezwe  ngalolu daba izolo, zithe inkantolo iqinise kakhulu isandla ngesigwebo. UMnuz Mpumelelo Zikalala weZikalala Attorneys, uthe lesi sigwebo singaliphazamisa ikusasa lomfundi.“Yebo, siyavuma wonile kodwa akulahlwa mbeleko ngokufelwa. Inkantolo bekumele ibheke ezinye izindlela zokujezisa ebezingalandelwa njengokuthi agwetshwe izinsuku ezimbili obekuzomenza ethuke noma ayalelwe ukuthi agcinwe amahora angu-48 njalo ngezinsuku ezandulela ukuthi avele enkantolo.“Isigwebo sinzima kakhulu, kumele inkantolo uma ikhipha isigwebo yenze isiqiniseko sokuthi ingane ayiyiphenduli isilwane kodwa iyayakha,” kusho uZikalala.U-Advocate Bheki Manyathi uthe unesiqiniseko sokuthi inkantolo iyilandelile imigomo, kodwa isigwebo esinikezwe umfundi siqine kakhulu.“Uma ungafikanga enkantolo ngosuku okwakumele ufike ngalo, inkantolo ikhipha incwadi egunyaza ukuthi uboshwe.  Uma inkantolo yeneliseka ukuthi izizathu ozibeka phambi kwekhomishini eyisipesheli esungulelwa ukulalela izizathu zakho zokungezi enkantolo ukuthi azibambeki, kusuke sekusemandleni ayo ukuthatha isinqumo. Kodwa ngokwami, isigwebo esikhishiwe sibe nzima kakhulu,” kusho uManyathi.Uthe inkantolo kumele iqale ibuke ubunjalo becala neminyaka yommangalelwa ngaphambi kokukhipha isigwebo. Uthe ibingamkhipha ngesexwayiso noma imukhokhise inhlawulo ethile okukanye imulengisele isigwebo iminyaka ethile. Ngasohlangothini lokuthi umfundi obekhishwe ngesexwayiso ngaphansi kweso labazali, uManyathi uthe bavezele inkantolo ukuthi abamazi ukuthi ukephi ngakho ibone kungcono ukuthi ithathe isinqumo ngaye njengoba lokhu kukhombise ukuthi uyabehlula.Lo mfundi uzophinde avele ngoMashi 31 enkantolo efanayo. UMnyango wezeMfundo KwaZulu- Natal usemukele isigwebo. UNgqongqoshe walo mnyango, uMnuz Kwazi Mshengu, esitatimendeni esithunyelelwe abezindaba uthe, imjabulisile indlela umthetho oliphathe ngayo lolu daba.“Sinenqwaba yezigameko lapho izingane zixhaphaza ezinye ezikoleni. Ngaphezu kwemikhankaso yethu lapho sisuke sinxusa khona abafundi ukuthi baziqhelelanise nalolu hlobo lokuziphatha, kodwa kukhona abayishaya indiva. Siyathemba ukuthi lesi sigwebo sizothumela umyalezo oshubile, ube yisifundo nakwabanye abafundi abaziphatha ngalolu hlobo. Ngakho siyasemukela isigwebo,” kusho uMshengu.",Basola inkantolo ngesigwebo somfundi we-video
"Uhlelo beluphethwe uPenny Lebyane ongumethuli wohlelo iKukithi La ongomunye wabethuli abaqavile abasuke naso phansi lesi siteshi.Izinhlelo ezibhekwe ngamehlo abomvu ezizoqala ngempelasonto ezayo, uhlelo olukhuluma ngempilo kaZodwa Wabantu, iZodwa Wabantu Uncensored ezoqala ngoMgqibelo nohlelo lokuhubha abantu abangathembekile othandweni, i-Uyajola olwethulwa uJub-Jub elizoqala ngeSonto ebusuku.Uhlelo iShow Me Love selwengeze abethuli ababili abasha, imbongi uNtsiki Mazwai nokulindeleke ukuthi likhuze ibuya ngoJuni 3. Kwethulwe nohlelo olusanda kuqala lomgosi iTMI, olwethulwa uNtando Duma, Phil Mphela noGabisile Tshabalala. Ezinye zezinhlelo ezethuliwe izinhlelo ezindala kodwa esezinabethuli abasha.Uhlelo UThando Noxolo lusanda kwamukela umethuli omusha, * -Andile Gaelesiwe ongumethuli wohlelo lwe-SABC 1, iKhumbulekhaya. Kwethulwe nomculi uDr Malinga osanda kujoyina uhlelo iNo Excuse Pay Papgeld.Inhloko yezinhlelo zaMoja Love, uBokani Moyo, ithe izinhlelo zabo ziveza izinto ezazikhulunyelwa phansi, abantu ababesaba ukukhuluma ngazo.“Sikholelwa ukuneka obala lezi zinkinga ezikhungethe abantu ukugwema ukuthi zidlulele phambili kwizizukulwana. Sithi asibhekane nazo izinkinga zethu, siqhamuke nesisombululo, siyeke ukwesaba ukuthi abantu bazothini. Sikwenza lokhu ezinhlelweni zethu iNo Excuse Pay Papgeld, Uthando Noxolo neRea Tsotella,” kusho uBukani. Uthe bayaziqhenya ngokunyuka kwababukeli njengoba ngesonto bebukelwa abalinganiselwa ku-2.7 million.",Iyaziqhenya iMoja Love ngezinhlelo
"USASHAQEKILE umphakathi waseMganwini eBhambanana, eNgwavuma, ngesenzo sowesifazane osolwa ngokubulala izingane zakhe ngokuzidlisa ushevu, maqede wazama ukuzilengisa ehlathini eliseduze nemizi.UNksz Samkelisiwe Thwala (28) ubingelele iMantshi yaseNgwavuma izolo ngezinsolo zokubulala uLwazi Ndlovu (6) oyingane yakhe no-Andiswa Mngomezulu (5) ozalwa yisoka lakhe.Lesi sigameko senzeke ntambama ngoLwesibili.UNksz Thwala kuvela ukuthi ngemuva kwalesi sigameko naye uzame ukuzibulala ngokuziphuzisa ushevu abewuthenge esikhungweni sezimpesheni, maqede wazama ukuzilengisa ngentambo kodwa kwangalunga ngoba ivele yanqamuka ngesikhathi eselenga esihlahleni.Ngokusho kwamalungu omphakathi azifikele endaweni yesigameko, kuzwakale uNksz Thwala ekhala ecela usizo phakathi ehlathini.“Sithole ukuthi uSamkelisiwe ube nokungaboni ngaso linye nenyanga-mthandazi aqale ukuxhumana nayo ngocingo ngemuva kokuba ebone inombolo yayo kwelinye lamaphephandaba esiZulu ichaza nomsebenzi wayo. Kuthiwa uyifonele ecela usizo okuthe ngemuva kokuba imkhulekele wazizwa enomehluko empilweni. Ngemuva kwalokho ubuyisele impendulo kule nyanga emyalele ukuba abhale abonge esidlangalaleni ukuthi uluthole kanjani usizo nayo yonke imiphumela. Emuva kwalokho ibe isimfuna imali engaphezu kwamandla akhe, okuthe uma echaza ukuthi uzohluleka ukuyikhokha, inyanga yamthembisa ukumyisa kwagoqanyawo nokulimaza abasondelene naye,” kusho omunye womakhelwane ocele ukungadalulwa.Uthe bamangele uma sebezwa umuntu ekhala ehlathini ecela usizo ngoba useze wabulala nezingane zakhe. Uveze ukuthi bathinte amaphoyisa afike ngokushesha endaweni yesigameko nemoto yezidumbu yahambisa izidumbu emakhazeni.UNkk Anah Zikhali oyilungu lomndeni wakwaThwala uthe bashaqeke kakhulu ngalesi sigameko.“Namanje siyazibuza asiyitholi impendulo ukuthi yini lena eyehlile lapha ekhaya lomfowethu. Selokhu ngaba khona angikaze ngiyizwe futhi ngiyibone inhlekelele yalolu hlobo. Siyacela kunoma ubani ongaba nesihe ukuba elule isandla ukuze sizokwazi ukufihla ngesizotha lezi zingane njengoba kungekho lutho lapha ekhaya. Mina ngihlala emzini wami. USamke uhlala nogogo wakhe nalezi zingane azibulele,” kusho uNkk Zikhali.Okhulumela amaphoyisa KwaZulu-Natal uCaptain Nqobile Gwala usiqinisekisile lesi sigameko.Uthe uNksz Thwala ubingelele iNkantolo yeMantshi yaseNgwavuma ngamacala amabili okubulala. “Amaphoyisa athole nokuthi lo wesifazane uzame nokuzibulala kodwa wehluleka,” kusho uCaptain Gwala.",Uzame ukuzilengisa ngemuva 'kokudlisa' izingane zakhe ushevu
"AMANTSHONTSHO kaMaskandi Awards agqemeke udume kuhoxa uKhuzani “Indlamlenze” Mpungose noMthandeni “Igcokama Elisha” Manqele.UKhuzani uthe isizathu esimenze wahoxa kuMantshontsho kulo nyaka wukuthi abanye abaculi bakamaskandi abakhululeki uma beqokwe naye. “Bayahoxa babaleke, bayangesaba manje ngibona ukuthi bazoze baguge bengenandondo. Nginesiqiniseko sokuthi njengoba ngihoxile nabo bazoyithola indondo, ikakhulukazi labo abadumile kodwa abangakaze bawine,” kuchaza uKhuzani. Lo mculi uduba nje wayehlabane ngezindondo ezintathu nyakenye maqede kwasuka umsindo ngoba Osaziwayo naMageza Amahle babesola ukuthi babanjwe ngophondo ukuze kuwine uKhuzani.Igcokama Elisha liqophe i-video liziqhelanisa naMantshontsho ngoba alikaze lawangenela kanti lishaqekile selibona kunegama lalo ohlwini lwabaqokelwe kulo mqhudelwano. Igcokama liphinde labhala ezinkundleni zokuxhumana ukuthi alizihlanganisi naMantshontsho. “Ngifisa izwe lonke lazi futhi likuqonde ukuthi mina Mthandeni Manqele ngisuke ngingadlali uma ngithi angiyifuni imincintiswano yalapha eMzansi ngoba inamanga nobugebengu,” kusho Igcokama.Ebuzwa umgqugquzeli waMantshontsho uZazi Nxele ngokuhosha imfe kukaKhuzani neGcokama, uthe: “Kuqokwe kubaculi abangenele nabavumile ukuqokwa. Imibuzo ngabangangenelanga ayibhekiswe kubona (abaculi),” kushaya uNxele ngezinqamulelayo. Emcimbini wokumenyezelwa kwabaqokiwe eBusy Corner, eTembisa bekukhona Igeza LakwaMgube, Jaiva Zimnike, Goqozile Masango, Abafana BakaMgqumeni, Dumakahle, Mkhathazi, Njoko, Joel Zuma, Floda Grae, Mjaheni, Mbuzeni noNgizwe Mchunu.Eminxeni eboshelwe kulo nyaka kukhona: BEST MASKANDI: Khangelani, Jaiva, Bahubhe noQhosha. BEST MALE GROUP: Amageza Amahle, Amagcokama, Osaziwayo, Amabunjwa naManguni Amahle. BEST FEMALE GROUP: Osukasambe, Osaziwayokazi, Imithente, Izindlovukazi Zikamageba naMatshitshi Amhlophe. BEST MALE SOLO: Mkhathazi, Njoko, Magic Voice, Inyonemhlophe, Mjaheni, Mdumazi noMbuzeni. BEST FEMALE SOLO: Vumile Mngoma, Buselaphi, Glama, Garanti, Bonakele noBoneni. BEST SONG OF THE YEAR: Six to Six- Abafana BakaMgqumeni, Kuyagwazwa-Sgwebo Sentambo, Amadodana Amahlanu- Dumakahle, Usuzungishiye- Mzukulu, Kuphelelisiwe- Ithwasa Lendidane, Uyadlala Mbhemu- Qhosha/Khuzani, Game Over- Ezendidane, Idollar-Mnikezwa, Impi Yamatekisi, Anivume Nithi Shwi- Igeza LakwaMgube neMithente-Ngitheleleni Upoison.Ukuvota kuvalwa ngoNovemba 3 ngo-2 emini.",Kuhoxe izilomo zikamaskandi kuMantshontsho
"UKWABELANA amaphuzu naMaZulu eFNB Stadium izolo ebusuku kweKaizer Chiefs, kwenze kwabukeka sizogcina sifana nephupho isifiso somqeqeshi wayo, uSteve Komphela, sokuwina isicoco se-Absa Premiership ngesizini ka-2017/2018.Nakuba abadlali beChiefs bengakavumi ukuphosa ithawula kodwa ukuhluleka ukuwina umdlalo wayizolo kukubeka obala ukuthi sekufanele ibheke ngesizini ezayo.Isizukulwane sabadlali beChiefs abaqale nomqeqeshi uSteve Komphela sizongena emlandweni wokungawini lutho amasizini amathathu uma sigcine sihlulekile ukuwina ngisho iNedbank Cup.IChiefs isalelwe yimidlalo eyisihlanu ukuthi iqede isizini nokubukeka kuzoba wumqansa ukuyiwina yonke ukuze izibeke ethubeni lokubamba iMamelodi Sundowns ezihola phambili kwi-log.Bekulindeleke ukuthi Amakhosi azibuyisele emjahweni wesicoco seligi ophazamisekile ngesikhathi ehluleka ukuthola amaphuzu agcwele ebhekene neBloemfontein Celtic ne-Orlando Pirates ngokuhlukana.USuthu belukade lunengcindezi yokuwina kulandela ukukhishwa kwalo kwiNedbank Cup wuBuntu Cape Town edlala kwiNational First Division (NFD) ngempelasonto edlule.Emdlalweni wayizolo, AmaZulu afake ingcindezi umdlalo uqala kodwa ahluleka ukugqobhoza udonga lweChiefs.Nokho ithuba lokuqala eliphakamise amaphaphu litholwe yiChiefs ngesikhathi ibhola ebelingqofwe nguLeonardo Castro liphuma eceleni kwepali ngomzuzu ka-15 likade ligotshwe nguSiphiwe Tshabalala.Ngomzuzu ka-28 umzamo woSuthu uphelele ezihlweleni ngesikhathi uMhlengi Cele eshaya ibhola phezu kwepali.Emuva kwemizuzu embalwa unozinti woSuthu * -Energy Murambadoro utakule ezakhe evimba ibhola sekuvalwe amehlo kukade kuyi free-kick yeChiefs.Ngomzuzu ka-39 umcibisholo weshodi likaSiyethemba Mnguni uphume eceleni kwepali sebemi ngezinyawo abalandeli boSuthu.Esiwombeni sesibili, iChiefs ibuye yacindezela kodwa udonga lwasemuva lwaMaZulu beluhlelekile uma kuqhathaniswa nemidlalo edlule.Usuthu beluwathola amathuba kodwa luhluleka ukuwasebenzisa. Ngomzuzu ka-59 unozinti weChiefs, * -Itumeleng Khune uvimbe kunzima ibhola ebelithunyelwe nguMnguni.UKomphela, uzame nangokufaka abadlali abahlaselayo okukhona kubona uPule Ekstein noSiphelele Ntshangase kodwa kwaba nhlanga zimuka nomoya.",Alokhe eyihlehlele njalo amathuba eseligi iChiefs
"STHEMBISO NGOBESEUKAPUTENI waMaZulu FC, uMbongeni “Shoes” Gumede, uthi bazimisele ukubambelela endaweni yesibili kwi-log yeDStv Premiership kuze kusongwe isizini.Ngaphansi kukaBenni McCarthy, ongumqeqeshi, Usuthu ludlala ingcwenga yebhola njengoba luvulela isibhaxu kwamanye amaqembu. Lokhu kufakazelwa wukuhlala kwalo endaweni yesibili ngamaphuzu angu-50 emidlalweni engu-27.Ngaphambi kokuba ezikaMandlakazi zibuyiselwe kwamhlaba ngempelasonto edlule yiBaroka FC, eziguqise ngo-1-0 eKing Zwelithini Stadium, eMlaza, bese zidlale imidlalo yeligi engu-16 zingayazi induku.Ekhuluma neSolezwe uGumede, oyisiqongqwane sasemuva oSuthwini, uthe ukuhlulwa kwabo yiBaroka akwehlanga kahle kubona kodwa wathembisa ukuthi bazovuka bazithathe.“Angifuni ukuqamba amanga, akwehlanga kahle ukuhlulwa kwethu yiBaroka ngemuva kwesikhathi eside singehlulwa, ngaphezu kwalokho besidlalela ekhaya.“Kodwa-ke ukwehlulwa yiBaroka sesikudlulisile sesibheke imidlalo yethu yokugcina elandelayo. Nakuba kungeke kube yinto elula ukuyenza kodwa kuzomele nakanjani siyinqobe ukuze sizoqeda isizini sihlezi endaweni yesibili kwi-log,” usho kanje uGumede owafika oSuthwini ngo-2015 esuka kwi-Orlando Pirates.Lo mdlali, odabuka eMlaza, uthe kungabajabulisa kakhulu ukuyodlala kwiCaf Champions League. Amaqembu aqeda endaweni yokuqala neyesibili kwi-log adlala kulo mqhudelwano. “Nakuba singafuni ukuzifakela ingcindezi ngemidlalo yeCaf kodwa nathi singaMaZulu siyafisa ukuzibona sikulo mqhudelwano. Lokhu kungalinyusa kakhulu igama leqembu futhi kusize nabadlali beqembu ekutheni bathole isipiliyoni sokuyodlala emidlalweni yeCaf.”Umdlalo olandelayo weligi waMaZulu uzokuba ngonzima kakhulu njengoba ezobhekana ne-Orlando Pirates ngoMeyi 27 e-Orlando Stadium, eSoweto.“Kuhlale kunzima ngaso sonke isikhathi ukubhekana namaqembu amakhulu ngakho-ke nakulo mdlalo wethu nePirates sibheke ukuthi ube ngonzima kakhulu. Kodwa sizokwenza ngakho konke okusemandleni ethu ukuthi sibuya nomphumela osivunayo,”  kusho uGumede. Egcina ukuhlangana la maqembu emzuliswaneni wokuqala weligi, abambana ngo 1-1 eJonsson Kings Park Stadium, eThekwini.",USuthu selubheke ukubambelela kweyesibili kwi-log
"IMARITZBURG United icathamela umgadli weSuperSport United, uFagrie Lakay. ULakay ubebolekiswe kwi-Ajax Cape Town ngesizini esanda kusongwa.ULakay ufike kwi-Urban Warriors wadlala ingcwenga yebhola emenze waphenduka isethenjwa eqenjini eligcine ligawulwe yizembe.Usihlalo weTeam of Choice, uFarook Kadodia, uthe basezinhlelweni zokusayinisa uLakay.“ISuperSport isinikile igunya lokuthi sixoxe noLakay. Sixhumanile naye samnika isicelo sethu. Into esisele wukuthi abuyele kithina asitshele ukuthi weneme yini ngesicelo sethu noma cha. Ungumdlali omncane onekhono,” kusho uKadodia.ULakay usenenkontileka neSuperSport United. I-United isanda kuthi izimisele ngokusayinisa abadlali abane uma sekuvulwa iwindi lokuhwebelana ngabadlali ngenyanga ezayo.ITeam of Choice idedele uBevan Fransman obephelelwa yinkontileka neqembu. Indawo yakhe izovalwa nguDenwin Farmer obeyibamba kuMatsatsantsa a Pitori.Amaqembu agijima esigabeni esikhulu kubhekwe ukuthi aqhubeke nokufaka izicelo zokusayinisa uSiphesihle Ndlovu.UKadodia ugcizelele elokuthi abazimisele ngokudedela lo mdlali.“Ngeke sikuvimbe ukuthola izingcingo ngabadlali bethu abashaye into ecokeme. Asifuni ukubulala ikusasa labadlali bethu abancane. Ikusasa labo liqhakazile ebholeni. Asazi ukuthi uma beya emaqenjini amakhulu aseNingizimu Afrika kuzokwenzekani. Nokho uma kuvela ithuba lokuthi uNdlovu ayodlala phesheya noma ayohlolwa ngeke simvimbe. Ngikholwa wukuthi usadinga ukudlala isizini eyodwa lapha eNingizimu Afrika. Ngemuva kwalokho-ke usengahamba,” kusho uKadodia.ITeam of Choice igile izimanga kule sizini esanda kusongwa. Iqede endaweni yesine kwi-log kwathi kusenjalo yafinyelela kowamanqamu weNedbank Cup.",ITeam of Choice ifuna ukusayina uLakay
"ULINDELE noma yini ngekusasa lakhe umdlali wasemuva, uMthokozisi Dube, ophelelwa yinkontileka ne-Orlando Pirates ekupheleni kwesizini.UDube ubolekiswe eZimnyama kwiLamontville Golden Arrows kuze kuphele isizini ka-2020/202. Empeleni uyena ozicelele ukubolekiswa ngenxa yokungasitholi isikimu kwiPirates ngaphansi komqeqeshi uJosef Zinnbauer. Phezu kokuba inkontileka yakhe nePirates iphela kodwa uDube uthe akakazi ukuthi ikusasa limphatheleni.""KwiPirates bengingadlali. Bengilimala njalo futhi kubenzima ukuthola indawo esikimini uma sengeluleme. Okunye wukuthi ngibonile ukuthi iminyaka yami yobudala iyahamba ngihleli ngingadlali. Ngizicelele ukubolekiswa ngoba bengidinga ukushintsha indawo nokudlala njalo,"" kusho uDube.""Ebholeni kungenzeka noma yini. Kungenzeka ngibuyele kwiPirates, kungenzeka futhi ngingabuyeli. Okubalulekile kimina wukudlala. Okwamanje angikacabangi kakhulu ngeqembu engizoba kulona ngesizini ezayo. Ngizolinda imenenja yami (Mike Makaab). Lapha kwi-Arrows bangiphethe kahle.""Selokhu efikile kwi-Arrows, uDube ushaya into ecokeme emuva kwesokudla ngaphansi komqeqeshi uMandla Ncikazi. Ukuqina kodonga lwasemuva lwaBafana Bes'thende kubabeke ekubeni ngelinye lamaqembu amane kwiDStv Premiership asangenelwe ngamagoli ambalwa kule sizini. Basalande ezintanjeni angu-13 okuyisibalo esifanayo nalandwe yiSuperSport United, Swallows neMamelodi Sundowns kuphela abasangenelwe ngamagoli angaphansi kuka-10. I-Arrows, esendaweni yesine kwi-log, izophinda ibhekane nesivivinyo esinzima kwiStellenbosch FC ezodlala nayo koweDStv Premiership eDanie Craven Stadium, eKapa, ngoLwesihlanu ngo-5 ntambama.""Ukusebenza kanzima ejimini nokubambisana yikhona okusibeke lapha. Isifiso sethu wukwenza kangcono kunangesizini edlule. Sifuna ukuqeda kwi-top 8, sidlale kwiMTN8. IStellenbosch iyiqembu elinzima futhi iyagijima kakhulu. Kufanele sizikhandle njengayo ukuze sibuye namaphuzu aphelele,"" kusho uDube.",Obedlala kwiBucs ubheke uMakaab ngesinqumo
"FANELESIBONGE BENGUNJENGOBA zingenisile izimoto eziphakeme amaSport Utility Vehicle emhlabeni jikelele kodwa iBMW 3 Series  ilokhu imile ayiyi ndawo.Ime kufanele ngoba ukuyibuka kude nokungena phakathi kuyo uhambe ngayo kuyakukhanyisela ukuthi yimoto  eseqophelweni eliphezulu kangakanani.Kule minyaka edlule kwaBMW badayise izigidi zama-3 Series nokufakazela ukuthandwa nezinga layo.Ekhona njengamanje iG20 ayikhiqizwa embonini yale nkampani iPlant Rosslyn ePitoli njengokudlule kodwa itheleka  kwelengabadi isiphelele.Ngaphandle iyabukeka futhi yona ithe ukuba nkudlwana kunendala. Ngaphambili inamaLED lights kanjalo nama-fog  lights angamaLED ngezansi. Enze omkhulu umsebenzi kunenkungu ekhasa phansi ngikhuphuka eMthonjaneni. Iziphathimandla kumele zisilungisele olayini abamaka umgwaqo zifake namakati ngoba kuba nzima impela. Nangemuva kukhona amaLED lights athanda ukuba mpisholo mbijana nayenza ibukeke kahle.Ngaphakathi akubuzwa ukuthi yimoto yomndeni kwazise ivulekile. Inezihlalo zesikhumba ezilayisha abagibeli abahlanu kanti ebhuthini isikhala wudedangendlale. Kuba yinto elula nje ukulalisa izihlalo bese sithi xaxa.Uma isihamba emgwaqweni iwubukhosi. Inenjini eyi-2.0 turbo eyi-four cylinder kaphethroli. Inamandla angu-135kW/300Nm bese isebenzisa u-gearbox ozishintshayo. Ngo-100km ibidla amalitha kaphethroli angu-7.4. Iyanamathela emgwaqeni futhi okungichazayo wukuthi intofonotofo futhi ithule. Amajika iwashaya kalula ngaphandle kwenkinga futhi amandla iwathumela kahle emasondweni ngokushesha.I-BMW 3 Series inenqwaba yobuchwepheshe besimanje obenza impilo ibe lula. Kubalwa ukuthi isho uma kukhona imoto eseceleni kwakho, izihambele futhi izijikise yona isiteringi uma iphuma emzileni, izihlehlele uma iphuma lapho ipake khona, Head-Up Display, ikhamera ngemuva nokunye.Ine-touchscreen lapho udlala khona umsakazo, ufunda izindaba, uxhume iselula nge-Apple CarPlay, ubone imininingwane ngemoto nokunye.Uphinde ukhulume nayo ngokuthi “Hey BMW” bese uyitshela ofuna ikwenze njengokushintsha amazinga okushisa ngaphakathi. I-BMW 320i ikahle iphelele kodwa uma ufuna ecishe ibe ngangayo kodwa enamandla futhi eyongayo, i320d iyona umakhonya.InaniIqala kuR693 800",Igabe ngobuchwepheshe iBMW 3 Series
"ISOBISHINI indodana yomnewabo wayengumengameli uMnuz Jacob Zuma. INkantolo eNkulu yaseThekwini iyalele ukuba kudliwe impahla kaMnuz Khulubuse Zuma ngoba ehlulekile ukugcina isethembiso sokukhokhelana nophiko olusingethe izindaba zenkampani yabo i-Aurora Empowerment Systems.UZuma onguMqondisi wale nkampani ngokubambisana noMnuz Solly noFazel Bhana, uMnuz Thulani Ngubane noMnuz Zondwa Mandela ongumzukulu kaDkt Nelson Mandela, kuthiwa bathenga izimayini ezimbili iPamodzi ngo-2009 kodwa bahluleka ukuzinakekela.Lokhu kuthiwa kwaholela ekutheni inkampani ivalwe njengoba nabasebenzi bagcina bengasaholelwa.Inyunyana emele abasebenzi iSolidarity isishayele ihlombe isinqumo esikhishwe inkantolo phakathi nesonto.“Bazoke bathole ubulungiswa abasebenzi base-Aurora abangu-5 300 abalahlekelwa umsebenzi. Izimayini iPamodzi zafakwa ngaphansi kophiko olubhekele ukuqoqa amadameshe ngo-2009 no-2010. I-Aurora yahluleka ukukhokhela abasebenzi bayo imiholo yezinyanga eziyisishiyagalolunye,” kusho unobhala jikelele weSolidarity uMnuz Gideon du Plessis.UZuma kuthiwa ukweleta uR13 million esivumelwaneni aba naso ngo-2016 nalolu phiko oluqoqa amadameshe ale nkampani eyavalwa ngo-2010.UDu Plessis uthe akubukeki engathi uZuma uzokwazi ukuhlanganisa le mali ngaphambi kwecala ngoMashi 4. Uthe ngaphandle walesi sikweletu usamelwe ukukhokha uR1.4 billion.Uveze ukuthi uma uZuma ehluleka ukukhokha le mali ngesikhathi asibekelwe, inkantolo izokhipha umyalelo wokudlelwa impahla ongumnqamulajuqu.Uqhube wathi uZuma usazophenywa ukusebenza kwakhe kusukela ngoSepthemba 2009 eqokwa ukuba nguMqondisi we-Aurora kuze kufike lapho edlelwa khona impahla.“Siyethemba ukuthi lolu phenyo luzoveza ukuthi kwenzakalani emalini enguR170 million eyanyamalala ezimayini nokuthi uZuma wayeqhuba liphi ibhizinisi ezwenikazi i-Afrika,” kusho uDu Plessis.UZuma kuthiwa uqhuba nebhizinisi lika-oyela eDemocratic Republic of Congo.Isinqumo ngokudliwa kwempahla kaMandela sizokhishwa ngenyanga ezayo kanti esoBhana sisacutshungulwa.",UKhulubuse otakwini lokudlelwa impahla
"IGCINE ifaka imiyalezo ixolisa i-ANC kwiTwitter, emuva kokuthi ihlangane nezimbila zithutha ziholwa emhlophe phambili.I-ANC iqhuba umkhankaso wayo obizwa nge-ANC Friday ezinkundleni zokuxhumana, lapho isuke ivukuza khona abantu njalo ngoLwesihlanu.ULwesihlanu lwaleli sonto lube muncu kakhulu kuKhongolose, njengoba bethe bayawuqala umkhankaso, kwasuka umsindo. Abantu bashiye abangalazi kwiTwitter bekhala ngokuthi bakhathele yi-ANC, beyisola ngenkohlakalo nangokweba imali yomphakathi ekubeni abantu behlaselwe wububha nendlala. Baze bavula i-hashtag ethi, #voetsekANC. UMnuz Mzwanele Manyi we-ATM ubuze ukuthi yiliphi iqembu elizihola phambili ngenkohlakalo, yize i-ANC ihambe phambili kodwa ne-EFF ayisalanga ngaphandle.UMnuz Carl Niehaus ucele amalungu e-ANC ukuthi ayeke ukubukela phansi amavoti abantu. [email protected] ephendula [email protected] uthe i-ANC iyantshontsha, inenkohlakalo, iqoka ongqongqoshe abangawufanele umsebenzi, ibenzele phansi abantu abamnyama kanjalo nogqozi nofuqufuqu lwango-1994. Abanye baqhubeke ne-hashtag ethuka le nhlangano bezwakalisa ukunengeka kwabo ngenkohlakalo eyenziwa ngamalungu ale nhlangano.Ithe isuka nayo ekhasini layo kuTwitter yafaka imiyalezo ivuma amaphutha ayo ithi iyazama ukulungisa.Okhulumela i-ANC uMnuz Pule Mabe akatholakalanga ukuthi aphawule kodwa ngesikhathi ethintwa uthumele umyalezo wokuthi akakwazi ukukhuluma lapho ebekhona. Ugcine engabuyelanga ukuzophendula ngoba ubethunyelelwe umbuzo ngodaba lokuhlaselwa kukaKhongolose.Kwenzeka konke lokhu nje, zishubile izinsolo ngabaholi benhlangano okuthiwa bayazicebisa noma kuliwa neCorona.Okhulumela ihhovisi likamengameli uNkk Khusela Diko uhlabe ikhefu emuva kokuvela kwezinsolo ngethenda kaR125 million etholwe wumyeni wakhe ngenkampani iRoyal Bhaca. Kuthiwa inkampani iqokelwe ukuhlinzeka ngezimpahla zokuvikela iCorona.Indaba yethenda ithinta noNgqongqoshe wezeMpilo eGauteng uDkt Bandile Masuku nomkakhe nabo abahlabe ikhefu ngesikhathi kusaphenywa udaba lwethenda. Kuvela ukuthi kukhona okungahambanga kahle ekukhishweni kwamathenda.Esithangamini sabezindaba ebesibanjelwe eGoli ngoLwesihlanu, uNdunankulu waseGauteng uMnuz David Makhura uthe kumphoxe kakhulu okwenzeke eMnyangweni wezeMpilo esifundazweni sakhe, kwazise kuthinta nongqongqoshe walo mnyango obesebenza ngokuzikhandla. Uveze ukuthi zingu-102 izinkampani ezisazophenywa mayelana nokuthola amathenda kulo mnyango kodwa ugcizelele ekutheni akasho ukuthi zonke lezi zinkampani zibe nobugebengu.",Ixolisile i-ANC ithukwa ngabantu ezinkundleni
"AHLALELE ovalweni amalungu e-ANC esifundeni iLower South Coast ngemuva kwezigameko zokusocongwa kwamalungu ombutho amabili ezehlakalweni ezahlukene, esikhathini esingamasonto amathathu.UMnuz Sifiso Cele (42) okubikwa ukuthi ubenguMgcinimafa we-ANC e-ward 5, oShabeni kuthiwa ubekwakhe nomndeni elungiselela ukuyisa izingane zakhe esikoleni izolo ekuseni ngesikhathi ebulawa abasolwa ababili abangaziwa.Ukubulawa kukaCele kwenzeke kungakapholi maseko kubulewe elinye ilungu le-ANC kulesi sifunda, uNksz Nombusa Mqadi nalo elihlaselwe lisekhaya ngasekupheleni kwenyanga edlule.Okhulumela amaphoyisa KwaZulu-Natal uCaptain Nqobile Gwala uthe umufi ubekwakhe nomndeni eMargate Extension 03, ngesikhathi abasolwa ababili abebehlome ngezibhamu behlasela.UGwala uthe abasolwa bafike bakhomba abebephakathi endlini ngezibhamu bafuna imali namaselula, bavalela wonke umuntu ethoyilethi babatshela ukuthi bangaphumi.“Abasolwa babe sebethatha umufi bamyisa ekamelweni lakhe lapho befike bamdubula khona amahlandla amane, base beyabaleka. Umufi uficwe wumndeni wakhe edubuleke ekhanda eshonele endaweni yesehlakalo,” kusho uGwala.Uthe amaphoyisa aphenya icala lokubamba inkunzi nokubulala, wangeza ngokuthi bekungakaboshwa muntu. UGwala uthe imbangela yokubulala ibingakaziwa.Ilungu le-ANC eLower South Coast elikhulume neSolezwe kodwa lacela ukuthi lingadalulwa lithe banovalo ngoba abazi ukuthi lesi sihlava sokubulawa kwamaqabane sivelaphi.“Sekubulewe amaqabane amabili esikhathini esingaphansi kwenyanga kulo nyaka. Imbangela yokubulawa kwawo asiyazi,” kusho ilungu.Isifunda, iLower South Coast kulo nyaka simatasa ngamalungiselelo okuba nengqungquthela yokukhetha ubuholi obusha okungakacaci ukuthi izoba nini.ILower South Coast ingesinye sezifunda okubalwa iMoses Mabhida neHarry Gwala, okubikwa ukuthi zinezinkinga futhi azikaphumi nezinsuku zokuthi zizokwenziwa nini izingqungquthela zakhona.Ilungu lesigungu esiphezulu le-ANC elijutshwe ukuthi libheke ukusebenza kwesifundazwe iKwaZulu-Natal, uNkk Edna Molewa lithe noma ngabe kuthiwa lezi zifunda ezintathu kuze kufika isikhathi sokuthi kube nengqungquthela yesifundazwe zingahlalile, ngeke ize iphazamiseke.Uthe izithunywa zakulezi zifunda zizokwazi ukubamba iqhaza engqungqutheleni yesifundazwe ngoba zizoza zithunywe ngamagatsha azo.UNobhala we-ANC eLower South Coast uMnuz Mzwandile Mkhwanazi usigxekile isigameko sokubulawa kukaCele, wathi siwubuqaba. Uthe bafe olwembiza ngokubulawa kukaCele obengusomaqhinga weqembu.",Uvalo kusocongwa amalungu amabili e-ANC
"KUPHELILE ukuqagela ngezigidi zamaRandi ezasetshenziswa nguMengameli we-ANC nezwe uMnuz Cyril Ramaphosa, ngesikhathi ekhankasela ukuba ngumengameli we-ANC.Izolo uRamaphosa uveze ukuthi umkhankaso wakhe wakuhola le nhlangano owawaziwa ngeCR17, wasebenzisa imali elinganiselwa kuR300 million, ukwenza isiqiniseko sokuthi uyawudla umhlanganiso  engqungqutheleni yango-2017 eNasrec.URamaphosa ukudalule lokhu ngesikhathi ephendula imibuzo kwikhomishini ephenya izinsolo zokulawulwa koMbuso yidlanzana.URamaphosa utshele usihlalo wekhomishini, iJaji Raymond Zondo, ukuthi kungamampunge ukuthi kwasetshenziswa uR1 billion emkhankasweni wakhe.URamaphosa uthe akusilo iqiniso ukuthi le mali yasetshenziswa ukuthenga amavoti engqungqutheleni eyayibhekwe ngabomvu.“Kukhona amahlebezi athi ngathenga amavoti. Lokhu kungamanga aluhlaza. Lezi zimali zasetshenziswa ukusiza amagatsha e-ANC ukukhokhela izindawo zokwenza imihlangano, imali yokugibela ne-airtime yalabo ababeqhuba umkhankaso.”URamaphosa uthe akazi ukuthi lezi zimali zanikelwa ngobani.“Ngangingeyona ingxenye yabantu ababelawula ukusebenza kwalezi zimali. Ababephethe lo mkhankaso, bathatha isinqumo sokuthi ngingabi yingxenye yokuqoqwa kwezimali zomkhankaso, ukuze ngingabazi abantu abanikela emkhankasweni.“Lokhu kwakwenzelwa ukuthi abantu abanikela kulo mkhankaso, bangalindeli ukuthi kukhona abazokuthola uma sengiqokwe ngaba ngumengameli.”URamaphosa uthe akusiwo owakhe kuphela umkhankaso owawunezigidi zamaRandi.“Nabanye abahlanu ababengenele lo mbango, nabo basebenzisa izindodla zemali.”Lo mbango wokuhola i-ANC wawungenelwe nanguNgqongqoshe wezokuBusa ngokuBambisana neziNdaba zoMdabu, uDkt Nkosazana Dlamini Zuma, wuzakwabo kwezempilo uDkt Zweli Mkhize noNkk Lindiwe Sisulu, onguNgqongqoshe wezaManzi.URamaphosa uvumile ukuthi lo mkhuba wokusetshenziswa kwezimali ukukhankasela izikhundla kwi-ANC, awumuhle.Ubuiye wabuzwa ngokudembesela kwe-ANC ekuphenyeni izinsolo ngomndeni wakwaGupta, osolwa ngokuba ngongqondongqondo ekulawulweni koMbuso yidlanzana.URamaphosa uthe ukuhudula izinyawo kwe-ANC ukuphenya izinsolo zokuthi lo mndeni wawunesandla ekuqokweni kongqongqoshe nezikhulu zezinkampani zikahulumeni, ngesikhathi kusaphethe uMnuz Jacob Zuma, kwadala omkhulu umonakalo.Uthe kuyishwa ukuthi nakuba lezi zinsolo zaqala ukuvela ngo-2011, kodwa zaze zaqala ukuphenywa yiPhalamende ngo-2017.“Ngiyavuma ukuthi iPhalamende kumele lenze okuthile uma kuvela izinsolo ezifana nalezi. Yinhlangano ebusayo okumele ithathe indawo yayo kuqala. Uma ihluleka kube sekungenela iPhalamende kodwa lidinga okungaphezulu kwezinsolo. Ama-email abakwaGupta aputshuka aba wubufakazi obungalandeleka.”Uthe okwadala ukuthi kuthathe isikhathi eside ukuthi ziphenywe lezi zinsolo, yingoba kwakunokuphikisana ngaphakathi kwi-ANC ngezinsolo zokulawulwa koMbuso yidlanzana.URamaphosa uthe ngisho namanje kwi-ANC kusenezinkulumo-mpikiswano ngezinsolo zokulawulwa koMbuso yidlanzana kuleli.URamaphosa uzophinde avele phambi kwekhomishini maphakathi noMeyi, lapho esezovela engumengameli wezwe.",URamaphosa udalula imali ayisebenzisa emkhankasweni
"FANELESIBONGE BENGUUKUSHINTSHA isitayela basifake isigqi sakwamanye amazwe kwenze i-albhamu yeMafikizolo eshisa izikhotha ibe yimpumelelo.Lokhu kushiwo yilungu laleli qembu uNhlanhla Nciza osebenza noTheo Kgosinkwe othe bazihambela bodwa e-Afrika nge-albhamu yabo ethi 
ReUnited abayikhiphe ngonyaka odlule.Izolo kukhishwe uhlu lwabaculi abaqokelwe eqoqweni leKia Record of the Year kumaSouth African Music Awards azoba seSun City ngo-Ephreli 28.IMafikizolo iqokwe kabili ngengoma abapike kuyo i-Uhuru ethi 
Khona nethi 
Happines abayenze noMay D.Lokhu kusho ukuthi sebeqokwe emaqoqweni ayisihlanu njengoba beqokwe nakwi-Album of the Year, Duo or Group of the Year, Best Pop Album neBest Collaboration.“Sakhetha ukuthi senze umculo ozothakaselwa yibo bonke abantu base-Afrika nokusisebenzelayo. Vele wonke umculi ufisa ukuthi anakwe ezwenikazi lonke. Thina nje siqashwa emazweni okubalwa kuwo oTanzania, Angola, Nigeria nakwamanye amazwe futhi lokhu sekudale ukuthi abaculi abaningi bafune ukusebenza nathi. Kumanje siqeda kuqopha iculo noDaVido waseNigeria,” kusho uNhlanhla.Iqoqo leRecord of the Year yilona kuphela elivotelwa ngumphakathi kanti ngonyaka odlule kwaqopheka umlando ngesikhathi uSfiso Ncwane eba ngumculi wokholo wokuqala ukunqoba ngengoma yakhe ethi 
Kulungile.Ukuvota sekuvuliwe kanti kuthunyelwa i-sms enohlamvu oluqondene nengoma nesifundazwe ohlala kuso ku-33123 (isibonelo: D - Mpumalanga). Ukuvota kubiza u-R1.50 kanti inombolo ivunyelwe ukuvota ka-10.Abaqokiwe:A BlackByrd - 
I Feel Good TodayB Connell Cruise - 
Not Just FriendsC Danny K - 
Brown EyesD DJ Ganyani - 
XigubuE DJ Kent ft Liquideep - 
Top Of The WorldF DJ Kent ft The Arrows - 
Spin My World AroundG DJ Vetkuk Vs Mahoota Ft. Dr Malinga - 
Via Orlando RemakeH Donald - 
Over The MoonI Fistaz Mixwell & DJ Hloni Ft. Mellow Soul - 
I’m FreeJ Goldfish ft John Mani - 
One Million ViewsK Heavy K ft Mpumi - 
WenaL Jimmy Nevis - 
HeartboxingM Jimmy Nevis - 
In Love With YouN Khaya - 
MoveO Khuli Chana - 
MnatebawenP Liquideep - 
Welcome AboardQ Mafikizolo - 
HappinessR Mafikizolo ft Uhuru - 
KhonaS Matthew Gold ft AKA - N
o Ordinary GuyT Mi Casa - 
Jika",Iqokwe kabili kwelibhekwe ngabomvu kumaSama iMafikizolo
"ISILILO sabantu bakuleli ngokubulawa komlingisi uMndeni (Thobani Nzuza) emdlalweni Ehostela, siphoqe ukuthi lo mdlalo uziqophe kabusha ezinye iziqephu zokugcina zomdlalo.NgoMgqibelo kuqale phansi ukuqoshwa komdlalo okulindeleke ukuthi kuphele ekupheleni kwesonto.Kuthiwa nesiteshi, uMzansi Magic siqhamuke nokunye esifisa kufakwe kulo mdlalo ngenxa yezinkulumo zabantu abakhombisa ukuwuthakasela.Umthombo weSolezwe uthi ukuqoshwa kuqale ngoMgqibelo kuzothatha isonto lonke.“Kuphoqile impela ukuthi kubizwe wonke umuntu kuzoqalwa phansi ukuqopha ngenxa yokuthi abantu bakhalile ngokufa kukaMndeni futhi bebemfuna ephila. Yena ngokomdlalo vele ubezoshona kodwa bekuzoba khona into ebizomangaza abantu futhi baphide bajabule,” kusho umthombo.Uthe lo mdlalo njengoba usuqoshwa kabusha nje kuningi okuzojabulisa ababukeli futhi abanye ubashiye bebambe ongezansi.“Uma ngizwa, kuthiwa kuzobonakala nabantu abasha kodwa ke okwamanje asikazi ukuthi obani kodwa nje muningi umsebenzi njengoba sekuqalwe phansi,” kuchaza umthombo.UPhilly Kubheka oyinhloko yezinhlelo zobumnandi zaseNingizimu Afrika kwaM-Net uvumile ukuthi kuneziqephu ezizoqoshwa kabusha ezingasekugcineni.“Kukhona la kungenzakalanga kahle khona ngenxa yemishini esetshenziswayo kodwa manje ngenxa yokuthi konke sekulungile yikho siqale phansi ukuqopha,” kuchaza uPhilly.Lo mdlalo bese kuphele isikhathi esingangenyanga kuphelile ukuqoshwa kwawo, ehostela KwaMashu .NgoMgqibelo izithombe zokuqoshwa kweziqephu ezithile zibonakele ezinkundleni zokuxhumana zifakwa ngabanye abantu.",Kushintshe iziqephu ngesililo sikaMndeni
"AKENEME ngendawo abahleli kuyona kwi-log ye-Absa Premiership ompetha beTelkom Knockout ka-2018 uWedson Nyirenda oshayela umkhumbi weBaroka FC.Leli qembu lihlele ukuqala ngeMamelodi Sundowns ukunombela njengoba bedlala namuhla koweligi ngo-7.30 ebusuku eLucas Moripe Stadium.Ngokusho kukaNyirenda okunguyena futhi okhiphe iSundowns endleleni yakhe ebheke ekubeni ompetha beTKO, iSundowns izoba nzima kwazise iza negqubu kodwa lokho yikhona okungaba wukhiye wokuthi baqale baqoqe amaphuzu.UNyirenda okhuluma angesabi, uthe ngeke avume ukuthi bangabuyi nalutho ePitoli yize azi kahle kamhlophe ukuthi uPitso “Jingles” Mosimane ngeke avume ukuthi babaphinde eduze.“Okusemqoka kakhulu kunakho konke ukuthi siqinisekise ukuthi kusukela namuhla abadlali bayakhohlwa yindaba yeTelkom ngoba isiwumlando manje. Indawo esihleli kuyona kwi-log ayichazi thina nendlela esidlala ngayo. Sikuphi isidingo sokuba ompetha beTelkom kodwa ekupheleni kwesizini sibalwe namaqembu abalekela ukugencwa yizembe?“Kumele sikhohlwe yiTelkom. Kungumsebenzi wami kodwa konke lokho.""Uma siqeda ukujabula namuhla (esho ngoMgqibelo ebusuku) sicabanga ngeSundowns namaphuzu amathathu okumele siwaqoqe kuyona ukuze sizosuka kule ndawo engasifanele, esihleli kuyona,” usho kanje lo mqeqeshi.NgokukaNyirenda, umdlalo weSundowns uzobe umqoka ngendlela engachazeki ngoba kuwona yilapho ezobona khona ukuthi abadlali bakhe bayakuqonda yini ukuthi kumqoka kangakanani ukuqala manje babalekele izembe.“Lo mdlalo weSundowns uzobe umkhulu ngaphezulu kwalo esiwunqobe namuhla. Sidinga amaphuzu amathathu kodwa uma kungenzeki lokho sesingakhalela kwelilodwa. Esingeke sikuvume ukubuya ePitoli sishwiba izandla. Sibhekene neqembu eliseqophelweni eliphezulu futhi sidlalela nalo esibayeni salo.“Ngeke kube lula kodwa yonke imidlalo kule ligi yethu isinda ngendlela efanayo. Ngazi kahle ukuthi uPitso ubehlaziya yonke into ebesiyenza kwiTelkom, ngakho-ke uzozijikijela zonke izimbokodo anazo kulo mdlalo okutshela thina ukuthi kufanele sizibambe ziqine. Ngiyamazi uPitso uyahlela kodwa okumnandi ukuthi uyazi futhi ukuthi akufanele asithathe kancane ngoba uzozwa ngento,” usonge kanje uNyirenda sakukloloda.IBaroka ingcono ngephuzu elilodwa kuBlack Leopards okuyiyona esemsileni. Emidlalweni yeligi ewu-12 ezikaNyirenda zisaphumelele emibili zashaywa eyisithupha zase zidlala ngokulingana kwemine.",OweBaroka uwafuna wonke kwiDowns
"AKAZISOLI nakancane ngakubhala ezinkundleni zokuxhumana, ikakhulukazi ku-Twitter, uLunga Sokhela, oyimenenja jikelele kuMaZulu FC. Lesi sikhulu sithe esikubhala ezinkundleni zokuxhumana kuba wombono waso, futhi kumele sihlonishwe kulokho ngoba kuyilungelo laso.USokhela usenakho ukushiya abantu bebambe ongezansi ngakubhalayo ku-Twitter. Phakathi kwezinto azibhalile zasusa ukukhuluma udaba lokweseka kwakhe usihlalo wePremier Soccer League (PSL), U-Irvin “The Iron Duke” Khoza, nalapho khona alibeka ngembaba elokuthi akekho oyoke aphathe iPSL ngaphandle kukaKhoza.Kukhona nalapho ekhuluma ngosopolitiki baseNingizimu Afrika, ngakucabangayo ngabo. Ayisali nenkulumo lapho eshiya angalazi kumsakazi weMetro FM, esola le ntokazi ngokucwasa ngokobulili. Uphinde washiya angalazi kwenye yezintatheli ebibhale udaba oluthi Usuthu lucela usizo kwiPSL ngesigwebo esinzima elusithole kwiFifa nalapho leli qembu liphucwe khona amaphuzu ayisithupha. USokhela ubize umbiko wale ntatheli ngombhedo.Okucacayo ngazo zonke izinkulumo azibhalayo ukuthi uyazimela, ngoba kukhona abazama ukumphendula, abase lapho befuna khona.Ngesikhathi Usuthu lunomdlalo wesihle neMamelodi Sundowns emqhudelwaneni waminyaka yonke, iPrince Mangosuthu Legacy Cup, Olundi, leli phephandaba lithole ithuba lokubuza lesi sikhulu ngelikubhala ku-Twitter ukuthi ngabe akusakheli yini izitha.“Izinkundla zokuxhumana sizisebenzisela ukuveza indlela esizizwa ngayo. Kungenzeka umuntu asho izinto ezicika abanye abantu, abanye bathathe izinto ngesinxele ngenxa yokusuke kubhaliwe. Ekugcineni sonke sinelungelo lokusho esikuthandayo. Sivumelekile futhi ukusho nxa kukhona okungasijabulisi. Akithina sonke esiyizingelosi,” usho kanje uSokhela. Uvumile ukuthi kuyenzeka ukuhluthuka kwenhliziyo kumenze abhale ngendlela azizwa ngayo ngaleso sikhathi.“Kuyenzeka ukuthi umuntu athathe ngokudinwa, abhale ngaleyo ndlela kepha ukugcineni kufanele siqonde ukuthi abantu bayohlezi bengabantu. Uma kukhona izinto ezingezinhle ezenzeka eqenjini, lokho kuyangidina,” kusho uSokhela.Usuthu luzodudulana ne-Orlando Pirates emdlalweni weTelkom Knockout (TKO), kuma-quarter final, ngoMgqibelo eMoses Mabhida Stadium ngo-6 ntambama.",USokhela akazisoli ngaphawula ngakho
"BAFE ujuqu abalisa ababili kwabathathu abebephume ngemoto beyothenga ideshi ebizofakwa kugologo. Lesi sigameko senzeke ngeSonto ekuseni eNtuzuma F ngasezitolo zakwaNozaza. Owesithathu usindile waphuthunyiswa emtholampilo iPoly KwaMashu.Ngokomthombo weSolezwe ozifikele mathupha kule ndawo abalisa basuke endlini abebehlezi kuyona beyofuna ideshi ebisiphelile.Uqhubeka umthombo uthe omunye wabashonile, uMnuz Nhlaka Mngadi, uboleke imoto kumlamu wakhe ezoya ngayo esitolo. Uphelezelwe ngumngani wakhe oyiphoyisa elisebenza esiteshini kwa-E KwaMashu, uConstable Themba Mbuli oshone kule ngozi nowesilisa osindile okushaye isikhathi sokushicilela lingakatholakali igama lakhe.“Bebephuzile, izimoto kuthiwa ziqhamuke zizimbili zijahana nokusolakala ukuthi bebedlala ngazo. Lena ebinalaba ibe isiphaphalaza yayongena emzini womuntu,” kusho umthombo.Uthe abashonile abaphumanga ngisho emotweni njengoba beshonele kuyona kwathi oyedwa waphuthunyiswa emtholampilo.“Bekungekho ngisho amachaphazela egazi okukhombisa ukuthi balimele, nabo bebengenalutho nje ngisho izingozi emizimbeni yabo,” kuchaza umthombo.UNksz Nhlakanipho Mkhize, ocishe wabhidlikelwa wudonga elele, uthe usathukile ngokumehlele.Imoto ishaye udonga lwegumbi lakhe lokulala yaphaphalaza yayoshaya isitolo sakamakhelwane.“Ngizwe sengathi kuduma izulu elibi kakhulu. Futhi bengithi ngiyahlaselwa ngendlela umqondo wami obudideke ngayo. Ngiyabonga ukuthi ngisindile, ingane yami ibilele kwelinye igumbi kanti nayo ivuke isizwa umsindo,” kusho uNksz Mkhize.Uthe ngabe unamanga uma exoxa ngokwenzekile kodwa uzwe ngabantu ababonile kwenzeka ingozi abebehamba emgwaqweni.“Laba bafana abakhona la eNtuzuma. Imindeni yabo ifikile kimina yaxolisa ngokungehlele. Ngizwile ukuthi imoto abebehamba ngayo ibigijima kodwa ngoba angibonanga lutho angifuni ukuqamba amanga,” kuchaza uNksz Mkhize.Kule ndawo abantu abebehamba emgwaqweni bebema babuke umuzi, kucaca ukuthi wudaba okukhulunywa ngalo.Okhulumela amaphoyisa KwaZulu-Natal uLt Colonel Thulani Zwane usiqinisekisile lesi sigameko wathi, kuyaphenywa ngembangela yengozi.",Kufe nephoyisa kuphaphalaza imoto eshayise umuzi kuyothengwa ideshi
"USEPHONSE ithawula ngosizo lukahulumeni umculi obuye abe ngumphathi waseWest Ink Entertainment.UMampintsha "" Shimora"" ovamise ukuba kwizigigaba ngezinto ezahlukene wenze ivideo ekhasini lakhe lika-Instagram ekhala ngokuthi seside isikhathi belindele usizi kuhulumeni njengoba kunesamba semali eyabelwa imikhakha eyahlukene. Kodwa bona njengabaculi iningi labo alikakaze liyithole nokuyinto emkhalisa kakhulu. Okunye akuvezile kule video nakubalulele kakhulu ukuthi kuyamkhathaza lokhu okwenziwa kubaculi ngoba uhulumeni uphinde asebenzise bona uma kunemikhankaso. ""Ngiphazamisekile abathakathi balokhu bayazama bayahluleka futhi ngeke balunge. Bengisanitshela, hhayi ukuthi ngiyakhetha kodwa kakhulukazi amaciko njengoba nabona sishaywe ngama teargas kwalimala abanye, kwaboshwa abanye. Ngiphatheke kabuhlungu ngoba yithina esihlala sikhankasa,"" kusho UMampintsha. Uthe uhulumeni ubukeka enenkinga namaciko ungafunga ukuthi kukhona elake lahamba nepuleti emcimbini. Akagcinanga lapho uphinde wakhuluma nangezikweletu waveza ingcindezi abangaphansi kwayo ngenxa yesimo sezimali. Uzibalile naye wathi useze wacela usizo enkampanini thizeni. Okunye akhulume ngakho ingcindezi yokondla imindeni eminingi nokwenza kubenzima kakhulu ngalesi sikhathi. "" Thina sondla imindeni eminingi, sondla nezingane ezikhula ngamakhanda kodwa ngeke ukubone emaphepheni lokho, anginandaba,“ kusho yena.Akakhohlwanga nokupika ngezimoto ezinkulu ezikhokhelwa o-R30 000 abahamba ngazo nakusho lokhu maqede wahleka wathi angeke abenalwazi nabanye mhlambe bona bakhokhela izimoto ezibamba kancane o-R10 000. Ube esekhangisa nange nkampani aveze ukuthi iyamlekelela ukukhokhela lezi zikweletu.",Umculi ushiye angalazi ekhala ngosizo lukahulumeni
"KUBUKEKA luselude ukhalo kwiBafana Bafana nomqeqeshi wayo uMolefi Ntseki njengoba elesizwe lisembhidlangweni wokuhlungela ngempumelelo imiqhudelwano emibili emikhulu, i-Africa Cup of Nations (Afcon) ka-2021 neNdebe yoMhlaba ezodlalelwa eQatar ngo-2022.EzikaNtseki ziphoxile zidlala ngokulingana nomakhelwane iNamibia, emdlalweni wesihle obuseRoyal Bafokeng Stadium izolo ebusuku. Osokhaya ibona abashaye kuqala igoli ngonyawo lukaLuther Singh ngesiwombe sokuqala, kwathi elokulinganisa lezivakashi lavalelwa phakathi * -Absolom Iimbondi.IBafana icacise zibekwa ukuthi idlalela ekhaya, futhi izethemba. Ukuxhumana okuhle phakathi kukaSingh, uKermit Erasmus noKeagan Dolly kukhombise ukuyixaka iNamibia.Izivakashi zigcine zenza iphutha ngomzuzu ka-18 zingenelwa yigoli. UGustav Isaaks ugxobe inyoka ibhola lantshontshwa uDolly, ophasele * -Erasmus walidlulisela kuSingh ongalenzanga iphutha kwakhala inethi, walizwa ngendaba uVirgil Vries emapalini eNamibia.Abadlali ababili beBafana abebeqala ukudlala kwelesizwe uSiyethemba Sithebe odlala esiswini noThibang Phete bashaye into ecokeme kulo mdlalo, kubukeka sengathi basazolithola ijezi kwezikaMolefi Ntseki.Ukaputeni womakhelwane uPeter Shalulile, osayine kwiMamelodi Sundowns, uzamile ukuba wuhlupho kwiBafana kodwa kwala ukuthi akesekwa ngozakwabo ngendlela.Ngesiwombe sesibili ibuye ngamandla iNamibia, igcina ibhola ikhombisa nokulambela ukushaya igoli. Imisebenzi emihle, iyilandelile iNamibia ishaya igoli lokulinganisa ngomzuzu ka-54 * -Iimbondi eshaya igoli ngemuva kokuphaselwa ngekhanda uShalulile.NgeSonto iBafana izodlala neZambia kuyona le nkundla ngo-3 ntambama. Kubukeka uNtseki kuzomele ayilungise eyokushaywa kwamagoli ngezakhe uma ezimisele ngokuthola imiphumela elindelekile kweyokuhlunga. Bazobe bedlala neSao Tome nePrincipe ngoNovemba kuhlungelwa i-Afcon.",Luselude ukhalo kwiBafana nomqeqeshi
"SABELO NSELEUNDUNANKULU waKwaZulu-Natal uMnuz Sihle Zikalala, uthi akanatwetwe lokuthi imibhikisho enodlame ebukeka yanda kulezi zinsuku esifundazweni, ingase iphazamise ukhetho lohulumeni basekhaya olungonyaka ozayo.UZikalala uthe le mibhikisho equbuke ezingxenyeni ezahlukene zesifundazwe kulandela ukugxegiswa kwemithetho yomvalelandlini, ayinalo udlame oselungaholela ekutheni kuphazamiseke ukhetho.“Siyabona izinhlangano namaqoqo abantu abahlukene ababamba imibhikisho eyahlukene. Isikhathi esiningi isizathu esiholela kule mibhikisho kuye kube wukusweleka kwamathuba emisebenzi kanyenokukhala ngamathuba ezomnotho.“Lolu akusilo udlame oselungaholela ekutheni kuphazamiseke ukhetho. Into okufanele yenzeke wukuthi kufanele sisondele eduze kubantu bakithi sibone ukuthi singazilungisa kanjani lezi zinkinga abakhala ngazo.”UZikalala ubekhuluma ngesikhathi kuqhubeka umhlangano weKhabhinethi lesifundazwe iLekgotla, obanjelwe eThekwini.UZikalala uthe bazoqinisa uhlelo lokuthi kuhlonzwe abokufika abakuleli ngokungemthetho, njengoba eminye yemibhikisho kungeyokukhala ngokuthi abokufika bathathela abakuleli amathuba emisebenzi namathuba omnotho.“Siyakholelwa ekutheni kufanele kuhlalwe ngokuzwana.“Abakuleli ngokusemthethweni kufanele bayekwe bahwebe ngaphandle kokuphazanyiswa. Kepha labo abakuleli ngokungemthetho kufanele babuyiselwe emazweni abo.”Lo mhlangano wezinsuku ezimbili ozophothulwa namhlanje, kulindeleke ukuthi uqhamuke namasu okuthi uzofukulwa kanjani umnotho wakulesi sifundazwe oshayekile ngesikhathi kubheduka ubhubhane iCorona.Uhanjelwe ngongqongqoshe beminyango eyahlukene KwaZulu-Natal, izimeya kanye nezikhulu zezinkampani zikahulumeni.UZikalala uthe enye yezinto abazogxila kuzo wukuqinisekisa ukuthi omasipala baqhamuka namaqhinga okuphucula indlela abahambisa ngayo izidingo kubantu.“Sizoqinisekisa ukuthi kudwetshwa uhlelo olucacile omasipala abazolusebenzisa ukuguqula isimo.“Sizophinde futhi sicele ukuthi uMnyango wezokuBusa ngokuBambisana neziNdaba zoMdabu usinikeze imibiko njalo emva kwezinyanga ezintathu, yokuthi omasipala abangaphansi kweso lomlawuli baqhuba kanjani.“Sifuna ukwazi ukuthi usizo abalutholayo bayalwamukela yini nokuthi lwanele yini. Akusizi ukulokhu sithi siyasiza kanti bona abafune kusizwa.”Umhlangano uzophinde udingide ngodaba lobugebengu njengoba sekusondele amaholidi kaDisemba.",Ngeke iluphazamise ukhetho oluzayo imibhikisho - Zikalala
"SANDILE MAKHOBAINKAKHA yomculi wekwaito kuleli, uBonginkosi ‘Zola 7’ Dlamini, iphume isishesha esteji ingakaqedi ukunandisa ngenxa yokuxinwa yisisu ngeSonto ebusuku, eYadini, eMlazi lapho ibilindelwe khona amakhulu abalandeli.UZola, owazakhela udumo ngamaculo okubalwa kuwona u
Mdlwembe, 
Ghetto Fabulous no
Lwandle, umangaze abathandi bobumnandi ephuma esteji esashaye amaculo amathathu kuphela ekubeni bekumele anandise ihora lonke emcimbini obizwa ngeRoad to Durban.Ekhuluma ngokwenzeke ngeSonto uZola ukuqinisekisile ukuthi uxinwe wukugula.“Ngifike eThekwini ngisuka eLesotho, ngiyasola ukuthi mhlawumbe yinto engiyidle khona engazwananga nami. Inkinga iqale ehhotela sengifike eThekwini. Ngizizwe ngiba ngconywana ngabona ukuthi angiye emcimbini kodwa kufike kwaqala phansi. Kwala maculo amathathu ngiwashaye kunzima.”Emva kweculo lesithathu alishiye phakathi, uthe uphuthume kumphathi wendawo uJabulani “Mjay” Nzama, omnikeze uviniga wathola amandla okuthi ashuthe izithombe nabantu esenzela ukuthi bangaphoxeki.“Le nto ifana nomdlalo webhola. Ngezinye izikhathi izinto azihambi ngendlela obuhlele ngayo. Ake ucabange nje bekuzoba njani ukube bekumele ngihambele imicimbi emibili ukuthi bengizofika komunye nginjani,” kuqhuba uZola.Esaphumile esteji uZola, abantu bazwakale bethi akasashayi no
Mdlwembe. Emva kwesikhashana ubonakale esegoduka, ibhasi abehamba ngalo limcoshe ngaphandle. UJabulani Nzama, umnikazi waseYadini, obengathokozile neze uthe: “Angazi kwenzekani kodwa uthe uxinwe isisu, bekungamele avume ukusebenza engaphilile ngoba phela simkhokhele, asithandi futhi abantu bethu baphoxeke ngoba nabo bakhokhile.”Emasontweni adlule uZola uke wabhala ekhasini lakhe lezokuxhumana ukuthi sekuye wonke umuntu eYadini kodwa sekusele yena yedwa. Abasichithanga-ke isikhathi eYadini bamqasha ngenxa yesikhalo sakhe. Abanye abaculi abebeshiyelana inkundla noZola kulo mcimbi uNaked DJ, DJ Feel, DJ Sjerere, DJ Ntukza, Touchofsoul, noDJ Sox.",Uxinwe yisisu esacula eYadini uZola 7
"UMQEQESHI weChippa United edlalela ngasekudliweni yizembe, uClinton Larsen, uphupha ngokuqopha umlando naleli qembu ngokulifaka kowamanqamu okokuqala ngqa kusukela lasungulwa.Ngaphandle kokungena kowamanqamu, uLarsen ozodlala neBidvest Wits kwi-quarter final yeNedbank Cup ekupheleni kwenyanga, ubona ithuba lokunqoba lo mqhudelwano lizofaka iChippa kwiCAF Confederation Cup ngesizini ezayo.IChippa isendaweni yesithathu uma usuka emsileni kwi-log ye-Absa Premiership ngamaphuzu angu-21, okuyisibalo esifanayo neseBaroka FC esendaweni yesibili uma usuka emsileni.Lokhu akumkhathazi nakancane uLarsen ozishaya isifuba ngokuqoqa inqwaba yamaphuzu esikhathini esifushane efikile eBhayi.Indlela iChippa edlala ngayo iyamkhuthaza lo mqeqeshi oshiye kwiLmontville Golden Arrows abesehlale nayo amasizini amathathu. IChippa ithole iphuzu elilodwa ngempelasonto ibhekene neHighlands Park lapho umdlalo uphele ngo 1-1 libuya likade lilandela ngemuva iqembu likaLarsen.Ephawula ngalo mdlalo uthe ngokwakhe bekumele bawaqoqe egcwele amaphuzu kwazise ukuthi yiChippa kuphela ebidlala ibhola elisile.“Lo mdlalo ungishiye nginengekile ngoba konke sikwenze kahle kodwa kwangavuma wona umphumela. Kuthe ukushintsha kancane sengenze izinguquko kodwa ngisale ngingeneme ngokuningi. Enye inkinga wukuthi besibhekene neqembu ebelingazimisele ngokudlala kodwa lisibelesele ngamabhola amade obekwenza umdlalo ugcine usungathi usezingeni eliphansi,” kusho uLarsen.“Kuyangikhuthaza ukuthi noma sesilandela ngemuva kodwa siyakwazi ukubuya. Lokhu kuyisibonelo nakubona abadlali ukuthi singakwazi ukwenza okufanele ngesikhathi esifanele. Sizokwakhela kuleli phuzu. Kule midlalo eyisithupha esele ngeke sivume ukuthi umdlalo uphele singatholanga lutho.”ULarsen ube eseveza isifiso sakhe ngokuhlenga iqembu ezembeni bese efaka inkomishi ekhabetheni okungaba okokuqala ngqa kusukela leli qembu likaSiviwe “Chippa” Mpengesi lasungulwa.“Kuhle ngoba iligi izoke ithi ukuma kancane ngenxa yemidlalo yeFifa. Lokhu sizokusebenzisa ngendlela yokuthi sizicijele iWits esizobhekana nayo ekupheleni kwenyanga. Sizama ukuthi sifike kowamanqamu. Akufanele siyithathe kancane iWits ngoba isembangweni wesicoco. Akufikwa ngomlingo lapho ikhona kodwa futhi ngiyakukholwa ukuthi alikho iqembu esingeke sikwazi ukulishaya kwiPSL uma sizimisele. Sesikwenzile lokhu kaningi. ISundowns (Mamelodi) siyishayile kanti iSuperSport (United) bekumele siyishaye e-East London. Bekumele kwenzeke okufanayo nakwiBlack Leopards eThohoyandou kodwa kwangenzeka. Yonke le miphumela iyasikhumbuza ukuthi alikho iqembu elingasibinda uma sizimisele ngendlela efanele,” kusho uLarsen.ULarsen ubona ithuba lokudlala e-Afrika ngeNedbank.“Kungaba yinto enkulu kimina uma singazifaka e-Afrika. Sisuka kude esikhathini esifushane. Esesikwenzile kuhluke kabi kunalokhu okwenziwe abaqeqeshi abasebenze ngaphambi kwami. Asikho engozini yezembe.”",Ufuna ukuqopha umlando neChippa
"UMGADLI weBafana Bafana, uPercy Tau, utusa umqeqeshi wakhe kwiBrighton and Hove yase-England ngokumvumela azodlalela iqembu lesizwe.UTau ngomunye wabadlali abambalwa e-Afrika yonke abavunyelwe ngamaqembu ukuyodlalela amazwe abo kule midlalo yokugcina yokuhlungela i-Africa Cup of Nations (Afcon). Iningi linqatshelwe ngenxa yokusabalala kweCovid-19 kwamanye amazwe ase-Afrika. Amaqembu abona ukuthi laba badlali kuzodingeka bagonqe izinsuku ezingu-10 uma sebebuyile ukuyodlalela amazwe ekubeni wona ebadinga.Namuhla ngo-6 ntambama eFNB Stadium, eNasrec, uTau kulindeleke ukuthi athwale amathemba eBafana uma isibhekene neGhana emdlalweni wokuhlungela i-Afcon. IBafana, ebambene neGhana ngamaphuzu ayisishiyagalolunye esicongweni sikaGroup C, izodlala umdlalo wokugcina wokuhlunga neSudan ngeSonto ekuhambeni.Umqeqeshi kaTau kwiBrighton, uGraham Potter, umdedele uTau phezu kokuba ebhekene nenkinga yezembe kwi-English Premier League (EPL). Nokho uTau ulizwa ngendaba ijezi.""Kuhlala kukuhle ukuba nomuntu onjengaye oziqondayo izimo futhi ozamayo ukuziqonda izidingo zomdlali. Kuyena ngithole kokubili ngokuthi 'ungahamba ukuze uzodlala nakuba sizolahlekelwa nguwe isikhathi eside futhi uzobe ungekho ukulwela indawo yakho eqenjini kodwa okungenani uzothola ithuba lokudlala'. Leli yithuba lokuthi ngidlale ngoba ngidonsa kanzima ukulithola,"" kusho uTau.""Le midlalo yomibili ibalulekile, sonke siyakwazi lokho. Ngijabule ukuthi izingxoxo phakathi kweBafana neBrighton ziphumelele, bangivumela ukuthi ngize. Ngiyazi ukuthi kwamanye amaqembu bekunzima ukudedela abadlali kodwa kimina konke kuhambe kahle. Baphumelele ukufinyelela esivumelwaneni nakuba kuzodingeka ngingene emgonqweni izinsuku ezingu-10 kodwa ngiyajabula ukuthi banginike leli thuba. Ngiyazi ukuthi kwamanye amaqembu bekunzima.""Umqeqeshi weBafana, uMolefi Ntseki, uzwakalise ukudangala ngesinqumo samaqembu sokunqabela abadlali ukuthi bezodlalela iqembu lesizwe.IBafana idinga okungenani amaphuzu amane emidlalweni emibili ukuze izibekisele indawo kwi-Afcon ezodlalelwa eCameroon ngoJanuwari. Uma iphumelele ukungena kwi-Afcon kuzoba kungokwesibili kulandelana. Ngo-2019 iBafana idlale i-Afcon e-Egypt iholwa ngumqeqeshi uStuart Baxter. Yangena sekuvalwe amehlo kwazise kwacaca emuva komdlalo wokugcina ukuthi inayo indawo kwi-Afcon.""Uma kunzima sizoyozama emdlalweni wokugcina. Sizozama ngakho konke okusemandleni ukuqeda umsebenzi ekhaya. Uma kungenjalo, kuzophinda okwaseLibya futhi ngiyojabula nalapho,"" kusho uTau.",UTau ubonga ukunikwa ithuba lokuzodlala kwiBafana
"Inkosi uNkanyiso Mncube (35) noMnuz Moses Mncube (40) onguyise omncane kuthiwa bebevakashela ezihlotsheni ngesikhathi bevukelwa abantu ababadubule besemotweni, emgwaqweni uR68 phakathi kweNquthu neBabanango.Uyisemkhulu wenkosi uMnuz Xolisaliphi Mncube uthe ukubulawa kwayo ngale ndlela kuyadida ngoba bekungakaze kube khona mbango wesihlalo sobukhosi, umndeni wonke wayemukela kahle ngesikhathi igcotshwa ngo-2014.“Akukho zitha zenkosi ebesizazi noma ebike ikhulume ngazo. Lokhu kusishaqasile ukuthi bebengaze babulawe ngesihluku esingaka. Sike sadlinza ngokuthi mhlawumbe yizimpi zamatekisi njengoba bebehamba noyise omncane onamatekisi asebenzela eGoli,” kusho uMncube.UMnuz Sizwe Sibiya ongundunankulu emkhandlwini wenkosi uthe isizwe silahlekelwe kakhulu ngokukhothama kwenkosi isencane.“Ngithole ucingo ngeSonto ntambama kuthiwa angiphuthume sekwenzeke lesi sehlo. Imoto abebehamba ngayo ibinezimbobo ezingaphezu kuka-50.Besisalindele okukhulu kuye njengoba bekungumuntu osemncane futhi okhaliphile. Egameni lesizwe, silimele kakhulu futhi silahlekelwe yinkosi yethu,” kusho uSibiya.Angu-63 amagobolondo ezinhlamvu zesibhamu esikhulu okuthiwa atholakale lapho behlaselwe bekhona.USihlalo weNdlu yamaKhosi KwaZulu-Natal inkosi uPhathisizwe Chiliza unxuse amalungu omphakathi ukuthi ehlise umoya, ayeke amaphoyisa aphenye.“Kube izindaba ezibuhlungu njengoba bekusalindeleke lukhulu kuyena njengomholi osemncane. Nakuba kubuhlungu kodwa siyafisa ukunxusa umphakathi ukuthi uzothe usebenzisane namaphoyisa ukuze kusheshe uphenyo kuboshwe abenzi bokubi. Sikhalisa iSilo samaBandla ngokuwa kwesinye sezihlangu zaso, umndeni nesizwe,” kusho uChiliza.UNgqongqoshe woMnyango wezoBusa ngokuBambisana noBuholi boMdabu KwaZulu-Natal uMnuz Sipho Hlomuka uthumele amazwi enduduzo emndenini, nasebuholini bomdabu.“Sinxusa umphakathi ukuthi uveze okwaziyo ngokungaholela ekuboshweni kwamagwala enze isenzo esinyanyisayo. Sifisa amaphoyisa asebenze ngokuzikhandla aphenye ngezigilamkhuba angashiyi lutho,” kusho uHlomuka.UMnuz Bheki Ntuli onguNgqongqoshe wezokuThutha ukuPhepha nokuXhumana koMphakathi esifundazweni usejube amaphoyisa ukuthi asheshise uphenyo ukuze kuzobanjwa izigilamkhuba ngokushesha.“Izingcweti eziphenya endaweni okwenzeke kuyo umonakalo seziqoqe konke okungasiza ophenyweni lokubulawa kwalaba bobabili. Amaphoyisa azosebenza ngokungakhathali ukubopha abasolwa,” kusho uNtuliOkhulumela amaphoyisa KwaZulu-Natal uCaptain Nqobile Gwala uthe amaphoyisa aseBabanango aphenya amacala amabili okubulala.“Bahlaselwe emini bebade izolo (ngeSonto) ngabantu abangaziwa okuthiwa bebehamba ngenye imoto. Izidumbu zabo bezinamanxeba amaningi okudutshulwa,” kusho uCapt Gwala.Uthe akukho okuthathwe kwababulewe.",Basale nemidlinzo kubulawa inkosi noyise omncane
"UFISA sengathi ingangakhulunywa indaba yokuzithwala kwendodakazi emithiswe nguyise. Owesifazane waKwaGeorge, eManguzi, usho kanje ngemuva kokugwetshwa komnyeni wakhe (38) udilikajele ngamacala okudlwengula amadodakazi akhe amabili, wakhulelise eneminyaka ewu-17.Lo wesilisa ugwetshwe ngoLwesihlanu yiNkantolo yesiFunda eNgwavuma, emuva kophenyo olunzulu lophiko lwamaphoyisa abhekele amacala odlame lwemindeni, ukuvikelwa kwezingane namacala aphathelene nokunukubezwa ngokocansi eJozini.Amaphoyisa athole ukuthi enye yamadodakazi isinengane enonyaka noyise, okuyicala alivumile enkantolo.Kuzokhumbuleka ukuthi ngoSepthemba nyakenye Isolezwe labika ngezinsolo zokuthi lo wesilisa udlwengule indodakazi eno-13, eyaqunga isibindi yabaleka, yabikela omakhelwane nezihlobo ngoba isikhathele ukuba yisigqila socansi.Elinye ilungu lomndeni laqunga isibindi layobikela osonhlalakahle bathinta amaphoyisa. Le ndodakazi yaveza ukuthi nodadewabo omdala unenkinga efanayo, kwavela nokuthi unina walezi zingane uyesaba ukuphumela obala ngoba esabela impilo yakhe namadodakazi akhe.Ethintwa unina wezingane nongeke adalulwe ukuvikela izingane, uvele wathuka woma wathula isikhashana, wathi akazi ukuthi kumele aphawule athini ngalolu daba.“Kubuhlungu ngoba izingane zami kodwa ngicela ukungaphawuli kube yinto engakhulunywa abazali emndenini. Le nto seyiwuxabanisile umndeni angazi ngingaphawula ngithini ngiyaxolisa ngeke ngikwazi ukukhuluma ngale nto,” kusho unina wamantombazane.Amalungu omphakathi akhathazeka ngesikhathi kuvela lesi sigameko kwaze kwenziwa nomkhuleko ngokuhlukunyezwa kwabesifazane nezingane kule ndawo.Ikhansela lendawo ku-ward 4 uMnuz Lucky Tembe, lithe emuva kokuphuma kwesigwebo liwuhambisile umbiko enduneni.Okhulumela amaphoyisa KwaZulu-Natal uCaptain Nqobile Gwala, usiqinisekisile lesi sigwebo.“Emuva kophenyo olunzulu inkantolo yesiFunda yaseNgwavuma imgwebe udilikajele owesilisa ngamacala okudlwengula amadodakazi amabili. Amacala uwavume wonke ngezingane,” kusho uCaptain Gwala",Udilikajele kozalise indodakazi
"UTHANDO lwakhe lomculo seligcine lumnqobile umphaquli waseMlaza osekhiphe i-albhamu yakhe yokuqala.UNokulunga Magubane (22) odume ngelikaMamiiza emculweni, ukhiphe i-albhamu yakhe ebizwa ngokuthi iDurban eThekwini.“Iphupho lami ligcine lifezeka, lokuhlanganisa i-albhamu ephelele emuva kwesikhathi ngisestudio. Inezingoma ezingu-12 zegqom esengiqalile ukuthola izincomo ngazo kubantu abahlukene,” kusho uMamiiza.Uthe selokhu aphothula u-matric wakhe eMlazi Comtech wubebhizi nezinto zobuhle njengoba enebhizinisi lokuzicwala elinamakhasimende. Nomculo wubewenza eceleni uma engematasa nebhizinisi.“Sengize ngaqala izifundo zeBeauty Therapy ngoba ngenzela ukuthi ngibe nesicucu nokukhulisa ibhizinisi lami. Kokubili umculo nezobuhle kuyizinto engizithandayo. Umculo bengingazitsheli ukuthi uzongifikisa lapho esengikhona emuva kokukhipha ingoma yami yokuqala ngo-2017,” usho kanje.Ingoma yakhe yokuqala eyayithi Iy'njova wayepike kuyona uFanistarol, Infamous boys ne-Underground boys.Uqhube wathi umuntu owamgqugquzela kakhulu ukuthi azimisele emculweni nguphrojusa wakhe wokuqala, uKwenzokuhle Madlala, owaziwa ngoK Quence.“Ngigcine ngihlangana nenqwaba yabaculi abanethalente eliyisimanga, ngaze ngenza izingoma nabo. I-albhamu yami ngiyenze ngosizo lukaJohnny Mthembu we-Akanuz Studio, okunguyena ongiphrojuselile,” kuchaza uMamiiza.I-albhamu yakhe isatholakala ezitolo ezidayisa umculo nge-internet. Unethemba lokuthi uzozakhela abalandeli abasha.“Kulokhu ngikhethe ukusebenzisana nabaculi abasazakhela igama ukuze sifukulane sisonke nokunikana ithuba singamaciko,” usho kanje.",Ugcine ekhethe umculo umphaquli osemncane
"UPHOQELEKE ukuthi asule esikhundleni obeqokwe ukwengamela izindaba zezitshudeni zase-University of Zululand, Ongoye, okuthiwa ubesesatshiswa.UMnuz Bongumusa Makhoba ubekhethwe wumkhandlu walesi sikhungo ukuba ngu-Administrator njengoba lungekho uhlaka olukhethiwe lweStudent Representative Council (SRC).UMakhoba wakhethwa ngasekupheleni konyaka odlule. Ukukhethwa kwakhe kususe izikhalazo nemibhikisho. Izitshudeni bezikhala ngokuthi azimfuni ngoba engakhethwanga yizona futhi kunesikhathi eside lungekho uhlaka oluqondile lwazo.Esitatimendeni esikhishwe yisikhungo, kuvela ukuthi impilo kaMakhoba ibisengcupheni futhi useke wahlaselwa nalapho ehlala khona. “Sinazisa ukuthi uBongumusa Makhoba usethathe isinqumo sokuthi asule esikhundleni ngokushesha. Ubengasaphephile emuva kokusatshiswa obekuqhubeka, wahlaselwa nasendlini yakhe, kwacekelwa phansi impahla. Simfisela konke okuhle kunoma yikuphi azoqhubeka nakho,” kusho isitatimende.UMxolisi Khanyile ongomunye wabaholi beSasco kulesi sikhungo, uthe bazwile ngokwesula kukaMakhoba, ababona kuyizimpawu zokuthi sebezonqoba. Uthe nokho bajabula babuye nganeno ngoba basamile ekutheni bafuna esule nomphathi wenyuvesi, abakhala ngokuthi akazisukumeli izikhalo zabo.“Kusijabulisile futhi siyakwamukela ukwesula kukaMakhoba ngoba ubengezinye zezinto ebesikhala ngazo. Simfisela konke okuhle kwiPhD yakhe ayenzayo. Sithemba ukuthi zizoqala maduze izinhlelo zokukhetha kabusha iSRC njengoba sekwesule uMakhoba,” kusho uKhanyile.Mayelana nemibiko yokuthi uMakhoba wesule ngenxa yengcindezi nokwesatshiswa, uthe bebengazi ngalokho. Uthe bakholelwa ekutheni kuhlalwe phansi kuxoxwe, okuyinto abebekade beyifuna. Uziqhelelanisile nokuhlaselwa kukaMakhoba, athe abahambisani nodlame kodwa bakholelwa ezingxoxweni.Kubikwe ukuthi namuhla kuzoba nesithangami nazo zonke izinhlaka ezithintekayo, ukucacisa ngesimo sesikhungo. Kulindeleke nokuthi kumenyezelwe nokuthi kubuyelwa nini emakilasini.UKhanyile uthe abakasitholi isimemo sokuba kulesi sithangami ngaphandle kokuthi bezwa ngabezindaba.Esithangamini nabezindaba ebesingoMsombuluko eThekwini, uNgqongqoshe weMfundo ePhakeme, uDkt Blade Nzimande, uvune izitshudeni odabeni lokukhethwa kweSRC.Ngaphambi kwalesi sithangami, uNzimande uhlangane nezinhlaka ezimele izitshudeni. Uveze ukuthi ukungabikhona kweSRC kungezinye zezinto ezidala izinkinga nokungasebenzeki kulesi sikhungo.Okhulumela isikhungo, uNkk Gcina Nhleko-Mdluli, ukuqinisekisile ukuthi namuhla kuzoba nasithangami esizocacisa ngomhlahlandlela wezinhlelo zesikhungo.Sekuphele amasonto amabili kumisiwe ukufunda emuva kokuqubuka kwemibhikisho enodlame kwashiswa nezimoto. Ngesonto eledlule kushiswe nebhilidi khona esikhungweni okwenze kwamiswa nokusebenza konogada ezindaweni ezihlala izitshudeni.",Kushenxe obesatshiswa oNgoye
"SIZWE BLOSEKUBUKEKA sengathi umsakazo umnandi kakhulu ngezimpelasonto, ngizothi nje kuyona yonke imisakazo engiyilalelayo izinhlelo ngempelasonto zihamba phambili.NgoLwesihlanu ebusuku kuKhozi FM ulalela uChilliM osuke egijima namapetshisi.Uma uya kwiMetro FM uthola uZandile Dladla odume ngelikaZeal naye engazibekile phansi.NgoMqgibelo kunomsakazi weGagasi FM oza kabi kulelezi zinsuku obizwa ngoCollen Zondo olandelwa uZanda Mthembu naye okuthatha akubeke.Kodwa uhlelo olungihlaba umxhwele ngezimpelasonto ngolukaNgizwe Mchunu noKhathide Ngobe odume ngelikaTshath’ugodo. Uhlelo lwalezi zinsizwa i
Sgiya Ngengoma luqala ngo-10.30 luphele ngo-12.30 emini.Omunye uzothi “ziyahlanya” lezi zinsizwa, cha nami ngingamvumela kodwa mina engizokugqamisa ukuthi zenza umsakazo ulaleleke ngoba ulindela noma ngabe yini kuzona.Okuhle wukuthi azikuphoxi, ugcina uhleka wedwa ngoba ziyabheda azidlali nomlaleli.Imisakazo eminingi ngathi kulandelwa iphepha elithile elibhaliwe kodwa lezi zinsizwa ngathi zivuswa ekuseni kuthiwe wozani nizosakaza, nazo azibe zisabuza lutho zivele zingene emoyeni.Kuze kuzwakale sengathi azihleli ukuthi zizokhuluma ngani kodwa okubalulekile kuzona ukujabulisa umlaleli.Angifuni ukuqamba amanga ziyakwazi ukujabulisa abantu, muva nje seziyazihlupha nangolwazi, uzizwa zikhuluma nangezinto ezibalulekile khona zijabulisa umphakathi nje.Ngichazwe uNgizwe ekhuluma ngezinto ezenzeka kwezepolitiki eNingizimu Afrika, kwakhombisa ukuthi ufeleba lo useyawafunda namaphepha kanti futhi uyazibuka nezindaba kwithelevishini.Phela phambilini le nsizwa bewuyizwa uma isakaza ukuthi ayazi nokuthi lidumephi.Okubalulekile kuyona bekuwumaskandi kuphela nokuthi umengameli wezwe usuka ngakubo eNkandla.Kudingeka ukuthi abongwe umuntu owathiphisa uNgizwe ukuthi impilo ayiqali futhi ayipheleli kumaskandi noKhozi FM.UTshatha yena muhle kakhulu uma sekuziwa ngasezintweni ezithinta usiko nokuchaza ngomlando.Yena-ke bandla uyakuveza ngempela ukuthi akayena umquba, unokukutshela ngebhola, ugcine ubona ukuthi cha akekho kumaskandi kuphela, ngeke umthinte futhi nge-hip hop.Lezi zinsizwa ngiphinde ngizithande kakhulu ngokugconana kwazo, okungichazayo kazinendaba zigcona noma ngabe ubani, ziphinde zibe nobukhulu ubuchule uma zenza lokhu.Kulolu hlelo lwazo zike zivele zifunde izindaba, lapho zisuke zingadlali namuntu, ziqoba kwasani.Izintatheli zivame ukuhamba phambili ngokudelelwa kulolu hlelo.Akuvamisile ukuthi kube nohlelo engiba magange ukululalela kodwa olwalezi zinsizwa ngilulinda isonto lonke alungiphuthi ngisho noma ngenzani.Akekho ongcono kunomunye kulezi zinsizwa, zingichaza ngoba kwazona zizodwa zigcina zigconana, konke lokhu kwenza uhlelo lube mnandi.Umsakazo uphinde ube mnandi kakhulu ngeSonto, ugcina ungazi ukuthi ulalele muphi.UThami Ngubeni ukuvusa kamnandi kwiMetro FM kanti noSbu Buthelezi wenza okufanayo kuKhozi FM, uSiya Mhlongo weGagasi FM naye ukugqugquzela kamnandi.Uma ufuna ukufunda ngeke ungamlaleli uWilson B Nkosi ngo-9 kuya ku-12 kwiMetro FM.Ngo-12 kuya ku-3 angilenzi iphutha ngilalela uGrant Shakoane, lomuntu lo uyabenza ubulungiswa, ufike walishintsha iSonto ngasohlangothini lwezokusakaza eKZN. Empeleni umnandi umsakazo ngeSonto ngoba no-Eddie Zondo kuMetro FM wenza kube mnandi, kanjalo no-DJ Euphonik we-5FM. UMlu uyisibusiso kusukela ngo-6 kuya ku-8 ngamasonto kwiMetro FM.",Banobuchule abasakaza ngempelasonto
"ABANTU okuyibona abondlayo emakhaya banomkhuba ongemuhle neze wokuthi bafune ukushaya umthetho kuyo yonke into.Kuthi ngoba nakhu umuntu nguyena ohola amasenti angcono bese efuna kulalelwe yena nje kuyo yonke into. Lolu hlobo lwabantu lufuna ukuhlonishwa, ukwesatshwa nokuphakanyiswa ngendlela ecasulayo. Kwesinye isikhathi uthola ukuthi lo muntu ofuna ‘ukudunyiswa’ kanjena ekhaya uyena omncane kunabo bonke, isono nje wukuthi yena usebenza kangcono. Ezimeni ezinjena ngibuye umunwe ngiwukhombe kubazali okuyibona abenza lo owondlayo ukuthi agibele emakhanda abo bonke abantu ekhaya.Uzwe umuntu emdala nje ethi: “Uma sekufike usibanibani ngicela niziqoqe, nimphakele bese futhi kungalokhu kuvakasha nalaba bangani benu ahlale ethi akabafuni”. Ngivele ngixakeke nje ukuthi kungani umuntu enziwa inhloko yekhaya ngoba nakhu nje kuncengwe ukuthi ondle.Angiqonde kona ukuqhatha imindeni ngoba ngiyazi miningi ebhekene nalesi simo. Ngizolushiya khona lapha lolu daba ngoba angifuni kube nenkinga kwamanye amakhaya, ikakhulukazi ngoba ususeduze noKhisimusi. Azikho izingane engizifisela ukuthi zishode ngokuya ethunjini ngoKhisimusi.Lapho ngiqonde khona ikumqeqeshi we-Orlando Pirates, uRulani Mokwena, oyiphini likaMilutin Sredojevic, oyinhloko yabaqeqeshi kumaBhakabhaka. UMokwena ngimazi njengomqeqeshi osemncane othulayo owayezibeke phansi ngesikhathi esasebenza noPitso Mosimane kwiMamelodi Sundowns. Ngabe ngihubhuza amanga uma ngingake ngithi kukhona engake ngakuzwa ukuthi ukushilo esasebenza kumaBrazilans. Mhlawumbe noManqoba Mngqithi ababesebanza naye kwiSundowns angakutshela into efanayo.Lo Rulani Mokwena osebenza kwiBucs njengamanje sengathi uthanda ukushintsha kakhulu kunalo engimazi kwiSundowns. Ngiyazi abalandeli beZimnyama bazocabanga ukuthi ngihlasela iphini labo kanti phinde ngikhuza ihaba nje.Ngaqale ngamangala mhlazane uMokwena ethi ebhentshini leKaizer Chiefs akukho lutho, isizwa yikona nje ukuthi inabadlali abahle. Lapha uMokwena wakubeka kwacaca ukuthi ayikho indaba kaGiovanni Solinas noPatrick Mabedi abaqeqesha iChiefs.Akunankinga ukuthi umqeqeshi abeke umbono wakhe ngakubonayo futhi kukhona nalabo ababona lokhu njengento eyayikahle yokuphakamisa umdlalo wabakhaya owawuzodlalwa ngaleyo mpelasonto. Nokho mina ngizothanda ukwehluka kakhulu ngoba kade ngangisebenzisana nabaqeqeshi abehlukene kwiPremier Soccer League (PSL).Usengangikhalima ocabanga ukuthi ngiyaphaphalaza kodwa ngokwami ukwazi abaqeqeshi abafana noMosimane, Mngqithi, Steve Komphela, Clinton Larsen, Fadlu Davids, Sredojevic nabanye, abasoze bakhulume kanje ngabanye abaqeqeshi. Labo abacabanga ukuthi uMokwena unelungelo lokukhuluma akucabangayo angiphikisani nabo kodwa mina ngamuzwa engenakho ukuhlonipha abanye ozakwabo asebenzisana nabo kwiPSL.Noma kungathiwa uMokwena wayebona ibhentshi leChiefs lintekenteke kwakumele azihlekele yedwa ngaphakathi angaze akuphimise lokhu. Nokho ekuqaleni ngishilo ukuthi nami ngingaphikiswa uma ngithatha ngendlela yokuhlonipha kakhulu kulolu daba.Akuphelanga nezinsuku ezingakhi uMokwena ethe ebhentshini lweChiefs kukhona izichuse waqhamuka uBongani “Ben 10” Zungu esesitshela insumansumane esasingayilindele nakancane. UZungu wabhala kwi-twitter yakhe ukuthi uMokwena uyena ungqondongqondo ekudlaleni kahle kwePirates hhayi indaba kaSredojevic. Waze wakugcizelela ukuthi nakwiSundowns uyena obeza nobuhlakani bokuthi iwine futhi uMosimane uyakwazi lokho.Uyazi indlela engibuhlonipha ngayo ubuhlakani bukaMokwena isezingeni eliphezulu kakhulu kodwa angiyithandi indaba yokugitshezwa kwakhe emakhanda abantu abadala asebenze lukhulu kwezokuqeqesha. UMosimane sikwazi sonke asekwenzele iSundowns ewina izindebe ezibalulekile kuhlanganisa neCAF Champions League. USredojevic wafika e-Uganda wagila izimanga njengomqeqeshi nokwagcina ngokuthi ayifake kwi-Africa Cup of Nations (Afcon) okokuqala ngemuva kwenqwaba yeminyaka.UMokwena akukho engimazela kona ngaphandle kokuthi uyiphini. Kusafuneka ake ayoqeqesha iqembu elithile lePSL eyedwa bese kubonakala ukuthi uhlakaniphe kangakanani. Ukunconywa kwakhe kakhulu kufana ncamashi nalesi simo somuntu owondla ekhaya bese ekhothanyelwe ngokweqile.Ngiyavuma ukuthi amaphini abaqeqeshi mkhulu umsebenzi awenzayo kodwa ngiyayikhuza indaba yokuncoma uMokwena kungekho okuphathekayo aseke wahlabana ngakho eyedwa. Ngiyazi ukuthi wayekhona ngesikhathi iSundowns ihlabana ngezicoco kodwa lokho akushintshi ukuthi umqeqeshi kwakungu Mosimane futhi namanje kusenguye.UMokwena ngimbona njengomqeqeshi onekusasa eliqhakazile kodwa kumele ehlise emlonyeni ashaye umsebenzi. Nalabo abangobhululu bakhe njengoZungu kumele bapheze ukumkhweza emakhanda abaqeqeshi asebezuze lukhulu.",UMokwena akangakhwezwa emakhanda abaqeqeshi abadala
"UKUBONA isifo esixakile esahlasela unina, kwenze ukuthi asungule inhlangano aqwashisa ngayo owesifazane waseLamontville, eThekwini, osezinze e-England.UNksz Zethu Makhathini (56), unenhlangano ebizwa ngeBessie Makhathini Foundation efundisa kabanzi ngeDementia. Lesi yisifo esijwayele ukuhlasela asebekhulile, esenza balahlekelwe umqondo. UNksz Makhathini uthe wayengazi ukuthi unina unalesi sifo kodwa nasemndenini babecabanga ukuthi ukuguga. Ukusungula le nhlangano kuyingxenye yokuthi apholise amanxeba njengoba ethi ukushona kukanina kwashiya isilonda.Uchaze unina owayengunesi njengowesifazane obenesibindi, ebakhathalele nabantu. UNksz Makhathini washiya elakuleli waya ekudingisweni ngo-1981 ngenxa yezepolitiki. Uthe kwathatha isikhathi ukuthi unina amazi ukuthi ukuliphi izwe kodwa wamfuna waze wamthola, wamvakashela.“Ngaqala ngaya eTanzania ngesikhathi ngisuka eNingizimu Afrika, ngagcina sengiseSoviet Union. Yilapho engafike ngafundela iPsychology, namanje okuyiyona engisiza ukulekelela abaneDementia,” kusho yena.Yize uNksz Makhathini abuyela kuleli emuva kokhetho lwenkululeko ngo-1994, wanquma ukuyozinza e-England. Inhlangano ayisungulile iwaxhumanisa womabili lawa mazwe njengoba enehhovisi eLamontiville nelinye elise-England. Naye uyabuya ukuzobheka umsebenzi kuleli kodwa uxhumana nehhovisi nsuku zonke ngeSkype. Inhlangano wayisungula ngo-2015 emuva kokushona kukanina ngo-2012. Uveze ukuthi unina watholakala ukuthi unalesi sifo ngo-2009 kodwa ngalesi sikhathi lwalungekho usizo.“Baningi abaphethwe yilesi sifo kodwa kungaziwa. Umphakathi awufundisekile ngaso ngoba uma ugogo ebonakala ehamba ebusuku usolwa ngokuthakatha. Umama watholakala nalesi sifo sesidlondlobele kakhulu yingakho ngisiza abantu ukuze basheshe bathole usizo,” kusho yena.Echaza ezinye izimpawu zaso uthe abanye bayakhohlwa noma bakhulume into engekho.“Kwakuthi uma ngihamba nomama ngemoto ngifuna angiyalele ngoba angilazi iTheku, acishe angiphonse ezimotweni engihambisa ngendlela okungeyona. Omunye kuyenzeka agcine ebiza ngisho amaphoyisa esola umndeni ngokuntshontshelwa imali ngoba esekhohliwe ukuthi uyifihlephi. Omunye ukhohlwa ngisho ukudla noma aphume imoto ihamba,” echaza.UNksz Makhathini osebenzisana nesibhedlela iKing Dinuzulu eThekwini ukusiza abanalesi sifo, uneSupport Group kanti ubuye asebenze ngocingo ukuhlolela iDementia.Ngaphandle kwalo msebenzi, usebenza nesikhungo iNational Health Service emkhakheni wePsycho Education e-England.",Uqwashisa ngesifo esingajwayelekile
"UThando Mahlalempini obeseqanjwe igama elithi uR. Kelly waseDebheni umndeni wakhe uveze ukuthi akasekho emhlabeni kodwa wangazibeka izizathu.Usomabhizinisi ohlonishwayo nophinde abengumfundisi uNkk Thandeka Nene ongudadewabo kaThando ukuqinisekisile kuFacebook wakhe ukuthi usedlulile emhlabeni. UNkk Nene uthe bazohlala bemkhumbula umfowabo. ""Silahlekelwe kakhulu, lala ngokuthula bhuti wami omncane. Sizohlala sikukhumbula,"" kusho uNkk Nene.UThando ubesezakhele igama emigwaqeni eminingi emikhulu ebecula kuyo eThekwini okubalwa namarenki amatekisi ahlukene.Kuzokhumbuleka ukuthi enye yamavideo akhe eyathandwa kakhulu yaze yanconywa uR. Kelly yaqoshelwa ngasemakethe eNanda renki.UThando Mahlalempini obeseqanjwe igama elithi uR. Kelly waseDebheni kulandela ukusabalala kwale video ezinkundleni zokuxhumanaIngoma kaR. Kelly ethi Bad Man iyona ebihamba phambili kwizingoma ebehlala eziculela abantu. Ushona nje ubesenawo umucu wakhe othi Oh what a Beautiful Day. Nyakenye leli phephandaba laba nengxoxo ekhethekile naye lapho aveza khona ukuthi ngelinye ilanga uyafisa ukuba umculi osezingeni elifana nse nelesilomo sakhe uR Kelly. ",Usedlulile emhlabeni uR. Kelly waseThekwini
"SELUDLULISELWE emaphoyiseni udaba lokhulumela i-ANC kuzwelonke uMnuz Pule Mabe osolwa ngokuhlukumeza ngokocansi omunye wabasebenzi baseLuthuli House, okuyikomkhulu lenhlangano.UNksz Kgoareno Kekana uthi ngeke alale engendlalelwe lolu daba, lusaya kude kuze kufike lapho azoneliseka khona ngobulungiswa.Uthe uselivulile icala emaphoyiseni walufaka naseCCMA udaba.Uthe uphoxekile ngendlela i-ANC esingathe ngayo udaba, wathiubona sengathi kube nokwenzelela.Ukhale ngokuthi indlela obekubizwa ngayo ofakazi ibimcindezela.USihlalo wesigungu ebesisingethe udaba ku-ANC, uMnuz Sdumo Dlamini, uthe bagculisekile ukuthi udaba luphathwe ngendlela kodwa engalwedlulisela phambili ummangali uma engenelisekile.Kuvele nokuthi i-ANC yenze izincomo zokuthi kuchitshiyelwe imigomo yayo yangaphakathi ebhekene nokunukubezwa ngokocansi bagcizelela nokuthi ummangali aqhubeke nokusebenza eLuthuli House.",Selusezandleni zabomthetho udaba lukaMabe osevulelelwe icala
" UMnuz Musa Mseleku waKwaMadlala, eMzumbe, usale ekhexile emuva kokuhamba kukaNkk Yvonne uMaYeni noNkk Mbali uMaNgwabe okuthiwa bahambe emuva kwengxabano ebishubile emasontweni amabili edlule.Imithombo ithi kusweleke ozogadla emzini kaMseleku ngenxa yengxabano phakathi kwamakhosikazi akhe. Kuthiwa impi ibiphakathi kukaMaYeni noMaNgwabe behlanganyela uMaKhumalo bemsola ngokuletha owesifazane waseMpendle ozolala noMseleku azale ingane ezobizwa ngekaMaKhumalo.Umthombo uthe kutholakale ukuthi uMaKhumalo ubesesayinise lo wesifazane amaphepha anemicikilisho ethi uma ebeletha uyomnika isamba semali ahambe unomphela. UMaKhumalo uvumile ukuthi umlethile owesifazane kodwa wakuchitha okwesivumelwano sengane. “Udaba lwami lokungatholi izingane luyaziwa emzini. Ngeke ngilethe azongizalela. Bakhuluma ngomuntu osebenzayo,” kuchaza uMaKhumalo othe akaphiki futhi akavumi ukuthi kuke kwanomsindo namanye amakhosikazi.UMseleku uthe usawubambe kahle kakhulu umuzi. “Bonke bakhona, ningafika nizobabona. Oke wahamba uMaYeni ngoba indodana ibinomkhuhlane wayiyisa koninalume. Ngiyethuka nje uma sengizwa eyokuthi bahambile.”UMaYeni ukuqinisekisile ukuya kubo nokugula kwengane, waphika ukuthi bekuxatshenwe. UMaNgwabe uthe okwenza angabonakali emzini wakhe ukuhamba ekuseni kakhulu abuye sekuhwalele ngenxa yomsebenzi wobuhlengikazi.Omunye umthombo uthe okucike laba ababili ukuthi uMaKhumalo ubengafuni uhlelo lokukhuleliswa kwalo wesifazane lwenziwe wodokotela kodwa ubehlele ukuthi uMseleku alale nalo wesifazane. “Bathukuthele baqonda kuyena kuyokhulunywa le ndaba kodwa kwenyuka imimoya, kwagcina sekuthukwana, kwaqhuma nesililo kwaze kwayovulelwana amacala,” kusho umthombo wesibili.Uthe azamile amakhosikazi ukubonisa uMseleku ahluleka.“Inkinga kaMseleku akaboni lutho olungalungile uma kukhulunywa ngoMaKhumalo,” kusho umthombo.Umthombo uthe amakhosikazi aqome ukubopha imithwalo abuyela emakubo.“NgoLwesithathu uthumele abayomncengela amakhosikazi ukuthi abuye, babuye belambatha,” kusho umthombo.Uvele wafa yinsini uMseleku esebuzwa ngokuyoncenga amakhosikazi.Ngempelasonto ufake ivideo kuYoutube ethi konke kuhamba kahle phakathi kwakhe namakhosikazi akhe, wathi abantu abalindele isizini yesithathu yohlelo lwabo kuMzansi Magic. ",UMseleku ulaxazwe amakhosikazi amabili
"ICAPE Town City inesifiso sokusayinasa owayengukaputeni weBafana Bafana uSteven “Schillo” Pienaar.UPienaar usanda kuchithwa yiBidvest Wits. Uqede iminyaka ewu-16 edlala e-Europe. Ugijime kwi-Ajax Amsterdam yaseHolland, Borrusia Dortmund yaseGermany, Everton, Tottenham Hotspur neSunderland okungamaqembu ase-England.Ekuqaleni kwesizini uPienaar ukhuze ibuya kwi-Absa Premiership. Ukhethe ukusayina kwiBidvest Wits yize ebefunwa nayi-Orlando Pirates neMamelodi Sundowns.Usihlalo weCity, uJohn Comitis, uthe iqembu lakhe licabanga ukusayinisa uPienaar.“Ngicabanga ukuthi akekho ongangabaza ikhono likaSteven nomehluko awenzayo ngokuba khona enkundleni nakozakwabo. Kule midlalo emincane ayidlale kuWits ubonile ukuthi usekhona kodwa udinga ukunikwa isikhathi. Ukusayinisa umdlali akusekona nje ukumsayinisa kuphela kodwa ziningi izinto esesizibheka kuyena. Uyamdinga umuntu onjengaye eqenjini kodwa umqeqeshi weqembu uBenni (McCarthy) nguyena ozothatha isinqumo. Ngizohlangana naye kuleli sonto sidingide ukuthi siyamsayinisa yini noma cha,” kusho uComitis.ICity isizakhele igama ngokusayinisa abadlali abanamagama amakhulu. Phakathi kwabo singabala uLehlohonolo “Major” Majoro, odume kwi-Orlando Pirates nakwiKaizer Chiefs; Teko Modise, ogqame kweZimnyama nakwiMamelodi Sundowns; Victor Obinna, owayegijima kwiWest Ham United kwi-English Premier League no-Ayanda Patosi, obedlala eSweden.Omunye umdlali oke wamataniswa neCity nguTokelo Rantie.“Angiyazi ukuthi iqhamuka kuphi indaba kaRantie ngoba angikaze ngikhulume naye. Sisanda kusayinisa umgadli waseKenya oseqophelweni eliphezulu. Sekujwayelekile kodwa ukuthi simataniswe nabadlali esingabafuni,” kusho uComitis.",ICity inesifiso sokusayinisa uPienaar
"LIYAXATHUKA iTheku ngemuva kokuthi abasebenzi abangaphansi kohlelo lukahulumeni lokuthuthukiswa kwamakhono, i-Extended Public Works Programme (EPWP) betelekele ukuqashwa ngokugcwele.Laba basebenzi bashiye umsebenzi ngoLwesihlanu kodwa izolo ntambamaIPhini leNhloko yezokuXhumana kuMasipala weTheku, uMnuz Mandla Nsele lithe kuzoqala ukuqoqwa kukadoti.Lithe izingxoxo nalaba basebenzi zisaqhubeka.Abasebenzi bebethi bafuna iMeya yeTheku, uNkk Zandile Gumede, izobachazela ngabantu okuthiwa bazoqala ukusebenza ophikweni oluqoqa udoti kumasipala.UNksz Priscilla Ndimande uthe sebekhathele yizethembiso ezingafezwa abazithenjiswa yimeya ingena esikhundleni.“Sikhulume nabantu abafanele kwathiwa sizolungiselwa. Sibone sekufika abantu abenza umsebenzi ofanayo nowethu kodwa bona benezinkontileka, ezibakhokhela kangcono. Laba basebenzi bebesitshela ukuthi siyoze sife sihola uR2500. Sizwe kuthiwa baqashwe ngokuphelele,” kusho yena.Uthe ungene kulolu hlelo ngo-2014, uhola uR2500 ngenyanga, uR800 ukhokhela imoto ayigibelayo uma eya emsebenzini ngoba usebenza ebusuku.“Ngikhuluma nawe nje ngikweleta umasipala uR10 000 wamanzi, angikwazi ukukhokhela izidingo zami ngendlela efanele ngoba imali engiyiholayo incane. Ingane yami ibhuquza ekhaya ngoba anginayo imali yokubhalisa esikhungweni semfundo ephakeme,” kusho uNksz Ndimande.UNksz Nomfundo Nhlikazi uthe selokhu agcina ekhaya ngoLwesihlanu. Ulala edepho kadoti ukuze abone konke okwenzekayo.UNsele uthe akanalo lwazi ngabantu okuthiwa baqashwe ngokugcwele kodwa uma usohlelweni lwe-EPWP, uma kuvuleka izikhala zomsebenzi, ufaka isicelo njengawo wonke umuntu. Uma sekuhlungwa akubhekwa ukuthi wena uke waba kulolu hlelo.",Kunuke iTheku belaxaza umsebenzi
"Zanele Mthethwa UKUBHEDUKA kobhubhane iCovid-19 kumbuyisele emsebenzini abewufundele owesifazane waseThekwini ophoqeleke ukuqala ibhizinisi ngenxa yokuphelelwa umsebenzi.UNksz Nokwanda Zondi (30) waseWestridge, eThekwini, uthole kumele aqale ibhizinisi ngokushesha njengoba iCovid-19 imlahlekisele ngomsebenzi ngo-Ephreli.Ubesebenza efemini ekhiqiza imifaniswano, okuphoqeleke ukuthi idilize abasebenzi ngenxa yokushaywa yilolu bhubhane olugadle kwazwela emnothweni.Esikhundleni sokuthi abalise ngokungasebenzi, uNksz Zondi ucabange ngokushesha ibhizinisi elihlukile, elihambelana nothando lwakhe lokudla. Uqale ibhizinisi lapho ehambisela khona amakhasimende izithako ezinhlobonhlobo zokudla ukuze abantu baziphekele emakhaya.“Bese ngivele nginawo umqondo waleli bhizinisi ngoMashi, ngize ngaxoxa ngalo kwabanye abangani bami. Ngithole ukuthi kukhona abalenzayo kwezinye izifundazwe futhi yibhizinisi elingakwazi nokukhula.”Uthe ngesikhathi ephelelwa umsebenzi ubone kuyithuba lokuzama leli bhizinisi. Ukubona isasasa lokupheka emakhaya kubantu ngesikhathi kuqala uthaqa, kumnike isibindi wabona ukuthi lingamsebenzela leli bhizinisi. Uveze ukuthi yize ekuthanda ukupheka futhi ekufundele, ubone sebebaningi kakhulu abenza lo msebenzi.“Amakhasimende ami ngabantu abazihlalela ngabodwana noma imindeni emincane. Kuyenzeka umuntu afune ukupheka isidlo esithize kodwa ahlulwe ukuzihlanganisela izithako.Mina ngibahambisela izithako nezikalo zokudla baziphekele ekhaya. Ngesonto ngiba nezidlo eziyisihlanu engigxila kuzo kodwa kuyenzeka umuntu azicelele isidlo esithize,” kusho yena.UNksz Zondi ofundele ukupheka eDurban University of Technology, uthe wukungawutholi umsebenzi awufundele okwenze wagcina esebenza efemini.Ubevele ekuthanda ukupheka nokuziqalela ibhizinisi lokupheka, wabona kuyithuba lokubuyela kulokhu abevele ekufundele.Uthe ibhizinisi lakhe ulibona likhula ngoba akekho omunye amaziyo owenza okufanayo eThekwini.",Uphelelwe wumsebenzi wabuyela kwakufundele
"UMENGAMELI Jacob Zuma izolo uzichithile iziphakamiso ezithi akaxoshwe uNgqongqoshe wezokuThuthukiswa koMphakathi kuleli uNksz Bathabile Dlamini ngenxa yokuqubuka kwesixakaxaka mayelana nodaba lwezibonelelo zikahulumeni nempesheni yabadala.Engxoxweni nomsakazo, uZuma uthe uNksz Dlamini angehlulelwa ngemuva kuka-Ephreli 1, okuwusuku okubhekwe ngabomvu ukuthi bazozithola yini izibonelelo zikahulumeni abantu bakuleli abangu-17 million.“Angeke kwenzeka ukuthi lelizwe lingahluleka ukukhokhela abantu abadala impesheni yabo, nginxusa isizwe ukuba sehlise amaphaphu silindele usuku lokuhola,” kusho uZuma.UZuma uthe kuyamkhathaza ukuthi abantu sebeqala ukwahlulela kulolu daba.UZuma uphawule kanje ngemuva kokuthi inkampani ebikhokhela izimpesheni iCash Paymaster Services (CPS) ithe ayisiboni isizathu esingenza ingakwazi ukuholela abantu ngo-Ephreli 1 yize ingakasayinwa inkontileka entsha.Lokhu kushiwo nguMnuz Serge Belamant oyisikhulu sakwaCPS othe balinde ukuthi kusayinwe inkontileka kuleli sonto emuva kokuhlangana nabakwaSouth African Social Security Agency (Sassa). UBelamant ukusho lokhu ohlelweni lwezindaba zomsakazo iRadio 702. Yize imimoya isephezulu kubantu emuva kokuba kuvele ukuthi asikasayinwa isivumelwano, uBelamant uthe awehle amaphaphu.“Sikulungele ukuholela abantu ngo-Ephreli 1 futhi angisiboni isidingo setwetwe. Ngesonto eledlule sihlangane nabakwaSassa kwaba nemibandela ebekwayo mayelana nesivumelwano esisha. NgoLwesihlanu sihlangane nabameli ukuqedela inkulumo ukuze silindele ukusayina,” kuchaza yena.Uthe isivumelwano esizosayinwa sisha njengoba esidala sichithiwe yiNkantolo yoMthetho-sisekelo. Yize inkontileka kudingeka idlule ezigabeni eziningi ukuze iphasiswe, uBelamant uthe kwehlukile kulokhu ngoba kuyaphuthunywa. Njengoba kuke kwavela ukuthi amabhange nePosi baphumele obala bathi nabo bangaholela uma kunenkinga noCPS uthe yibona kuphela abangakwazi ukumelana nomthamo wezimpesheni.Namuhla kulindeleke ukuthi ungqongqoshe avele phambi kwekomiti lezimali ePhalamende, iScopa, ezocacisa ngalolu daba. Abezindaba namaqembu ezepolitiki abanelisekanga ngesithangami sangeSonto lapho ungqongqoshe enqabile ukuphendula imibuzo. Wenqabile nokucacisa ngesizathu sokwesula emsebenzini kukaMqondisi woMnyango uMnuz Zane Dangor othe wesule ngoba bengaboni ngasolinye noNksz Dlamini ngalolu daba. Bangu-17 million abantu abathembele ezibonelelweni ezikhokhwa nguhulumeni.",'Phansi amaphaphu bazohola abantu ngo-Ephreli 1'
"BASALE bemangele omakhelwane bendoda yaseDassenhoek, eMariannhill, ngesikhathi amaphoyisa emba isidumbu sayo okusolwa ukuthi amanye amalungu omndeni asingcwaba egcekeni emuva kokuyibulala.Amaphoyisa abophe amalungu omndeni kamufi emuva kokumba isidumbu sakhe ngoMgqibelo ebusuku.Kusolwa ukuthi umufi waqala washiswa ngamanzi abilayo ngoba esolwa ngokweba ilahle lemoto yelinye ilungu lomndeni.Umufi (25), okuthiwa ubeyiphara, wangcwatshwa isinyenyela ngamalungu omndeni emuva kokumshaya waze wafa.Umthombo weSolezwe obukhona kumbiwa uthe kutheleke iqulu lamalungu omphakathi lizozibonela kumbiwa isidumbu.“Sihlehliswe ngamaphoyisa ethi asisuke sibuyele emakhaya. Kuze kwaqedwa ngabo-10 ebusuku umsebenzi wokumbiwa kwesidumbu,” kusho umthombo.Umthombo uthe amaphoyisa ashaqe amalungu omndeni amabili asondelene nomufi asolekayo ayowahloma imibuzo esiteshini samaphoyisa.Okhulumela amaphoyisa KwaZulu-Natal, uCaptain Nqobile Gwala, ukuqinisekisile ukumbiwa kwesidumbu ngoMgqibelo eDassenhoek.UCaptain Gwala uthe amaphoyisa aKwaNdengezi alunywe indlebe mayelana nendoda eyashaywa yaze yafa ngoJulayi ngonyaka odlule emuva kokweba kubo.“Isidumbu sikamufi besingcwatshwe egcekeni ngaphandle kokwazisa amaphoyisa. Amaphoyisa ambe isidumbu ebesingcwatshwe ethuneni elingashoni kwabe sekuvulwa icala lokubulala esiteshini samaphoyisa KwaNdengezi,” kusho uCaptain Gwala.UCaptain Gwala uthe kuboshwe abantu ababili oneminyaka ewu-41 noneminyaka ewu-71 abathweswe icala lokubulala.Ababoshiwe abesifazane ababili. Omunye wabo kuthiwa uzinikele emaphoyiseni.Kulindeleke ukuthi bavele eNkantolo yeMantshi yasePinetown namhlanje.Imizamo yokuthola amanye amalungu omndeni kamufi ayiphumelelanga.",Kuboshwe amalungu omndeni kutholwa isidumbu egcekeni
"ABAFUNDI bajuqwe yizisu izolo kwaphazamiseka ukubhalwa kwezivivinyo zaphakathi nonyaka esikoleni samantombazane eNtshongweni.Abafundi base-Albini Girls High baphuthunyiswe ezibhedlela eziseduze bephalaza belunywa yizisu ngeSonto nayizolo emuva kokudla ukudla kwasesikoleni.Kuthiwa ngoMgqibelo abafundi badla isoseji neroll, ngeSonto badla ama-corn flakes, ama-vienna noshatini.UMatron oqapha abafundi ongathandanga negama lakhe, uvumile ukuthi abafundi bayagula, kusolwa ukuthi baguliswa yinto abayidlile kodwa kabazi ukuthi yini ebisekudleni egulise abafundi.“Ukudla okudliwe ngoMgqibelo nangeSonto akufani kodwa konke kuholele ekutheni izingane zigule. UMnyango wezeMpilo uthathe amasampula okudla, silinde imiphumela ukuze sizwe ukuthi yini ebiyinkinga ekudleni,” kusho uMatron.UMnuz Sihle Mlotshwa, okhulumela uMnyango wezeMfundo eKZN, uthe abafundi abebegula baphuthunyiswe ezibhedlela bekhala ngezisu kodwa balashwe badedelwa. Ngokuthola kwabo isikole silandela yonke imigomo ebekiwe yokuphatha ukudla.UNksz Ncumisa Mafunda okhulumela uMnyango wezeMpilo, uthe ngokwazi kwabo abafundi abawu-49 bangeniswe esibhedlela iSt Mary’s ngeSonto, balashwa, badedelwa.Izolo uthe akekho umfundi ongenisiwe kodwa abanye abazali bathe bahambise izingane zabo ezihlaselwe ukugula ezibhedlela izolo.Unina womfundi ofunda uGrade 12 uthe ngeSonto abaphathi besikole bathe abafundi abebegula bahanjiswe ezikhungweni zezempilo ngeSonto futhi akekho umfundi osagula.“Izolo ngishayelwe ucingo ezinye izingane zingazisa ukuthi ingane yami iyagula. Akuyona yodwa ziningi ezinye izingane ezikhona lapha eHlengisizwe Clinic eHammarsdale. Esikoleni uma ushaya ucingo benza sengathi konke sekulungile kanti ezinye izingane zisagula. Kumanje esikoleni kuyaphithizela akubhalwa, kuthiwe kuzobhalwa ngoLwesithathu,” kusho yena.Imizamo yokuthola abaphathi besikole yehlulekile. Ucingo lukathishanhloko belukhala lungabanjwa emini kodwa lwagcina lungasangeni izolo ntambama.",Kuphazamiseke ukubhala abafundi bejuqwa yizisu
"UMQEQESHI weCape Town City u-Eric Tinkler uchitha eyokuthi ezakhe seziyayizwa ingcindezi yombango wesicoco se-Absa Premiership.UTinkler uzigxeke yena ezakhe ziguqiswa yiMaritzburg United ngo 1-0 wegoli likaKurt Lentjies eHarry Gwala Stadium, eMgungundlovu. Nokho leli qembu livuke lazithatha lithela othulini iFree State Stars ngo 1-0 ngoLwesihlanu.UTinkler ukuphikile ukuthi ezakhe seziyayizwa ingcindezi yokubalwa namaqembu asethubeni lokudla ubhedu kwiligi.“Ngeke ngibeke izaba. Amaphuzu amathathu abengasifanele koweMaritzburg. Asizange sidlale ngendlela obekumele sidlale ngayo noma esihlale sidlala ngayo ngoba bekungokokuqala sishaywa kulo nyaka. Ngeke ngigxeke umuntu oyedwa ngokushaya kwethu into ephansi. Izinqumo zethu zisenzele phansi. Besiphansi kakhulu futhi kuningi okufike emqondweni wami. Mhlawumbe angizange ngibagqugquzele ngokwanele emva kokushaya iKaizer Chiefs,” kusho uTinkler.Emidlalweni emithathu yokugcina iCity izobhekana neSuperSport United kusasa eLucas Moripe Stadium, ePitoli. NgoMeyi 17 izodlala neLamontville Golden Arrows eCape Town Stadium, eKapa bese kuthi ngoMeyi 27 ivale nePolokwane City e-Old Peter Mokaba Stadium, ePolokwane, eLimpopo.“Njengamanje sesisalelwe yimidlalo emithathu okumele sigxile kuyona. Kumqoka ukuthi sivuke sizithathe. Abafana bami baphatheke kabuhlungu ngokushaywa yiMaritzburg. Ave kungukuthi bebengafuni ukuwina kodwa konke abebekwenza bekuphika,” kusho uTinkler.ICity ivele isihlabane ngesicoco seTelkom Knockout kule sizini ka-2016/17.“Angithukile ngempumelelo yeqembu. Vele sesizuze ngaphezu kwebesikuhlelile yingakho singenavalo. Ingcindezi ayikho kithina. Ingcindezi isemaqenjini afana neSundowns, SuperSport, Orlando Pirates neWits. Ayikho ingcindezi esiyizwayo. Ingcindezi yakhiwa abezindaba. Thina senze kahle kakhulu kule sizini. “Ngiyaziqhenya ngabafana bami. Njengamanje angifuni ukucabanga ngokuyodlala e-Afrika ngesizini ezayo. Sisalelwe yimidlalo emithathu. Ake sidlale yona sibone ukuthi izosibeka kuphi. Yonke imidlalo imqoka njengamanje. ISundowns iyona esethubeni elihle lokunqoba isicoco ngoba ngemuva komdlalo weWits le eminye esele ngibheke ukuthi iyinqobe,” kusho uTinkler.",Uchitha ingcindezi yesicoco uTinkler
"MBALI KHANYILEKUTHOLAKALE imoto kaMnuz Nkosi Langa (33) wasePinetown osekuphele inyanga  amasonto amane  enyamalele, ngamaphoyisa kepha isishintshwe izinombolo zayo.Kuthiwa imoto itholakale ipakiwe ngo-Okthoba 23 eDalton, ngaseMgungundlovu ngenkathi amaphoyisa ephenya nge-Isizu D-Max 250 ebisolisa. solisayo.Ngokusho komthombo weSolezwe bathole ikhophi kamazisi, isifonyo nerisidi ye-airtime.Okhulumela amaphoyisa KwaZulu-Natal, uColonel Thembeka Mbele, uthe bathole imoto itholakele imotokodwa umnikazi akakatholakali. ubengakatholakali.“Imoto itholakale ipake eDalton, ikhiyiwe. Amaphoyisa ayaqhubeka nophenyo,” kusho uCol Mbele.UNksz Zodwa Langa udadewabo kaMnuz Langa, uthe sebehambe baze bafika emakhazeni befuna umfowabo kepha abamtholi.“Sicela othenge imoto asazise ukuthi ungakuphi umnikazi wayo, njengoba isitholakale isinenombolo entsha. Okubalulekile njengamanje wukutholakala komfowethu. Nabangani bayasiza, bazama ngokusemandleni ukusilekelela njengomndeni. Bukhulu kakhulu  ubuhlungu esikubo kumanje,” kubalisa uNksz Langa.ULanga owanyamalala ngoSepthemba 29 ebusuku kuthiwa waya endlini yakhe ese-Ashley, ePinetown, ewumuntu obuyayo.Kuthiwa ucingo lwakhe ahamba nalo lwagcina lungasangeni uma abomndeni bezama ukumfonela, nokuyilapho abasola ukuthi kukhona inkinga, baya emaphoyiseni beyobika ngokulahleka kwakhe.UMNUZ Nkosi Langa osathungathwa nokutholakale imoto yakhe eDalton ngaseMgungundlovuIsithombe: SITHUNYELWE",Kutholakale imoto yomlisa onyamalele
"“UKULAHLEKELWA kwenye indoda, wukuhlomula kwenye”Lawa ngamazwi omqeqeshi weCape Town City, uBenni McCarthy, emuva kokuthi ezakhe zibuyisele kwamhlaba iMamelodi Sundowns ziyehlula ngo 1-0 emdlalweni we-Absa Premiership eLoftus Versfeld Stadium, ePitoli, ngoLwesibili ebusuku.Igoli eliweze iCity lishaywe nguNana Akosah-Bempah esiwombeni sokuqala.I-The Citizens inyukele endaweni yesibili kwi-log yePremiership. Nakuba uMcCarthy ejabule ngokwehlula iDowns, uvumile ukuthi ubengeke alibone elidlalayo ukuba ezikaPitso Mosimane bezingaxinwanga yimidlalo eduzane. ISundowns idlale imidlalo eyisihlanu ezinsukwini ezingu-13.“Ngiyajabula ukuthi sivale unyaka sisendaweni yesibili kwi-log, ngaphezu kwamaqembu amakhulu ekubeni siyiqembu elincane. Iqembu eliphezulu kulifanele, lishaya ngesikwati esikhulu nabadlali abaphambili kwiPSL.“Namuhla sibabambe ngosuku bengekho esimeni esihle ngoba ngicabanga ukuthi ukudlala imidlalo eminingi kangaka, eyisihlanu, esikhathini esincane kangaka kubakhathazile, “ kusho uMcCarthy.“Ngiyazwelana noPitso futhi ngicabanga ukuthi ukuba bathole isikhathi esanele sokubuyisa amandla ngabe sikhuluma udaba olwehlukile. Kodwa ke ukulahlekelwa kwenye indoda, wukuhlomula kwenye. Sisebenzise amathuba ethu, sabona ukuthi iSundowns ayibukeki njengalena esiyaziyo. Sibuke imidlalo yayo edlule. Bekufanele sivale uMabunda noHlompho ukuthi bangadlali ngendlela abayijwayele, bangadlali amabhola amade abawadlala ezikhaleni ezivulwa wudonga.”UMcCarthy unezinyanga eziyisithupha eqeqesha ngokuzimela kwiCity. Uthathe iqembu emuva kokushiya kuka-Eric Tinkler osepheka iSuperSport United. UMcCarthy uthe uhlangane namagingxigingxi amaningi kulezi zinyanga ezimbalwa futhi uzizwa esemdala kuneminyaka yakhe. Akaliyekanga ithuba lokukhwela adilike konompempe bePremiership.“Ubunzima abukho eqenjini noma kwesibhekana nawo. Ngicabanga ukuthi ukuphathwa kwemidlalo. Angazi noma ukhona yini phakathi kwenu obuke umdlalo namuhla ngoba lapha izinto bezivuna uhlangothi olulodwa. Angazi noma kungenxa yalokhu ukuthi iligi isiqala ukuqaqeka.“ Asidlali nje kuphela namaqembu kodwa sibhekene nonompempe futhi. Cha ngikhathele ukubibiyela. Ngikhathele ukuthi awukwazi ukukhuluma ngoba kufanele ubahloniphe ekubeni bona bengabahloniphi abaqeqeshi nomdlalo wethu. Babulala abadlali bethu kodwa akufanele sikhulume. Onompempe nabo kufanele babhekane nemisebenzi yabo ngoba uma abaqeqeshi bexoshwa ngoba bengawini...“Yingakho iligi yethu ingekho ezingeni okufanele ngabe ikulona ngokwekhono esinalo ngoba sinonompempe ababhedayo. Kufanele babhukule ngoba abaqeqeshi bayatshelwa lokho. Kufanele uqhamuke neqhinga lokwehlula iSundowns, kufanele ube phezulu. Kodwa onompempe bangahlala bengagculisi.”",UBenni ujabule kakhulu beshaya iDowns
"MBONGISENI BUTHELEZIEseGoliYIZE ifomu kaBrighton Mhlongo eqenjini lakhe i-Orlando Pirates imthathe yamfaka eqenjini lesizwe iBafana Bafana kodwa lo nozinti akaziboni esengcono kunazobe ebanga nabo ijezi u-Itumeleng Khune noJackson Mabokgwane.UMhlongo useqenjini iBafana elizodudulana neGambia emdlalweni wokuhlungela i-Africa Cup of Nations (Afcon) kusasa e-Independence Stadium, eBakau ngo-7 ebusuku.I-Afcon izodlalwa ngo-2017 eGabon.IBafana iza kulo mdlalo ibambelele ethembeni lokuthi kukhona esangakwenza ukuzifaka kulo mqhudelwano.Inamaphuzu amathathu, izolwela ukunqoba imidllalo emibili esele yokuhlunga, okuhlanganisa noweMauritania ngoSepthemba.“Angithandi ukukhuluma ngabanye onozinti, nokuthi bona badlala kanjani. Mina ngijabule ngokuthi ngilapha eqenjini lesizwe. U-Itumeleng Khune udlala kahle futhi unesipiliyoni kanjalo noJackson naye udlala kahle. Okwami wukuzehlisa, ngifunde kubona bese ngilindela elami ithuba. Uma ngilithola ngizolisebenzisa ngoba nami ngizobe ngilwela ukusiza iqembu linqobe lo mdlalo obalulekile kithina,” kusho uMhlongo.Umdlalo wokuqala weBafana neGambia waphela ngo 0-0, okwaba wukuqala kwezinkinga zeBafana njengoba esebonakala emancane amathuba ayo okuya eGabon.Uthe akubaqedi amandla ukuthi iBafana sekumele imincele ukuthi amaqembu angaphezulu kwayo ashaywe ukuze lingashabalali ithemba layo nge-Afcon.“Sizimisele ngokuthi sibuye namaphuzu amathathu bese sibheka amanye amaqembu ukuthi adlala kanjani ngoba vele sekuzofanele siwabheke ukuthi wona athola imiphumela enjani. Lapha sikhuluma ngebhola, kungenzeka noma yini ngakho ngeke siphele amandla,” kusho uMhlongo.Eqoqweni leBafana kuboshelwe neCameroon eqhwakele ngamaphuzu ayisishiyagalombili neMauritania elele endaweni yesibili ngamaphuzu ayisikhombisa.Nabo bayadlala kusasa, okusho ukuthi kumele kube khona ohlulwayo bese iBafana iyayinqoba iGambia ukuze iqhubeke nokuhlalela ethembeni.",UMhlongo akaziboni engcono kunabanye
"OWESIFAZANE othi wayeyisinqandamathe sikaDonald Trump, uStormy Daniels, uthi lo mengameli wase-United States ushaya udaka kwinkonzo yasekamelweni.UStormy, ozakhele udumo ngamafilimu ocansi eMelika, udalule lokhu encwadini ekhuluma ngempilo yakhe lapho aveze khona nokuthi kubo bonke abantu aseke aya ocansini nabo, uTrump uyena ofathuze ukubadlula bonke.Uthe uTrump nokho ubengakugqizi qakala yena lokho njengoba ephikisana nombono wakhe ezibona eyinkunzi embhedeni.UStormy Daniles odume ngamafilimu ocansi eMelika usola umengameli Donald Trump ngokushaya udaka kwinkonzo yasekamelweni. Isithombe: AP Photo/Craig RuttleLo wesifazane oneminyaka engu-39 uqhube wadelela umphambili kaTrump ewufanisa nokapopayi.“Uyena owangicoba kunabo bonke abanye esengike ngalala nabo kodwa kwangicacela ukuthi yena wayengakuboni lokho,” kusho uStormy encwadini yakhe iFull Disclosure.Uthe walala noTrump ngesikhathi osaziwayo baseMelika bedlala igalofu eLake Tahoe, eCalifornia ngonyaka ka 2006. Encwadini uphinde athi kwakumufakela amahloni ukubona uTrump njalo kwithelevishini njengoba kwakumbuyisela umcabango wokuthi sebeke balala ndawonye.UTrump uyakuchitha ukuthi useke walala nalo wesifazane.",‘UTrump ushaya udaka kwinkonzo yasekamelweni’
"USAGCWELE amathafa owesifazane osolwa ngokugwaza isoka lakhe lafa ehostela KwaMashu ngoMgqibelo.Kuthiwa ubehlala nalo isoka asolwa ngokulibulala.Kuthiwa isoka nentombi bahilene ngamazwi kwagcina ngokuthi owesifazane agcine esegwaze indoda.Kuthiwa indoda isuke endlini yayo yayolanda intombi ejoyintini lapho ebiphuza khona okusolwa ukuthi ibisiqome owesilisa wakhona. Ithe uma ifika ejoyintini indoda yathatha intombi ngenkani baya nayo endlini lapho ifike yamgwazela khona.Umufi kuthiwa ushonele emtholampilo ePoly, KwaMashu, ngemuva kokuthi eyiswe intombi yakhe ebicela usizo.Kuthiwa umufi nentombi yakhe bebejwayele ukuthi bahilizisane.Okhulumela amaphoyisa KwaZulu-Natal, uCaptain Nqobile Gwala, ukuqinisekisile lokhu.UCaptain Gwala uthe indoda iphuthunyiswe emtholampilo lapho ifike yashonela khonaUthe amaphoyisa aKwaMashu aphenya icala lokubulala. Okwamanje bekungakaboshwa muntu.",Owesifazane ugwaze isoka lafa ehostela
"MTHOKOZISI MNCUSENIOrlando Pirates (0) 0 Golden Arrows (0) 2ILAMONTVILLE Golden Arrows ithwese umqeqeshi we-Orlando Pirates u-Eric Tinkler umthwalo ngaphambi komdlalo omkhulukazi weSoweto Derby ngoMgqibelo ngokuqinisekisa ukuthi uya kobheka neKaizer Chiefs ukuzethemba kuphansi ngendlela emangalisayo.Imbangela yalokhu ukuthi bese kungumdlalo wesihlanu weligi iPirates ingayazi iwini njengoba ikhale ngaphansi ngamagoli oKudakwashe Mahachi noGladwin Shitolo abawashaye ngomzuzu ka-51 noka-83 ngokwahlukana izolo ebusuku e-Orlando Stadium. Kufana nenyanda yezinkuni lokhu kuTinkler okufanele abhekane neChiefs ngaphandle kwabadlali abamqoka kwazise noHappy Jele akazange awuqede umdlalo ngenxa yokulimala phezu kukaSisifo Myeni no-Oupa Manyisa.Umdlalo uqale ngesikhulu isivinini kubhoke i-Arrows okuthe zisuka ngakho kodwa yabe ihlasela ngamandla ezintini zikaSiyabonga Mpontshane obevimbele iPirates. Okusheshe kwacaca ukuthi iPirates ibihlose ukubhoboza udonga lwasemuva lwe-Arrows ngamabhola amade abeshayelwa uKermit Erasmus.Lo mgadli uyena othole ithuba lokuqala ngesikhathi ukaputeni we-Arrows uMatome Mathiane ehluleka ukuvimba elinye la lamabhola amade ngomzuzu wesikhombisa waze washayisana nonozinti wakhe uMax Mabeva kodwa lo mgadli washweba emi yedwa.Kudlule imizuzu embalwa kwenzeke lokho noMahachi wayeka udanki abewuthole ngephutha likaSiyabonga Sangweni emuva. Maphakathi nesiwombe sokuqala bese kuyiPirates ebonana kangcono kodwa yaphazamiseka sekulimala uJele ophume ngohlaka yize kungazange kucace ukuthi ulinyazwe yini.Okugqame kunakho konke esiwombeni sokuqala ubuqhawe bukaMabeva ngesikhathi ekhipha i-Arrows obishini evimba amabhola amabili anzima befikile o-Erasmus noMpho Mvelase ngasekupheleni kwaso (isiwombe).Ekhefini zibuye ngokuthi uMahachi abeke ebuhleni iBucs ngengcwenga yegoli evele ngokuthi uThamsanqa Gabuza aphunyukwe yibhola maphakathi nenkundla. Ukhishwe ngokushesha ngemuva kwalokho indawo yakhe yathathwa uLehlohonolo Majoro.Yize bese kungene igoli kodwa lo mdlalo uqhubekile nesivinini sawo sekucaca ukuthi iPirates ilifuna ngenkani elokulinganisa. Lokho bekuyishiya ivulekile nokho emuva kodwa i-Arrows ayizange ikusebenzise ngendlela lokhu kwazise ithole inqwaba yamathuba okushaya igoli lesibili kodwa kubhede uhlelo ekugcineni. Nayo iPirates ibingazibekile phansi kodwa uMbaeva naye ubevukile emaqandeni njengoba ephinde wageza uMajoro ngomzuzu ka-76. La maphutha ayibulele iPirates eseshaya elesibili eShitolo (obelekwe yi-Arrows kuyona belu iBucs).Komunye umdlalo obukhona izolo, iMamelodi Sundowns nePolokwane City bashayane baze babukana kuba ngu 0-0.",I-Arrows ifake uTinkler enkingeni
"ZANELE MSOMIK UTHIWA belingakuthandi ukukhuluma futhi linomoya ophansi iphoyisa lasePort Shepstone elabulala intombi yalo, unkosikazi namadodana alo amabili maqede lazidubula.UMnuz Khetha Shange ongumfowabo kaWarrant Officer Lindela Shange (49), obengcwatshwa izolo namalungu omndeni wakhe, uthi akaboni ukuthi uyoke akholwe ukuthi umfowabo akasekho.Utshele 
Isolezwe ukuthi umfowabo ubungeke umbone ngisho ecasukile ngoba ubezithulela.Uthe babezelwe beyizinsizwa zodwa beyisithupha kodwa sebesele bane.Umkamfowabo uNkk Fikile Shange naye obengcwatshwa izolo, uthe bebembiza ngosisi ngoba bejabulela ukuthi sebethole udadewabo.Ngo-Okthoba 21 nonyaka uWarrant Officer Shange obesebenza esiteshini samaphoyisa eSouth Port, kusolwa ukuthi waqala entombini yakhe uNksz Jabu Cele (40) ebiwumabhalane khona eSouth Port.Kusolwa ukuthi wayidubula amahlandla amaningi maqede wadlulela kwakhe wadubula umkakhe nezingane ezimbili uSinakhokonke (15) noSnakekelo (10).UNkk Shange ubewuthisha eSbhekulwandle, uSnakhokonke efunda eMerlowood High kanti uSnakekelo ubefunda ePortShepstone Senior Primary.Umfowabo kaWarrant Officer Shange uthi yize namanje bengasazi isizathu sokuzibulala kukamfowabo nomndeni wakhe kodwa akakholwa ukuthi yingcindezi yomsebenzi njengoba abanye becabanga kanjalo.“Umfowethu ubesesebenze iminyaka ewu-29 eyiphoyisa. Kungani ingcindezi imfikele manje sekusele iminyaka embalwa athathe umhlalaphansi,” ubuze kanje.Uthe selokhu kwenzeke le nhlekelele akuvumi ngisho adle futhi kunzima kakhulu nasendodakazini kamfowabo uSphumelele (22), eyayingekho kubulawa unina nabafowabo.Umphakathi nozakwabo babashonile bebephume ngothi.",Lingcwatshiwe iphoyisa elaqotha umndeni
"OWAYENGUMVIKELI womphakathi u-Advocate Thuli Madonsela, uthi ngeke kugqugquzele ubuvila ukwenyuswa kwemali yezibonelelo zikahulumeni.U-Adv Madonsela onguSihlalo wophiko lweSocial Justice eNyuvesi iStellebosch, ubekhuluma kwiwebinar yezinhlangano ezisiza umphakathi izolo.“Sibonile ukuthi ukufakwa kwemali ethe xaxa kwizibonelelo zikahulumeni ngesikhathi kuvalwe izwe kubasizile abantu. Siyadinga ukuthi le mali ibuye ngoba abantu bathwele kanzima. Labo abathi lokhu kuzogqugquzela ubuvila banephutha ngoba angikaze ngibezwe bethi izizukulwane zezigwili mazingawuthathi umcebo ezishiyelwe wona,” kusho u-Adv Madonsela.Uthe umcebo wezigwili zaseNingizimu Afrika, wakhiwe ngomjuluko nokuxhashazwa kwabantu abamnyama ngakho nazo izigwili kufanele zibukwe ngelinye iso, uma zishiyela izingane zazo umcebo.UMengameli weSouth African Federation of Trade Unions (Saftu) uMnuz Zwelinzima Vavi, uthe ukwengezwa kwemali yezibonelelo zikahulumeni kuzosiza ekunciphiseni igebe phakathi kwabampofu nomacaphunakusale.“Sinezingqinamba zokungalingani eNingizimu Afrika, ezenza ubone sengathi uphila emazweni amabili angafani. Kolunye uhlangothi kunabantu abacebile bese kolunye kube nabantu abaphila ngoR1 268 ngenyanga ngenxa yobuphofu. Sidinga ukuthi uhulumeni aqhubeke nokuholela abantu izibonelo ezithe xaxa. Sicele umhlangano noMengameli, uNgqongqoshe wezokuThuthukiswa koMphakathi noMnyango wezeziMali ngoba siyazi ukuthi imali izoba khona,” kusho uVavi.UVavi uqhube wathi badinga nokuthi isibonelelo sabangasebenzi sibe wuR550 ngenyanga ngoba uR350 mncane kakhulu. Abezinhlangano ezilwela umphakathi bathe bazoqhubeka nokulwela ukuthi izibonelelo zikahulumeni zibe yimali ethe xaxa ukuze kusizakale abampofu.",Izibonelelo azigqugquzeli ubuvila: Thuli Madonsela
"ISIQUBULE umsindo ingoma entsha kaR. Kelly ngenxa yokuzwakala sengathi uyiqambele ukuthi azivikele kwabamhlasela ngezinsolo zokunikubeza abesifazane.Ingoma entsha kaR. Kelly wodumo lwengoma iHappy People ithi I Admit, idonsa imizuzu engu-19. Ikhuluma ngezihloko ezimenze wanyamanambana emphakathini nokuthi uphunyuke kanjani ezinsolweni abebekwa zona selokhu aqala ukwaziwa emculweni.Phakathi kwezinsolo akhuluma ngazo, ubala umshado wakhe nomculi owayemncane ngeminyaka u-Aaliyah owayena-15, ukuziphatha budlaba nezinsolo zokunukubeza nokuthumba abesifazane. Abazali bamsola ngokuthatha amadodakazi abo awenze izigqila zocansi nokunye okuningi.Abagxeka uR. Kelly bakhala ngokuthi akazehlisi kunalokho le ngoma ibukeka inokungcofa abamsolayo.Ukhipha le ngoma nje usanda kugxekwa ngozakwabo kwezokungcebeleka okubalwa kubona umlingisi uVoila Davis, umculi uJohn Legend nabanye abaningi.Ukungafunwa kwakhe ngabanye nezinsolo zokunukubeza, kwenze umculo wakhe ugcine ususiwe kwaSpotify, kwamiswa namakhonsathi akhe e-USA.-TMZ",UR. Kelly nengoma engcofa abamsolayo
"UKUPHELA kwesizini ka-2017/2018 kuza novalo kwabanye abadlali beKaizer Chiefs kwazise kuheleza imibiko ethi kuzogawula izembe kodwa isimo sihlukile ku-Emmanuel “Adebayor” Letlotlo, yena ozothola ithuba lokuchaza umqeqeshi omusha okulindelwe aqashwe maduze nje.Indaba yekusasa likaLetlotlo (22) ivezwe nguVina Maphosa, owengamele uphiko lwezokuxhumana kwiChiefs nobexoxa neSolezwe ngeSonto ngesimo salo mdlali oseqede izinyanga ezingu-12 engadlali nowodwa umdlalo osemthethweni.“Azikho izingxoxo ngokuhambisa uLetlotlo,” kusho uMaphosa, ezikhahlela ngazo zombili izinyawo izinsolo zokuthi uLetlotlo, omunye wabadlali abavukuwe yiMultiChoice Diski Challenge, angase abolekiswe ukuyobuyisa ifomu.“ULetlotlo usanda kululama ekulimaleni ngakho okuseqhulwini (ngaye) manje wukumlungisela ukuba abe sesimeni esifanele (sokudlala) ngesizini ezayo.”Yize engabonakali emidlalweni yeChiefs kodwa uLetlotlo usenesikhathi esingaphezu kwenyanga eqalile ukuzilolonga kwazise ubesejima kusekhona umqeqeshi osanda kusula, uSteve Komphela.Okwenza kube khona ukucabangela ukuthi lo mgadli waseSoweto angase abolekiswe ekuqaleni kwesizini ezayo, wukuthi ubanga ijezi nabagadli beChiefs abesebekhombisa ukungena egiyeni uRyan Moon onguntanga yakhe, Gustavo Paez okhwishizelayo noLeonardo Castro ofike wakhombisa ukuthii lukhulu azolwenza ngesizini ezayo.Okungase kubeke engozini ikusasa likaLetlotlo wukuthi kusekhona noDumisani Zuma naye odlala phambili.Omunye umdlali ongamnika inkinga nguYusuf Bunting osize Amakhosi anqoba iMultiChoice Diski Shield. Lo mdlali kubukeka ezonikwa ithuba elanele lokuzibonakalisa eqenjini elikhulu ngesizini ezayo.UBunting (21), osayine inkontileka ephela ngo-2021 kwiChiefs ngesizini edlule ngaphambi kokubhaliswa eqenjini elikhulu, ushaye igoli lokuqala benqoba ngo 3-1 kwiMamelodi Sundowns kowamanqamu eDiski Shield eMakhulong ngeledlule.UBunting uthwelwe ngeqoma njengaye uLetlotlo, onyukele eqenjini elikhulu ngemuva kokubhakuzisa inethi udede aze emuke nomklomelo womshayimagoli ovelele kwiDiski Challenge.ULetlotlo, odlale imidlalo eyisithupha ngaphambi kokulimala, usalelwe yisizini nesigamu enkontilekeni yakhe neChiefs akhushulelwe kuyo ngoMeyi 2016.Okubeka ikusasa labadlali abaningi engcupheni kwiChiefs wukuphoxa abalandeli bayo iqeda amasizini amathathu elandelana ingakaze inqobe nesisodwa isicoco kwezimqoka kwi-Absa Premiership.",IChiefs isabheke lukhulu kuLetlotlo
"WAYEFISA ukuba wunjiniyela uthishanhloko ochonywe uphaphe lwegwalagwala ngokuba wuthishanhloko obadlula bonke ngokuphatha isikole samabanga aphezulu KwaZulu-Natal.UMnuz Philani Innocent Mathenjwa uthishanhloko waseNtulabakayise Secondary, KwaNibela, eHluhluwe, uchonywe uphaphe nguNgqongqoshe wezeMfundo KwaZulu-Natal, uMnuz Kwazi Mshengu, ngesikhathi ebonga futhi ekhuthaza othisha ngomsebenzi omuhle abawenzile emcimbini owaziwa ngeKwaZulu-Natal National Teaching Awards (NTA) obungoLwesihlanu.UMathenjwa uwine emunxeni we-Excellence in Secondary School Leadership.Uthe ukuba wuthisha kwakungewona umsebenzi ayewuthanda kunayo yonke kodwa wathola ithuba lokuthi awufundele emuva kokuthi ephuthwe yithuba lokuthi afundele iCivil Engineering.Uthe kwakuxhunywana ngokuthi kushayelwe ucingo isitolo esisendaweni bese kushiywa umyalezo wokuthi kumele aye enyuvesi. Ngenxa yokuthi kwakukude nakubo baze bamtshela sesidlulile isikhathi esasibekiwe. Wabe eseyofundela ubuthisha.UMathenjwa uneminyaka ewu-14 enguthisha. Uqale ukuba nguthishanhloko waseNtulabakayise ngo-2016 ngesikhathi lesi sikole sivulwa.Yize enguthishanhloko naye unalo ikilasi alifundisayo njengoba efundisa iMathematics kwaGrade 11 noGrade 12.“Ngiwuthisha weSayensi kodwa ngo-2017 ngiqale ukufundisa iMaths ngoba ngifuna ukubona ukuthi yini le ehlula othisha ekufundiseni iMaths.“Ngaphakathi kimi bekunokuthi uma ngikwazi ukwenza umfundi athande iSayensi, ayiqonde futhi ayiphase kahle yini engangehlula ukuthi nakwiMaths kwenziwe okufanayo.“Ngaqala ngokufundisa uGrade 11 ngaqhubeka nabo ngaya kwaGrade 12 ngoba ngifuna ukuthi uma sengichazela abahloli ngezinselelo engibe nazo ngikhulume ngento nami engiyaziyo.”Lesi sikole siphase ngo-100% nyakenye, kuwo * -60% wamaBachelor, amaDiploma angu-30% no-10% ophase ngeCertificate.UMathenjwa uthe uyena ofika kuqala esikoleni ngo-6.30 aphume ekugcineni ngo-11 ebusuku zonke izinsuku.Uthe unekilasi lokubuyekeza alisizayo elingena ngo-8 kuya ku-10 ebusuku. Abafundi bakwaGrade10, 11 no-12 bavula ngaphambi kokuthi kuvule amanye amabanga ngoba uthi usuke efuna ukuthi babe nesikhathi esanele sokubuyekeza umsebenzi wesikole ngoba isilabhasi bayiqeda ngoJuni.“Uma kuphuma isikole angihambi ngiyahlala ngenze umsebenzi wami ngibe ngizilungiselela isikhathi sokusiza abafundi abangabambi ngokushesha ekilasini. Ngenxa yokuzimisela kwami nabanye othisha sebeze bangijoyina.”Uthe uqale waqhathwa nabanye ozakwabo endaweni, waya esifundeni ngaphambi kokuthi azoqhathwa nabesifundazwe. Kuzwelonke nguye omele iKZN.“Ngijabule kakhulu ngokuchonywa uphaphe ngokwenza kahle. Le ndondo akuyona eyami kuphela kodwa ngeyothisha bonke engibambisane nabo. Thina besisebenza nje singazi nokuthi kuneso elisibhekile,” kuphetha uMathenjwa.UMshengu uthe ukuhlonishwa kwalabo thisha ukubakhuthaza nokubabonga ngomsebenzi omuhle abawenzile kulo nyaka.Uthe uyazi ukuthi abathole izindodo bazoqala unyaka ka-2020 benomfutho ngenxa yezindondo.",OwaseNtulabakayise uzomela iKZN
"BAGWETSHWE odilikajele neminyaka engu-54 ababulali ababili abahlasela ehostela KwaMashu babulala abantu. NgoFebhuwari 7 nonyaka iNkantolo eNkulu yaseThekwini igwebe ababulali, uSfiso Gumede (29) noSizwe Mthiyane (34) odilikajele ababili umuntu ngamunye neminyaka engu-54 ngaphezulu.Inkantolo ithe ibagixabeza ngeminyaka engu-30 ngecala lokuzama ukubulala, engu-15 ngecala lokubamba inkunzi, neminyaka eyisishiyagalolunye ngecala lokutholakala nezibhamu.Ngo-Okthoba 2018 abesilisa babehlezi beyiqulu endaweni yokucima ukoma emgwaqweni uXolo khona ehostela, kwafika amadoda amane azenza abathengayo. Atshelwa ukuthi utshwala sebuphelile, akhipha izibhamu afuna ngodli imali namafoni kubantu ababehlezi endaweni yokucima ukoma.Lawa madoda kuthiwa aphinda adubula abantu ababezihlalele.Kwashona uMnuz Bongikosi Biyela (29) noMnuz Sibonelo Mbanjwa (33) kulesi sigameko. Abanye abane balimala baphuthinyiswa esibhedlela. Amaphoyisa aKwaMashu abe esevula icala lokubulala, elokuzama ukubulala nelokubamba inkunzi. Imiphumela yokuhlolwa kwezibhamu yaveza ukuthi yizo ezasebenza kulesi sehlo.",Odilika neminyaka kwababulala abasehostela
"BAGWETSHWE odilikajele abalisa abathathu abalahlwe ngamacala okubulala ngesihluku amaphoyisa esigamekweni esenzeke ngoSepthemba 2015 emijondolo yaseNamibia, eNanda. IJaji laseNkantolo eNkulu eThekwini uXolile Ntshulana likhiphe lesi sigwebo ngoMgqibelo lathi sizobafundisa isifundo ababulali abangakhombisi ngisho ukuzisola.ULindokuhle Mchunu (20), uSboniso Khubisa (22) noSabelo Mkhize (28) baphinde bengezelwa eminye iminyaka ngamanye amacala. Bathola iminyaka engu-15 ngokubamba inkunzi behlomile, emihlanu yokuzama ukubulala baphinda bathola eminye engu-15 nezinyanga ezingu-12 ngokutholakala nezibhamu nezinhlamvu okungekho emthethweni.Kuthiwa benza ubuqili baya esiteshini samaphoyisa bayozenza abacela usizo lokuhambisa incwadi yenkantolo kumuntu thizeni bafika bawajikela amaphoyisa.USeargent Vusumuzi Moyane noSeargent Ntombikayise Precious Jojisa bephucwa izibhamu bakhunyuliswa nezimpahla zomsebenzi. Bababophela evenini babavalela bahamba bayobabulalela kwenye indawo bazama ukungqongqisa imoto yamaphoyisa ngomlilo. Phakathi kwezibhamu ababezisebenzisa kwakukhona i-AK 47 ne-9mm okuthiwa babebadubula ngazo kwala ngisho becela uxolo baqhubeka babadubula. Kuthiwa uJojisa wasinda ngenxa yokuthi wazenza umuntu oshonile waphuthunyiswa esibhedlela eMhlanga wahlala inyanga. UNkk Lihle Moyane ongunkosikazi wephoyisa elabulawa ubekhona enkantolo uthe nakuba simgculisa isigwebo kodwa ngeke simbuyise umyeni wakhe.“Lezi zinhlungu ziyohlala zikhona enhlizweni yami. Njalo uma ngibona abasolwa begibela ebhokisini siyabuya isithombe sesihluku abasenza kumnyeni wami,’’ kusho uNkk Moyane.Ilungu lomndeni womunye wababulali uSipho Mkhize elingafunanga ukudalulwa lithe ibambe ngakho ngokugwetshwa kwakhe ngoba bebefuna ajeze nabo bengumndeni ngoba kuyacaca ukuthi wayengabenza le nto. Kuvele ukuthi lo mlisa uvele unenxanxathela yamacala ake amlahla phambilini.",Odilikajele kwabathumba iphoyisa balibulala
"Imboni yokubheja eNingizimu Afrika ngenye yezihamba phambili e-Afrika. Kuhlale kuvumbuka ama-site okubheja amasha kuleli ngenxa yokuthi iNingizimu Afrika iyimakethe enkulu uma kukhulunywa ngokubheja online.Ngaphambi kokuthi iCovid-19 iphazamise izinto eNingizimu Afrika, izigidi zamaphanta bezigcwala ezindaweni zokubheja ezweni jikelele lapho bekufezeka khona amaphupho awo. Ubuchwepheshe besimanje busizile ukukhulisa imboni ngoba manje amaphanta asebheja online ezihlalele emizini yawo.Nakuba amaphanta amaningi ebheja bese ewina, amanye awaqondi kahle ngezindlela zokubheja, lolu daba luzocacisa kabanzi ngalesi sihloko esivamise ukungaqondwa ngabaningi. Ngabe yini umehluko phakathi kwe-pool betting nama-multibets uma kukhulunywa ngokubhejela ezemidlalo?Kubalulekile ukuthi sibheke lezi zihloko bese sichaza umehluko.IPool betting wuhlobo lokubheja lapho kuhlanganiswa iziteki zamaphanta zifakwe ndawonye bese imali ihlukaniselwa lawo aqagele kahle. Isibonelo se-pool betting eNingizimu Afrika yiSportstake 13 lapho amaphanta kufanele aqagele ukuthi imidlalo ewu-13 izohamba kanjani ukuze abambe ijackpot. Kukhona ibetting pool yemidlalo ehlukene okubalwa nelotto. Imiklomelo yakwi-pool icazelwa labo abawinile kanti amaphanta akhokha imali efanayo ukudlala kwipool. Ungathola wonke amasu nokuthi izazi ziqagela ukuthi wubani ozowina kuSoccertips.co.za.IMultibet ibuye yaziwe nge-accumulator, wuhlobo lokubheja oluthandwayo lapho odlalayo ekhetha imidlalo ehlukene ayihlanganise ethikithini elilodwa. Umdlalo ngamunye kwi-multibet ubizwa ngomlenze. Kwimultibet isiteki sifakwa emlenzeni wokuqala bese uma uphumelela, okuwinile kutshalwe kabusha emilenzeni elandayela. Lokhu kuchaza ukuthi ukuze iphanta liwine kufanele liwine yonke imidlalo esethikithini ngaphambi kokuthola imali.Uma ufaka imultibet, usethubeni lokuzikhethela imidlalo yakho kanti uma udlala ipool betting imidlalo uyayikhethelwa.Kuma multibets kufanele uwine yonke imilenze ukuze uthole imali kodwa ngepool betting, ungawina neminye imiklomelo uma uhlulwe eminye imilenze kuya ngokuthi ukwipool enjani.Uma ufaka imultibet, kufanele ukhethe imali ofuna ukuyifaka kodwa ukudlala kwipool imali yokudlala isuke isinqunyiwe.Imali ewinwa kwipool icazelwa amaphanta awinile kodwa kwimultibet iphanta lisethubeni lokuthatha yonke imali uma liwinile.Kumapools afana neSportstake, ungakhetha imiphumela emithathu emlenzeni ngamunye, okuyinto ongayenzi uma udlala kuma multibetsUkuthola eminye imininingwane, vakashela la: https://soccertips.co.za/ ",Umehluko phakathi kwe-pool betting nama multibets
"THEMBA NTSHINGILASEZIPHENDUKE ondingasithebeni izingane ezashonelwa nguyise ezikhishwe endlini ngunina ongazizali ngoba ethi ufuna ukudayisa umuzi phezu kokuthi incwadi yefa ivuna zona izingane njengabanikazi bomuzi.UMnuz Nathi Dladla obehlala nezingane zikamfowabo ezintathu kulo muzi osePhoenix, uthe bakhishwe emzini kamfowabo okule ndawo phezu kokuba ubufakazi bukhona encwadini yefa bokuthi izingane zikamfowabo yizona ezinelungelo njengabanikazi bomuzi.Ngenkathi 
Isolezwe lifika kule ndawo bekunemibhede, amafriji nenye impahla yasendlini ebisemnyango okuthiwa yakhishwa yisikhonzi senkantolo.Ngokusho kwakhe, emva kokushona kukamfowabo owayeyisosha ngo-2008, unkosikazi kamfowabo wahamba sengathi uyabuya kanti useyothenga omunye umuzi eMlazi ngemali kamfowabo eyaphuma emsebenzini.Uthe yonke le minyaka kade kuhlala yena nezingane zikamfowabo kulo muzi kwaze kwaba yilo nyaka.Uthe unkosikazi kamfowabo ufike esehamba nabantu angabazi bezobakhiphela ngaphandle komuzi nezimpahla zabo.“Le nto isihlukumeze kakhulu kangangoba enye yezingane zikamfowethu eyintombazane, yavele yaduka emva kokuba sikhishiwe kulo muzi kamfowethu. Kuyimanje asiyazi ukuthi ikuziphi izinkalo,” kuchaza uDladla othe usola ukuthi ingane yahluleka wukumelana nenhlalo yokulala ngaphandle kwesango nokuhamba ucela emizini yabantu.Uthe kuyimanje akukhathaleki ukuthi liyana noma cha, balala kumatrasi ongaphandle kwesango bazimboze ngoseyili ngoba akubona bonke abantu abazwelana nabo ngosizi ababhekene nalo.Kuyimanje uthe kukhona onogada abaqaphe umuzi abenza isiqiniseko sokuthi akekho ongena ngaphakathi.“Nomfana kamfowethu njengoba ekhala nje uhlukumezekile ngenxa yalesi simo. Bekumele ngabe usesikoleni kodwa akakwazi ukuya ngoba ayikho indawo ehlelekile angahlala kuyona njengoba siphinde sicele ukulala emizini yabantu,” uzikhalele kanje.Kuyimanje uthe bagqigqa ezinkantolo nasemaphoyiseni benza izincwadi ezifungelwe eziqinisekisa ukuthi incwadi yefa abanayo isemthethweni.UNkk Zandile Dladla okuthiwa ukhiphe izingane kulo muzi ucele ukuba kukhulunywe nommeli wakhe.“Cha mina bhuti ngeke ngikwazi ukukhuluma ngalolu daba. Kungcono uthinte ummeli wami.”UMnuz Anesh Maharaj uthe yinkantolo eyakhipha isinqumo sokuba bakhishwe abasendlini ngoba behluleka ukukhombisa incwadi yefa yangempela.“Ngabatshela ukuthi abalethe incwadi yefa yangempela kimina noma bayihambise enkantolo. Kuze kube manje abazange bakwenze lokho. Njengamanje akuhlali muntu endlini kuze kube kuvela leyo ncwadi engeyona ifothokhophi,” kusho uMaharaj.",Bakhishwe endlini kayise osashona
"SIMANZONZO isimo kuMasipala Ugu emuva kokushiswa kwezimoto zomkhandlu ebezipake emahhovisi asedepho yawo ngoMsombuluko.Kusaphenywa ngembangela yokushiswa kwalezi zimoto, umasipala usuqale olwawo uphenyo lwangaphakathi. Kushiswa lezi zimoto nje vele isimo asisihle kumasipala njengoba abasebenzi bengeneme ngendlela ophethwe ngayo. Sekukaningi nezinyunyana zikhala ngokuthi lo masipala awusalawuleki, zifuna kuxoshwe nemenenja yawo okusolwa yona ngezinkinga eziwukhungethe. Isolezwe lithole ukuthi kukhona nabakhulumeli babasebenzi abamisiwe ngenxa yezinkinga zangaphakathi.Ongusihlalo weSouth African Municipal Workers Union (Samwu) KwaZulu-Natal, uMnuz Mthandeni Ngcobo, uthe bazwile ngokushiswa kwezimoto. Uvumile ukuthi kukhona abasebenzi abamisiwe kodwa wathi lesi sigameko sokushiswa kwezimoto asihlobene nakho. Ukuqinisekisile nokuthi ziyaqonga izinkinga kulo masipala, athe inyunyana isamile ekutheni kuxoshwe imenenja yawo.Mayelana nokumiswa kwabasebenzi, uthe bangu-12 abatshelwe ngoLwesithathu olwedlule ukuthi mabayeke ukusebenza.“Sizamile ukuthi sicele ukuxoxa nabaphathi bomkhandlu kodwa kwangenzeka. Namanje sizimisele ukuthi kuxoxwe ngokuthula, yingakho nathi singahambisani nalesi sigameko sokushiswa kwezimoto futhi siyaziqhelelanisa naso. Inkinga asisakwazi nanokuqhuba izinhlelo zenyunyana ngoba abaphathi sebesisebenzisa kabi,” kusho uNgcobo.Okhulumela umasipala uMnuz France Nzama uthe sibathusile isigameko sokushiswa kwezimoto. Uthe isigameko senzeke ngoMsombuluko ebusuku, kukhona nonogada. Uveze ukuthi kushiswe iQuantum nekhumbi, athe yizimoto ezibaluleke kakhulu ukuqhuba umsebenzi emkhandlwini.Uthe abasebenzi abamisiwe udaba lwabo aluhlangene nenyunyana kodwa ukungawuhloniphi umthetho wokusebenza. UNzama uthe ngokwazi kwabo laba basebenzi bebesanikwe izincwadi zokuthi balethe izethulo kumasipala ukuthi kungani kungafanele bathathelwe izinyathelo.Okhulumela amaphoyisa KwaZulu-Natal, uColonel Thembeka Mbele, uthe kuvulwe icala lokucekela phansi impahla akukaboshwa muntu.",Uphenyo ngokushiswa kwezimoto zikamasipala
"IMEYA kaMasipala waseMvoti uMnuz Thami Ngubane ikhala ngokuthi ngabe kade yafa ukuba ayigadwa njengoba ivikela isinqumo sokuthi basebenzise uR11 million ezinyangeni ezingu-10, ngokugadwa kwezikhulu zomkhandlu ngaphandle kombiko wocwaningo lwezokuphepha.Esithangamini nabezindaba eThekwini izolo, uNgubane uthe yena akakuthandi ukugadwa kodwa isimo esiphoqa ukuthi abe nabaqaphi.“Ukuba nabaqaphi akusiyo into enhle ngoba awukwazi ngisho ukuba nempilo yangasese kodwa izimo nezinga eliphezulu lokubulawa kosopolitiki liyaphoqa ukuthi umuntu agcine esegadwa,” kusho uNgubane.Uthe bathathe isinqumo sokuthi bahlinzeke izikhulu zomkhandlu eziyisikhombisa naye ngonogada emuva kokubulawa kwesinye isikhulu sikamasipala esadutshulelwa emagcekeni omkhandlu, uMnuz Thobani Ndaba ngoNovemba nyakenye.“Ngemuva kwalesi sigameko sokubulawa kukaNdaba owadutshulwa amahlandla angaphezu kwamashumi amabili ngezibhamu ezinkulu umasipala wabona kufanele ukuthi uzigade izikhulu ngoba ugwema ukuthi kuphinde kwenzeke esinye isigameko esifanayo, besingeke singazithathi izinyathelo silinde umbiko wocwaningo lwezokuphepha lwamaphoyisa,” kusho uNgubane.Uthe bebezitshela ukuthi ukugadwa kwezikhulu kuzothatha inyanga eyodwa noma ezintathu ngoba becabanga ukuthi amaphoyisa azosheshe abophe ecaleni likaNdaba kodwa ukungaboshwa kwabasolwa kwenza babe novalo baqhubeke nokuzihlinzeka ngabaqaphi.UNgubane uthe akekho ongazi ukuthi impilo yakhe isengcupheni njengoba enezitha ngaphakathi kwi-ANC nasemaqenjini aphikisayo.“Umuzi kamama washiswa kanti nomuzi wami nawo washiswa lezi zigameko zenzeke manje sesadlula ngisho odlameni lomnyama nomnyama,” kusho uNgubane.Uthe enye inkabi yaphumela obala emuva kokubanjwa wuphiko lwezobuNhloli yamtshela ukuthi ibithengiwe ukuthi imsusuluze.“Le nkabi yangitshela yonke into angiyazi kodwa yona ibingazi, yaze yasho ukuthi miningi imihlangano ebihlala kuyo lapho bekuboshwa khona itulo lokuthi ngishaywe,” kusho uNgubane.UMasipala waseMvoti ungaphansi kwengcindezi kulezi zinsuku njengoba usanda kumashelwa ngisho nangamalungu omphakathi abehambisana neNFP, ekhala ngenkohlakalo kwamasipala.Ikhansela leNFP eMvoti, uMnuz Philani Mavundla, kule mashi laveza ukuthi umasipala wasebenzisa * -section 36, uqasha inkampani yabaqaphi abebezogada izikhulu zikamasipala.Uma umkhandlu usebenzisa * -section 36, usuke ungalandeli imigudu yokukhangiswa kwamathenda kodwa uvele uziqokele inkampani ngoba uthi kuyaphuthuma.INFP yeveza izinsolo zokuthi inkampani yabaqaphi eyakhethwa yaqokwa ngeholidi kungekho muntu emsebenzini.UNgubane uthe ngamanga aluhlaza ukuthi inkampani yaqokwa ngeholidi.Uphinde waveza ukuthi ngisho uMavundla weza kubona wacela onogada bamhlinzeka ngabo ethi uzibona engaphephile ngoba ubhadlaza inkohlakalo.UNgubane uphike wama ngentaba ukuthi ukhohlakele wathi lezi zinsolo zenziwa izimbangi zakhe ezimfuna ephumile esikhundleni.“Kunamaqabane angangifuni agcine esehlangana namaqembu aphikisayo ukuze kungcoliswe igama lami emphakathini kuthiwa ngikhohlakele,” kusho uNgubane.",IMeya ichaza ngetulo lokuyisoconga
"USolwazi osesigungwini eseluleka uMnyango wezeMpilo kuleli mayelana neCovid-19, uSolwazi Salim Abdool Karim ukholwa wukuthi asikho esizathu okumele sivimbe ukuthi kuvulwe izindawo zokuzivocavoca esezivalwe izinyanga ezintathu.Uthe kuphela nje lezi zindawo kumele zilandele yonke imigomo yokuvikela ukubhebhetheka kwaleli gciwane. “Amajimu kumele alandele imibandela futhi abe nezindlela zokucophelela ngaphambi kokuthi avulwe’’. USolwazi uthe lezi zindlela zokuvika leli gciwane zivele sezikhona.Abezindawo zokuzivocavoca sebenxuse uhulumeni izikhawu eziningi becela ukuthi agunyaze ukuvulwa kwalezi zindawo.Nokho kodwa kulindeleke ukuthi ngisho uhulumeni usengakugunyaza ukuvulwa kwalezi zindawo, kodwa kukhona u-80% ongeke usakwazi ukuvula, okuyinto ezodala ukuthi inqwaba yabantu baphelelwe yimisebenzi. UKarim uthi ukunyakazisa umzimba kubaluleke kakhulu kulesi sikhathi segciwane ukweseka amasosha omzimba.Uthe kodwa yize kunjalo, lezi zindawo ziseqhulwini ohlwini lwezindawo ezihlonzwe njengalezo ezibhebhethekisa kakhulu leli gciwane. Inhlangano ebhekele abalezi zindawo, iFitSA, ithe sebeke babe nezingxoxo ezithele izithelo nohulumeni muva nje, banethemba  lokuthi maduze nje bazovunyelwa ukuthi bavule emasontweni ezayo.",USolwazi uthi asengavulwa amajimu
"ISITOBHA seKaizer Chiefs * -Eric “Tower” Mathoho sichithe amaqembu aphesheya kwezilwandle sancamela ukuvuselela inkontileka yaso eNaturena.Lezi zindaba zitshelwe Isolezwe yimenenja uTim Sukazi we-Quality Talent Sports okuyinkampani ephethe izindaba zikaMathoho. Inkontileka kaMathoho naMakhosi ibizophela ngoJuni. Ku-Absa Premiership ubecathanyelwa yiMamelodi Sundowns engompetha beCaf Champions League neSuperSport United engompetha beNedbank Cup.“U-Eric maningi amaqembu abemfuna. Bekukhona amaqembu alapha eNingizimu Afrika nawaphesheya kwezilwandle. Phesheya ufunwa amaqembu aseRussia, Croatia naseSweden. La maqembu siwachithile ngenxa yokuthi izicelo zawo bezingasenelisi.“Akusizi ukugijimela amaqembu aphesheya ekubeni nemali ingekho yinhle ngoba umdlali uzofike adlale isizini eyodwa noma amabili bese efuna ukubuya. Nezicelo ebezibekwa yila maqembu etafuleni bezingagculisi, yingakho sikhethe ukuthi sivuselele neChiefs,” kusho uSukazi.UMathoho (26) usehlale amasizini amahlanu kuMakhosi. Ufike kuleli qembu ngo-2012. Usehlabane ngezicoco ezimbili ze-Absa Premiership, Nedbank Cup neseMTN 8.“IChiefs ikhombisile ukuthi isamdinga * -Eric ngokumnika inkontileka entsha engcono. Yingakho engazange angabaze ukuyisayina. Ujabule kuChiefs futhi usafuna ukuzuza izinto ezinkulu. Uma livela ithuba lokuya phesheya iChiefs ngeke ime endleleni yakhe. Lokhu ikuqinisekisile kithina. Izinto ezifana nalezo azidingi ukuthi uze uzibophezele ngazo ngoba kuya ngokuthi ubudlelwano bakho nalelo qembu bunjani,” kusho uSukazi.IChiefs ivuselela inkontileka kaMathoho nje isanda kwelula ekaLorenzo Gordinho ngeminyaka emithathu. Bekubhekwe ukuthi kuphele isonto isiqede yonke into noGeorge Maluleka ophelelwa yinkontileka ngoJuni.Abanye abadlali iChiefs exoxa nabo ngokuvuselela izinkontileka nguLucky Baloyi, Willard Katsande noTsepo “Chester” Masilela bonke asebenikiwe izicelo kwazise Amakhosi aselinde bona ukuthi baziphendule.",UMathoho uchayise awaphesheya
"UKUBONA abantu abasha bengasebenzi yize beneziqu zemfundo ephakeme kwenze uMnuz Siphiwe Mondli Simamane wasungula ikhasi elibacija ngamakhono azobasiza ukuthola umsebenzi.USimamane uqale ikhasi lakhe ngo-2016 elibizwa ngeCareers Upliftment Legacy SA elitholakala ezinkundleni zokuxhumana.Kuleli khasi uSimamane ufaka izikhangiso zomsebenzi, asuke ezibone emaphephandabeni, kuma-website nasuke ezithole ezinkampanini ezihlukene.Uphinde asize abantu ukuba bazilungiselele ngabazokusho uma sebeyohlolelwa ukuthi bafanele yini ukuqashelwa umsebenzi abasuke befake isicelo sawo.USimamane (31) yinsizwa ezalelwe kwa-N eMlaza, wafunda eVelabahleke wadlulela eDurban University of Technology (DUT) wenza iziqu zeNational Diploma neBtech kwi-Office Management.Uphinde abe neziqu zeMasters kwiHuman Resource Development.“INingizimu Afrika izwe elinesibalo esiphezulu sabantu abaswele umsebenzi ngakho ngabona ukuthi kufanele ngibe neqhaza ukusiza labo abaswele umsebenzi ngokuthi ngibabhekele amathuba. Ngiqeqeshwe wuMnuz Minenhle Scoot ngesikhathi ngifika kuMasipala weTheku lapho ngangiyi-intern kwezakwandabazabantu. Ngifundile ukuthi yimaphi amaphutha enziwa ngabantu uma befuna umsebenzi kusukela emaphutheni abawenza kuma-cv abo, abawenza uma sebekhuluma kwinhlololwazi nokunye. Ikhasi lami libacija ngawo wonke amakhono azobasiza ukuthola umsebenzi,” kusho uSimamane.Uveze ukuthi yize eneziqu azibale ngenhla kodwa usebenza ophikweni lwamanzi nenhlanzeko lapho kulungiswa khona amapayipi.“Angisebenzi ehhovisi kodwa ngisebenzela ngaphandle, siye sifake amapayipi, ngigqoka ama-avaloli namadadla ngiyothelwa ngamanzi uma sengisebenza. Ngawuthatha lo msebenzi ngoba yiwona owawukhona futhi ungiholela imali yokuphila. Ngiyacela nabafowethu nodadewethu abangasebenzi bathathe noma yimuphi umsebenzi ovelayo ngoba imali abazoyihola kuwona ngeke bayicoshe.”Ngaphandle kokunika abantu amasu azobasiza ukuthola umsebenzi uSimamane uphinde abe nezinhlelo zokubanika izimpahla abazozigqoka uma beyohlolelwa umsebenzi abasuke befake isicelo sawo, uphinde abaxhase ngezimpahla abazozigqoka uma bethweswa iziqu zabo.Uphinde akhulume emicimbini ehlukene mahhala kodwa kweminye uyakhokhelwa ukuthi akhulume kuyo.Akasebenzi yedwa uSimamane kodwa ubambisene nabantu ayefunda nabo, abanye uhlangane nabo emsebenzini nangesikhathi enika abantu amasu okufuna umsebenzi.Uphinde aqoqe izicathulo ezinikelwa ezikoleni ukuze bonke abafundi babe nezicathulo ezisesimeni esifanele.Uphinde anike abanezinkampani zabo ithuba lokuzikhangisa njalo ngoLwesithathu. Izinkampani ezikhangiswayo azikhokhi kodwa inhloso kusuke kuwukuthi abantu bazi imisebenzi ehlukene eyenziwa wosomabhizinisi abehlukene. USimamane ucele abafuna umsebenzi ukuthi babhalise naku-LinkedIn ngoba abanye abaqashi bababheka khona abantu.Uveze ukuthi usebenzisana noNkk Debbie Briene we-source me ukuqinisekisa ukuthi abantu bathola amathuba okuqashwa.ICareers Upliftment Legacy SA iyatholakala kwiFacebook nakwiTwitter.",Usebenzisa izinkundla zokuxhumana ukusiza abaneziqu ngomsebenzi
"UMQEQESHI weChippa United, uLehlohonolo Seema akazange awuqale kahle umsebenzi wakhe ekuholeni leli qembu elidume ngokudedela izembe kubaqeqeshi uma imiphumela emihle ingabonakali.Ngempelasonto edlule bahlulwe yiCape Town City ngo 1-0. Lona bese kuwumdlalo wesibili kulandelana iqembu lihluleka wukunqoba.Namuhla iChilli Boys izokwamukela iHighlands Park emdlalweni ose-Orlando Stadiumn ngo-3.30 ntambama.Ukuhlulwa kwabo kubashiye endaweni ka-12 kwi-log. Bahlukaniswe amaphuzu amathathu namaqembu abalekela ukuvika izembe.USeema uthathe izintambo ngemuva kokushiya kukaRulani Mokwena osebuyele kwiMamelodi Sundowns.“Sisasebenza, kancane kancane kuzohlangana. Sesibonile lapho kumele silungise khona. Ngicabanga ukuthi emdlalweni silahle kalula ibhola. Awukwazi ukukwenza lokho uma ungekho endaweni efanele. Uyabona ukuthi abafana sesiside isikhathi behleli kodwa kukhona okuhle esizokuyisa emdlalweni wethu olandelayo,” kusho uSeema.Kungenzeka ukuthi uSeema uzibona esenesikhathi esanele sokuhlanganisa iqembu kodwa umbuzo uthi ngabe bacabanga ngendlela efanayo yini nosihlalo weChippa, uSiviwe Mpengesi.UMpengesi uyindoda enganqeni ukushintsha abaqeqeshi. Iqembu liqale isizini ngoClinton Larsen olisindise ezembeni ngesizini edlule. Ukhonjwe indlela, kwalandela uNorman Mapeza. Yize ebebonakala eza kahle kodwa akahlalanga, kwaqashwa uMokwena njengoba sekukhona uSeema. Isizini nesizini, uMpengesi ushintsha abaqeqeshi eqenjini lakhe.Ngakolunye uhlangothi, iHighlands Park nayo izobe ilwela ukuwina ngemuva kwemidlalo emine ihluleka wukwenza lokho. Ngempelasonto ibambane ngo 1-1 neMamelodi Sundowns.Iphuzu elitholile ilibeke endaweni yesikhombisa kwi-log.Umqeqeshi weHighlands, * -Owen Da Gama uncome ukuzinikela kwabadlali bakhe umgadli uPeter Shalulile noLindokuhle Mbatha.“(UShalulile) Uzibonakalisile edlala kwiNFD namanje njengoba kuyisizini yakhe yesibili kwiPSL. Sisebenze kanzima kuyena. Ukubambisana kwakhe noLindokuhle Mbatha kuyinto enhle ukuyibuka. Balokhu beshaya ngegiya elilodwa,” kusho uDa Gama. UShalulile ushaye igoli emdlalweni weSundowns, usenawu-13 emidlalweni yeligi.",USeema usaphikwa yizinto kwiChippa
"OWAYEYISIKHULU esiphezulu sakwaSAA esibhekelele izimali, uNkk Phumeza Nhantsi, utshele ikhomishini ephenya ngokulawulwa koMbuso yidlanzana ukuthi wayezibona engaphephile ngesikhathi esebenza eSAA, uNkk Dudu Myeni esengusihlalo wayo.UNhantsi ngoLwesithathu uthe ngesikhathi ehlangana noNkk Myeni eThekwini wayenokwesaba wazibona kufanele aqikelele.Emuva kokuthi iSAA imise inkontileka kaR256 million eyayikade inikwe inkampani iBnP Capital, waba nokwesaba ukuthi uNkk Myeni wayezokwenza lokho omunye wabaqondisi uYakhe Kwinana ayemxwayise ngakho.“Izinsuku zakho zibaliwe,” uthe kwasho uKwinana kuyena.Uthe wayekade ezwe ukuthi uNkk Myeni wayezoya eSunnyside, eTshwane, lapho ayezofika khona abhale umbiko ochaka esinye isikhulu.UNkk Myeni kuthiwa wayengahambisani nokuthi kwesulwe isivumelwane senkontileka neBnP Capital futhi kwakunguyena yedwa ekomitini lebhodi owayeseka ukuba iSAA ikhokhe inhlawulo kaR50 million yokukhansela isivumelwane abebesenzile.Isivumelwane neBnP sasulwa emuva kokuba kuvele ukuthi ilayisensi yayo kwi-Financial Services Board (FSB) yayingasasebenzi, babephuciwe yona. I-FSB manje seyayaziwa ngokuthi iFinancial Sector Conduct Authority.“Sasinengcindezi. Kunesikhathi lapho sasizibona khona singaphephile,” kusho uNkk Nhantsi.Uthe wayezitshela ukuthi umsebenzi unzima kodwa ekuhambeni kwesikhathi wabona ukuthi kukhona nokugxambukela kwezepolitiki, nengcindezi evela ezikhulwini zebhodi.Uthe uyakhumbula etshela umyeni wakhe: “Ngangingazi ukuthi ngizifaka entweni enjani ngesikhathi ngithatha umsebenzi eSAA.”Yize ethi wayekhathazekile ngokuphepha kwakhe kodwa abekho abake bamqonda ngqo bamsabisa.Ukuvikele ayekwenza ngesikhathi esasebenza eSAA ethi konke ayekwenza kwakuhambisana nezinkambiso nenkampani yamabhanoyi engeyoMbuso.Uthe ukuzothula kwakhe ubufakazi kwikhomishini ukwenze ukuze abantu babone ukuthi izikhulu eziphezule zeSAA zazinengcindezi engakanani.",Ngazibona ngingaphephile eSAA: Nhantsi
"KUVELA ukuthi uTsepo “Chester” Masilela osanda kuchithwa iKaizer Chiefs ngeledlule uzanyelwa iqembu eSouth America yinkampani ebhekelele izindaba zakhe iPro Sport International ephethwe uqweqwe lwemenenja, uMike Maakab.Ngokuthola kwaleli phephandaba, nakuba ekhona amaqembu amfunayo eNingizimu Afrika uMasilela kodwa uMakaab uthe uzoqala azame eSouth America njengoba kukhona amaqembu kuleliya zwekazi amfunayo uMasilela.“UMaakab ufuna uMasilela adlale eSouth America. Akhona amaqembu akwi-Absa Premiership amfunayo futhi maningi. Iningi lawo lizinze eGauteng. Akenqambile naye uMakaab ukuba adlale kuleli kodwa ufuna ukuthi aqale ahluleke phesheya kwezilwandle,” kusho lo mthombo osondelene kakhulu nePro Sport International.Isolezwe liphinde lathola ukuthi uMasilela ufake izithombe ezinkundleni zokuxhumana eseMiami, e-United State of America (USA). Imibiko ithi uziqeqeshela khona, njengoba amaqembu amaningi kwi-Absa Premiership evulelile kuleli sonto, amanye evula ngoMsombuluko.UMasilela wazakhela igama kuleli esagijimela iBenoni Premier United. Uke wagijima emaqenjini aphesheya kwezilwandle esingabala kuwona iMaccabi Haifa yakwa-Israel ngo-2007 kuya ku-2011, iGetafe yaseSpain ngo-2011 kuya ku-2012 ngaphambi kokujoyina iZimpofana ngo-2012. Udlale kuBafana Bafana amahlandla angu-51.UMasilela uchithwe kwiChiefs nabanye abadlali abane okunguWilliam Twala, Edmore Chirambadare, Keagan Buchanan okhonjwa kwiMaritzburg United noSibusiso Khumalo okuvela ukuthi angase athushuke kwelinye lamaqembu aKwaZulu-Natal adlala kwi-Absa Premiership.UMakaab wePro Sport International akafunanga ukuvuma noma ukuphika ngodaba lukaMasilela okhonjwa eSouth America.“Engingakusho njengamanje ukuthi kusasekuseni kakhulu ukuthi singaxoxa ngodaba lukaMasilela. Okuningi ngalo kuzocaca kahle ngesonto elizayo,” kusho uMakaab.",Ochithwe yiChiefs uzama inhlanhla phesheya
"KUYINTO ejwayelekile ukuzwa abantu besifazane abaningi becobelelana ngamasu ahlukene okwakha izinqa. Iningi labesifazane emakhasini ahlukene ezinkundleni zokuxhumana lihlala likhuthaza amasquats okuwuhlobo lokuzivocavoca sakuqojama. Lolu hlobo lokuzivocavoca kubukeka kuyilona olihamba phambili ngoba abesifazane bathi libenza babe ngomapakisha ngokushesha. Ongoti bezokuzivocavoca bathi kuyiqiniso ukuthi ukwenza amasquats kunomthelela omuhle impela kodwa okungasho ukuthi kumele enziwe ngokweqile ngoba angaba nobungozi. Ungoti kulo mkhakha, uNksz Sam Xulu wePhoenix Health & Wellness eThekwini, uthe akulona iqiniso ukuthi kwakha izinqa kodwa kuyazibumba kahle zibukeke ziyimbulunga okuyinto ethandwa kakhulu abesifazane uma sebezibuka begqokile.""Iphutha elenziwa abantu abaningi ukufuna ukubona umehluko ngesikhathi bese umuntu awenze kuze kweqe kulimale amamasela. Uma uzokwenza lolu hlobo lokuzivocavoca ungaqala kancane wenze ngokuthi uzikalele abe wu-50 kuya ku-100 ngesikhathi ekuseni"". ""Khetha izinsuku, uma kade uwenze ngoMsombuluko dlulisa uLwesibili noLwesithathu ukunikeza umzimba isikhathi sokululama. Ngesikhathi uqojama usukuma ushona phansi kudabuka amamaseli fibre bese evuvukala. Yingakho kuba sengathi kuputshuka izinqa. Kusuke kubumbeka amamasela, nokuyingozi ukuwadabula zonke izinsuku,"" kusho uNksz Xulu. Ephetha uthe ukuzivocavoca kuyefana nse nokuzelapha ngemishanguzo, konke kunesikalo nesikhathi esibekiwe. Ukuphuza amanzi kakhulu nokulekelela ngokudla okunempilo kungenye yezinto uNksz Xulu athi zibalulekile. Lokhu uthe kuzosiza ukuthi zelapheke ngendlela izicubu zomzimba ezisuke zithintekile ngesikhathi ushona uvumbuka phansi. Ukusebenzisa izinsimbi ngesikhathi wenza lolu hlobo lokuzivocavoca uthe akunankinga kodwa kufanele umuntu aqaphele isikalo nendlela enzangayo.",Ungajahi ukuba umapakisha ngokushesha uma wenza amasquats
"Kuthiwa icala elivuliwe elokushaywa kowesifazane kanti lesi sigameko senzeke eMbilo ngoMsombuluko ebusuku.Ngokuthola kweSolezwe ngomthombo walo lo wesifazane ushayelwe ukusabalalisa ivideo okuthiwa iveza uBabes nabangani bakhe behlezi kulo muzi bephawula ngesigameko sikaMampintsha noBabes.Uzithola ethola isibhaxu nje lo wesifazane usolwa ngokuthi uyena ofake ivideo enoBabes nabangani bexoxa ngoMampitsha.Isithombe somgilwa naso sigcwale izinkundla zokuxhumana sihambisana nombhalo othi: ‘Sivuka ngokunye ke manje uBabes wenu useshaye umuntu wamugqema ingozi, uzitshela ukuthi nguye othatha ama-video mhlawumbe kuphuzwa noma kubhenywa noma yini esuke yenzeka lapho bese ewafaka ezinkundleni zokuxhumana. Nithini ke?”pic.twitter.com/Wwr1a1zyzQ— S H I M O R A (@MampintshaNuz) 
March 6, 2019Okhulumela amaphoyisa KwaZulu-Natal uBrigadier Jay Naicker uqinisekisile ukuthi kuvulwe icala lokushaya izolo.“Singakuqinisekisa ukuthi kuvulwe icala lokushaya esiteshini samaphoyisa eMbilo izolo ebusuku. Umgilwa uthi ngoMsombuluko ebusuku wavakashela indawo yokukuphumula izivakashi (guest house) eMbilo lapho ashaywa khona abesifazane abane, abathathu babo abaziyo, kulandela ingxabano noyedwa wabo.“Amaphoyisa asexhumene nabasolwa, abengeke badalulwe okwamanje. Abameli babasolwa bathe bazokwenza izitatimende emaphoyiseni. Izitatimende besingakazitholi okwamanje kofakazi abebekhona endaweni yesigameko. Uma sebuqoqiwe bonke ubufakazi icala lizodluliselwa kubashushisi.”Imizamo yokuthola okhulumela uBabes nomndeni wakwaSimelane uMhlonishwa Langa ayiphumelelanga ngaphambi kokushicilelwa kodaba. - Udaba oluphelele ephephandabeni lakho kusasa. ",Uvulelwe icala lokushaya owesifazane uBabes
"ISOUTH African Mint okuyinkampani eyenza imali ewuhlweza ngaphansi kweSouth African Reserve Bank yethule uR2 omusha.Lo R2 uyingxenye yokugubha iminyaka ewu-25 iNingizimu Afrika ibuswa ngentando yabantu.AbeSA Mint baphoqelekile ukukhipha isitatimende bexwayisa abantu ngokuthi bangadlali amaqola azothi labo R2 bazobenzela enye imali uma bedayiswa.“Siyanikhumbuza ukuthi uR2 omusha awunayo intengo ethe xaxa, usabiza uR2. Yonke imali entsha inentengo efanayo, uma kuwuR2 intengo yawo iba wuR2. Ayidayiswa ukuze umuntu enze imali ethe xaxa. Asiluthengi uhlweza,” kusho abeSA Mint esitatimendeni.Kuzokhumbuleka ukuthi ngo-2019 kwakunomncintiswano ogqugquzela abantu ukuthi badwebe imidwebo ezofakwa emalini ewuhlweza.UR2 ukhuluma ngesigaba-12 samalungelo abantu esithi inkululeko kuwonke wonke.Unomdwebo wowesifazane ohamba nendodakazi yakhe ngokukhululeka. Indodakazi yakhe iphethe imbali kanti lokhu abeSA Mint bathe kuhambisana nethemba, inkululeko nokubekezela.Ubuye ube ne-coat of arms yezwe nonyaka okhishwe ngawo okuwu-2020, yize uphume kulo nyaka namagama athi iNingizimu Afrika abhalwe ngesiNgisi, isiPedi nesiSotho.Umdwebo osetshenzisiwe wenziwe u-Esta Quirk wasePitoli,  okhethe ukugxila esigabeni-12 samalungelo abantu. ",INingizimu Afrika noR2 omusha
"IZOBA kulo nyaka ingqungquthela ye-IFP ebhekwe ngabomvu yokukhetha ubuholi obusha bukazwelonke lapho uMengameli weqembu, inkosi uMangosuthu Buthelezi, kulindeleke ukuthi azibeke phansi izintambo ngokusemthethweni.Ingqungquthela ye-IFP kulindeleke ukuthi ibe ngasekuqaleni kuka-Okthoba.Isinqumo sokuthi kube nengqungquthela kazwelonke sithathwe emhlanganweni weqembu obuseCoastlands Hotel eThekwini ngoMgqibelo.Kuthiwa i-IFP izoqala ibe nengqungquthela kazwelonke bese kuthi lezi ezinye izingqungquthela zilandele kamuva.Engqungqutheleni kazwelonke kulindeleke ukuthi umholi ophakanyiselwe ekutheni avale isikhundla sikaButhelezi, uMnuz Velenkosini Hlabisa akhethwe ngokusemthethweni.Okhulumela i-IFP kuzwelonke, uMnuz Mkhuleko Hlengwa, uthe babe nomhlangano wabo obungavulelekile ngoMgqibelo lapho kuthathwe khona izinqumo okubalwa nokuba nengqungquthela kazwelonke.“Uzokhumbula ukuthi usuku lwezingqungquthela luke lwakhishwa phambilini kodwa zaphazamiseka zangaba khona ngemuva kokuvela kodaba lwamaziko ayizipoki nokwaholela ekutheni kuthiwe awacwaningwe wonke amaziko. Uhlelo lokucwaninga lwenziwe akhishwa wonke amaziko ayizipoki, umhlangano wangoMgqibelo ubikelwe ukuthi asemaningi kakhulu manje amaziko asesimeni esikahle,” kusho uHlengwa.Uthe umhlahlandlela uzobe usumemezela ngesikhathi esifanele ukuthi ingqungquthela izoba nini.Yize uHlengwa engazange alinganise ukuthi ingqungquthela ingaba nini kodwa imithombo engaphakathi eqenjini ithe izoba sekuqaleni kuka-Okthoba.“NgoSepthemba 27 kuya ku-29 sizoba nengqungquthela yokubuyekeza umthethosisekelo nemigomo yeqembu ngaphambi kokuthi kube nengqungquthela kazwelonke ekuqaleni kuka-Okthoba,” kusho umthombo.Kule ngqungquthela kulindeleke ukuthi kuphakanyiswe uHlabisa njengomholi omusha we-IFP.UHlabisa okwamanje unguNobhala we-IFP KwaZulu-Natal aphinde abe yiMeya kuMasipala, iBig 5/Hlabisa.Ukuphakanyiswa kukaHlabisa kulandela ukushaywa ngesithende kwenkosi yaseMbhongombhongwen, inkosi uMzamo Buthelezi.Inkosi uMzamo (Buthelezi) iyona okwakubhekwe ukuthi ivale isikhundla sikaMntwana waKwaPhindangene njengoba kade ifakwe esikhundleni esasingakaze sabakhona sokuba yiPhini likamengameli.Isolezwe lithole ngemithombo yalo engaphakathi kwi-IFP ukuthi ubekhona omunye umholi weqembu omdala obesigaqele lesi sikhundla eseze waqala nomkhankaso kodwa wabuye wahosha imfe ngoba ebona ukuthi ngeke alibone elidlayo kuHlabisa ikakhulukazi njengoba egcotshwe nawuButhelezi.Emhlanganweni wangoMgqibelo kuthiwa uButhelezi ucele ukuthi kuqale kube nengqungquthela kazwelonke ukuze azibeke phansi izintambo.“Umengameli uthe ucela ukuthi kube nengqungquthela kazwelonke kuqala ngoba isimo sikaNdlunkulu wakhe * -Irene sikhomba ukuthi kumele abe seduze naye,” kusho umthombo.Ngokusho komthombo uButhelezi ubefisa ukuthi ingqungquthela kazwelonke ibe ngaphambi kokuthi kube nomgubho wosuku lwakhe lokuzalwa lapho ezobe ehlanganisa iminyaka engu-90.UButhelezi wazalwa ngomhla ka-27 Agasti 1928.",Isinqumo se-IFP ngengqungquthela
"SITHAKASELWA abaniningi isimemezelo seMamelodi Sundowns sokuthi leli qempu lizovakashelwa ompetha beSpanish La Liga, i-FC Barcelona, amaBrazilian azodlala nayo eFNB Stadium, eNasrec, ngoLwesithathu ngoMeyi 16.Lo mdlalo kuzokwendlalelwa ngawo imigubho yekhulu leminyaka kwazalwa owaba ngumengameli wokuqala waseNingizimu Afrika, uNelson Mandela, ongaseko.UMandela, odlule emhlabeni ngoDisemba 2013, ubezogubha iminyaka engu-100 yobudala ngoJulayi 18.Eyokuza okwesibili kweBarcelona eNingizimu Afrika ngoLwesithathu kwethulwe nguMengameli weSundowns, uPatrice Motsepe, obekhuluma noThomas Mlambo bukhoma ohlelweni i-The Ultimate Sports Show kuMetro FM ngoLwesine ntambama.“Kuyintokozo ukusho ukuthi iyeza iBarcleona, elinye lamaqembu amakhulu emhlabeni. Ngithatha kwiSundowns ngangishilo ukuthi ngihlose ukuyibeka esicongweni e-Afrika. IBarcelona ayi kuphela kwiSundowns kodwa ize kubo bonke abathandi bakanobhutshuzayo eNingizimu Afrika. Ngiyathemba lokhu kuzoklama indima emqoka ekuthuthukiseni ibhola kuleli, kwiSadec (Southern African Development Community) kanjalo nase-Afrika,” kusho uMotsepe, eseLos Angeles e-United States of America.Kuvele ukuthi amathikithi azoqala ku-R40 kanti noMotsepe uthe azoba khona azophiwa abathile abangeke babe nawo amandla okuwathenga.“Siyathemba abafanyana baseNingizimu Afrika abahlezi bebabuka laba badlali kuTV bedlala nangabo kuma-video games kukhona abazokuzuza ngalo mdlalo,” kusho uMotsepe.UThulani Thuswa, obhekelele ezokuxhumana kwiSundowns uthe:“Imininingwane yonke ngokuza kweBarcelona izodalulelwa abezindaba kahle ngoMsombuluko (kusasa). Umongo walo mdlalo ukugubha ikhulunyaka azalwa owayengumengameli wokuqala kwintando yabantu eNingizimu Afrika, uNelson Mandela.“Kuyinto engafihliwe ukuthi umengameli weSundowns ufuna iqembu lakhe libe yizingqwele zezwekazi, i-Afrika. Ubuhlobo beSundowns neBarcelona ngezinye izindlela zokuthi ngelinye ilanga lifezeke iphupho lakhe. Lobu buhlobo buzoholela ekutheni sibone abaqeqeshi bezinkulisa zeBarcelona beza eChloorkop bezocobelelana ngamava nabeSundowns, ngokunjalo nabethu bavakashele ekomkhulu leBarcelona bayothekela ulwazi.”Kuzokube kungekhona okokuqala ukubona iBarcelona itheleka kuleli, izodlala neSundowns njengoba nango 2007, isadlalelwa ngo Ronaldinho, Deco noSamuel Eto’o. Ngaleso sikhathi yabe amaCatalan anqoba lomdlalo ngo 2-1, ayeqeqeshwa ngu Frank Rijkaard,kanti amaBrazilians ayephekwa nguGordon Igesund.UPitso Mosimane, oqeqesha iSundowns, uthe:“Abadlali bazothola ithuba lokudlala nabadlali bezinga eliphezulu. Lokhu kuzobasiza kakhulu ukuzikala ukuthi bakuliphi izinga uma beziqhathanisa nabo.”Okufakazela ukuthi lukhulu oluseza phakathi kweSundowns neBarcelona wukuthi kuzoqopheka umlando namuhla umengameli weSafa uDanny Jordaan noMotsepe bobabili bazobe begudlana ngamahlombe nomqondisi weLa Liga * -Antonio Barradas beyizitatanyiswa emdlalweni wodumo phakathi kweBarca neReal Madrid, i-El Classico.Kulo mdlalo oseCamp Nou, eCatalonia iBarcelona izobe izobhiyozela isicoco sika-25 seLa Liga kanti iReal ilungiselela owamanqamu e-Uefa Champions League neLiverpool, eKiev, e-Ukraine ngoMeyi 26.",UMotsepe nethemba lokuhlomula ngamava
"MINENHLE MKHIZEW EHLISELWE umholo umdlali weMamelodi Sundowns uMame Niang obolekiswe kuMaZulu kuze kuphele isizini.UNiang ujoyine Usuthu ngoJanuwari njengoba bekuvulwe iwindi lokudayiselana ngabadlali kuPremier Soccer League (PSL). UNiang utshele abezindaba ngemuva kokuzilolonga eMoses Mabhida Outerfield ukuthi kudingeke ukuthi ehlise umholo ngesikhathi ejoyina AmaZulu.Ekuqaleni kwesizini uNiang (31) ubebolekiswe ku-AEL Limassol yaseCyprus. Kuleli qembu bekumele ahlale kuze kuphele isizini kodwa wakhuza ibuya eNingizimu Afrika ngemuva kokuthi lihlangabezane nenkinga yemali.“Maningi amaqembu obekumele ngiye kuwona kodwa mina nemenenja yami sathatha isinqumo sokuthi ngize kuMaZulu. Ngibona AmaZulu eyindawo enhle yokuthi ngiqede isizini. KuMaZulu angizanga ngenxa yemali. Kudingeke ngehlise umholo wami. Isinqumo besincike ekutheni umqeqeshi (uSteve Barker) ngiyamazi ngoba ngisebenzile naye ku-University of Pretoria kula masizini edlule futhi ngenza kahle ngaphansi kwakhe,” kusho uNiang.Lolu nkonko lomdlali oseluke lwadla umhlanganiso womdlali oshaye amagoli amaningi kuPremiership ngo-2006 lumataniswa ne-Orlando Pirates. Kuvela izindaba zokuthi usesayine inkontileka yesibambiso neZimnyama.Inkontileka yakhe neSundowns iyaphela ngoJuni okusho ukuthi usenelungelo lokungena esivumelwaneni neqembu afisa ukudlala kulona ngesizini ezayo.“Angizimisele ukukhuluma ngendaba yokukhonjwa kwami kuPirates. UKermit Erasmus wumngani omkhulu wami futhi nguyena owayengiboleke isikhindi sePirates. Ukugqoka kwami isikhindi sayo akusho ukuthi sengisayine inkontileka yesibambiso nayo. Sasizimijimela wase enginika isikhindi,” kusho uNiang.Lo mgadli odabuka eSenegal uphinde wavula isifuba ngobunzima abhekane nabo eCyprus ngonyaka odlule.“Iqembu ebengibolekiswe kulona belinenkinga yemali. Iqembu belinezikweletu. Ngike ngahlala izinyanga ezintathu ngingatholi ngisho indibilishi. Ukonga kungisizile kakhulu ngoba ngiphilile ngesikhathi ngingaholi izinyanga ezintathu. Imali yami angiyisaphazi. Bekunzima kodwa izinto ezifana nalezi ziyenzeka ebholeni. Akuyona into emnandi kodwa ziyakukhulisa njengomdlali,” kusho uNiang.KuSundowns ufike ngesizini edlule esuka kuSuperSport United. Waphambana noDove Wome.",UNiang uthathe iholo elincane kumaZulu
"AMAPHOYISA ambe ithuna elingashoni obekungcwatshwe kulo umbungu emzini oseMzumbe, KwaZulu-Natal.Okhulumela amaphoyisa KwaZulu-Natal, uCaptain Nqobile Gwala, uthe ngoMsombuluko ntambama uphiko lwamaphoyisa lezotakula ePort Shepstone nolwezinja abizelwe emzini thize obunethuna elingashoni ebekungcwatshwe khona umbungu isinyelela.Amaphoyisa abehamba nenja ehogela umkhondo efike yakhonjiswa indawo, yangachitha sikhathi yaqonda lapho kungcwatshwe khona umbungu.“Kube sekumbiwa le ndawo eyithuna elingashoni kwatholakala umbungu obugoqwe ngengubo. Ukhishwe emgodini wafakwa esikhwameni esincane sezidumbu wadluliselwa kubacwaningi bezidumbu abebekhona kulo muzi,” kusho uCaptain Gwala.Kube sekuvulwa idokodo ngokufihlwa kwengane ezelwe esiteshini samaphoyisa saseHibberdene.Kolunye udaba, kutholwe isidumbu ebese sonakele somuntu wesilisa ongaziwa eParadise Valley, ePinetown, izolo ekuseni.Amaphoyisa ahamba nezinja ezihogela umkhondo nakaMasipala weTheku, abizelwe kule ndawo ngemva kokuthi umuntu obezihambela ngezinyawo ebone isidumbu ebesintanta emfuleni uMbilo ngasemgwaqweni u-Eden.Isidumbu sikhishwe emfuleni sayobekwa emgwaqweni ngaphambi kokuthi sidluliselwe emaphoyiseni asePinetown.UCaptain Gwala uthe kuvulwe idokodo ngokufa komuntu.",Kumbiwe ithuna lombungu egcekeni
"Bakhala nangokuthi baholelwa amaholo ehlukene yize benza umsebenzi olinganayo futhi ofanayo.Omunye wabasakazi uveze ukuthi sebeqala ngisho ukuxabana bebodwa ngaphakathi ngendaba yamaholo njengoba kukhona abahola uR500, R750, R1500 abanye bethola oR2 000 bese kuba nabafihlayo ukuthi bahola malini, okusolwa ukuthi bona bayikha ngamavosholo.“Uma uke wakhononda ngeholo, uthenjiswa ukuxoshwa noma ungaphinde uholelwe,” kusho omunye wabasakazi.Uqhube wathi kuwumkhuba ojwayelekile ukuthi uma umphathi siteshi ecikekile, ajezise abasakazi ngokuthi bangawatholi amaholi ngosuku lomholo.Ethintwa ngalezi zinsolo uMphathi siteshi uThandeka Ngobese, uthe awukho umholo oqondile kubasakazi, babanikeza imali ngokubheka ukuthi bahlala kude kangakanani nomsakazo.“Isiteshi asinayo imali ehlala ilinde ukuholela abasakazi. Sithembele kumasipala nasezikhangisweni. Sikhipha imali yokugibela hhayi imiholo.Akekho umsakazi ongakhuluma ngendaba yeholo ngoba bayazi ukuthi bazofunda,” kusho uThandeka.Kuphinde kube nezinsolo zokuthi lo mphathi uyazitamuzela imali yesiteshi. Abasakazi bathi ngeledlule beyingekho i-internet nezingcingo zingasebenzi. Bathi kodwa umphathi ubeyongcebeleka eMauritius.“Ngisebenzisa iselula ne-airtime yami ngoba i-internet nezingcingo akusebenzi, ezinye izindaba sizithatha emaphephandabeni,”kusho lo msakazi.UThandeka uthe akulona iphutha lomsakazo ukungasebenzi kwezingcingo kudalwe ukwebiwa kwamakhebuli .“ Angazi kungani bakhulume ngokuthi bengingekho ngoba kunesabelo semali ehlala kubasebenzi ukuze bakwazi ukuqhubeka nomsebenzi,”kusho uThandeka.Omunye wabasakazi uveze ukuthi kuyinkinga ngisho ukusebenza ngokukhululeka ngoba akufanele bezwakale bekhuluma ngamanye amaqembu ezepolitiki emsakazweni.“Umthetho walayikhaya noma bengawubeki ucace ukuthi ushaywa ubani kodwa akufanele ukhulume ngamanye amaqembu. Kumele kube i-ANC ngoba abaphathi bangaphansi kwayo.Ngesikhathi kuzovotwa, i-EFF kuthiwa yakuthola lokho yaze yamqonda umphathi.Kukhona nabangasasebenzi ngendaba yalezi zinkinga,”kusho lo msakazi.Nakho lokhu ukuchithile uThandeka wathi banezithombe eziwubufakazi behlanganise amaqembu ezepolitiki ahlukene benza ingxoxo mpikiswano.",Abasakazi bakhala ngomholo
"SIGXEKWE nxa zonke isenzo sePhini likaNgqongqoshe lezemfundo ePhakeme kuzwelonke, uMnuz Mduduzi Manana neqembu abehamba nalo sokushaya abesifazane baze bakhunyulwe izinwele zokufakelwa eCubana eFourways, eGoli ngeSonto.Nakuba uManana egcine exolisile ngalesi senzo kodwa kushone elayizolo ikhula ingcindezi yokuthi akhonjwe indlela kuhulumeni ngoba akasona isibonelo esihle.  Kuthiwa kube nengxabano phakathi kwakhe nabesifazane abathathu abebehambele le ndawo ngemuva kokuthi omunye wabo embize ngesitabane.UNksz Mandisa Duma (30), ovule icala lokushaywa nguManana, uthe bebehleli eduzane netafula uManana abekulo nabangani bakhe kukhulunywa ngokuthi ngubani ongase abe nguMengameli we-ANC olandelayo ngesikhathi uManana ethi ufuna ukuphawula.Uthe umzala wakhe ukhiphe iselula efuna ukushutha i-video kodwa umngani kaManana wamtshela ukuthi angayishuthi.""Umzala uthe uMduduzi okumele anqabe ukuthi ashuthwe, wanqaba uManana wayibeka iselula. Uphenduke wabuza ukuthi singobani nokuthi kungani sihleli nabo wabiza abaqapha le ndawo ukuthi bazosikhipha.Bese sisukumile sesihamba, umzala wambiza ngesitabane wase emshaya ngempama, wamkhahlela wamdonsa nangezinwele,"" kusho uNksz Duma. Uthe bamkhahlelile naye, bamshaya bamdonsa nangezinwele, kwathi umngani wakhe obezama ukusiza bamphushela le.Uqhube wathi ngesikhathi kwenzeka lokhu abaqaphi bebezibukele bengenzi lutho.Uvule icala esiteshni samaphoyisa iDouglasdale.UManana, esitatimendini, uxolisile kuNksz Duma, emndenini wakhe, kubantu bakuleli kanye nakuhulumeni ngalesi senzo wathi yize ebediniwe kodwa bekumele azibambe.""Lesi sehlo esimbi bekungamele senzeke. Ngiyazi engikwenzile, nalabo ebengihamba nabo kuphathe kabi abantu abaningi. Njengomholi, bekumele ngingenzi into enje. Ngizobambisana nabomthetho,"" kusho uManana.Uthe kukhona abavule ikhasi elingumkokotelo ezinkundleni zokuxhumana elimveza njengomuntu ongazisoli ngakwenzile elingcolisa negama lakhe. ""Uma isikhathi sesifikile ngizoya ngiyoxoxa noNksz Duma, nomndeni wakhe ngixolise. Ngizohlangana ne-ANC, kanjalo noMengameli Jacob Zuma ngiyochaza ngokwezenkile,"" kusho uManana.I-video esabalele ezinkundleni zokuxhumana iveza uManana neqembu lakhe beshaya laba besifazane. Engxoxweni yocingo abe nayo nomfowabo kaNksz Duma, uPhesheya ebidlalwa emithonjeni yabezindaba, uyazivumela ukuthi umshayile ngoba embize ngesitabane.UZuma uthe ukhathazekile ngezinsolo zokushaywa kwabesifazane okuthiwa kwenziwe nguManana.Okhulumela uZuma, uDkt Bongani Ngqulunga, uthe unethemba ukuthi umthetho uzothatha indawo yawo njengoba noNgqongqoshe wamaPhoyisa, uMnuz Fikile Mbalula, ethe amaphoyisa ayasiphenya lesi sehlakalo. ""Uhulumeni wahlonza amacala okuhlukunyezwa kwabesifazane njengamacala abucayi. Abesifazane banelungelo lokuphepha bangahlaselwa noma kungathiwa lowo uphethe siphi isikhundla. Sinxusa abanolwazi ngalesi sehlakalo ukuthi basebenzisane namaphoyisa,"" kusho uZuma.Okhulumela uMbalula, uMnuz Vuyo Mhaga, uthe kuphenywa icala lokushaya. Uthe lezi zinsolo zibucayi wathi ukuvikelwa kwabesifazane nezingane yinto eseqhulwini emnyangweni wakhe.""Umgilwa kumele ahlonishwe esekwe. Kumele achazelwe ngokuthi icala selikuphi. Abesifazane badinga uthando nokuvikelwa.  Sinxusa amaphoyisa ukuthi anikwe ithuba lokuphenya leli cala ngaphandle kokwesaba ngoba akekho umuntu ongaphezulu komthetho,"" kusho uMhaga. IMenenja yaseCubana ezibize ngoNelson inqabile ukuphawula.","'Yize bengichukuluziwe, bekumele ngizibambe' - Mduduzi Manana"
"UMSUNGULI wamateku abizwa ngeBathu uqale uhlelo lokunikela ngezicathulo zesikole ezibhalwe igama lomkhiqizo wakhe.UMnuz Theo Baloyi ubhale ekhasini lakhe kwiTwitter wathi: “Ngiyajabula ukunethulela uhlelo lwethu lokubuyisela emphakathini iBathu for batho care project. Esikwenzayo kuwuthando, silapha ngenxa yabantu. Sifuna ukuhamba uhambo nabaholi bethu bakusasa ngokunikela ngezicathulo eziyisigidi eminyakeni ewu-10 ezayo. NB: Izicathulo azidayiswa.”Happy to announce our CSI project #Bathu for Batho care project❤️🙏🏿💫.This is a passion project for us , We are because of the people❤️We want to”Walk The Journey” with our future leaders 💫 by donating 1 000 000 pairs over the next 10 years .NB: The shoes are not for sale pic.twitter.com/t8efjIhIs1Abantu batshengise ukuyithakasela into eyenziwa uBaloyi abanye bencoma bethi kuhle ukuthi abuyisele emphakathini, uNkulunkulu ambusise.Taking back to community.. That's soo so generous of you my brother. God bless moreInkampani kaBaloyi isanda kuhlabana ngendondo yeTransformation Champion of the year, emcimbini weBlack Business Quartley awards, naye uthole indondo yokuba usomabhizinisi ovelele kuwo lo mcimbi.",Ufuna ukunikela ngezicathulo zesikole eziyisigidi oweBathu
"AZISHAYA isifuba AmaZulu FC ngokuba nesandla ekuzibekiseleni kweBafana Bafana indawo kwi-2019 Africa Cup of Nations (Afcon) ese-Egypt lapho kuhluthana khona amazwe angu-24 okokuqala emlandweni walo mqhudelwano osungulwe ngo-1957.Lo mqhudelwano ongoka-32 uqale ngoLwesihlanu ngomdlalo obuseCairo International Stadium phakathi kwe-Egypt neZimbabwe ebegijima ngabadli boSuthu okungu-Talent Chawapiwa no-Ovidy Karuru obeneminyakazo emihle. I-Egypt iguqise iThe Warriors ngo 1-0 ngegoli likaMahmoud Trezeguet kwabhakuza amafulegi kuyo yonke inkundla.Ixoxa naleli phephandaba imenenja yaMaZulu, uQedusizi Dlamini ithe: “Kusemahlombe abadlali ukuthi bakuthathe njengenselelo ukungabizwa kwiBafana ekubeni abanye ozakwabo bebiziwe esikwatini seZimbabwe.“Kufane bazimisele banyuse izinga uma bebona bengabizwa kwiBafana. Abadlali esinabo eqenjini basizingeni eliphezulu. Bheka ngoba yize singayiphakelanga iBafana kodwa sinabo abadlali ezikwatini ezincane zesizwe kanti bane abadlali ababizelwe kwezinye izikwati. Sinoyedwa kwesaseGabon nabathathu kwiZimbabwe.“EGabon (engekho kwi-Afcon) sinoNoel Amonome kuthi kwiZimbabwe sibe noKaruru (Ovidy), Chawapiwa (Talent noButholezwe Ncube ongabizwanga kwi-Afcon),” kusho uDlamini. UKaruru, oyiphini likakaputeni onguKnowledge Musona, nguye obewuhlupho kwi-Egypt abadlali bayo behluleka wukumvimba kodwa yena ebuya nalo njalo kubo ibhola. Ubhekiwe ukuthi aphinde abe yisibani uma sebebuya nge-Uganda kaDenis Onyango khona eCairo ngoLwesithathu ngo-7 ntambama.UDlamini uthe isandla sabo asizogcina ngabadlali baseZimbabwe kodwa sizobonakala nakwiBafana evula ne-Ivory Coast e Al-Salam Stadium kusasa ngo-4.30 ntambama.“Yize singenabo abadlali kwiBafana Bafana kodwa sibe nesandla ekufikeni kwayo la (kwi-Afcon) ngoba ethimbeni losomaqhinga sinabantu bethu ababili. Labo nguBongani Manuku oyi-masseur (obhucunga izicubu zabadlali) noJoshua Smith oyi-physical trainer noma i-fitness coach ngokolimi lwanamuhla (ololonga imizimba yabadlali). Nokho njengoba bese-Egypt nje abathunywanga yithi kodwa babizelwe imisebenzi yabo,” kusho uDlamini. “Empeleni kusukela kuthathe uStuart Baxter nje basebenza naye esikwatini. Uyabona-ke ukuthi yize bengabiziwe abadlali bethu kodwa lokhu kuyasidweba isithombe ekutheni iqembu liphethwe ngezinga eliphezulu lokusebenza. Nabantu abaqashwa khona bangongoti emisebenizini yabo.”Imidlalo ye-Afcon kuleli sonto:Namuhla - Morocco v Namibia, 3.30pm, SS4; Senegal v Tanzania, 6.30pm, SS4; Algeria v Kenya, 9pm, SS4.Kusasa - Ivory Coast v South Africa, 3.30pm, SS4; Tunisia v Angola, 6.30pm, SS4; Mali v Mauritania, 9pm, SS4.NgoLwesibili - Cameroon v Guinea-Bissau, 6pm, SS4; Ghana v Benin, 9pm, SS4NgoLwesithathu - Nigeria v Guinea, 3.30pm, SS4; Uganda v Zimbabwe, 6.30pm, SS4; Egypt v DR Congo, 9pm, SS4.NgoLwesine - Madagascar v Burundi, 3.30pm, SS4; Senegal v Algeria, 6.30pm, SS4; Kenya v Tanzania, 9pm, SS4.NgoLwesihlanu - Tunisia v Mali, 3.30pm, SS4; Morocco v Ivory Coast, 6.30pm, SS4; South Africa v Namibia, 9pm, SS4.",USuthu luziqhenya ngesandla salo kwi-Afcon
"UMKHANDLU weTheku oholwa nguNkk Zandile Gumede uthole indondo e-United Kingdom ngeSonto ngokusebenzela umphakathi ngokungaphezi.UNkk Gumede uthole indondo i-Dkt Benjamin Barber Global Cities Award eGlobal Parliament of Mayors (GPM) eBristol.Indondo inikwa izimeya ngemisebenzi eziyenzayo emikhandlwini eziyiholayo.UNkk Gumede uhlonishwe ngemisebenzi ayenzela umphakathi ikakhulu inhlangano yakhe esiza umphakathi iZandile Gumede Foundation.Emukela indondo uNkk Gumede uthe ujabule ngendondo yokumhlonipha ikakhulu ngosuku lokuzalwa kwengqalabutho yomzabalazo uMama Albertina Sisulu.“Indondo eyentsha nabantu besifazane abangabaholi emhlabeni jikelele abasekhaleni lokufuqa intuthuko. Ngijabule kakhulu ngokuthola indondo ngoba ikhombisa imisebenzi emihle eThekwini ukuhlangabezana nezidingo zezakhamuzi,” kusho uNkk Gumede.Uthe uyazi kunzima ukuba yimeya yesifazane wathi kodwa ngokubambisana kuningi abesifazane abangakwenza.“Izwe lethu likulambele ukuthi abantu abasha babe mdibi munye nobuholi. Ngizobuyela ekhaya nalokhu. Ukuhlobishwa kusho ukuthi umkhandlu uhamba ngendlela eyiyo ekubhekaneni nezinselelo ezibhekene namadolobha. Baningi abantu abasuka emazweni abo bezohlala eThekwini ngezizathu ezehlukene futhi siyahlangabezana nezidingo zabo,” kusho uNkk Gumede.Indondo yasungulwa ukuze kuhlonishwe imikhandlu eyenza kahle ekuphatheni nokuqhakambisa imigomo ebekwe yiGPM.Okhulumela uNkk Gumede, uMnuz Mthunzi Gumede, uthe iTheku lisanda kuhlabana ngezindondo ezine emcimbini iWorld Travel Awards eNkosi Albert Luthuli Convention Centre eThekwini.Uthe ngeledlule bathole izindondo ezimbili kuma-Kamoso Awards, abehlelwe ngumnyango wezemisebenzi yomphakathi, ngohlelo lukazibambele, i-Expanded Public Works Programme.“ITheku yidolobha elikhula ngamandla ekuqhamukeni nezixazululo zokuhlangabezana nemigomo ka-2030 ukuze kuguqulwe impilo yezakhamuzi. Indondo isho ukuthi sizoqhubeka sisebenze ngamandla ukuphucula impilo yabantu edolobheni elithandwa kakhulu iTheku,” kusho uGumede.",IMeya yeTheku ithole indondo ngokusebenzela umphakathi
"NONTUTHUKO NGUBANEU MNDENI wowesifazane oshone kulandela ukulunywa yizinja zakubo uthi bezingabangani bakhe abakhulu njengoba bekunguyena obekwazi ukuzilawula, ukudlala nazo nokuzipha ukudla.UMpho Mokoena (32) ulunywe yizinja zakubo ngoMsombuluko, okugcine kuphoqeleke ukuba amaphoyisa azidubule azibulale ngoba zingasafuni nokusuka eduze kwesidumbu sakhe.Udadewabo kamufi uNkk Mabatho Mokoena-Brown (35) uthe namanje basashaqekile ngalesi sigameko ngoba umufi ubezijwayele kakhulu lezi zinja.“Bezifana nabangani bakhe uMpho lezi zinja. Ubedlala nazo, ezipha ukudla namanzi. Zona bezinolaka uma kukhona umuntu ezingamazi efuna ukungena, nguyena uMpho obekwazi ukuzilawula azithulise.“Ngesikhathi ngithola umbiko wokuthi kunomuntu olunywe yizinja bengizitshela ukuthi ngomunye umuntu. Kusenzima namanje ukususa isithombe sikadadewethu eselimele, eseshonile,” kuchaza uNkk Mokoena-Brown.Uthe lezi zinja zafika kubo ngo-2012 ziseyimidlwane.“Ubaba wathenga lezi zinja ukuze zizosivikela, zivikele kakhulu yena uMpho ngoba ubehlala yedwa isikhathi esiningi ekhaya.“Besingazi ukuthi zizogcina zilimaze umuntu walayikhaya. Kuke kwaba khona isikhathi lapho bekudume iqembu lezigebengu ezibizwa nge-5 Minute Gang, ngakho sasithembe ukuthi izinja ziyosilamulela. Izinja besizithanda kakhulu lapha ekhaya,” kusho uNkk Mokoena-Brown.Umufi kuvele ukuthi ushiye indodana yakhe eneminyaka emithathu, ekade isenkulisa ngesikhathi kwenzeka isigameko.Umufi ubeyedwa ekhaya ngesikhathi zimhlasela.UNkk Mokoena-Brown uthe ubesanda kumshiya kubo udadewabo ngoba bajima ndawonye. Uthe udadewabo wayefunda ezikoleni zezingane ezinezingqinamba ngokufunda (special school). Ukuchithile ukuthi lezi zinja bezivele zinodlame njengoba zilimaze udadewabo.“Izinja ezijwayelekile lezi. Uma zibona umuntu ezingamazi engena layikhaya ziba nolaka kodwa umuntu ezimjwayele azimxwayi. Izinja ezinkulu ezithanda nokudlala. Kungenzeka udadewethu uzitshele ukuthi ziyadlala naye wabe eseyasondela kuzo, ukube ubezisaba ubengeke asondele kuzo,” kusho uMabatho.Uhlobo lwezinja abebezifuyile ngamaRottweiler amabili neCross Bull Mastiff (ibhova), okuthe noma sekufike amaphoyisa zaqhubeka zagweva zimi eduze kwakhe zaze zadutshulwa.Izidumbu zezinja ziyohlolwa ukuze kubhekwe ukuthi bezingenaso yini isifo esithize.Ngaphandle kwalesi sigameko omunye wesilisa eMgungundlovu naye ubulawe yizinja ezimhlasele ehamba emgwaqweni.NasePhoenix owesilisa uhlaselwe kabi yizinja.Okhulumela abakwa-ER24, uChitra Bodasing, uthe kusemqoka ukuba abanikazi bezinja baqikelele ukuthi zijovelwa amarabi.“Abanikazi bezinja kumele baqikelele ukuthi baziqeqesha kahle. Uma inja isiqala ukungaziphathi ngendlela ejwayelekile, kumele afune usizo lwabanolwazi ngezinja. Izinja kumele kuqikelelwe ukuthi ziyanakekelwa futhi ziyajovelwa amarabi ngaso sonke isikhathi. Uma inja izokuhlasela kumele wehlise umoya, ungayibuki, ungabi nodlame kuze kube iyakushiya,” kusho uBadasing.AbeNational Society for the Prevention of Cruelty to Animals bathe abantu abafuye izinja yibona okumele bathwale umthwalo uma zihlasela abantu ngoba yibona abanikazi bezilwane ezifuywayo.Okunye ongakwenza ukuzivikela uma uhlaselwa yinja:n Ungasondeli kuyo noma uye lapho ihlala khona ngoba ibona sengathi uyayihlasela.n Ungayigqolozeli inja.n Uma ikhonkotha ungayizibi ngoba kukhona okuthize esuke izama ukukuveza.n Uma inja iza kuwe izokuhlasela, kumele ume nse njengesihlahla. Unganyakazi futhi ungazami ukuyilwisa.n Uma ikulume kancane noma inxeba elilodwa nje kumele uye emtholampilo ngokushesha.n Ayikho imithi yokulapha umuntu noma isilwane esisuke sinezimpawu zama-rabi. Yingakho kusemqoka ukuba usheshe uye emtholampilo uma ulunywe yinja.",Beziphakelwa nguye obulewe yizinja
"UMBULELO “Old John” Mabizela ugcine ewuphendulile umbuzo athi baningi abebemhlupha ngawo wokuthi ngabe usalidlala yini ibhola?Izolo lesi sitobha, elingangatshazwa ithalante laso enkundleni, siphumele obala sasho ukuthi sesithi khumu njengomdlali kanobhutshuzwayo.UMabizela (37) wagcina ukubonakala enkundleni ngo-2015 eyibamba kwiRoyal Eagles edlala kwiNational First Division.Kusukela lapho alikho iqembu adlale kulona, okusho ukuthi sekuphele amasizini amabili kungacaci ukuthi usazimisele ngokudlala noma cha.“Ngicabanga ukuthi sekuyisikhathi. Bese ngihlale isikhathi eside ngingadlali futhi nabantu uma ngihlangana nabo bebengibuza ukuthi ngisazodlala yini. Ngemuva kokucabanga kahle ngibonile ukuthi angiphumele obala ngisho ukuthi sengiwagaxa emgibeni amakhokho. Ekuhlaleni kwami kube nzima ukuthi ngithole umsebenzi ekubeni isikhathi siyahamba, uma usuneminyaka engu-36 ngokwaseNingizimu Afrika usuke usumdala,” kusho uMabizela.Uthe yize ethathe lesi sinqumo ngokwakhe uyazizwa ukuthi usengayibamba enkundleni.“Kimina ngaphakathi ngiyazizwa ukuthi ngisangadlala yikhona ukuthi amathuba omsebenzi abengaveli ikakhulukazi kule minyaka esengikuyona kuzoba nzima kakhulu ukuwuthola,” kusho uMabizela.UMabizela wadonsa iso lezinhloli ze-Orlando Pirates eyibamba kwiMaritzburg City kwiSafa Vodacom League idlala kweyokuhlunga eMpumalanga ngo-2001. Ngalawo nyaka eqenjini elalibophele noJimmy Tau bakhuphukela kwiNFD.Ube esethathwa eZimnyama afike kuzo waba umdlali omncane oseke waba ngukaputeni wazo.UMabizela ube ngumdlali weBafana Bafana nakhona wafika wagixabezwa ngebhande. Elinye iqembu abe ngukaputeni walo iBidvest Wits.Ebuzwa ukuthi ngabe yini abona ukuthi imenze isethenjwa ngebhande, uthe: “Ngicabanga ukuthi indlela ebengiziphatha ngayo enkundleni. Indlela ebengikwazi ukukhuluma ngayo nozakwethu ngikwazi nokuhlela ngayo udonga futhi kube yimina engihamba phambili ikhona okungenze ukaputeni.”Esuka kwiPirates ngo-2003 ujoyine iTottenham Hotspur edlala kwi-English Premiership. Leli qembu lambona kade linomdlalo wobungani neBucs ngaphambi kokuqala kwesizini ka-2003/2004.Ngonyaka olandelayo iSpur iyinqamulile inkontileka yakhe esolwa ngokungaziphathi kahle. Washiya enemidlalo eyisishiyagalolunye eshaye igoli elilodwa bebhekene neLeicester City elisabatshazwa namanje.Esebuya kuleli usayine neMamelodi Sundowns nakhona uke wamiswa iSAIDS izinyanga eziyisithupha esolwa ngezidakamizwa. Udlalile kwiPlatinum Stars nakuMaZulu FC ngaphambi kokuphelela kwi-Eagles. Uthe lude kakhulu udaba olwenza wahlukana naleli qembu laseMgungundlovu.“Angikathandi ukukhuluma ngalo,” kusho yena.Njengamanje uthe umatasa nomsebenzi awenza kwiWhizzkids United Health Academy, okuyinhlangano yaseMphithi eluleka izingane ngempilo, kuphinde kuvundululwe ikhono lebhola.KAFUSHANE NGOMABIZELA:Amagama: Mbulelo Old John MabizelaUsuku lokuzalwa: 16 Septhemba 1980 (37 weminyaka)Indawo azalezwe kuyona: EMgungundlovuUbude bakhe: 1.78 mIndawo abeyidlala: Emuva maphakathi, emuva kwesokudla, enkabeni yenkundlaAMAQEMBU AWADLALELE:IminyakaIqembuImidlalo(amagoli)2000-2001Maritzburg City37(6)2001-2003Orlando Pirates51(4)2003-2005Tottenham Hotspur7(1)2005-2006Vålerenga6(0)2006-2008Mamelodi Sundowns16(0)2009-2011Platinum Stars34(0)2011-2012Bidvest Wits28(2)2013Chippa United10(1)2013-2014Black Aces14(1)2015AmaZulu12(4)2015-Royal Eagles",USewabeka emgibeni amakhokho u’OJ’
"‘NGEKE sikuguqule okucatshangwa abantu ngoba bebuka bengaphandle kodwa ubudlelwano phakathi kwe-Orlando Pirates neLamontville Golden Arrows bufana nento engekho uma unondweba eseyishayile ethi awuqale umdlalo’.Lawa ngamazwi kaMandla Ncikazi oyiphini lomqeqeshi kwi-Arrows ematasa namalungiselelo omdlalo we-Absa Premiership nePirates ngoMgqibelo ngo-8.15 ebusuku eSugar Ray Xulu Stadium, eClermont.Ngaso sonke isikhathi uma kuzoba nalo mdlalo sekufana nesiko ukuthi abathandi bebhola abathile basebenzise ubudlelwano bosihlalo bala maqembu bebumatanisa nomphumela. Le nkoleloze, ngokusho kukaNcikazi, yinto engekho ngoba bona njengabaqeqeshi ngeke bakwazi ukutshela abadlali ukuthi abadedele amaphuzu.Lo mdlalo ufika ngesikhathi esibi lapho iPirates iwadinga kakhulu amaphuzu kwazise isembangweni wesicoco seligi, kanti nakwi-Arrows adingeka ngendlela efanayo ngoba iyacaca indlela ebheke kwi-Top 8 yinqobo nje uma benqoba.“Akulona iqiniso ukuthi siyayipha amaphuzu iPirates. Uma abantu bezwana ngokomsebenzi akusho ukuthi nasenkundleni lobo bungani buyasebenza. Ngeke utshele abadlali ukuthi abadlalele ukushaywa. Siyakuqonda ukuthi sisezingeni lebhola elikhokhelayo ngakho konke esikwenzayo sikwenza ngendlela enjalo. Siyihlulile iPirates ngesizini edlule kodwa akekho oke washo okuthile. Singabangani sibaningi njengoSteve (Komphela) noRulani (Mokwena) kwazise basebenze ndawonye kwiPlatinum Stars kodwa lokhu akusho ukuthi ubungani buzoqhubeka noma umdlalo usuqhubeka,” usho kanje lo mqeqeshi.Nakuba ekubalula ukuthi bayayihlonipha iPirates njengeqembu elikhulu futhi eliqeqeshwa ngendlela eseqophelweni eliphezulu kodwa uthumele isexwayiso esishubile kuyona.“Engikubona emehlweni abadlali kungiqinisa idolo. Kuzofanele igawule ibheke iPirates ngoba siwabheke ngamehlo abomvu la maphuzu. Bangalokothi basizele ngobuso ngoba bazozisola. Sibafisela okuhle kodwa nakanjani amaphuzu kuzofanele asale lapha eThekwini. Okungijabulisayo manje asisadlali ngoba kukhona esikuvikayo kepha sesidlala ngoba kukhona esibonayo ukuthi singakuzuza. Yinhle indlela esidlala ngayo futhi uma sizokwenza ngale ndlela engiyibona ejimini, nakanjani sizonqoba,” kusonga uNcikazi.Imidlalo ye-Absa Premiersship:Kusasa: Maritzburg United v AmaZulu FC (Harry Gwala Stadium, 8pm)NgoMgqibelo: Mamelodi Sundowns v Bloemfontein Celtic (Loftus Versfeld Stadium, 3.30pm); Kaizer Chiefs v Highlands Park (Moses Mabhida Stadium, 6pm); Free State Stars v Black Leopards (Goble Park, 6pm); Golden Arrows v Orlando Pirates (Sugar Ray Xulu Stadium, 8.15pm); Bidvest Wits v Cape Town City FC (Bidvest Stadium, 8.15pm)NgeSonto: Baroka FC v Polokwane City (Peter Mokaba Stadium, 3.30pm); Chippa United v SuperSport United (Sisa Dukashe Stadium, 3.30pm)",Ingalokothi isizele ngobuso iBucs: Ncikazi
"UMBANGO wemali nezikhundla emabandleni yisona sihlava esenza amakholwa azithole esebulalana esikhundleni sokubambana agqugquzele ukuphila ezinhliziyweni phakathi kwamanye amakholwa.Uxwayise kanje uSolwazi David Musoma ongusihlalo yeKhomishini ebhekele ukuvikela amalungelo omphakathi kwezemaSiko, ezeNkolo nezeziLimi kulandela isehlakalo sokubulawa ngokudutshulwa kwamalungu amahlanu ebandla i-International Pentecostal Holiness Church ekoMkhulu lalo iZuurbekom ngase Goli ngoMgqibelo.Ngaphandle kombango wemali nezikhundla, uMusoma uthe kunengozi enkulu ngamabandla okuthiwa alawulwa umoya, futhi  aphethwe umuntu othile ngaphandle kokulandela umthetho sisekelo webandla.“Inkinga ekhona ngalawa mabandla aphethwe abantu ebe engenawo umthethosisekelo, ahlale enezinkinga ngaso sonke isikhathi. Ukube umthethosisekelo ubukade ukhona kuleli bandla, ngabe ayenzekanga le nto,” kusho uMusoma.Unxuse amabandla angenawo umthethosisekelo enze isiqinseko sokuthi aba nawo ukugwema isimo esifana nalesi.Esehlakalweni esenzeke kuleli bandla, amaphoyisa asebophe abantu abangu-40 okusolwa ukuthi bangamalungu eqembu afuna kuphathe umholi wawo.Phakathi kwababoshiwe ngokusho kokhulumela amaphoyisa kuzwelonke uBrigadier Vishnu Naidoo, kukhona iphoyisa nesosha.Kulesi sigameko amaphoyise ashaqe inqwaba yezibhamu nezinhlamvu ezingekho emthethweni.UKhomishana kazwelonke wamaphoyisa uGeneral Khehla Sitole, uthe ukungenelela kwamaphoyisa kulesi sigameko, kusize ukugwema ukuchitheka kwegazi okwedlulele kulokhu kuhlasela.UMusoma uthe kuyimanje kusenenkinga enkulu ngombango wozothatha isikhundla sokwengamelela leli bandla eseliqembukelene kathathu ngenxa yokulawulwa ngabantu, esikhundleni sokulawulwa umthethosisekelo webandla.“Isonto akumele liphendulwe inkundla yokukulwa. Sisazophinde sihlangane nezinhlangothi ezilwayo ukuthola isixazululo. Sizosebenzisa wona uMqulu oNgcwele abathi isonto lasungulwa ngokulandela wona ngenhloso yokuthola isixazululo,” kusho yena.NgokukaMusoma, bake bezama phambilini ukungenelela ukuxazulula umbango waleli bandla ngenkathi leli bandla lisaqembukelene kabili.UMusoma uthe kungumsebenzi wabo ukungenelela ezimeni ezifana nalezi, kwazise amanye amabandla awabhalisiwe ngokusemthethweni, aziwa ngokuthi aphethwe wumndeni othile okugcina sekuholelele embangweni wokuchitheka kwegazi.",Kugqugquzelwa amabandla asungule umthethosisekelo ngenhloso yokugwema imibango nokuhlaselana
"OWAYENGUMENGAMELI uMnuz Jacob Zuma kulindeleke ukuthi avele kwiKhomishini ephenya ngokulawulwa koMbuso yidlanzana yize ekhathazekile ngoSihlalo wayo uJaji Raymond Zondo.UZuma usabise ngokuthi uzofaka isicelo sokuba ijaji lingabe lisaqhubeka nokulalela ubufakazi bakhe. Ummeli kaZuma, uMnuz Eric Mabuza, uthe uzosifaka namhlanje isicelo.NgoLwesihlanu umabhalane wekhomishini, uSolwazi Itumeleng Mosala, umemezele ukuthi amasamanisi abizela uZuma kule khomishini akhishwa ngenyanga edlule ayiswa emzini kaZuma eNkandla.UZuma udingeka kwikhomishini ngo-10 ekuseni phakathi koMsombuluko nongoLwesihlanu.“Kwabekwa kwacaca ukuthi uma uZuma ehlela ukuba akhulume evele kwi-video ayikho inkinga ngoba uzobe ehloniphe umyalelo wokuba azovela kwikhomishini,” kusho uSolwazi Mosala.Uthe uZuma, akakaze aphendule noma atshele ummeli wakhe ukuthi uzokwenzenjani ngamasamanisi.",UZuma kulindeleke avele kwiKhomishini kaZondo
"INKAMPANI ekhiqiza amanzi i-Umgeni Water, seyikuqinisekisile ukuthi kunabasebenzi bayo abane abasenhloko hhovisi layo eMgungundlovu asebetholakale negciwane leCovid-19. Abokuqala batholakala ngoJuni 19 kwathi abanye batholakala ngeSonto. Kodwa lokhu akuphazamisanga ukusabalaliswa kwamanzi komasipala nasekuhlanzeni indle. Okhulumela le nkampani uShami Harichunder uthe bane abasebenzi abasekuvalelweni futhi iziphathimandla zale nkampani zilokhu zixhumana nabo. Uthe balandele yonke imigomo ephathelene neCovid-19 njengokuhlolwa kwabasebenzi. ""Ibhilidi lapho abasebenzi abathintekayo besebenzela kulo lihlanzwe ngesibulalimagciwane. Bonke ozakwabo akade bexhumene nabo bahlonziwe futhi kwakhulunywa nabo ngemigomo elandelwayo ngeCovid-19 nohlelo oluzolandelwa uma bekhombisa izimpawu."" Uthe ucwaningo lwabo luveze ukuthi lesi sifo asivumbukanga ehhovisi labo elikhulu. Uthe ngoLwesithathu izikhulu eziphezulu zale nkampani zithathe isinqumo sokuvala inhlokohhovisi nelinye ibhilidi elikuBurger Street, okuhlala kulo abasebenzi baseMgeni Water ukuze kuhlanzwe kakhulu. ""Lonke uhlelo luzophuthulwa ngeSonto. Umgeni Water uyaxhumana noMnyango wezeMpilo ngazo zonke izinhlelo zokunqanda igciwane. Abasebenzi baseMgeni Water abakulamabhilidi bacelwe ukuthi basebenzela emakhaya."" Uthe konke kumi ngomumo ukunqanda ukusabalala kwegciwane. Uthe lezi zinhlelo zisiza kakhulu ekungaphazamisekeni kwemisebenzi okulethela abantu amanzi ngesikhathi kuvikelwa abasebenzi egciwaneni.  ",Kuvalwe amabhilidi akwaMgeni Water kuhaqeka abasebenzi bawo abane
"UBUDLELWANO obakhiwa yisikhulu esiphezulu saMaZulu FC, uLunga Sokhela, neqembu laseSpain iRCD Espanyol, bungase buvulele amathuba abadlali boSuthu ukuthi bayodlala phesheya kwezilwandle.USokhela uveze lokhu ngemuva kohambo lwakhe lwaseSpain emasontweni ambalwa edlule. uthe sebexoxile ne-Espanyol sekusele izinto ezimbalwa osekufanele bavumelane ngazo.USokhela uthe bazama ubudlelwano ne-Espanyol bokuthi kuqalwe inkulisa yeqembu eNingizimu Afrika. Lokhu kuzovula amathuba okuthi okungenani abadlali abambalwa baye eSpain bayozama inhlanhla njalo uma kuphela isizini.Uthe okunye abakuhlelayo ne-Espanyol wukuthi njalo uma sekuvalwe isizini, ezakhe zivakashele eSpain ziyodlala umdlalo wesihle. Ngonyaka olandelayo iqembu laseSpain kube yilona elivakasha eNingizimu Afrika.“Ziningi izinto esizibheke ukuthi sisizane ngazo ne-Espanyol. Okokuqala nje wukuthi siqale inkulisa eNingizimu Afrika khona sizonikeza abadlali bethu ababili noma abathathu ukuthi bathole ithuba lokuyodlala phesheya. Ngaba nenhlanhla yokuthi ngibuke bukhoma umdlalo wabo neVillarreal CF. Ngigculiseke kakhulu ngengikubonile, impela bakwesinye isigaba. Siyethemba ukuthi kungekudala sizofinyelela esivumelwaneni ne-Espanyol,” usho kanje uSokhela.Bekungelona iqembu lokuqala laphesheya uSokhela afuna ubudlelwano nalo. Uke waya ePortugal eyonxusa iSporting Portugal. Nokho uthe kunezinto ezagcina zenze ukuthi bangavumelani.“Siyile ePortugal, sakhuluma neSporting Portugal. Nokho okusilimazile yingqalasizinda abakhale ngokuthi ayikho ezingeni. Isimo leso esizama ukusilungisa ngokushesha noMasipala weTheku ngoba siyasilimaza kakhulu. Phesheya kwezilwandle kuwusiko ukuthi abantu bendawo nabalandeli basondelane neqembu labo. Lapha uthi uvuka ekuseni izingane sezimile, ntambama zigcwele izindawo zokucima ukoma,” ubeke kanje uSokhela.Uthe unethemba ukuthi uMasipala weTheku uzobasiza kakhulu ngoba eminye imikhandlu iyawasiza amaqembu angaphansi kwayo.“Eminye imikhandlu iyawasiza amaqembu ayo, uma ubuka eKapa, eMgungundlovu, Bloemfontein naseNelson Mandela Bay. Ngakho lobu budlelwano bethu ne-Espanyol buzosisiza kakhulu njengeqembu,” kusho uSokhela.USokhela uphinde wacacisa okumenze wakhetha iqembu laseSpain ebe ekhona amanye amaqembu ezwenikazi i-Europe.“Indlela i-Espanyol edlala ngayo, ithi ayifane nendlela oSuthwini esidlala ngayo. Ngakho kubalulekile ukuthi siyisondeze. Esinye isizathu wukuthi iqembu liyakholelwa ekukhuliseni abadlali abancane ngoba isifiso sethu ukubona abadlali bethu bekhula beyodlala e-Europe,” kusho uSokhela.",Ithuba laphesheya kubadlali boSuthu
"ZISHINTSHILE izolo izibalo zamalungu aphakamise uDkt Dlamini Zuma KwaZulu-Natal kwesokuhola i-ANC engqungqutheleni yale nhlangano eqala ngelizayo ngemuva kwezikhalo zamagatsha ngokungabalwa kwamanye amagatsha engqungqutheleni yesifundazwe iProvincial General Council (PGC). Ngemuva kokubalwa kabusha, uDkt Dlamini Zuma usephakanyiswe amagatsha angu-454 esuka ku-433 abewutholile kwathi imbangi yakhe iphini likamengameli le-ANC uMnuz Cyril Ramaphosa waphakanyiswa amagatsha angu-191 esuka ku-193.UDkt Zweli Mkhize ulale isithathu ngamagatsha ayisithupha amphakamisile kwesobumengameli.UMnuz David Mabuza, ophakanyiselwe kwesephini likamengameli obethole amavoti angu-434 usethole angu-449 ngemuva kokubalwa kabusha. UMkhize uphakanyiswe ngamagatsha angu-64 kwesephini likamengameli njengoba phambilini ubephakanyiswe amagatsha angu-59.UNkk Naledi Pandor, yena usephakanyiswe amagatsha angu-51 kwesephini likamengameli njengoba phambilini izibalo beziveza ukuthi ubephakanyiswe amagatsha angu-53.UNksz Bontle Mpakanyane, wekhomishini yezokhetho uthe bekunezikhalo ezifundeni iMoses Mabhida nabaQulusi.Uthe abanye onobhala bezifunda beze kubona ngemuva kokwethula izibalo bakhala ngokuthi kukhona into engahambanga kahle ngesikhathi kubalwa.Uqhube wathi eThekwini mane amagatsha abezoqala phansi abambe ingqungquthela ngakho izibalo zikhomba ukuthi angu-92 asehlalile.""EMoses Mabhida besithole ukuthi angu-17 amagatsha abenqume ukungakhethi kodwa sathi uma sesibheka amafomu amathathu afika neziphakamiso, elinye lisuke liya kwi-PGC, elinye liya kuzwelonke kuthi elinye elegatsha sawathola kwamanye amabhokisi abeseceleni. Lawa mafomu abekhishiwe kulawa obekumele abe kuwona kodwa sikwazile ukuwahlanganisa namanye."" IPhini likaSihlalo le-ANC esifundazweni uMnuz Willies Mchunu, utshele amalungu abalelwa ku-700 abekule ngqungquthela ukuthi kukhona into engahambanga kahle ngezibalo ezikhishwe ngoMsombuluko ebusuku. Unxuse abamele ukhetho kuthi beze bezoveza izibalo ezintsha ngemuva kokulungisa leli phutha.UMnuz Nathi Mtthethwa, ophakanyiselwe kwesokuba usihlalo kazwelonke we-ANC usephakanyiswe amagatsha angu-371 esuka kwangu-358.UMnuz Ace Magashule, ophakanyiselwe ukuba nguNobhala uphakanyiswe amagatsha angu-427 esuka ku-410 kwathi kwathi uMnuz Senzo Mchunu obephakanyiselwe kulesi sikhundla izibalo zamagatsha amphakamisile zangashintsha zama ku-192.UNksz Jessie Duarte, ophakanyiselwe kwesephini likanobhala uphakanyiswe amagatsha angu-372 esuka ku-357.UNkk Nomvula Mokonyane ophakanyiselwe kwesikaMgcinimafa usephakanyiswe amagatsha angu-302 njengoba phambilini ebethole amavoti angu-289. UMchunu uthe kubalulekile ukuthi kubhekwe ubunjalo bezibalo ukuze kungabi nongabazane. Unobhala we-ANC Youth League esifundazweni uMnuz Thanduxolo Sabela, ukhale ngokuthi kukhona obekushaya amanzi ngezibalo njengoba kukhona abebefuna ukunyusa izibalo zikaRamaphosa. Nakuba izibalo zishintshile esifundazweni kodwa uRamaphosa usahamba phambili ngezibalo kuzwelonke njengoba esemi ku-1 860 kwathi uDkt Dlamini Zuma wanyuka esuka ku-1 309 wama ku-1 330. ",Uhamba phambili kwesobumengameli eKZN uDkt Dlamini Zuma
"OWUQWEQWE lomhlaziyi webhola kuSABC, uChristopher Bongo, uphonsela inselelo umqeqeshi weKaizer Chiefs, uSteve Komphela, ngokuthi akayeke “ubugwala” aqoke iphini lomqeqeshi onamava ozokwazi ukumcebisa ngamacebo aphusile azomsiza ekuholeni leli qembu ngempumelelo.UKomphela uye ekhefini likaKhisimusi isibindi sithe gidi emva kokuba ezakhe zivuke emaqandeni zanqoba imidlalo emibili yeligi ilandelana zishaya iPolokwane City ngo 3-2 neLamontville Golden Arrows ngo 2-0.Ukunqoba kwaMakhosi imidlalo emibili kuwakhweze endaweni yesine ku-log ye-Absa Premiership nokumanje asehlukaniswe ngamaphuzu amane kuphela neSupersport United esahlezi phezulu ku-log.“USteve ungumqeqeshi ophokophelele impumelelo kwezokuqeqesha futhi ozimiselayo emsebenzini wakhe naphezu kwenselelo abhekene nayo eqenjini aliqeqeshayo njengamanje iKaizer Chiefs.“Eqinisweni nje eliphelele, akubanga yisinqumo esiphusile ukuqoka kwakhe uJohn Paintsil ongenamava ekuqeqesheni njengephini lakhe eqenjini elikhulu njengeChiefs. Ngemuva kokuyeka kukaDoctor Khumalo njengephini lakhe bekufanele azame ukuthola omunye umqeqeshi onamava ozokwazi ukumcebisa ngamacebo aphusile,” kusho uBongo.“Akukhona ukuthi ngimbukela phansi uPaintsil kodwa iqiniso wukuthi akakabi nawo amava ekuqeqesheni, ngakho uSteve ubemdinga umqeqeshi onamava njengoKhumalo. Noma singasazi isizathu okuyisona ngempela esiholele ekutheni uKhumalo ayeke ukuba yiphini likaKomphela kodwa mina kuyangicacela ukuthi uKomphela akalifuni iphini lomqeqeshi elizomnika inselelo ezinqumweni nasemaqhingeni awasebenzisayo.”UBongo wayengumgadli eqenjini lesizwe laseRepublic of The Congo (Brazzaville) eminyakeni edlule.  “Kufanele uKomphela ayeke ubugwala abonele kumqeqeshi weMamelodi Sundowns, uPitso Mosimane, owathatha isinqumo sokuqoka umqeqeshi onamava njengoManqoba Mngqithi. UMngqithi ngokwakhe ungumqeqeshi ophelele okwaziyo ukuzimela kodwa uMosimane wakhetha ukusebenzisana naye ngoba esibona isidingo sokusebenzisana nendoda ezokwazi ukumcebisa ngamasu aphusile. Buka ukuthi iSundowns ikuphi manje ngaphansi kobuholi bukaMosimane noMngqithi,” kuqhuba uBongo. UPaintsil, ozakhele igama eseyisiqongqwane sasemuva eqenjini lesizwe laseGhana nasemaqenjini ase-England okubalwa kuwo iWest Ham United neLeicester City, udlale amasizini amabili kuMaritzburg Unitedngaphambi kokuwagaxa emgibeni amakhokho ngasekupheleni kwesizini edlule. Ezinye izinkakha zaMakhosi, okubalwa kuzo uPollen Ndlanya, zashaya amakhala “ngokuqheliswa” kukaKhumalo wuKomphela ngaphambi kokuqala kwale sizini, zichaza lokhu njengokuzimbela igodi kwalo mqeqeshi.Yize uKhumalo ayichitha          eyokungahoshelani kwakhe noKomphela njengesizathu sokushenxa kwakhe kwesokuba yiphini lomqeqeshi kuChiefs engxoxweni aba nayo neThe Star ngoJulayi kodwa umthombo waleli phephandaba elinguzakwabo weSolezwe, wakuveza ukuthi ukungaboni ngaso linye phakathi kukaKhumalo noKomphela yikho kanye okwaholela ekutheni (uKhumalo) ashenxe  abuyele ekusebenzeni nabadlali abasakhuliswa kuleli qembu laseNaturena. Ngaphambi kokuthatha kwakhe izintambo zokuqeqesha kuChiefs, uKomphela wayehlongoza uMandla Ncikazi ayesebenze naye ngempumelelo kuMaritzburg United kumasizi edlule, njengokunguyena ayefuna ukusebenza naye kuMakhosi. Nokho kuvela ukuthi wehluleka ukudonsela lo mqeqeshi eNaturena njengoba akhetha ukubuyela kuLamontville Golden Arrows lapho eyiphini likaClinton Larsen. UNcikazi wayeyiphini likaManqoba Mngqithi ku-Arrows isikhathi eside ngaphambi kokuya kuMaritzburg.",'USteve udinga iphini elinamava'
"BEZINGAHLUKANI izithandani zaKwaMashu ezife ngemuva kokuthi umjondolo ebezilele kuwo udilikelwe wudonga lwamabhulokisi okubiywe ngalo umuzi ngoMgqibelo.UMnuz Ndumiso Hadebe, intombi yakhe, uNksz Ntokozo Ngema, nengane yabo eneminyaka emithathu, * -Inathi Ngema, obedlaliswa ngokuthi uRose, bapitshizwe wudonga belele emjondolo kathayela ongaphandle komuzi wakubo, kwa L KwaMashu, ngoMgqibelo ekuseni.Umuzi wakwaNgema nowakwaHadebe yakhelene. UNksz Ngema, obenezinyanga eziyisishiyagalombili ezithwele, ubelala esokeni lakhe zonke izinsuku.Ugogo kaNksz Ngema, uNkk Phiki Mhlongo, uthe umzukulu ubehambe ngoLwesihlanu.“Besizitshela ukuthi uzobuya ekuseni njengenjwayelo. ngizwe ngesililo nje sekumenyezwa sekuwe udonga. Sifike emuva kwendaba sebeshonile. Lungibulele lolu donga bese nginethemba lokuthi uNtokozo uzoqeda ukufunda bese ethola umsebenzi, asize izingane zakubo,” kusho uNkk Mhlongo.Uthe uNksz Ngema uzalwa yindodakazi yakhe eyashona. Bayisithupha kwabo, akekho kubo osebenzayo, baphila ngemali yakhe yempesheni.UNksz Ncamisile Hadebe * -anti kamufi ohlala eRichmond Farm uthe ufonelwe umakhelwane ethi akaphuthume kuwe udonga.“Ngithe ngisalungiselela ukuphuma waphinda umakhelwane wafona ebuza ukuthi ngikuphi. Ngemuva kwakhe bengizwa amazwi abantu abakhalayo, ngathi uma ngimbuza ukuthi pho kukhalelwani uma kuwe udonga. Wangaphenduli waluvala ucingo,” kusho uNksz Hadebe.UNKSZ Ntokozo Ngema oshone nengane yakhe nesoka lakhe bepitshizwa wudongaUthe ngesikhathi efika bese kugcwele igceke amaphoyisa nabezimo eziphuthumayo.“Ngizibonele ngifika ukuthi kukhona oshonile ngoba bekukhona nemoto yezidumbu,” kusho uNksz Hadebe.Uthe umufi ubeke wamtshela ukuthi udonga alusaqinile ngesikhathi kunezikhukhula ebezihlasele eThekwini ngenyanga edlule.Uthe umeluleke ngokuthi ababuye azolala endlini ngoba akuphephile.“Ubelokhu ethi uzobuya kwaze kwenzeka ingozi engakabuyi. NgoMgqibelo kuthiwa wavuka ngo-5, wangena endlini, wabuye wabuyela emjondolo kunina wangena yakhe. Ngemuva kwemizuzu embalwa ebuyele emjondolo kuzwakele udonga, luwa.”UHadebe ubeziphilisa ngokudayisa, intombi yakhe beyenza unyaka wesibili kwi-Travel and Tourism, eThekwini College.UNksz Hadebe uthe umufi ubengeke akwazi ukuphila ngaphandle kwentombi yakhe ngendlela abebethandana ngayo.“Kusho ukuthi uNkulunkulu ubonile ukuthi uNdumiso ubengeke akwazi ukuphila ngaphandle kwentombi yakhe nengane ukube bapitshizwe wumjondolo ngesikhathi esaphumile. Wabona kungcono bahambe bonke,” ehlengezela izinyembezi.UNgqongqoshe wezokuBusa ngokuBambisana KwaZulu-Natal, uNkk Nomusa Dube-Ncube, ozifikele mathupha kulo muzi udlulise amazwi enduduzo emndenini.Ululeke umphakathi ukuthi uhlale uqaphila njalo uma lina.Khonamanjalo, izangoma zixwayisa ngokuduma kwezulu kusasa, ngoLwesihlanu nangoMgqibelo. Isangoma sezulu, uMnuz Wisani Maluleke, sithe kulindeleleke ukuthi kube nezihlambi zemvula njalo ntambama kuze kube nguMgqibelo. Ube esexwayisa abahlala ezindaweni ezijwayelwe wumbani ukuthi baqaphe.",Badilikelwe wudonga bafa
"UMCULI osezakhele udumo ngomculo obizwa ngeGqomu uthi uthuke koma nasozwaneni ebona ezinkundleni zokuxhumana ukuthi uqokwe emikhakheni eyehlukene kuma-16th Metro FM Music Awards, abeseBrynston, The Campus, eGoli ngoLwesibili ebusuku nokuyinto athi ubengazi lutho ngayo.UBongekile “Babes Wodumo” Simelane, uthi usizwe izinkundla zokuxhumana ukuze abone ukuthi kunalo mcimbi futhi kukhona neminxa aqokwe kuyo.Utshele Isolezwe ukuthi namanje isabalimaza indaba yemenenja ababeyiqashile njengoba eminye imicimbi bezwa ngayo isidlulile.“Ngijabule kakhulu ngokuqokwa kwami. Ngibonga bonke abantu abangixhasile yize bengingazi ngendaba yomcimbi kodwa ngisizwe ukungena ezinkundleni zokuxhumana naku-website yakwaMetro ngabona ukuthi ngiqokwe eminxeni emingaki,” kusho uBabes Wodumo.Uthe abazi noma bebemenyiwe yini emcimbini wangoLwesibili ukuze bezozizwela ngawabo ukuthi ikhona yini iminxa abakuyo.“Ngizimisele ukuthi ngizibambele mathupha kwezinye izinto ezithinta umsebenzi wami. Njengoba abantu bekhombise ukungithanda kangaka kumele ngisebenze kanzima, ngabe angiqokiwe kule minxa ukube abalandeli bami abakhombisanga ukungithanda, kwi-albhamu yokuqala,” kuchaza uBabes.Uthe ubonga lonke ithimba asebenze nalo ngesikhathi behlanganisa i-albhamu yakhe.Unxuse abantu ukuthi bamvotele ngoba angathanda ukuhamba nazo zonke lezi zindondo.Nentokazi eyagqama ohlelweni ama-Idols, * -Amanda Black, nayo ithe ibone ezinkundleni zokuxhumana ukuthi kukhona iminxa eqokwe kuyo.U-Amanda uqokwe eminxeni eminingi kulo mcimbi.Uthe ubengekho yize ebemenyiwe wabanjwa yizinto ebezidinga abe nomndeni wakhe.“Ngijabule kakhulu angazi nokuthi ngithini. Kodwa abantu ngibakhuthaza ukuthi bangayeki ukukholelwa emaphusheni abo,” kusho Amanda.Uthe angakujabulela ukunqoba kuyona yonke iminxa aqokwe kuyona. UVuyo Mthembu wakwaSABC uthe izimemo bazikhiphela zonke izinkampani ezinabaculi abaqokiwe.",UBabes Wodumo ubengazi ngoweMetro
"UNgqongqoshe walo mnyango, uNkk Nomagugu Simelane-Zulu, izolo uthe kunenqwaba yabasebenzi bezempilo abahlala ezikhungweni ezingaphakathi ezibhedlela nasemitholampilo kungasafanele.Uthe lezi zikhungo ezikhokhisa kancane ngezokuhlala abasebenzi abahlala kude nalapho besebenza khona noma abanezinkinga ezithile.“Abasebenzi abahlala kulezi zindawo baba nesivumelwano seminyaka ethile naleso sikhungo abasebenza kuso. Esikutholayo ukuthi kunabantu abahlala kulezi zindawo kuze kuphele iminyaka eyishumi, abanye baze bathathe umhlalaphansi ekubeni kunabasebenzi abasebencane abasuke beyidinga indawo yokuhlala. Lezi zindawo azenele ukuthi bonke abafisayo ukuhlala kuzo bavunyelwe ukuthi bahlale. Kusetshenziswa uhlelo oluthile lokuhlunga abafanele ukuhlala, nabo akusho ukuthi bazohlala unomphela kodwa bakalelwa isikhathi. Kuleso sikhathi kusuke kucatshangelwa ukuthi leyo nkinga umsebenzi abenayo iyobe isilungile. Sithole ukuthi kunabahlala ezikhungweni zokuhlala zezibhedlela abangasasebenzi kuzo okuyinto engavumelekile,” kuchaza uNkk Simelane-Zulu.Usho kanje ngemuva kokuthi ebuzwe ngabasebenzi basesibhedlela eWentworth okuthiwa baxoshiwe endaweni ehlala abasebenzi ekulesi sibhedlela. Imibiko ibithi bakhishelwe ukuthi kufakwe odokotela abebefunda eCuba.“Ukukhishwa kwabasebenzi okungafanele ukuthi bahleli kulesi sibhedela akuhlangene nodokotela baseCuba futhi abakhishwa kulesi sibhedlela kuphela kodwa bakhishwa kuzo zonke izikhungo zezempilo uma kutholakale ukuthi akusamele ukuthi bahlale khona futhi lokho kusazoqhubeka,” kusho yena.UNkk Simelane-Zulu usho lokhu esithangamini sabezindaba ebesibizwe uNdunankulu walesi sifundazwe, uMnuz Sihle Zikalala, izolo.Ubuye wacacisa ngodokotela abangu-27 baseCuba abasebenza kulesi sifundazwe wathi bazoqhubeka basebenze kulesi sifundazwe noma izibalo zabahaqwa yiCovid-19 sezehlile.“Labo dokotela bayasisiza kakhulu ngoba iningi labo bangodokotela abakwaziyo ukubhekana nokubheduka kwezifo kanti bayashoda esifundazweni. Emkhakheni wezempilo ozimele bakhona kodwa imali abadinga ukukhokhelwa yona asikwazi ukuyikhokha njengomnyango, yikho sikhethe ukugcina laba. Okunye okwenza ukuthi sibagcine ukuthi sisafuna ukubona ukuthi leli gciwane aliphinde libuye ngamandla yini njengoba imithetho yokuvalwa kwezwe isixegisiwe,” kusho uNkk Simelane -Zulu.UZikalala uthe ukwehlela esigabeni sokuqala sokuvalwa kwezwe akusho ukuthi izwe selivuwe.Uqhube wathi imisebenzi eminingi esigabeni sokuqala kuvumelekile ukuthi yenziwe njengoba nabasebenzi bonke bakahulumeni kumele babuyele emsebenzini.“Abaphathi balawo mahhovisi kahulumeni abesavaliwe kumele benze izinhlelo zokuthi kuzosetshenzwa kanjani ngoba kusadingeka ukuthi abantu baqhelelane,” kusho uZikalala.",Incazelo ngokukhishwa kwabasebenzi bezempilo
"BAGQUGQUZELWE yizimo zasemakhaya abafundi abadabule o-A abangu- 8 ezifundweni zabo zika-matric umuntu ngamunye. Abafundi baseSibusisiwe Comprehensive Technical High eMbumbulu bashaye into ecokeme ezifundweni zabo.UFisani Gumede (16), Londeka Duma (17) no-Anele Mthethwa (17) bathi bakhuliswa omama ngabodwana nokwenze bakukhuthalela ukushintsha isimo sabo.Laba bafundi sebevele bamukeliwe ezikhungweni zemfundo ephakeme kanti badudene ngokuyofunda iBCom Accounting e-University of Cape Town.Bathole o-A kwisiZulu, English, Maths, Life Orientation, Accounting, Geography, Life Sciences, nePhysical Sciences.Bonke bakhala ngokuthi bafuna ukuphucula izimo zasemakhaya ngokufunda enyuvesi bese bethola imisebenzi ezobaphilisa.UWiseman Ngubane obefunda eZwelibanzi High eMlaza udabule o-A abayisishiyagalombili.Lo mfundi obeyinduna yabafundi uthi ugqugquzelwe yisimo sakubo esingesihle.Uthole o-A kwisiZulu, English, Maths, LO, Agricultural Sciences, Geography, Maritime Studies nePhyscial Sciences.“Ngazitshela nje ukuthi kufanele ngishintshe isimo ekhaya ngoba ubaba akekho ngikhuliswa umama yedwa. Ngibonga nothisha abahlale besimele ngemuva bethi asifunde’’ kuchaza uWiseman, kubonakala ukuthi uchichima injabulo ebusweni.",Isimo sasekhaya senze bagila izimanga ngo-A
"U-DJ Maphorisa uzithola ekulolu taku nje kungenxa yezinsolo zokunqwaha noR20 000 wenkampani ehlela imicimbi iKROM ethi yamkhokhela ngonyaka odlule.I-KROM ithi yayiqasha kuMaphorisa uMlindo The Vocalist ukuba ayonandisa emcimbini okwakufanele ube ngoDisemba ngonyaka odlule.UMphile Dube weKROM, uthe bazolwa kuze kufike ekugcineni.“UMaphorisa uyaseya ngoba siyizingane futhi sibasha kwezikaqedisizungu. Sesiside isikhathi simncenga ukuthi abuyise imali yethu kodwa lutho, asisabise maqede asibhlokhe ocingweni,” kusho uMphile. Leli phephandaba liyibonile ikhophi yencwadi enesigxivizo sangoJuni 24, senkantolo yamacala emali.UMphile uthe uMaphorisa umthumele kuWhatsApp incwadi ngoba akalazi ikheli lakhe.“Ngimthumele kwiWhatsApp, kwavela ukuthi uyibonile ngokuthi kuvele imigqa eluhlaza okwesibhakabhaka kodwa wangangiphendula,” kuchaza uMphile.Isolezwe ngeSonto nalo lenzeke esifanayo limbuza kuWhatsApp ngezinsolo, wafunda umyalezo maqede walibhlokha.Isolezwe ngeSonto libikile phambilini ngesikhalo sale nkampani eyakhiwe amabhobhodlana uSandile Motha, Siyabonga Dube noMphile.UMphile uthe babehlele umcimbi owawuzoba enkundleni eLukwatini kuzonandisa uMlindo The Vocalist nabanye abaculi bendawo.“UMaphorisa wanquma uR20 000. Sayikhokha imali saqala ngoR16 000 idiphozi esayifaka eCapitec.Kwasijabulisa ukubona ukuthi kuvela igama lakhe elithi Themba Sekowe ngesikhathi siyifaka, sabona ukuthi iya kuyena ngqo. Sekusondele izinsuku zomcimbi safaka uR4 000,” kusho uMphile.Uthe izinkinga zaqala sekufanele baqophe i-video ababezoyifaka ezinkundleni zokuxhumana. Uthe uMaphorisa wayesedelela abuye ababhlokhe ocingweni. Uveze ukuthi kwaphoqa ukuthi umcimbi umiswe.Phambilini uMaphorisa waphendula kwiWhatsApp waqala wathi akayazi iKROM.Ngemuva kwesikhathi wathi: “Ngiyabazi labo bantu. Banentombazane eyayizama ukungiyenga, ifuna ukulala nami ukuze bangakhokhi ngokunandisa kukaMlindo.”Wathumela nenqwaba yengxoxo phakathi kwakhe nabale nkampani. Kodwa wangafuna ukuphawula mayelana nemali okuthiwa wayikhokhelwa wathunyelwa nobufakazi basebhange.",UDJ Maphorisa obishini ngokugweva nemali
"SELULELWE kuLwesihlanu isikhathi sohlelo lokubhaliswa kwezitshudeni eziqalayo esikhungweni semfundo ephakeme iDurban University of Technology (DUT), okwakumenyezelwe ukuthi kuvalwe ngesonto eledlule.Lokhu kuqinisekiswe wuMqondisi omkhulu ehhovisi lezokuxhumana eDUT uSolwazi Alan Khan, esitatimendeni esithunyelwe kwabezindaba. UKhan uthe ukubhalisa kuzoqhubeka ngohlelo lwezobuchwepheshe olungavumeli ukuthi kubhaliselwe ezikhungweni. Uveze ukuthi luqala namuhla uhlelo lokufunda kwizitshudeni eziqalayo kule nyuvesi esezivele zibhalisile, wathi nalo luzobe lwenzeka ngalo uhlelo lwezobuchwepheshe, ngeke luqhutshwe emakilasini.“Lokhu kuzoqinisekisa ukuthi uhlelo lokufunda lwalo nyaka luphothulwa ngempumelelo ngesikhathi esifanele. Kuyaqapheleka ukuthi ingxenye enkulu yezitshudeni ezizofunda okokuqala isibhalisile,”  kusho uKhan.Uthe uhlelo lokufundela emakhaya kwezitshudeni ebezivele zifunda kule nyuvesi, luqale ngoMashi 29.Umbhikisho wezitshudeni wangesonto eledlule ebezikhala ngokugqoza kohlelo lokubhalisa nokubuyiselwa emuva kwezinkumbi zabebezobheka izikhala, kuholele ekutheni inyuvesi ithathe isinqumo sokuvala izikhungo zayo ezinhlanu eziseThekwini. Ukugcwala ngokweqile kwenyuvesi  kulethe itwetwe njengoba elakuleli lisabhekene nobhubhane iCovid-19, kanti uKhan uthe kusazolenga ingidi emasangweni enyuvesi kuze kube kuyamenyezelwa ukuthi kuzovulwa nini.“Lokhu kuzolekelela inyuvesi ukuthi ikwazi ukubuyekeza izinhlelo zokuvulwa kwezikhungo nokuvumela izitshudeni emagcekeni azo. Izinhlelo zokusetshenziswa kobuchwepheshe enyuvesi kuhlanganisa ukufunda nokufundisa kusetshenziswa zona, ziyaqhubeka,” kuqhuba uKhan.Ugcizelele ukuthi zonke izitshudeni ezihlangabezana nezinselelo ekubhaliseni, zixhumane nomnyango obhekelele ukwamukelwa kwezitshudeni kule nyuvesi.Khonamanjalo uNgqongqoshe wezeMfundo KwaZulu-Natal uMnuz Kwazi Mshengu, uhambele eMangosuthu University of Technology (MUT) eyoxoxisana nabaholi bezitshudeni ngoLwesihlanu ukuthola isixazululo.Lokhu kulandela umbhikisho wezitshudeni ngeledlule ezivuke umbhejezane zavala umgwaqo uMangosuthu Highway ngamathayi avuthayo nangemfucuza, phakathi kokunye zikhala ngokugqoza kohlelo lokubhalisa kule nyuvesi.UMshengu uthe ngemuva kokuhlangana nabaholi bezitshudeni kuvunyelwane ngokuthi kubunjwe ikomiti elizobhekelela zonke izinselelo enyuvesi  bese lidlulisa umbiko.“Izitshudeni zivumile ukuba yingxenye yaleli komidi kanjalo nenyuvesi. Sizocela abavela ehhovisini likaNdunankulu wesifundazwe ukuthi basibhekele ukusebenza kwalo. Sizophinde sibize omunye umhlangano ukuthola umbiko ngokutholwe yileli komiti,” kusho uMshengu.",Seluliwe isikhathi sokubhalisa eDUT
"UTHUKE woma owesilisa waseKimberley ezithela kwisidumbu sosana ngesikhathi ezama ukulungisa ipayipi lokuthicha amanzi ebeliminyene emzini wakhe oseChris Hani Park ngoLwesithathu.UMnuz Edwin Ackerman uthe omakhelwane bakhe bebemcele ukuthi alungise ipayipi lokuchitha amanzi lasendlini yangasese engaphandle ngoLwesithathu ntambama.""Ngisuse isivalo sikaplastiki ngaqala ngadonsa ukususa lokhu obekuminyene emapayipini. Bengisebenzisa ucingo ukwenza lokhu.""U-Ackerman uthe ubecabanga ukuthi usewutholile umnyombo wokuminyana kwamapayipi, wabe esezama ukudonsa ngocingo abekuzwa. ""Ngithuke ngoma ngesikhathi ngibona ingane yomfana ibambeke ekugcineni kocingo. Ucingo belungene ekhanda layo. Abukho ubuhlungu obudlula lobu engibuzwile. Ukubuka isidumbu sakhe kungenze ngabuyelwa imicabango yabantwana bami abathathu abaphuphuma ngesikhathi unina wabo ebakhulelwe.""U-Ackerman uthe isidumbu usimboze ngokhaphethi obomvu ohlala emnyango. ""Baningi abantwana abangena bephuma la egcekeni. Bengingafuni ukuthi bakubone lokhu.""U-Ackerman uqhube wathi akafuni ukuzicabangela ukuthi ubani ofake usana ethoyilethi.Uthe, ngaphandle kwakhe, kunabantu ababili abahlala endlini eyisakhiwo esikhulu, ababili abahlala kamakhelwane kanye noyedwa ohlala emjondolo oseduze kwakhe. ""Njengoba nibona kukhona nesitolo la egcekeni kanti nesango lihleli livuliwe. Baningi abantu abangena bephuma bezosebenzisa ithoyilethi, ngakho kunzima ukwazi ukuthi kungaba ubani unina wale ngane.""Omunye wabesifazane ohlala esakhiweni esikhulu ubize amaphoyisa ukuthi azokwenza ulibofuzo kubona bonke abahlala kule ndawo. ""Sifuna ukwazi ukuthi ngubani lo mama owenze lokhu,"" kusho yena.",Uzithele kwisidumbu sosana elungisa amapayipi
"IMAMELODI Sundowns isiphinde yayithela phansi iKaizer Chiefs kungakangenwa nasenkundleni njengoba iwine umbango womdlali wasemuva we-Ajax Cape Town, uMosa Lebusa.Lezi zindaba ziqinisekiswe umqeqeshi we-Urban Warriors, uMuhsin Ertugral ngesikhathi ekhuluma ne-Independent Media, Isolezwe elingaphansi kwayo izolo.La maqembu ake aba sembangweni ka-Andile Jali, ogcine unqotshwe amaBrazilians. NgoMgqibelo azotholana phezulu emdlalweni we-Absa Premiership eLoftus Versfeld, ePitoli ngo-3 ntambama. Emasontweni adlule iSundowns idlule ngo 2-1 kowobungani.I-Ajax izobe idlala kwiNational First Division (NFD) kwisizini ezoqala ngemuva kokulahlwa icala ngokudlalisa uTendai Ndoro.Umqeqeshi weSundowns, uPitso Mosimane, ubesekusho kaningi ukuthi bathungatha umdlali wesokunxele emuva. ULebusa okuke kwavela ukuthi neChiefs iyambheka, uyakwazi ukudlala namaphakathi emuva.IChiefs idedele uTsepo Masilela noSibusiso Kumalo kanti uPhilani Zulu obedlaliswa kule ndawo uSteve Komphela kuthiwa umqeqeshi omusha uGiovanni Solinas ufuna ukumbuyisela esiswini lapho ebedlala khona esakwiMaritzburg United. Ezinye ezivelile ezokuthi umdlali osemncane uSiphosakhe Ntiya-Ntiya oke wayibamba kwesokunxele uSolinas umbuyisele eqenjini leMultichoice Diski Challenge. Leli qembu lisayinise uLethlogonolo Mirwa obedlala kwiBuya Msuthu kwi-ABC Motsepe League. Lokhu kulushiya luxega uhlangothi lwesokunxele emuva kuMakhosi.“ULebusa usesibenzele kahle. Uyalishiya iqembu uyojiyina iSundowns futhi ngicabanga ukuthi uzokwenza kahle khona,” kusho * -Ertugral.Okhulumela iSundowns, uThulani Thuswa ebuzwa ngoLebusa akazange aphumele obala.“Akukho esizokusho. Sizomemezela uma kukhona esifisa ukukusho.""Lo mdlali ozofika kwi’Downs abange indawo noTebogo Langerman, Siyabonga Zulu noLyle Lakay uMosimane amubambise kule ndawo ngesikhathi bedlala owobungani neChiefs.ISundowns ithola uLebusa nje emasontweni edlule ibamba lomqeqeshi kwiChiefs, uPatrick Mabedi, like lakuveza ukuthi bayamubheka lo mdlali.Ngasohlangothini lwe-Ajax, * -Ertugral uthe ngeke ayeke ukubheka isicelo somsebenzi waphesheya uma sivela.“Iqembu lihlelekile. Ishwa nje ukuthi inkinga ebikhona ayizange ixazululeke ngokushesha. Ibhola laseNingizimu Afrika liyayidinga i-Ajax Cape Town. Ahlezi ekhona amathuba aseTurkey naseSaudi Arabia. Uma eqhamuka ngizowabheka. Kodwa okubalulekile okwamanje wukuhlanganisa iqembu eliselincane elizokwazi ukuncintisana kwiNFD. Leli yithuba lokwakha kabusha,” kusho * -Ertugral.Uthe unethemba lokuthi i-Urban Warriors izokwazi ukubuyela esigabeni esiphezulu ngokushesha njengoba kwenzeke kwiHighlands Park neLamontville Golden Arrows kumasizini edlule.Imidlalo ye-Absa Premiership yangempelasonto:NgoMgqibelo: Mamelodi Sundowns v Kaizer Chiefs (Loftus Versfeld Stadium, 3pm); Black Leopards v Polokwane City (Peter Mokaba Stadium, 6pm); Cape Town City FC v SuperSport United (Cape Town Stadium, 6pm); Bidvest Wits v Free State Stars (Bidvest Stadium, 6pm); Orlando Pirates v Highlands Park (Orlando Stadium, 8.15pm); AmaZulu FC v Baroka FC (King Zwelithini Stadium, 8.15pm)NgeSonto: Maritzburg United v Golden Arrows (Harry Gwala Stadium, 3pm); Bloemfontein Celtic v Chippa United (Dr Molemela Stadium, 3pm)",I-Downs ihlule iChiefs kubangwa uLebusa
"BANGU-14 113 abasebenzi basezindlini abakhokhelwe uR55 572 870.00 we-Unemployment Insurance Fund (UIF).Kulaba basebenzi u-10 092 ufakelwe izicelo ngabaqashi babo.UNgqongqoshe wezabaSebenzi uMnuz Thulas Nxesi uthe benza konke okusemandleni ukufinyelela kubasebenzi basezindlini, wacela abaqashi ukuthi bafake izicelo ukuze abasebenza ezindlini basizakale kwi-UIF.Uthe bazosebenzisana nenkampani ezimele i-Interfile ezobheka abasebenza ezindlini ibashayele izingcingo ukuqinisekisa ukuthi bayayithola imali yabo ye-UIF.UNxesi uthe yize lesi sibalo sisincane kodwa uyajabula ngokuthi kukhona abasebenzi basezindlini abalutholayo usizo kulesi sikhathi seCovid-19.“Sizosebenzisa ubuchwepheshe bethu ukubheka abasebenzi basezindlini nabasebenzi basemapulazini ukuqinisekisa ukuthi imali yabo bayayithola.Sizokwenza nesiqiniseko sokuthi imali ye-UIF iya ngqo kubasebenzi ukuze basheshe bayithole. Abaqashi kufanele baqhubeke nokufaka izicelo zabasebenzi babo kodwa sifuna imali isheshe ifike kubasebenzi yingakho sifuna ukuyifaka kuma-akhawunti abasebenzi,” kusho uNxesi.Uveze ukuthi i-UIF isikhokhe uR13.3 billion ukulekelela abasebenzi abawu-2 401 973 abasebenza ezinkampanini ezithikanyezwe yi-Covid-19.Uthe kuno-R2 billion okufanele uye kubasebenzi abawu-535 587 osahleli esikhwameni se-UIF ngoba abaqashi balaba basebenzi kunemininingwane abangayilethanga.Kunabasebenzi abawu-26 793 abangakakhokhelwa ngenxa yokuthi abakayiqinisekisi imininingwane yabo yasebhange.UNxesi ucele abaqashi ukuthi bathumele yonke imininingwane yabasebenzi uma befaka izicelo kwi-UIF ukuze kube lula ukukhokhela abasebenzi imali yabo.Eminye imininingwane ngohlelo lokusiza loMnyango wezabaSebenzi kungavakashelwa * -www.uifecc.labour.gov.za/covid19 noma kushayelwe abe-UIF ku-0800 030 007.",Kuhlomule abasezindlini abangu-14 113 kwi-UIF
"KUBIKWA ukuthi licwilile ibhanoyi ebelithwele abagibeli abawu-189 eliwele olwandle lisuka kwi-Island yase-Indonesia iJava, ngoMsombuluko.Ithimba labezimo eziphuthumayo e-Indonesia liziqinisekisile izindaba zokucwila kwebhanoyi leLion Air Flight. Abasesikhumulweni sezindiza bathe bagcine ukuxhumana nokapteni webhanoyi ngemuva kwemizuzu ewu-14 lisukile labe selinqamuka emoyeni.“Asazi noma bakhona yini abasindile,” kusho uMnuz Muhmmad Syaugi okhulumela abezimo eziphuthumayo.Uthe kusatholakale ama-headphones kanye nama-vesti alekelela abantu ukuthi bangaminzi eduzane nalapho okuvela khona ukuthi kucwile ibhanoyi.Kubikwa ukuhi zibalelwa ku-23 izikhulu zikahulumeni ebezikulendiza.“Okwamanje asazi ukuthi kwenzekeni. Sixakekile kakhulu ngoba bekuyibhanoyi elisha,” kusho isikhulu esiphezulu seLion Air Group.Abezimo eziphuthumayo basaphezu kwezinhlelo zokutshuza bangene ekujuleni kolwandle babheke izidumbu ebhanoyini naseduzane nalo.",Kuminze ibhanoyi ebelithwele abawu-189
"ISUPERSPORT United isimemezele ukuthi isivumelene nezimbangi zayo zasePitoli, iMamelodi Sundowns, ukuzidayisela isibabuli somgadli uJeremy Brockie. Bese kunesikhathi iSundowns icuthele lo mgadli ongalibheki ipali, kanti kamuva nje kube nemibiko yokuthi ne-Orlando Pirates izimisele ngokumsayinisa. .
@SuperSportFC can now confirm that agreement has been reached on the sale of Jeremy Brockie to 
@Masandawana
#SkeemaMatsatsantsa
pic.twitter.com/MyN6Xpqsgt— SuperSport United FC (@SuperSportFC) 
January 15, 2018Isikhulu esiphezulu seSupersport United, uStanley Matthews, uthe bekungekho lula ukudayisa lo mdlali. ""Akukho lula ukulahlekelwa umdlali owukhiye njengoJeremy, ikakhulukazi ngemuva kwamasizini amathathu amahle abe nawo nathi esikwaze ukufinyelele emdlalweni yamanqamu emihlanu kuwo, waphinde waba sendaweni yesibili ngamagoli awashayele iqembu,"" usho kanje esitatimendeni esibhalwe kutwitter.Club CEO Stanley Matthews said “It’s never easy to lose a key player like Jeremy, especially off the back of three great seasons with us in which we made 5 Cup Finals and he became the second highest scorer at the Club.— SuperSport United FC (@SuperSportFC) 
January 15, 2018Matthews: ""We also understand that at his age this is Jeremy’s last big move and opportunity to secure his financial future.— SuperSport United FC (@SuperSportFC) 
January 15, 2018Matthews: ""Given that he has made a significant contribution to the Club on and off the field our Board have agreed to sanction his move to Mamelodi Sundowns and we wish him well in his future""— SuperSport United FC (@SuperSportFC) 
January 15, 2018UBrockie kuzolindeleka ukuthi avale ngokushesha isikhala somgadli kwiSundowns, esishiywe nguLeonardo Castro ojoyine iKaizer Chiefs. ",Usengumdlali weSundowns uJeremy Brockie
"UMENGAMELI Cyril Ramaphosa umise emsebenzini iPhini loMqondisi wezokuShushiswa koMphakathi u-Adv Nomgcobo Jiba no-Adv Lawrence Mrwebi onguMqondisi wezokuShushiswa koMphakathi ngamacala athinta imali, ukuze kuphenywe ukuthi bakufanele yini ukuba kulezi zikhundla zabo.URamaphosa umemezele lezi zindaba izolo ntambama esho nokuthi uphenyo lokuthi o-Adv Jiba noMrwebi bakufanele yini ukuba sezikhundleni zabo luzophathwa yiJaji leNkantolo yoMthethosisekelo eselathatha umhlalaphansi uNkk Yvonne Mokgoro.“Emuva kokubona ukuthi kunezinsolo zokuthi anikufanele ukuba sehhovisi ngithathe isinqumo sokunimisa emsebenzini ukuze ngiqinisekise ukuthi ezobulungiswa zisebenza ngendlela, ikakhulukazi uma kuthintwa amacala enkohlakalo nokusetshenziswa kwemali yezwe. Niphethe izikhundla eziphezulu kwezokushushisa yingakho kufanele nime emsebenzini kuze kuphothulwe uphenyo ngokuthi nifanelekile yini ukuba kulezi zikhundla,” kusho uRamaphosa.Kuzokhumbuleka ukuthi o-Adv Jiba noMrebi bake bamiswa emsebenzini emuva kokuthi inkantolo inqume ukuthi bakhishwe ohlwini lwabameli ngo-2016. Lesi sinqumo siye sachithwa yinkantolo yokudluliswa kwamacala ngoJulayi walo nyaka.U-Adv Glynnis Breytenbach okhulumela iDA kwezobulungiswa uthe bayasamukela isinqumo sikaRamaphosa sokuphenya ukuthi u-Adv Jiba noMrwebi bakufanele yini ukuphatha izikhundla zabo ngoba abakufanele ukuphatha lezi zikhundla.Uthe iNingizimu Afrika ifanelwe wukuba nabashushisi abahlonipha umthetho hhayi laba abasebenzisa umbuso ukufeza izinhloso zabo.",URamaphosa umise abashushisi emsebenzini ngamacala athinta imali
"UBULAWE yinyathi umfundi ka-matric waseSibukosezwe High, eHammarsdale, ngaphandle kweTheku obelinde imiphumela yakhe njengoba izokhishwa ngenyanga ezayo.USiphamandla Sokhela (22) wase-Unit 4 eHammarsdale uhlaselwe yinyathi esiqiwini iMawela Private Game Reserve, e-Escourt, ngoLwesine olwedlule. Ngokusho komfowabo uMnuz Sthembiso Sokhela, umufi ubevakashe ezihlotsheni kanti uzokwehlelwa yileli lishwa.USokhela uthe umnewabo ubeyolanda izinkomo eduze kwesiqiwu kanti kunenyathi ecanasayo kuleyo ndawo, yathuswa yizinja yavuka umbhejazane.""Ngibona ukuthi ubezitshela ukuthi yinkomo engazi kahle. Kube khona lokho kudideka nje ebona inkomo enkulu, yamhlasela yamephula umgogodla washona,’’ kusho uSokhela.USokhela uthi le nyathi kuthiwa imhubhile yamxina eduze umfowabo yamhlaba.Uthe bebelindele imiphumela emihle ngoba ubeqhuba kahle esikoleni nothisha bebemncoma bethi usebenza ngokuzimisela.Uthe okubuhlungu kakhulu ukuthi abesiqiwu abayingeni indaba yokubanxephezela kodwa esikhundleni salokho bakhombisa ukubedelela bewumndeni. Uthi bazamile ukuya khona bangaphathwa neze kahle.""Kunomsebenzi wakhona (igama ligodliwe) ositshele emehlweni ukuthi ngeke bayingene indaba yethu ngoba abantu banquma ucingo lwesiqiwu, bagcone izilwane ngamabomu ngoba befuna inkokhelo,"" kusho uSokhela.Uthe kubaphathe kabuhlungu ukuzwa impendulo enjalo bebe beshonelwe. Uthe bebelinde ukuthi kuxoxwe babone ukuthi bangakhalisana kanjani.Imizamo yokuxhumana nabasesiqiwini igcine ingaphumelelanga njengoba izinombolo zabo bezingatholakali.USokhela uthe babuye bathola ukuthi le nyathi sekunesikhathi icanasa ngaphandle.""Sengathi njengoba kunqamuke ucingo izilwane ziyaziphumela nje. Kuthiwa nomunye ubaba usinde ngokulambisa isho ukumqeda le nyathi. Impela aseneme, sidinga usizo kulolu daba,"" kubhoka uSokhela.Okhulumela amaphoyisa KwaZulu-Natal uLieutenent Colonel Thulani Zwane, ukuqinisekisile ukuthi udaba lusingethwe amaphoyisa.""Kuvulwe idokodo lophenyo ngokufa kowesilisa okuthiwa uhlaselwe yinyathi eNtunda, e-Estcourt. Idokodo livulwe esiteshini sendawo,"" kusho uZwane.",Umfundi ka-matric ubulawe inyathi okuthiwa icanasa ngaphandle
"SELIPHENDUKE inkomo edla yodwa ibhungu laseQuarry Heights, eThekwini, osekuphele iminyaka linenkinga yomlomo ‘okhafula indle’ osekuze kwaholela ekutheni liyeke umsebenzi.USikhumbuzo Mkhize (22) uthi le nkinga yakhe iqale ngo-2015 efunda umatric, uma ekhuluma nezinye izingane esikoleni zibambe amakhala.Leli phunga uthi linezikhathi lapho limandla khona kakhulu ngaphakathi, azizwe enuka ukubola nendle. Usehlala ephethe isigubhu samanzi ngesandla.Uma ekhuluma uyawaqhabula ngenhloso yokucindezela iphunga athi livumbuka kakhulu uma eke wabhodla.Uthi ngendlela okubi ngayo, abantu sebehlale bekhuluma ngaye, ngisho nezingane sezamphendula ihlaya.“Ngaphasa umatric ngaswela imali yokufunda, ngabhaka amakhekhe okudayisa. Kodwa sengize ngawayeka ngoba abantu abaningi sebeyazi ukuthi ngiyanuka. Umuntu ufika azozibuzisa angathengi ngoba efuna ukuzwa iphunga. Ekhaya baqale bangangikholwa bethi abalizwa.“Ngaze ngacabanga ukuthi mhlawumbe bangibona njengohlanya. Sengiyile kodokotela angisizakali,” kusho uMkhize.Uthe impilo inzima njengoba eyeke ukudayisa amakhekhe, ayisekho imali engenayo kubo.“Ngike ngathola umsebenzi kodwa abantu bebekhombisana ngami. Ngivele ngayeka nakhona. Kulezi zinsuku ngibalekile ngasekhaya ngoba angisazi kumele ngenzenjani. Sengicabanga nezinto ezingalungile ngoba impilo yami inzima,” kusho uMkhize.Ethintwa unina uNkk Tracy Nsele ukuqinisekisile lokhu wathi sekuphele iminyaka ebhekene nale nkinga.“Sekuphele iminyaka emithathu ngilele phansi ngigula angikwazi ukuyomzamela usizo. Uyingane ezithandayo nasendlini uyasebenza. Inkinga yileli phunga elingaphakathi kuye. Thina asilizwa kahle ngoba into engaphakathi. Useze wayeka ukudayisa kanti ubesisiza ngemali,” kusho uNkk Nsele.Ungoti wezempilo uDkt Bongani Nxumalo uthi lesi yisifo esijwayelekile esibizwa ngeHalitosis.“Isifo esikhona kodwa siyelapheka. Umuntu usuke enenkinga engaphakathi kwabanye kuba ngaphansi kwebele, esithweni sangasese noma iphunga liphume ngeziqu zoboya,” kusho uDkt Nxumalo.Uthembise ukumsiza uMkhize.",Usephenduke inkomo edla yodwa ohlushwa yiphunga emlonyeni
"ZANELE MTHETHWAI SIZOPHUMELA emphakathini ingosi ‘Ikusasa Ngelami’ ephuma kwi
Solezwe ngeSonto, egxile ekuxazululeni izinkinga zentsha.Le ngosi ebhalwa nguNkk Zonke Shazi-Hlongwane izobe iqala ukuphumela emphakathini ngoJuni 25 eCity Church International eMgungundlovu.UNkk Shazi-Hlongwane, okuwunyaka wesibili ebhala le ngosi, uthe akakholwanga indlela ewuthinta ngayo umphakathi. Uthe lokhu kumenze wavuleka amehlo ngezinselelo ezibhekene nentsha emphakathini.“Abantu bayaphawula kakhulu ngezihloko engibhala ngazo ezisuke zijwayelekile kodwa ngisebenzise neminye imizekelo ngezimo zabantu esengikhulume nabo.Ngithole kakhulu ukuphawula kubantu emuva kwesihloko sokuzibulala nokuba nengcindezi entsheni. Ngibone kunesidingo sokuya emphakathini lapho sizokwazi ukuxoxa kahle eduze nentsha. Asizokhuluma nentsha kuphela kodwa nabazali ngoba sihlose ukwenza ubudlelwano emndenini,” kuchaza yena.Uthe ngaphambi kokuqala umkhankaso wokuqwashisa intsha ngaphansi kohlelo ‘Ikusasa Ngelami,’ waqala eluleka intsha njengomphathi wayo e-African Congregational Church. Ukusondelana nentsha kwezikamoya kwamenza wabona ukuthi ziningi ezinye izinselelo ezidinga okungaphezu komthandazo.“Izingane bezigcina zingibikela izinkinga ezijulile nami ngihluleke ukumelana nazo. Bengithi sizothandaza ukulwa nezinkinga kodwa ngabona ukuthi kudingeka okungaphezu kwalokho. Bengizama ngokungamandla ami ukubeluleka ngiqinisekise nokuthi indaba yabo izogcina kimina. Lokhu kwangenza ngafisa ukufunda kabanzi ngokuxazulula izinkinga. Ngagcina sengenza ucwaningo ngezihloko ezithinta intsha, kwesinye isikhathi ngibuze kwabadlule kuzona,” kusho yena.Yize ebevele enothando lwentsha, uthi ukuthola izinselelo ezibhekene nayo kwamenza wafuna ukulekelela kakhulu. Ubelalela uCriselda Dudumashe weMetro FM noSakina Kamwendo weSA FM bekhuluma ngezihloko ezithinta intsha. Ubengaphuthwa yizinhlelo zabo, abhale namaphuzu acabanga ukuthi angasiza abanye abasha emabandleni, wafunda nezincwadi zeSociology.UNkk Shazi-Hlongwane namanje osangumholi wentsha e-Apostolic Faih Mission, uthi akafunanga ukuvalela ngaphandle intsha engasonti okuyingakho eqale uhlelo lokuhambela imiphakathi.Ngo-2014 ubhalisele izifundo zeChild and Youth Development eDUT. Uthi akayena usonhlakalakle kodwa lezi zifundo zimcije ngokwanele ukubhekana nezinkinga zezingane nentsha.“Ngifisa ukuvula isikhungo sentsha ngiqeqeshe abaholi bamabandla nabafundisa ezinkulisa. Kubalulekile ukuthuthukisa ingane ngokomqondo ukuze ikwazi ukumelana nomhlaba isikhulile. Ngithole ukuthi intsha ilahlekelwa yisimilo nokuziphatha ngenxa yokuhlangana nabangani ababi. Abangani bagcina beyikho konke enganeni, ikhohlwe iziyayo zasekhaya,” usho kanje.UNkk Shazi-Hlongwane owashonelwa ngunina eneminyaka engu-13, uthi wasibona isikhala sokuba nozomeluleka ambonise nempilo okuyingakho eziqonda izinkinga zentsha.Wakhulela KwaMashu wabuye wahlala eNanda Mission. Ushadile wabusiswa ngezingane ezimbili. Usebenzisane nemisakazo okubalwa iMbokodo FM, Inanda FM neDivine FM anohlelo kuyo. Wasebenza emaphaphendabeni amaningi ngaphansi kwezokukhangisa njengoba eneziqu zobuntatheli azithola ePretoria Technikon.",Iyasabalala ingosi yeSolezwe ngeSonto
"UMREPHA waKwaMashu, uZakwe, useveze ukuthi usemizameni yokubuyela esikoleni kulo nyaka ayoqedela iziqu ze-IT azishiya phakathi ngo-2009 ngenxa yomculo.Uthe washiya sekusele unyaka nohhafu ngaphambi kokuthi aqede eDurban University of Technology (DUT) lapho ayefunda khona.“Ngizama ukubuyela khona eDUT. Kuzokwenza abazali bami bajabule ngoba bayayiqhakambisa indaba yesikole. Kodwa vele yisinqumo engasithatha sokuthi kumele ngiqedele engakuqala. Noma ngingeke ngisaba wungoti wezobuchwepheshe kodwa ngifuna ukuba nazo ngazi ukuthi zikhona,” kusho uZakwe.Uphinde wagqugquzela abangaphumelelanga ku-matric wathi ukungaphumeleli kwabo akusho ukuthi uyisehluleki.“Kukho konke okwenzekayo ukungaphumeleli kumele ukuthathe njengesifundo. Uma uqhuzuka ungakubuki lokho njengokwehluleka kodwa kubuke njengesifundo,” kusho uZakwe.UZakwe uzakhele ugazi kubathandi bomculo ngo-2011 ngemuva kokukhipha i-albhamu yakhe yokuqala ethi Zakwe eyayigabe ngezingoma okubalwa kuzona ethi Bathi Ng’yachoma nezinye.Ngonyaka odlule ukhiphe ingoma ethi Sebentini ngokuhlanganyela noCassper Nyovest noMusiholiq. Ngesikhathi beyishaya noCassper Nyovest kwi #FillUpFNB nyakenye, uNgqongqoshe wezobuCiko namaSiko kuzwelonke uNathi Mthethwa wabancoma ngokuqhakambisa isiko nolimi lwamaKhoisan.“Akuphelile ngami, labo abacabanga kanjalo abavele bakhohlwe.”Uthe i-albhamu yakhe entsha ezophuma ngaphambi kukaMashi isiphelile kodwa uselinde ukuthi “iMabala Noise ishaye impempe”.",UZakwe nezinhlelo zokuqedela iziqu ze-IT
"UBHODLELE kwabamgxekayo umshayisibhakela waseNingizimu Afrika, u-Ali “Rush Hour” Funeka, oshayiswe okwengane yivukane uJeff Horn empini yebhande le-WBO Inter-Continental welterweight ngoMgqibelo eNew Zealand.UFuneka (38), ongomunye wabashayisibhakela abadala eNingizimu Afrika, uhlulwe ngomngqimuzo womlalisa phansi ngomzuliswano wesithupha empini obekulindeleke ukuthi abuyise ngayo isithunzi esibhakeleni somhlaba. Nokho ugcine esephenduka ihlaya evuswa phansi nguHorn kulandelana ngomzuliswano wesihlanu nowesithupha ngesikhathi ehluleka ukuvika isibhakela sakwesokudla singena sigcwala emhlathini nalapho unompempe evele wayiqeda khona impi.UFuneka uphunyukwe yimpi abeyiqale kahle kulandela ukuvusa othulini uHorn emzuliswaneni wesithathu. Nokho emuva kwalokho itshe ligaye ngomunye umhlathi. Ngokuhlula uFuneka, uHorn uzibeke ethubeni lokubhekana noManny Pacquiao ophethe ibhande le-World Boxing Organisation (WBO) welterweight. Irekhodi likaHorn linyukele ku 17-0-0, kwathi elikaFuneka lehlela ku-39-6-3.Emuva kwempi uFuneka ubhale ekhasini lika-facebook exolisa kubalandeli bakhe ngokuhlulwa. “Mina Ali Funeka ngithanda ukuthatha leli thuba ngixolise kubalandeli bami nomndeni ngokuphoxeka engibadalele khona. Siye laphaya eNew Zealand sifuna ukuyiwina le mpi kodwa ngoba ezamankomane zingezemidlalo, uyawina kwesinye isikhathi uhlulwe,” kusho uFuneka.Ushintshile wagadla kulabo abebemgxeka ngokuhlulwa kwakhe wathi: “Engingakuqondi ukuthi kungani abantu behlale becabanga okuhlukile uma ibhokisa lihlulwa empini. Bakhuluma indaba yokuthi kufanele lisiyeke isibhakela kodwa uma liwina liyanconywa. Ngihlulwe empini obekufanele ngiyiwine. Ngishaywe endaweni efanele ngesikhathi esifanele.”UFuneka akaqali ukushayeka ngale ndlela. Nyakenye ushaywe kabuhlungu nguTsiko “Cruel Junior” Mulovhedzi emephuca ibhande le-International Boxing Organisation (IBO) phambi kwabalandeli bakhe e-East London. Le mpi ilandelwe yizinsolo zokuthi uMulovhedzi waseLimpopo usebenzise umuthi. Emuva kwalokho uFuneka uwine izimpi ezintathu kulandelana ehlula uGideon Agbosu waseGhana empini yebhande le-WBO Africa welterweight ebelingaphethwe muntu. Uphinde wehlula uViskhan Murzabekov waseRussia. NgoJulayi uvikele ngempumelelo ibhande le-WBO Africa kuJustice Addy waseGhana.Ngaphandle kukaFuneka, uMzonke “The Rose of Khayelitsha” Fana, uhlale ebeleselwa ngokuthi sekufanele aphanyeke amagilavu emgibeni kodwa uhlale ethi uzoyeka uma sekuthanda yena. Nokho emuva kokuqulekaehlulwa ngu-Emmanuel Tagoe waseGhana emasontweni adlule, uthe usa-zocabanga ajule ngekusasa lakhe.",UFuneka ugadle kwabamgxekayo
"UMNUZ Delani Ndlovu osebenza ngaphansi koMnyango wezeMvelo ngaphansi kukaMasipala wasoLundi, useveze ukuthi abantu abaqoqa amabhodlela namathini benza omkhulu umsebenzi.Ukusho lokhu ngesikhathi kubungazwa usuku olwaziwa ngeWorld Enviromental Day, ngoLwesibili.UNdlovu uthi ukulahlwa noma kanjani kukadoti yikhona okube nomthelela omubi esimweni sezulu nasekufeni kwemfunyo ezindaweni zasemakhaya.“Ngesikhathi kuqala isikhathi sikathaqa ezweni abantu abaningi balahlekelwa umsebenzi base bekhetha ukuthi bazitholele amasenti ngokuthi bacoshe amathini kanye namabhodlela nokuyinto eyasiza kakhulu. Lokhu akusizanga imvelo nje kuphela kodwa laba abantu bazithola sebeyisa ibhodwe eziko ngalemali ababeyithola ngokwenza lo msebenzi,” kusho uNdlovu.Uveze ukuthi ngisho izimfonyo lezi ezisetshenziswa manje kumele zilahlwe ngendlela ukuze zingadali inkinga emfunyweni.“Ikakhulukazi la emakhaya izimfonyo zingagcina zigcwele emifuleni bese zidliwa izilwane zife nokuyinto engeyinhle neze. Okumele futhi abantu bakwazi ukuthi laba bantu abaqoqa udoti uhulumeni usezinhlelweni zokuthi abanikeze imiholo njalo ngenyanga nokuyinto enhle kakhulu,” kuchaza yena.IMeya yalo mkhandlu uMnuz Wilson Ntshangase uveze ukuthi bazohambela amawadi ahlukene bekhuthaza abantu ukuthi banakekele imvelo.“Isiqubulo salo nyaka ngaphansi kokugujwa kwalolu suku sithi Sibuyisela Imvelo Esimweni Sayo. Nathi ke njengomasipala sizimisele ukwenza kanjalo. Sizotshala izihlahla komasipala abahlukene ukuze sikwazi ukuthola umoya ohlanzekile, siqhubeke nokuzisebenzisa njengoba zisikhiqizela amakhambi ahlukene okusilapha nokunye okuningi okwenziwa imvelo uma nje ihlanzekile,” kuchaza yena.Kulo masipala kulona leli sonto baphinde baqala uhlelo lokuphendula amasoyi amahholo azokwakhiwa okukhona kuwo awaseNcemaneni naseNtambonde.",'Benza umsebenzi omkhulu abaqoqa amabhodlela namathini'
"Obambe njengoMqondisi wezokuXhumana enyuvesi uNksz Normah Zondo, uthe kulesi sigaba, inyuvesi imema zonke izitshudeni ukuthi zibuyele esikhungweni kodwa kulandelwa imigomo yokuphepha njengokuqhelelana, ukugeza izandla ngesibulalimagciwane nokugwema imibuthano emikhulu.“Ukuphepha kwabasebenzi nezitshudeni kubaluleke kakhulu njengoba igciwane lisekhona.”Uthe nakuba inyuvesi icela izitshudeni ukuthi zibuyele ezikhungweni kodwa abasebenzi abaneminyaka engu-60 kuya phezulu noma abasahamba odokotela, bazoqhubeka nokusebenzela emakhaya kanti ukuvakashela kwabo ezikhungweni kuyokwenziwa ngaphansi kweso elibukhali lemigomo yezempilo.Uphinde waveza ukuthi ukufunda nokufundisa kusetshenziswa ezobuchwepheshe kuzoqhubeka kulo nyaka wemfundo ka-2020 wathi ngaphandle kwalabo okumele bavakashele ama-labolatory nokunye okuphoqa ukuthi kwenziwe ezikhungweni.Ugcizelele ukuthi ngeke kufundelwe emakilasini, wathi izitshudeni ziyagqugquzelwa ukuthi zifundele emakhaya uma kwenzeka.“Izitshudeni zizomenywa ukuthi zibuyele ezikhungweni ngendlela efanayo naleyo okwenziwa ngayo esikhathini esedlule kodwa isimemo sizobe singasho ukuthi isitshudeni siphoqelekile ukubuyela esikhungweni. Yonke imikhakha izoba khona ezikhungweni ngokushintshana,” kusho uNksz Zondo.Uthe imvume nencwadi yombiko mayelana nokuhlolwa kwezimpawu zeCovid-19 kumsebenzi nakwisitshudeni, kusadingeka kulabo abazodinga ukuba sezikhungweni ngenxa yezizathu ezithile.Uveze ukuthi imigubho yokwethweswa kwemiyezane yango-Okthoba 30, izokwenziwa ngohlelo lwezobuchwepheshe, kanti ukubhalisela ukuthathwa enyuvesi kwangonyaka ozayo kuzoba online.“Zonke izitshudeni nabasebenzi bagqugquzelwa ukuthi baqikelele balandele imigomo yezempilo nokulandela eyokugwema ukubhebhetheka kweCovid-19 njengoba izwe livula yonke iminxa yomnotho,” usho kanje.",Inyuvesi yaKwaZulu-Natal ibuyisa izitshudeni
"ZINENGWE ukungafiki kwezikhulu zikahulumeni izifundiswa ezimashele ukuhlala isikhathi eside zingasebenzi ngoLwesithathu, eThekwini. Bekungokwesithathu lezi zifundiswa zibhikisha zikhala ngokuhlala emakhaya nezitifiketi. Ngesikhathi zimasha zizokwethula incwadi yezikhalo, zikhale ngokungabibikho kwezikhulu ezivela eMkhandlwini weTheku noma kuhulumeni ukuzolalela izikhalo zazo. UMnuz Nkulululeko Ndlovu, ongomunye walaba ophothule izifundo zakhe ze-Accounting ngo-2016, uthe isiqala ukubanenga indaba yokuzitshwa abaholi. “Lokhu kuzoholela ekutheni sigcine sesenza izinto ngenye indlela. Asibona abantu abanodlame ngoba siyizifundiswa, kodwa ukungathathelwa kodaba lwethu phezulu kusenza sibone ukuthi abakugqizi qakala esizokhala ngakho. Okwesithathu manje simasha kungafiki sikhulu ukuzosamukela.” kusho yena. Uqhube wathi ngesikhathi bethweswa iziqu zemfundo ephakeme abaholi abakuhulumeni babebashayela ihlombe kodwa uma sebengawutholi umsebenzi abasabonwa nangokhalo. “Sifuna ukwazi ukuthi uhulumeni nezinkampani benzani ukulungisa lesi simo,” usho kanje. ‘Angilona ivila, anginawo umsebenzi’ - Londiwe Khuzwayo (24) oyingxenye yezifundiswa ezibhikishayo namhlanje eThekwini zikhalaza ngokungaqashwa. 
#Asisebenzi
#AsinamaliIsithombe: 
@KwandokuhleNjo2
pic.twitter.com/mu9yvutHgR— Isolezwe Newspaper (@IsolezweNews) 
August 22, 2018Phakathi kwezinto abafundi abakhale ngazo kakhulu ukunikezwa ama-internship eminyaka emibili ekubeni uma befaka izicelo zomsebenzi kufuneka amava eminyaka emithathu.Izifundiswa ezineziqu zemfundo ephakeme zingene emgwaqeni eThekwini nanamhlanje zibhikishela ukuntula kwamathuba omsebenzi. 
@IsolezweNews
@IOL
pic.twitter.com/Z649yXRDaW— Mcebo Mpungose (@Mcebo_Khuba) 
August 22, 2018Umeluleki weMeya yeTheku, uMnuz Mlungisi Ntombela, uthe bazithathela phezulu izikhalo zezifundiswa ezingasebenzi kodwa akuwona umkhandlu kuphela okumele uphendule ngokuntula kwamathuba omsebenzi. “Esikwenzile njengomkhandlu sixhumane nehhovisi likaNdunankulu sacela ukuthi sike sithole usuku lapho bonke ongqongqoshe beminyango KwaZulu-Natal bezoza bezochaza kabanzi ngezinhlelo zokuqasha intsha. Inkinga enkulu esibhekene nayo njengamanje ukuthi abantu abaqashwa emnyangweni kahulumeni ngoba imali ayikho. Ngisho abaneziqu zokufundisa abazithola ngemifundaze yoMnyango wezeMfundo nabo bahlezi emakhaya,” kuchaza yena.  Ekhuluma ePhalamende lapho abephendula khona imibuzo umengameli wezwe, uMnuz Cyril Ramaphosa, uthe uhulumeni kuningi asekwenzile ukuzama ukwehlisa inkinga yokungabibikho kwamathuba omsebenzi. “Enye yezinto ezokwandisa amathuba omsebenzi kuleli abatshalizimali, sidinga ukhukhulisa umnotho wethu ukuze kuzoba namabhizinisi azoqasha abantu. Ngo-Okthoba nonyaka sizoba nengqungquthela yabatshalizimali,” kusho uRamaphosa. ",Izifundiswa ezingasebenzi zicikwa yizikhulu
"UNQATSHELWE ibheyili owesilisa waseSouth Coast obhekene necala lokuhlukumeza izilwane.  UMthobisi Mkhanya (22), oboshwe ngesonto eledlule, uzovela eNkantolo yeMantshi eZingolweni namuhla. UMkhanya usolwa ngokushaya abulale ikati nomdlwane ngaphambi kokuba aphonse lezi zilwane ethoyilethe. UWerner Taljaard, ogada izilwane eSouth Coast SPCA, uthe wahambisa lezi zilwane kudokotela wezilwane ngenkathi eqeda ukuzikhipha ethoyilethi. UTaljaard uthe wathola isikhalazo komunye wabahlali bakulendawo. “Omunye wabahlali ungitshele ukuthi kukhona umfana oshaye wabulala ikati nomdlwane. Siphuthumele endaweni yesigameko, safica amaphoyisa njengoba umhlali okhathazekile ubesewatshelile amaphoyisa ngesigameko. Umsolwa ubekwe necala lokusongela lomhlali. Ngibe sengihamba namaphoyisa endaweni yesigameko,” kuchaza uTaljaard.  UTaljaard uthe umsolwa uboshwe amaphoyisa esendaweni yesigameko. “Amaphoyisa angibizile, sangena kulendawo ukuze sizothola ubufakazi. Amaphoyisa angitshele ukuthi umsolwa ulahle izilwane ethoyilethe. Ubengafuni ukukhuluma, angikwazanga ukuthola ulwazi mayelana nokuthi ukwenzeleni lokhu. Ngibe sengiyisa lezi zilwane kudokotela ukuze ziyohlolwa. Kubonakele ukuthi izilwane zishawe zaze zabulawa. Umdlwane ubunezinyanga ezine kuya kwezinhlanu. Izimbambo beziphukile kanye nomlenze wakwesokudla ubuphukile,” kusho uTaljaard.Ikati kutholakale ukuthi liphelelwe umoya. Okhulumela amaPhoyisa KwaZulu-Natal uCaptain Nqobile Gwala uthe umsolwa uthweswe necala lokusongela, njengoba kuthiwa usabise loyo owayefake isikhalazo. ",Kumshubele owesilisa obulale inja nekati
"KUCHAZEKE abantu kukhonjiswa okokuqala ifilimu entsha yaseNingizimu Afrika, Imali Emnyama ebophele noSphuzo Sabantwana, eSuncoast Casino, eThekwini ngoMgqibelo.Bafike ngobuningi ukuzobuka ifilimu, kuqhuma  nohleko ngesikhathi idlala ngenxa yamahlaya. Ibophele abalingisi abazakhela udumo kwiFamily Bonds, uNdumiso Dlamini noPhumzile Mlangeni oke walingisa nakuZalo.Iphinde ibe noMzwandile Ngwenya oke walingisa kwiSibaya noThando Ndlovu umlingisi osemusha kodwa ongomunye waphambili kuyo.Inkakha kwezemidlalo yethelevishini neyeshashalazi uDuma Ndlovu, nebibukela ifilimu, ithe ichazwe yindlela eyenziwe ngayo.“Lokhu engikubonile kwenzeka kule filimu kungichazile. Ngesikhathi ngiqala emkhakheni wezokulingisa nganginesifiso sokuthi ngilethe imidlalo namafilimu akuleli KwaZulu-Natal. Njengoba nami ngidabuka kulesi sifundazwe, bekungiphatha kabi ukuthi abantu kumele baye eGoli ukufeza amaphupho abo.Ngicela sibaseke abalingisi bethu emsebenzini abawenzayo ngoba yizihlobo zethu lezi. Okunye engifuna ukukucacisa wukuthi uma kukhona onesifiso sokungena kwezokulingisa, afunde ngoba kuningi okwenziwayokhona ngaphandle kokulingisa,” kusho uDuma.Umnikazi wefilimu uMike Ndlovu weZero to Hero, uthe izokhonjiswa eKillarney Mall, eGoli ngoNovemba 28. Abafuna amathikithi, uthe bangaxhumana naye ngokuthumela umyalezo kwi-email yakhe ethi: [email protected]ABALINGISI abaphambili kwifilimu entsha Imali Emnyama, uMzwandile Ngwenya, Phumzile Mlangeni, Ndumiso Dlamini noThando NdlovuIsithombe: THOKOZANI NDLOVU",Kuchazeke abaningi ngefilimu entsha yakuleli
"KUSOLWA umbango ematekisini ngokubulawa kukasomatekisi waseMuden okuthiwa uhlaselwe ngabantu abebenza sengathi bafelwe yimoto eceleni komgwaqo.UMnuz Funezakhe Mchunu (51) ubulawe eMuden ngaphandle KwaseGreytown ngoLwesihlanu.UMchunu, izimoto zakhe zihambela eGoli, kuthiwa ubekade eye eGreytown. Uthe esebuyela ekhaya wabona izimoto ezimbili ebezipake eceleni komgwaqo kusengathi kukhona ekhandwayo.Kuthiwa abasolwa bavele bamdubula ngemvula yezinhlamvu.Imoto yakhe eyiveni abehamba ngayo kuthiwa isale izimbobombo.Uyise kamufi, uMnuz Mwelela Mchunu, uthe kuyaxaka ngoba ubengakaze ezwe ukuthi indodana yakhe inezinkinga.“Unamatekisi ayisithupha asebenza eGoli. Ubebuyile ezothengela izingane zakhe ukudla. Asazi ngempela ukuthi kungani ehlaselwe, sisazolinda abesebenza nabo ematekisini sizwe ukuthi ngabe bakhona yini abexabene nabo. Ngeke sathi kukhona esikwaziyo ngoba akukho ake asibikela kona,” kusho uMchunu.Umthombo ozibonele uthe umufi uficwe imoto yakhe isaduma kodwa eseshonile.“Kusolwa umbango wasematekisini ngoba kule ndawo yaseMuden bayanda abantu asebebulewe abanamatekisi ahambela eGoli. Asazi ukuthi kwenzenjani kodwa kubukeka sengathi kunempi ekhona eGoli,” kusho umthombo.Okhulumela amaphoyisa KwaZulu-Natal, uCaptain Nqobile Gwala, uthe kuvulwe icala lokubulala.“Ayaziwa imbangela yokuhlaselwa kwakhe. Akekho oboshiwe, uphenyo luyaqhubeka,” kusho uCapt Gwala.UMnuz Mandla Mzelemu, wezokuxhumana nomphakathi kwi-South African National Taxi Council (Santaco) KwaZulu-Natal, uthe kuyadumaza kakhulu ukuqhubeka kwezenzo zokubulawa kosomatekisi.“Uma nje kukhona usomatekisi obulawa e-KZN ngisho noma amatekisi akhe ehambela eGoli, kuyasikhathaza ngoba kuvele kukhonjwe imboni yethu ngokubulawa kwakhe.""Kuwumkhuba omubi ukubulawa kosomatekisi, sihlezi sigcizelela ukuthi kukhulunywe uma kukhona izinkinga ababhekene nazo,” kusho uMzelemu.",Kusolwa umbango kubulawa usomatekisi
"ABASHAYELI bamatekisi badonswe ngendlebe ukuthi bangalokothi bashayele ngesivinini baphule imithetho yomgwaqo ngoba sekunesiphithiphithi sokuthuthwa kwabafundi ababuyela ezikoleni namuhla.Umyalelo ukhishwe yihhovisi le-Santaco KwaZulu-Natal ngesikhathi olayini babafundi ababuyela ezindaweni abahlala kuzo bebade emarenki amatekisi eThekwini.Umphathi ehhovisi le-Santaco eKZN, uMnuz Sifiso Shangase, ucele abashayeli bamatekisi, ikakhulukazi abathutha abafundi, ukuthi baqikelele emigwaqweni ukuze abagibeli bafike bephephile ezindaweni abaya kuzo.“Abashayeli bethu abangalokothi bashayele ngesivinini, bangashayeli bephuzile, balayishe isibalo esivumelekile etekisini, bahloniphe wonke umuntu osebenzisa umgwaqo bazinike nesikhathi esanele sokuphumula,” kusho uShangase.Uthe ngeSonto erenki yamatekisi eRichards Bay bazoba nomcimbi wokubonga uMnuz Nhlonipho Zulu obelethise uNksz Ntombenhle Mthethwa (22) etekisini emuva kokuxoshwa ngamanesi amabili emtholampilo i-Buxedene, KwaNongoma.“Sobe sichoma uphaphe legwalagwala uZulu ogeze igama lemboni yamatekisi.“Isenzo sakhe sikhombise ubuntu, uyinxusa elihle embonini yamatekisi. Sizobe sizombonga ngesenzo sakhe esisindise umphefumulo womuntu,” kusho uShangase.Uthe izinhlaka ezibhekele ezokuphepha embonini ziphume nkalo zonke KwaZulu-Natal ziqinisekisa ukuthi uyalandelwa umthetho futhi kuphephile emigwaqweni ngaso sonke isikhathi.UMnuz Bheki Nzuza, we-United Taxi Owners, uthe kuyaphithizela emarenki amatekisi izingane zibuyela lapho zifunda khona.“Sicela ukuthi abashayeli baqikelele uma beshayela futhi babaphathe kahle abagibeli,” kusho uNzuza.",‘Hloniphani imithetho yomgwaqo’
"LUSAQHUBEKA nokuba yinzukazikeyi udaba loMvikeli woMphakathi kuleli, u-Advocate Busisiwe Mkhwebane.Ezinye izinhlangano ezilwela amalungelo omphakathi nezepolitiki seziphakamise ukuthi akaxoshwe ngoba uyehluleka ukuwenza. Ingcindezi yokuthi ashiye ilandela isinqumo esikhishwe yiNkantolo eNkulu yaseNorth Gauteng ePitoli, ethe u-Advocate Mkhwebane akakulungele ukuthi aqhubeke nokwenza uphenyo ngodaba oluthinta ukukhwabanisa nenkohlakalo kaR350 million.Kule nkohlakalo kusolwa ukuthi kuthinteka owayenguNgqongqoshe weziMbiwa Phansi kuzwelonke, uMnuz Mosebenzi Zwane, noMnuz Ace Magashule owayenguNdunankulu waseFree State kodwa manje osenguNobhala Jikelele we-ANC.Bobabili uMagashule noZwane, basolwa ngokusebenzisa budedengu isamba semali esibaliwe okwakuhloswe ngayo ukuthi kuthuthukiswe abalimi basepulazini i-Estina eVrede, eFree State.Izinhlangano ezilwela amalungelo omphakathi nezepolitiki, zithi kumele ashiye phansi u-Advocate Mkhwebane kulolu phenyo, kunalokho kungenelele ezinye izinhlaka zomthetho, kube yizona eziluphenyayo lolu daba.Ngokwemibiko eyatholakala, le mali yagcina ingafikanga kubantu okwakumele iye kubona, bahlomule njengalokhu kwakuhlosiwe.Kusolakala ukuthi le mali yagcina isisetshenziselwa ukuhlomulisa umndeni wakwaGupta, abantu abamnyama abangu-100 base-Estina Dairy Farm eVrede, basala bencela izithupha.Ngokwesinqumo seJaji uRonel Tolmay, umbiko osanda kukhishwa u-Advocate Mkhwebane ngophenyo lwakhe ngalolu daba, kumele uthathwe njengento engekho.“Ngenxa yezizathu ezithile, ngeke kulunge ukuthi lolu daba luphinde lubuyiselwe kuyena (u-Advocate Mkhwebane) ukuthi luphenywe uyena,” kusho uTolmay ngenkathi ekhipha isinqumo.UMHOLI weDA kuzwelonke uMnuz Mmusi Maimane othe uzoludlulisela phambili kuMqondisi kazwelonke wezokuShushiswa koMphakathi udaba loMvikeli woMphakathi oluthinta uphenyo ngabasolwa ngenkohlakalo yase-Estina Dairy Farm eVrede, eFree StateUmmeli obhekele izindaba ezithinta ukusebenza kukahulumeni nokuthuthukiswa komthethosisekelo wezwe, uMnuz Mpumelelo Zikalala, uthe ngaphambi kokuthi uMvikeli woMphakathi agxekwe, kumele kubhekwe kuqala ukuthi yikuphi angakwenzanga kahle.“Kumele kubhekwe kuqala ukuthi obani okuthiwa bayathinteka kulolu daba okuthe uma sekukhishwa umbiko amagama abo angavela kuwona,” kusho uZikalala.Uthe uMvikeli woMphakathi kumele kuthiwe akawulungele umsebenzi emva kokuthi sekubhekwe kabanzi izinto eziwubudedengu obukhulu emsebenzini awenzayo. “Inkantolo noma inganquma, kumele kubhekisiswe ukuthi bukhona yini ubulungiswa.""NgokukaZikalala, uMvikeli woMphakathi naye usebenza ngokulawulwa yiPublic Protector Act.Uthe lokhu kuchaza ukuthi abanezikhalo ngokusebenza kwakhe, kumele bamshayise ngomoya uma umsebenzi wakhe ewenze ngokulandela lo mthetho.“UMvikeli woMphakathi kumele umsebenzi wakhe awenze ngaphandle kokutatazela ngoba akukho okusuke kumpintshile ukuthi akasheshe ethule uphenyo lwakhe,’’ kuchaza yena.Ngokwakhe, uMvikeli woMphakathi uzobe enza iphutha uma edlulisela lolu daba eNkantolo yoMthethosisekelo engaqalanga aluyise iNkantolo ePhakeme yokuDlulisela amaCala.Kuzokhumbuleka ukuthi * -Advocate Mkhwebane uthe udaba ngesinqumo esikhishwe yiNkantolo yaseNorth Gauteng ePitoli, uzolidlulisela eNkantolo yoMthethosisekelo ukuthi kube yiyo ekhipha isinqumo esingujuqu.Ebuzwa uZikalala ukuthi lesi sinqumo senkantolo sisho ukuthini emphakathini wakuleli, uthe sisho lukhulu ngoba abantu bahlale benethemba nentshisekelo yokuthi noma iyiphi inselelo ababhekene nayo, uMvikeli woMphakathi uyena ozobalwela mahhala ngaphandle kokubakhokhisa.“UMvikeli woMphakathi kumele angachemi futhi akumele akushoyo. Akufanele ukuthi kube khona abantu athi benze okuthile bebe bengakwenzanga,” kusho uZikalala.Eziphendulela * -Advocate Mkhwebane, ukugcizelele ukuthi udaba uzoludlulisela eNkantolo yoMthethosisekelo, kube yiyo ethatha isinqumo akholelwa wukuthi sinobulungiswa ngalolu daba.“Angiyena mina owokuqala ukuphenya ngalolu daba. NoMvikeli woMphakathi engimlandelayo wake walenza uphenyo,” kusho * -Advocate Mkhwebane.Uthe akulona iqiniso ukuthi akazange lwenze uphenyo ngoMagashule.“Ngalwenza uphenyo ngoMagashule ekuqaleni kuka-Ephreli ngonyaka odlule. Umbiko esengiwenzile ngalolu daba ngizowudedela emphakathini khona maduze nje,” kugcizelela u-Advocate Mkhwebane.Ngokwakhe, kukhona nezinye izikhulu aseziphenyile okusoleka ukuthi ziyathinteka kulolu daba.“Ngeke mina olwami uphenyo luncike emibikweni eyaputshuka ngomndeni wakwaGupta. Kumele ngisebenze ngophenyo engizenzela lona,” kusho yena.Unxuse ukuthi izinhlangano ezikhalaza ngomsebenzi awenzayo, zisebenzisane naye kunokuthi zimgxeke.Ngokusho kukaMnuz Lawson Naidoo onguNobhala oMkhulu wesikhungo iCouncil for the Advancement of the South African Constitution (Casac), uphenyo luka Advocate Mkhwebane lushiya imibizo kunezimpendulo ngoba ubonakala enzelela kosopolitiki abathile.“Umbiko wakhe awuphelele. Umsebenzi awenzile unogcobho,” kusho uNaidoo. Uthe izaba azibekayo zokuthi ihhovisi lakhe alinazo izinsiza ezanele zokuthi umsebenzi wakhe awenze ngokuyikho, yinto engekho.“Kunezinto eziningi ezibalulekile azishiye ngabomu ezingekho kulo mbiko wakhe,” kugcizela”, uNaidoo.UNaidoo uthe akayizwa kahle imibiko yokuthi uMvikeli woMphakathi athi akube uMagashule okumele enze uphenyo ngodaba olumthintayo, ngoba ngeke kuze kube khona ubulungiswa kulokho.“Okumele uMvikeli woMphakathi akwenze ukuthi aphoqe ngegunya azolinikezwa yinkantolo ukuthi abantu adinga ukubaphenya bavele phambi kwakhe ukuze umsebenzi wakhe ubonakale,” usho njalo.Umholi weDA uMnuz Mmusi Maimane, ungomunye wabaholi bezepolitiki othe umbiko okhishwe uMvikeli woMphikathi ngoFebhuwari nyakenye owawungasho lutho ngoMagashule noZwane, awuthi shu.NgokukaMaimane, udaba uzoludlulisela phambili kuMqondisi kazwelonke wezokuShushiswa koMphakathi u-Advocate Shamila Batohi, ukuze atholisise ukuthi kwenzekani ngempela ngalolu phenyo.Kuzokhumbuleka ukuthi uMaimane wavulela uMagashule noZwane amacala enkohlakalo nokushintshisana ngemali ngo-2017.",Lusashubile oloMvikeli woMphakathi
"INDODA okukholakala ukuthi ibikade ivela emgubheni we-ANC eMoses Mabhida Stadium, eThekwini, ngoMgqibelo ishayiswe yimoto yafa.Indoda eneminyaka elinganiselwa ku-30 ishayiswe yimoto ntambama ngoMgqibelo lapho kuhlangana khona umgwaqo * -Innes noMngeni.Imigwaqo iseduze nenkundla iMabhida obekukhandelene kuyo izinkumbi zabantu ebezizothamela inkulumo kaMengameli Cyril Ramaphosa.Kuthiwa indoda ibigqoke umfaniswano we-ANC ngesikhathi kwenzeka ingozi. Yenzeke ngesikhathi izama ukuwela umgwaqo.Okhulumela amaphoyisa KwaZulu-Natal, uCaptain Nqobile Gwala, uthe amaphoyisa avule idokodo lokubulala kungahlosiwe.“NgoMgqibelo ntambama indosa ishayiswe yimoto yashonela khona lapho. Imbangela yengozi iyaphenywa. Amaphoyisa aseDurban Central aphenya icala lokubulala ngokungenhloso,” kusho uCapt Gwala.Umufi ubengakakhonjwa ngamalungu omndeni wakhe.",Ushayisweyimoto wafa evela eMabhida
"ISIKHWAMA sabasebenzi i-Unemployment Insurance Fund (UIF) isikhokhe ngaphezu kukaR45 billion ukulekelela labo abamile emsebenzini ngenxa yeCovid-19.Le mali ikhokhelwe abasebenzi abawu-10 212 116 abaqashwe ezinkampanini eziwu-902 775.Esitatimendeni esithunyelwe kwabezindaba, i-UIF ithe izokwamukela izicelo zeCovid-19 TERS ka-Agasti 16 kuya kuSepthemba 15 kusukela namuhla.UKhomishana osabambile kwi-UIF, uNkk Marsha Bronkhorst, uthe le mali ikhokhelwa abaqashi okuyibona abayidlulisela kubasebenzi ukuze imindeni ingabulawa yindlala.“Ukufaka isicelo sikaSepthemba abaqashi bayacelwa ukuthi balandele uhlelo akade belulandela lokufaka yonke imininingwane yabasebenzi, imininingwane yabo yasebhange, ubufakazi bokuthi bayabaholela abasebenzi, ubufakazi bokuthi kunemali abayibuyisele kwi-UIF uma bekufanele bakwenze lokhu,” kusho uNkk Bronkhorst.Uthe abafake izicelo bazohlolwa ukuqinisekisa ukuthi imali iya kubantu abafanele ukugwema inkohlakalo.“Sibona lusebenza uhlelo lwethu lokuqinisekisa ukuthi imali iya kwabafanele esilwenza ngokubambisana nezinhlaka ezihlukene. Izicelo zabangaphandle sizithumela eMnyangweni wezaseKhaya ukuzekukhokhelwe abantu abafanele,” kusho uNkk Bronkhorst.Izicelo zeCovid-19 TERS zika-Ephreli kuya kuMeyi zivalwe ngoSepthemba 25 kanti ezikaJuni zivalwa ngo-Okthoba 15.EzikaJulayi no-Agasti zizovalwa ngo-Okthoba 30.Ukufaka isicelo abantu kufanele bangene ku-https://uifecc.labour.gov.za/covid19/ noma www.labour.gov.za.",Zisafakwa namanje izicelo zesibonelelo se-UIF
"BUGCINE buhlakaziwe ubuholi be-ANC KwaZulu-Natal nobaseFree State, obese kukhulunywe kakhulu ngabo njengoba sekuze kwabuyiswana ezinkantolo kubanga izinhlangothi ezahlukene.Okhulumela i-ANC kuzwelonke uMnuz Zizi Kodwa, uthumele isitatimende emuva komhlangano wesigungu esiphezulu obuhleli e-Irene, ePitoli, kusukela ngoLwesihlanu.Lo mhlangano ubuwendlalela lowo obizwa ngeLegkotla oba minyaka yonke, osuke uhlahla indlela okuzosebenza ngayo uhulumeni.UKodwa uthe phakathi kwezinto eziningi okuxoxwe ngazo emhlanganweni, udaba lwaKwaZulu-Natal neFree State lubekiwe ezithebeni kwaphuma isinqumo.“Phakathi kwezinto ebezixoxwa sivumelane ngokuthi lezi zigungu eziphezulu zezifundazwe zizohoxiswa kubekwe izinhlaka zesikhashana ukuze izifundazwe zizoqhubeka nokusebenza.Lezi zinhlaka zesikhashana zizonikwa umthwalo wokulungiselela izingqungquthela zokukhetha ubuholi obusha,"" kusho uKodwa.Akuqondakali okwamanje ukuthi ngobani abazobanga ubuholi uma kubizwa ingqungquthela njengoba abaholi abathintekayo bengeke besakwazi ngenxa yezikhundla ezintsha abazitholile kuzwelonke.UMnuz Senzo Mchunu obebanga noMnuz Sihle Zikalala, uqokelwe esigungwini esiphezulu.UMnuz Ace Magashule obephoselwa inselelo ekubeni ngusihlalo eFree State, uqokelwe kwesikaNobhala-Jikelele.Konke lokhu kubanqinda amandla njengoba umthethosisekelo wenhlangano ungavumi ukuthi abaholi abaphezulu babange izikhundla emazingeni aphansi.Khona manjalo kunokukhuluma okuthi i-ANC ingase iqoke omunye umuntu kwesokhulumela iqembu, athathe izintambo kuKodwa oseke wakuveza ukuthi usefisa ukutshalwa kwenye indawo.",Buhlakaziwe ubuholi be-ANC KwaZulu-Natal
"ITHOLAKALE isicwiyiwe imoto eyayishayelwa nguNksz Nana Bhengu- Gilose (31)  okuthiwa wabulawa ngesonto eledlule, ngoMsombuluko eMlaza, ngumlisa ayemgibelisile.Kuthiwa imoto, iNissan Micra etholakale ngoLwesine eNgonyameni, ibisikhishwe amasondo, umsakazo nezipikha. Kubikwa ukuthi ibisidayiselwe umuntu ohlala kule ndawo (eNgonyameni).Unina kamufi, uNksz Sizakele Bhengu, uthe umkhondo wemoto bawuthole ngomlisa wasendaweni ( eNgonyameni), otshele uyise kamshana wakhe,  owayekhona ngenkathi kubulawa indodakazi yakhe.  Uthe lo mlisa ofike nalo mbiko ucele ukuthi angadalulwa emaphoyiseni.“ Sizwa kuthiwa besekunomuntu obezimisele ngokuyithenga imoto njengoba ibifihliwe lapho etholakale khona. Isifiso sami wukuthi kutholakale iqiniso mayelana nesigameko ukuze ngazi ukuthi kwenzakalani ngosuku okwabulawa ngalo uNana ( umufi),” kusho uNksz Bhengu.Okhulumela amaphoyisa KwaZulu-Natal, uColonel Thembeka Mbele, uthe amaphoyisa abengakabi nalo ulwazi ngokutholakala kwemoto. Umufi,  kubikwa ukuthi wayephuma ukuyofaka uphethroli nomzala wakhe egaraji elikwa-W, ngabo-4 ekuseni, ngesikhathi owesilisa abangamazi ecela ukugitsheliswa emotweni.Kuthiwa lo mlisa watshela  umufi ukuthi akame ngemuva kokuthi behambe ibangana.Kwabe sekuthushuka abanye abalisa ababili abebemi emgwaqweni, okusolwa ukuthi babelinde obegitshelisiwe.Kuthe uma umsolwa ebona umufi engami lapho ayethi akame khona, wakhipha ibhodlela elifile wamgwaza ngalo esifubeni.Abasolwa kuthiwa batshela umzala wakhe abaqale bamshaya ukuthi akaphume emotweni, maqede bakhipha isidumbu sikamufi abasishiya emgwaqweni, kwa-C kulo leli lokishi",Itholakale icwiyiwe imoto 'yowagwazwa' wumgibeli eMlaza
"UNOBUHLE waseNanda, uNksz Sinethemba Ndlovu (22), ugwazwe washona kade ekhulumela uzakwabo osakaze ngengilazi umfana obempansa eMsinga, ngoMgqibelo ebusuku.Ngokusho komphathi wenkampani ebiqashe uSinethemba, iSthandiwe Projects, uNksz Sthandiwe Makhoba, umufi ubehamba nozakwabo bephuma ezinkundleni zaseMphelankani lapho kade kunomcimbi waminyaka yonke wezimoto iMsinga Driftkhana ngesikhathi belandelwa ngabafana.“Omunye wabe esepansa enye intombazane yaseMlazi kanti izomshaya nge-glass. Lo mfana wabe esejaha le ntombazane yaze yafika lapho esasilele khona eBuhlebomsinga Boarding School. USne wabe esebuza kulo mfana ukuthi yenzeni le ntombazane ngoba uyena oyisukelile kodwa lo mfana wajikela kuye, wamshaya ngequpha maqede wamgwaza ngommese ngaphansi kwebele.”USthandiwe uthe bamphuthumisa esibhedlela sendawo uSinethemba kodwa washonela khona ngenxa yokuthi wophe kakhulu. Uthe angamanga amahlebezi asesabalele ezinkundleni zokuxhumana okuthi umsolwa ubefuna ukudlwengula uSinethemba.USinethemba ubengumkhangisi wengqephu onekusasa eliqhakazile futhi oseke wangena nasemzuliswaneni wamanqamu kuMiss Pinetown ngo-2017.Umndeni kaSinethemba uthe namanje akukavumi ukuba ukhulume ngenxa yokuphatheka kabi njengoba lesi sehlakalo sibazumile. Umama kaSinethemba ubebizwe ngamaphoyisa aseMsinga ukuyobheka isidumbu sendodakazi yakhe.Lo mndeni uthe okubaphethe kabuhlungu kakhulu ukuthi uSinethemba ubenza kahle nasezifundweni zakhe njengoba ebesenza unyaka wokugcina ezifundweni ze-Administration e-University of KwaZulu-Natal, ophikweni oluseWestville. Osophikweni lwezokuxhumana e-UKZN, uMnuz Ashton Bodrick, uthe zibaphathe kabi lezi zindaba zokudlula emhlabeni kwesitshudeni sabo.“Udlame olubhekiswe kwabesifazane alunandawo emphakathini.”Umsunguli weMsinga Driftkhana, uMnuz Smanga Mabaso, uthe kuyishwa ukuthi abesifazane bahlaselwa ngabantu okumele ngabe bayabavikela.Uthe uSinethemba nozakwabo baqede ukusebenza ngabo-10 ebusuku base behanjiswa esikoleni esingumakhelwane naseMphelankani lapho bebezolala khona.“Abanye bacele ukusala ngoba bekunabaculi ebebenandisa. Ebusuku bahambe ngezinyawo ngoba kuseduze esikoleni kanti bazohlaselwa.”Uthe bayawathemba amaphoyisa ukuthi azobamba abasolwa ngokushesha.“Sithanda ukudlulisa amazwi enduduzo emndenini, abangani nabo bonke abebemazi.”Okhulumela amaphoyisa aKwaZulu-Natal, uCaptain Nqobile Gwala, uthe amaphoyisa aseMsinga aphenya icala lokubulala.“Kusolwa ukuthi ngoSepthemba 22 ngo-2 ezintatha eSidakeni, eMsinga, owesifazane oneminyaka engu-22 ugwazwe umuntu ongaziwa. Ugwazwe ngaphansi kwekhwapha kwesobunxele nasesiswini,” kusho uCapt Gwala.",Usadidekile umndeni ngesitshudeni sase-UKZN esibulewe
"SABELO NSELEZIVUKE umbhejezane izakhamuzi zaseTehuis, eMgungundlovu, ngemva kokuchayiswa ngabasebenzi bakwa-Eskom okuthiwa abathi abasebenzi bakhonabatshele umphakathi ukuthi ngeke bawulungise ugesi ngoba uwumkonkotelo.Izakhamuzi ezihlala eduze nenxanxathela yezitolo i-Edendale Mall, zithi sezihlale izinsuku ezingaphezu kweziyisikhombisa zingenawo ugesi.Zithi uma zibika ngale nkinga kwa-Eskom, zitshelwa ukuthi ngeke zilungiselwe ugesi ngoba zizixhumelene ngokungekho emthethweni.Izolo nangoLwesibili ebusuku, izakhamizi zivale umgwaqo omkhulu u-Edendale, nezintuba ezingenela e-Edendale Mall.Izimoto ziphoqelekile ukuthi zichushisane emigwaqweni emincane eguduza elokishini iMbali, kanye nase-Ashdown.  Izakhamuzi zithi zibolelwa ukudla emafrijini kanti nabafundi ababhala izivivinyo zokuphela konyaka, bayaphazamiseka njengoba bengenagesi.Bathe usizi lwabo lwaqala ngo-1997 beqala ukuhlala kule ndawo.Ikhansela lendawo, uMnuz Xolani Ngongoma, livumile ukuthi kunenkinga yabantu abazixhumela ugesi ngokungemthetho, nokwenza ugesi uhluphe.“I-Eskom ingafika iwulungise ugesi manje, kodwa inkinga ukuthi uzosala uwe futhi. Kufanele siqhamuke nesisombululo sesikhathi eside, hhayi isisombululo sesikhashana, ” kusho ikhansela.UNgongoma uthe amalungu omphakathi kufanele apheze ukuzama ukuzilungisela wona ugesi uma unenkinga.“Bagqekeze i-transformer kagesi bezama ukuyilungisa, yabehlula.”Okhulumela i-Eskom KwaZulu-Natal uNksz Joyce Zingoni, uthe nakuba bazi ukuthi kunombhikisho kule ndawo omayelana nokuhamba kukagesi, akekho oseke wabika ngale nkinga emasontweni amabili edlule.Ababhikishi babuye bakhala ngokuthi abawatholi amanzi. abathi abawatholi.UNgongoma uthe inkinga ukuthi izakhamuzi zizixhumele amanzi ngokungekho emthethweni.  “Banqabile uma umasipala uthi uzobafakela ama-meter.”Okhulumela uMsunduzi uNksz Thobeka Mafumbatha, akayiphendulanga imibuzo athunyelelwe yona, kwaze kwayoshicilelwa.",Badinwe i-Eskom inqaba ukulungisa umkokotelo
"SIMPHIWE NDWANDWEAMAJELE abizwa ngamadolobha akhiwe kuwo asezoguqulwa amagama anikezwe lawo magama anikeza ithemba futhi anokugqugquzela ababoshiwe ukuthi balungise izigwegwe bazalwe kabusha empilweni.UMnuz Zack Modise, owayeyiPhini loMphathi wezokuHlunyeleliswa kweziMilo emajele kazwelonke, uthe umjikelezo wokuqala wokwethiwa kwamajele sewuphothuliwe sekulindwe ukuthi uNgqongqoshe walo Mnyango osanda kuthatha izintambo, uDkt Sibusiso Ndebele, enze isimemezelo.UModise uthe isimemezelo sizokwenziwa maduze uma sekuhlangane iPhini likaNgqongqoshe, uMnuz Ngoako Ramotlhodi, naye uNdebele bathatha isinqumo ngamagama amasha.Amajele azokwethiwa kabusha angu-11 kodwa kwabuye kwaphakanyiswa igama lejele laseNcome ukuthi nalo liguqulwe igama. UModise uthe isinqumo mayelana nokuthi liguqulwe manje igama lejele laseNcome sizothathwa nguNdebele noma lifakwe emjikelezweni wesibili kwazise akukaze kulalelwe zethulo zezakhamuzi ngegama ezingathanda libizwe ngalo.“Sifuna ukuthi abantu ababoshiwe bakuqonde kahle ukuthi yini elindeleke kubo emajele ababoshelwe kuwo. Lokhu bazokubona befika nje ngalo igama lejele abagwetshelwe kulo,” kusho uModise.KwaZulu-Natal amajale azoqanjwa kabusha yi-Durban-Westville, elaseMgungu-ndlovu iNew Prison. Phakathi kwamagama okwanxuswa ukuthi kubizwe ngawo ijele i-Westville kwakukhona nelalowo owayeyisishoshovu se-ANC u-Andrew Zondo owaqhumisa ibhomu eManzimtoti ngo-1985. Negama likaMnuz Robert Mcbride owayengukhomishana wamaphoyisa eKurhuleni, eGoli laphakanyiswa ngeqhaza lakhe emzabalazweni.UModise, osengukhomishana wamajele eGauteng, uthe abantu baphakamisa namagama ezishoshovu zezombusazwe ngakho uNdebele uzocubungula ukuthi kufanele kusetshenziswe maphi amagama afanele.Kwezinye izifundazwe kuzokwethiwa kabusha lamajele: Barberton, Modimolle, Johannesburg, Pretoria Central, Leeuwkop, St Albans, East London, Pollsmoor ne-Kroonstad.",Amajele azoguqulwa amagama anikezwe amasha
"KONKE kukhomba ukuthi lizothi liphela leli sonto iqembu lesizwe labesilisa laseNingizimu Afrika, iBafana Bafana, libe selinaye umqeqeshi omusha.Lokhu kuvezwe nguDominc Chimhavi okunguyena obheke ezokuxhumana kuSouth African Football Association (Safa). Ukuphela kwaleli sonto kuzobe kusho ukuthi sekuphele izinyanga ezimbili ekhonjwe indlela u-Ephraim “Shakes” Mashaba obeqeqesha leli qembu ngaphambi kokuba atholwe yikomiti eliqondosa ubugwegwe enecala. Kwavela ukuthi wephula umthetho wezokuxhumana wenhlangano waphinde wahudulela phansi isithunzi sayo. Namanje uMashaba usagqigqa ezinkantolo njengoba efuna ukubuyiselwa emsebenzini wakhe, kanti uke wazama nokuvimba iSafa ukuthi ingalokothi iqashe omunye umuntu udaba lwakhe lungakaqedwa. Kuchithiwe nokho lokho enkantolo.“Kusele kancane kakhulu ukuthi kumenyezelwe umqeqeshi omusha weBafana. Leli sonto lizophela esekhona kodwa ngeke ngikwazi ukwenaba ngalolu daba ngoba luphethwe ezingeni eliphezulu,” kusho uChimhavi.Ekuqaleni kwenyanga iSafa imemezele ithimba labazosiza le nhlangano ekutheni iqashe umqeqeshi ozongena athi khaxa kukona konke okudingwa yileli qembu. Lapho kuvele amagama oLucas Radebe, owaba ukaputeni weBafana iminyaka wadlala nase-England kuLeeds United ngezikhathi zayo zodumo. Kukhona noBenni McCarthy kuleli thimba. UMcCarthy usazihola phambili namanje ngokuhlohlela iBafana amagoli. Uke wadla isicoco se-UEFA Champions League neFC Porto yasePortugal ngaphansi kobuholi bukaJose Mourinho oseqeqesha iManchester United.Ngaphandle kwalaba kukhona nowayengukaputeni iBafana idla iscoco se-Africa Cup of Nations (Afcon) ngo-1996, uNeil Tovey, Farouk Khan, Buti Mathathe, Anna Nyman noNatasha Tsichlas. Muva nje iSafa ikhiphe uhla lwabaqeqeshi osekuyibona abasele embangweni. Okucacayo ngabo ukuthi abaphesheya kwezilwandle okukhomba ukuthi iSafa ibheka e-Europe hhayi ekhaya.La magama ahlanganisa uRoberto Mancini odle isicoco neManchester City, Giovanni Trapattoni, uqweqwe lwase-Italy, Hassan Shehata, oke wagila izimanga ne-Egypt edla ama-Afcon kulandelana, Hugo Broos ongumpetha kwazise unqobe neCameroon ekuqaleni konyaka eGabon, Bernd Schuster noLothar Matthaus wodumo kuGermany.Noma ngabe ubani ogcina ewutholile lo msebenzi uzoba nenyanga eyodwa kuphela ukulungiselela umdlalo wakhe wokuqala okuzoba ngoMashi kweyokuhlungela i-Afcon ka-2019.",ISafa izoveza ozocija iBafana maduze
"ISIPHUMELE obala iDA ngokweseka i-EFF kwisiphakamiso sayo sokungabethembi ubuholi bukaNdunankulu wasesifundazweni iNorth West, uMnuz Supra Mahumapelo.Iveze ukuthi izocela uSomlomo wePhalamende uNkk Baleka Mbete ukuthi agunyaze ukuthi kuvotwe ngokuyimfihlo kulesi siphakamiso sokuchitha uMahumapelo.I-EFF ifake isicelo sokuthi kuhlale iPhalamende ngokushesha ukuze izokwenza lesi siphakamiso.Kusolwa ukuthi i-EFF iqhamuke nalesi siphakamiso ngemuva kokuthi oKlebe begasele emahhovisi kaMahumapelo ngoLwesine ekuseni, njengengxenye yophenyo lwabo lwenkohlakalo okuthiwa ikhungethe lesiya sifundazweUmholi we-DA eNorth West, uMnuz Joe MacGluwa uthe: “Sifisa ukukubeka kucace ukuthi uma lesi siphakamiso sibekwa etafuleni, sizosiseka. Sikubheke ngabomvu ukuseka lesi siphakamiso se-EFF ngoba asihambisani nalokhu okwenzeka esifundazweni. Inkinga enkulu la akusiye uNdunankulu wesifundazwe sethu kuphela kodwa i-ANC uqobo lwayo.”",I-DA yeseka i-EFF kolukaMahumapelo
"KUVELE ukuthi sabulawa ngokushaywa ngesando ekhanda emagcekeni esikhungo saseDurban University of Technology (DUT) isitshudeni uSandile Ndlovu oshonele esibhedlela ngoSepthemba ngemuva kokulimala kanzima ekhanda.Umsolwa ecaleni lokubulawa kukaNdlovu (18) uMsizi Mbutho (29), uboshwe ngeledlule kanti uvele okwesibili enkantolo yeMantshi eThekwini ngoLwesithathu. Ngokwamaphepha asenkantolo, umsolwa ubhekene namacala amabili, elokubulala nelokubamba inkunzi.UMbutho akakayazisi inkantolo ukuthi uyawavuma noma uyawaphika amacala abekwe wona kanti futhi akasifakanga nesicelo sebheyili. Ngesikhathi esenkantolo kuvele ukuthi uNdlovu, obefundela iziqu ze-Industrial Engineering, wabulawa ngokushaywa kanzima ekhanda.  Phambilini bekubikwa ukuthi uNdlovu wabulawa ngokugwazwa.  Bekungokokuqala abashushisi beveza ukuthi uNdlovu wabulawa “ngokushaywa ekhanda ngesando, okwaholela ekufeni kwakhe.”Sandile NdlovuAbashushisi basola uMbutho ngokweba izinto zikaNdlovu okubalwa kuzo iselula etholwe kuyena ngemuva kokumhlasela ngesando ngoSepthemba 9. Ushonele esibhedlela ngoSepthemba 21 esephefumula ngemishini. Abashushisi bathe bafuna uMbutho abhekane nesigwebo esinzima kunazo zonke esigabeni samacala asolwa ngawo. UMbutho kuvela ukuthi akazimisele ngokufaka isicelo sebheyili. Icala lihlehlisiwe njengoba kusalindelwe umbiko wokuhlolwa kwesidumbu sikaNdlovu. Inkantolo isazonquma ukuthi leli cala lizoqhubeka eNkantolo yeMantshi noma lizodluliselwa eNkantolo eNkulu eThekwini.",Okusha ngokubulawa kwesitshudeni saseDUT
"WILLEM PHUNGULAUBHOKA uyakhahlela umsakazi woKhozi FM, uNonhlanhla 'Mdonso' Ngcobo ngokushiwo ngabasewakhe ukuthi umkwenyana wakhe ushone sebehlukene.UMdonso ubeshade noMnuz Nathan Pottier (ongasekho) kodwa umfowabo kamufi uMnuz Trevor Kelly uthi uhambe emhlabeni bengasahlali ndawonye. Uthe umfowabo ubesefake amaphepha esehlukaniso enkantolo. UKelly uthi uMdonso unqumele ugwayi katiki  umfowabo ukuba akhethe phakathi kwakhe nezingane. Uthe umfowabo uzame wahluleka ukubekezelela uMdonso, obengazifuni nokuzibona izingane zakhe azithole ngaphandle, wabe esemtshela ukuthi ukhetha izingane zakhhe abezithanda kakhulu.""Umfowethu uzamile ukuhlenga umshado wakhe kodwa zangavuma izinto njengoba umakoti emnike umnqamulajuqu wokukhetha phakathi kwakhe nezingane. Umfowethu ube eseshiya endlini abebehlala kuyo, ngoJuni nyakenye,"" kuchaza uKelly.Umufi ushade noMdonso evele esenezingane ezimbili komunye wesifazane. Bebengakatholi ngane emshadweni ngaphambi kokuba ashone.Okunye athe ufuna ukukucacisa uKelly, wukuthi kakulona iqiniso ukuthi umfowabo washona engozini ye-ambulensi njengoba kwakubike Isolezwe. Uthe umfowabo wabulawa yiCovid-19 ephuthunyiswa esibhedlela.UMdonso ubhoke ngolaka ethintwa yileli phephandaba, wathi uyakweshwama ukuthi yena ubesedivosa nomkhwenyana.""Uthi wayethuleleni ukusho le nto umkhwenyana wami esaphila? Sebebeyangidivosa ngoba engasekho umkhwenyana wami. Ayikho yonke le nto eshiwo nguTrevor, uyangihlambalaza nje,"" kuzikhalela uMdonso.Uthe umkhwenyana uze wahamba besathandana futhi behlala ndawonye eThekwini, waze wabuyela eShowe ngo-Okthoba ngoba eseqede umsebenzi ayewenza. Umkhwenyana ushone ngasekuqaleni kwenyanga kade beshade ngayo le nyanga ngonyaka odlule.Ethintwa ngokushiwo nguMdonso uKelly, uthe bewumndeni banamaphepha angubufakazi bokuthi ubesemdivosa umfowabo umakoti. Uthe emva kwezinsuku ezimbili kushone umfowabo bathintwe ngabameli, bethi bafuna ukuqedela isehlukaniso kodwa umndeni wabatshela ukuthi akasekho umfowabo.""Ngimtshelile umama wami ukuthi asimdedele athathe konke okukamfowethu uMdonso ngoba bebesashadile ngokwamaphepha kodwa thina kasisafune lutho oluzosihlanganisa naye,"" kusho uKelly.",OwoKhozi akasabhekani nabasemzini
"UKUBHEBHETHEKA ngamandla kwegciwane iCorona kuleli, sekunyuse kakhulu izinga lobubha nendlala emphakathini. Lokho kwenza kube nesidingo sosizo oluphuthumayo lokubeka ukudla etafuleni emindenini eminingi ngalesi sikhathi esinzima.Izitolo zakwaBoxer zisabele ikhwelo, ukuze zihlangabezane nalesi simo ngokuthi ziqoqe izijumbana zokudla ezingabiza uR2 million, ukuqinisekisa ukuthi imindeni engu- 40 000 inakho ukudla kulobu busika obushubisa umnkantsha.Umqondisi ophikweni lwezokukhangisa kulesi sitolo, uMnuz Andrew Mills, uthe ngemali ewu-10c ebinikelwa ngabathengi, nebibanjwa kuyona yonke impahla ebithengwa esitolo phakathi kukaMashi no-Ephreli ezweni, abakwaBoxer bakwazile ukuqoqa uR2 million.Uthe izinhlangano ezingenzi nzuzo ezingu-398 ezweni lonke zithole izijumbana zokudla ezingu-10 000.“Siyaziqhenya ngokusiza izinhlangano eziningi kulezi zinyanga ezinzima. Sibonga nabathengi bethu ngosizo lwabo olwenze umehluko emindenini eminingi edinga usizo,” kusho uMills.Uthe ukuhanjiswa kwezijumbana zokudla kuqale kule nyanga, kanti igxathu lokugcina lokuthi kunikezwe izinhlangano kuzoba isonto lokuqala lenyanga ezayo.Kuzonikelelwa izindawo okuhlala kuzo izintandane, amakhaya abadala nezinye izinhlangano zomphakathi. KwaZulu-Natal kuthiwa izinhlangano zomphakathi ezisezindaweni okubalwa kuzo uMlaza, eLadysmith, iMpangeni nePort Edward sezingaqala ukulanda izijumbana.",AbakwaBoxer banikele ngokudla
"UMQEQESHI weKaizer Chiefs, uGavin Hunt, akuvumi alahle ithemba ngokuhlangana kwezinto eNaturena phezu kokuba sekusele amasonto ambalwa kusongwe isizini ka-2020/2021.Selokhu uHunt efikile kwiChiefs ekuqaleni kwesizini, abadlali ikakhulukazi abasemuva nonozinti, benza amaphutha aholela ekuhlulweni kweqembu. Emidlalweni emithathu yakamuva yeligi, iChiefs ithole isibhaxu emaqenjini amabili avika izembe okuyiChippa United neTshakhuma Tsha Madzivhandila (TTM). Kwemibili iphunyukwe ngamaphuzu ngenxa yamaphenathi adalwe ngumdlali wasemuva uSiyabonga Ngezana. Ngempelasonto edlule, idlale ngokulingana neBloemfontein Celtic ikade isihamba phambili ngo 2-0.Njengoba Amakhosi ezohlala isonto lonke engadlali, uHunt ubona ithuba lokulungisa okonakele. Azobuyela enkundleni ngoMeyi 12 eseyogadulisana neSwallows.""Leli yikhefu elide kunawo wonke esesike sawathola. Sinezinsuku eziyisikhombisa. Sizoba nezinsuku ezimbalwa emuva kwesibhekane nakho kusukela ngoDisemba. Sizothola izinsuku ezimbalwa zokulanda amandla, sibuye siqhubeke futhi,"" kusho uHunt.IChiefs isawine imidlalo yeligi eyisithupha kuphela kwengu-24 kule sizini. Amathuba okuqeda kwi-Top 8 abukeka eshabalala. Emidlalweni emine yokusonga isizini, iChiefs izobhekana neSwallows, Black Leopards (Meyi 18), Lamontville Golden Arrows (Meyi 26), TS Galaxy (Meyi 29).Mayelana nokuhlulwa yiTTM ngemizuzwana yokugcina, uHunt uthe: ""Kunzima kakhulu ukuchaza. Angazi. Kuyaxaka lokhu engikubonayo. Ngicabanga ukuthi bekusifanele ukuphuma siphethe okuthize esandleni. Kodwa ukwenza amaphutha kanjena (kwenzelana phansi). Kodwa sizoqhubeka nokulwa. Emidlalweni emine esele kufanele sizame ukuwina, sibone ukuthi kwenzekani,"" kusho uHunt.",UHunt usanethemba ngokuhlangana kwezinto kwiChiefs
"UFUNA ukuba namahhotela iNingizimu Afrika yonke uNkk Siphokazi Thiam ongumnikazi wendawo yokuhlala izivakashi iLa Teranga Accomodation and Conference Group etholakala eKokstad naseMargate.UNkk Thiam usanda kunqoba iLilizela Award emunxeni webhizinisi lezokuvakasha elisathuthuka futhi elihamba kahle.Utshele Isolezwe ukuthi wasungula leli bhizinisi ngo-2009 enamakamelo amathathu okulala izivakashi.“Ngesikhathi ngiqala kwakunzima ngoba ngisemkhakheni ogcwele kakhulu ababebala elimhlophe kodwa ngabekezela ngazitshela ukuthi ngizophumelela. Bengibuzwa imibuzo eminingi yokuthi ngabe indawo yami iphephile? Ngabe isesimeni esamukelekile kwizivakashi neminye imicikilisho. Ngiye ngasebenza ngokuzikhandla ngakwazi ukwandisa indawo yami njengoba sengisezindawo ezintathu ezihlala izivakashi eKokstad neyodwa eMargate,” kusho uNkk Thiam.Uqale enabasebenzi ababili kodwa manje usenabasebenzi abawu-20.Ugqugquzele abantu ukuthi bangene emkhakheni wezokuvakasha uma bewuthanda ngoba unamathuba amaningi.“Umkhakha wezokuvakasha unezingqinamba zawo ngoba kugcwele kakhulu abamhlophe kodwa uma uzimisele uzokwazi ukuthola amathuba kuwo ukuze uphumelele. Ngingagqugquzela intsha kakhulu ukuthi ingene kuwo futhi isebenzise amasiko ayo ukuheha izivakashi ngoba maningi kakhulu amathuba kulo mkhakha,” kusho uNkk Thiam.Ukunqoba kwakhe iLilizela Award KwaZulu-Natal kumlethele uR50 000 awuklonyeliswe wuNgqongqoshe wezokuThuthukiswa koMnotho, ezokuVakasha neMvelo uMnuz Sihle Zikalala nesikhulu esiphezulu esisabambile kwiTourism KwaZulu-Natal uNksz Phindile Makwakwa.Le mali uthe uzoyisebenzisela ukukhangisa ibhizinisi lakhe kwazise ubesanda kuwina noR35 000 kwaSanlam nawo ozomsiza ukuthi azikhangise.",Unephupho lokuba namahhotela izwe lonke
"IPHUME izolo ekuseni esibhedlela intokazi esizakhele igama ekulingiseni, u-Enhle Mbali Maphumulo, okuthe ngoLwesithathu ntambama izigebengu zazama ukuyiphuca imoto enxanxatheleni yezitolo iHyde Park Corner, eGoli.Izigilamkhuba zigcine ngokuthatha ubucwebe nesikhwama ebisiphethe.Kuthiwa ngesikhathi kwenzeka lokhu ubehamba yedwa eyocosha igilosa encane yezingane.Umthombo ongashayi eceleni ozifikele wona mathupha la kwenzeke khona ubugebengu, uthe * -Enhle ubethuke kakhulu ngemuva kwalesi sigameko.“Mina ngimfice esehleli emotweni yabosizo lokuqala bembheka, indlela abethuke ngayo ibimangalisa. Ugcine ngokuthi ahanjiswe esibhedlela ngenxa yokuthi bekungehli ukuthuka kwakhe, kwabonakala ukuthi kungcono ayobonwa wodokotela,” kusho umthombo.Uthe izigilamkhuba zishaye zachitha neringi yakhe yomshado nobunye ubucwebe akade ebufakile.“Imoto ikhona abayithathanga yona. Siyabonga nje ukuthi uyaphila futhi akalimalanga kodwa indlela abamhlukumeze ngayo ngesikhathi bemgcweleza imshiye ephatheke kabi kakhulu,” kuqhuba umthombo.Imenenja ka-Enhle Mbali, uJarred Doyle, nayo ikuqinisekisile ukuthi usebuyele ekhaya.“Usebuyele esimeni manje futhi akalimele ndawo. Nami ngifike endaweni yobugebengu ngamthola esekhona kodwa okuningi angikwazi,” kusho uJarred.Ekuqaleni konyaka odlule umyeni ka-Enhle Mbali, uDJ Black Coffee, wabulawelwa iwindi lemoto ebugebengwini obufanayo nobehlele inkosikazi yakhe.UBlack Coffee wathi kwaqhamuka indoda angayazi eyamphoqa ukuthi avule iwindi lakhe esegaraji.Indoda yagcina ithathe isando yashaya iwindi lemoto kaBlack Coffee maqede yamkhomba ngesibhamu wase ekhipha iwashi wayinika.",Iphumile esibhedlela inkosikazi kaBlack Coffee
"UZONGCWATSHWA ngoLwesithathu (namhlanje) umculi wokholo uNeyi Zimu, odlule emhlabeni ngeledlule emuva kokuxinwa yisifo somdlavuza wesikhumba.Emasontweni adlule kwavela ukuthi uNeyi ubambekile nokwaholela ukuthi amalungu e-EFF noMengameli wawo uJulius Malema athi aya ukuyombona esibhedlela iBaragwanath. Kuthiwa uMalema waze wacela ukuthi abantu bambeke emthandazweni ngoba wayegula kakhulu.Emuva kwalokho nabaculi bokholo abahlukene babelokhu beqhubeka nokucelela lo mculi imikhuleko okwaze kwaba nomkhuleko, amaciko ahlukene emkhulekela ngaphambi kokuqala komcimbi wamaCrown Gospel Awards.Izolo kuqale ukuba nezinkonzo zesikhumbuzo zalo mculi eGoli.Imenenja yakhe uMathew Nkabinde, ithe amabandla ahlukene azobamba izinkonzo ukukhumbula lo mculi.“Izinkonzo ziqale ngeSonto emabandleni ahlukene e-All Nations Revival Ministries eCenturion eGoli, enye ibiseSebokeng Technical High. NgoMsombuluko (namhlanje), kuzoba nezinye ezimbili njengoba kukhona ezoba seChange Bible Church eKatlehong ezoqala ngo-12 emini enye ibe seVereeniging Civic Theatre yona ezoqala ngehora leshumi ekuseni,” kusho uMathew.Uthe inkonzo yomngcwabo izoba seHouse of Treasures Ministries eGoli, izoqala ngo-8.30 ekuseni.UNeyi uzakhele igama kwabaningi ecula eqenjini lomculo wokholo iSpirit of Praise.Ingoma eculwa uyena ethi Jehova Retshepile Wena abaningi abazomkhumbula ngayo.Emngcwabeni kaNeyi kulindeleke ukuthi kugcwale abaculi bomculo wokholo abecula nabo nabanye asebenze nabo kule ndima.",Selubekiwe usuku lokufihlwa komculi wokholo
"MHLELI: Ngisuswa inkinga noma isimo i-ANC ezithola ikuso, okulahlekelwa amavoti. Ngiyaqonda ukuthi i-ANC esifundazweni ikhathazekile ngokwehlelwa ukwesekwa.Empeleni eminyakeni eyedlule ubunesiqiniseko ukuthi ukhetho lukazwelonke bazozidlela amahlanga. Kodwa kubukeka sebengenwa uvalo entanyeni manje ngenxa yesimo abangasazi ukuthi sivelaphi noma ingasigwema kanjani.Angisiye umhlaziyi wezepolitiki futhi angifisi ukuba wuye ngoba ngihlaziya ngicheme nenhlangano yami. Umphako engingawunika abaholi be-ANC abakhungathekile ngokulahlekelwa ukwethenjwa, okokuqala kumele i-ANC ishaye isiswebhu emakhanseleni angamavila, iwathembise ukuwakhomba indlela, okwesibili, kumele iye emphakathini iyoxolisa ngokuwafunza amakhansela angasebenzanga ngesigaba sawo sokuqala, okokugcina iqiniseke ukuthi izimfuno zabantu ziyafezeka. Ngezimfuno ngisho izinto ezashiwo umphakathi ukuba wenzelwe zona.I-ANC ayiyeke ukufunza abantu into abangayifunanga ngoba ifuna ukuthola intshontsho. Okunye, inhlangano i-ANC isahlalelwe omkhulu umsebenzi wokubuyisa ukwethenjwa umphakathi waseKZN.Empeleni abantu bayawuthanda umbutho i-ANC kepha badinwa yilezi zithunywa ezihuqa ubuthongo zingasebenzi nhlobo bese zilindela ivoti ngokhetho.Ngiyafisa i-ANC ize endaweni engikuyo eZwelibomvu izobona umhlola wekhansela esafunzwa lona umama Zandile Gumede, elingenzi lutho.Sengisola neProvincial Executive Committee ne National Executive Committee ukuthi bazishaya indiva ikhalo zethu.Uma becanga ukuthi konke kuzobalula ngale kokulungisa abakhohlwe olohulumeni basekhaya bese bekhohlwe umkhandlu weTheku ukuthi bayowuqhoqhobala. Ayifunde ukulalela abantu i-ANC ukuze ithole ukwesekwa.Khabzela MzimelaEZWELIBOMVU",[IMIBONO] I-ANC ayiyeke ukusifunza amakhansela
"INHLANGANO yabafundi iCongress of South African Students (Cosas) ithi ihlela ukuvala ukufunda ezikoleni kulo lonke leli.Ngokwesizathu esibekwe yile nhlangano esitatimendeni sayo, ukubhebhetheka kokwesuleleka kwabafundi ezikoleni ngeCovid-19, yisona sizathu esenze ukuthi babe kulo mkhankaso wokuthi kusukela namhlanje inxenxe abafundi bazo zonke izikoleni ukuthi bangalubhadi ezikoleni.“Sifisa ukubeka kucace ukuthi ngeke kube nokuxoxisana ngalokhu, sifuna ukuhlenga impilo yabafundi ngesikushoyo,” kusho lesi sitatimende.Omunye wabadidiyeli beCosas uZithulile Ndlela, uthe bathathe isinyathelo sokuthi kuvalwe thaqa izikole ngoba sekubonakele ukuthi uMnyango wezeMfundo awunaso isixazululo zokugwema ukungasuleleki kwabafundi ngegciwane icorona.“Sesizivalile izikole eTshwane, eFree State, nase Eastern Cape. Njengamanje eWestern Cape sihlela ukuthi nakhona zivalwe,” kusho uNdlela.Uthe bahlela into efanayo naKwaZu-Natal ukuthi izikole zivalwe njengoba beqale namhlanje ukukhipha lesi simemezelo.Ngesikhathi sokuloba uNdlela uthe kumasipala uKhahlamba, khona besezivaliwe izikole.Okhulumela uMnyango wezemfundo KwaZulu-Natal uMnuz Sihle Mlotshwa, uthe njengoba kuyinyanga yabantu abasha, balindele ukuthi iCosas, kube yiyo egqugquzela ukufunda ezikoleni ukuze abafundi babe nekusasa eliqhakazile.Kuyimanje sisesifundeni aMajuba lapho uNgqongqoshe ehambele khona izikole. Konke kuhamba kahle,” kusho uMlotshwa.Uthe basibonile isitatimende esikhishwe yile nhlangano, wathi balindele ukuthi uma inezinkinga, ixoxisane nengqongqoshe wezeMfundo uMnuz Kwazi Mshengu kunokuthi iphazamise ukufunda ezikoleni.Okhulumela uMnyango wezeMfundo kuzwelonke uMnuz Elijah Mhlanga, akatholakanga ukuba aphawule. Ucingo lwakhe belukhala lungabanjwa. Kuze kwashaya isikhathi sokushicilela nemilayezo ashiyelwe yona ocingweni lwakhe engakayiphenduli.ICosas ithatha lesi sinyathelo nje, uMnyango wezeMfundo KwaZulu-Natal, isanda kumemezela ngeSonto ukuthi bangu-30 abafundi nothisha asebesuleleke ngeCovid-19 ezikoleni zakulesi sifundazwe.",ICosas ifuna kuvalwe izikole ngenxa yokubhebhetheka kweCovid-19 kubafundi
"OWESIFAZANE ushonile kwathi ababili balimala kabi namhlanje ekuseni ngesikhathi iveni ishayisa neloli emgwaqweni u603, e-Eston, KwaZulu-Natal.Okhulumela inkampani i-ER24, uMnuz Russel Meiring, uthe abezimo eziphuthumayo bafike endaweni yesigameko ngezithuba zabo-9.20 ekuseni, bathole ukuthi iveni neloli kushayisene. “Lezi ziguli ezintathu zitholwe eveni.” Uthe ocaningweni elenziwe ngabezempilo luveze ukuthi owesifazane, okukholelwa ukuthi uneminyaka ebalelwa ku-70, ulimale kabi futhi usesimweni esibucayi. “Iziguli ezimbili zitholakale zilimale okujwayeleke. Abezimo eziphuthumayo balaphe iziguli futhi banikeza isalukazi usizo oluphuthumayo. Ngesikhashana lowesifazane ugcine eshonile yize enikezwe konke ukunakekelwa okufanele,” kusho uMeiring. Eqhuba uthe lezi ziguli ezimbili ziphuthunyiswe ezibhedlela eziseduze ukuze bathole unyango oluthe thuthu. “Amaphoyisa afikile endaweni yesigameko ukuzokwenza uphenyo,” kusho uMeiring.",Kushone owesifazane engozini yeveni neloli
"UMASKANDI wesifazane ovelele kulezi zinsuku ngenxa yokucula noKhuzani neZingane Zoma, uSphesihle “Sphe” Zulu, ukhala ngowesifazane abezoshada naye. Lo msakandi uthi lo wesifazane umsabisa ngokuveza izithombe namavideo abo beya ocansini uma engayeki ukukhuluma ngaye ezinkundleni zokuxhumana.Lezi zithandani obekulindeleke ukuthi zishaye indumezulu yomshado, azisabhekani. Kuvela ukuthi ukuhlukana kwazo kudalwe wuKhuzani obewotha ubomvu ngothando lwazo, elubiza ngedimoni.USthembile “Ntando” Mkhize (obeyisithandwa sikaSphe), usolwa nangokuqola abantu esebenzisa igama likaSphe ezinkundleni zokuxhumana, ethi uzobafunela umsebenzi. USphe usezakhele udumo emculweni kamaskandi njengoba epikwe uKhuzani engomeni ethi Ngashelwa Utsotsi nakwethi Ubhuti Wabantu. Uphinde wapikwa nayiZingane Zoma engomeni yazo ethi Iphenti Lami.Lezi zithandani zithembisene umshado nyakenye kanti bezikipitile iminyaka emibili eMlaza.Kumanje kunecala elivulwe wuSphe emaphoyiseni mayelana nalokhu kuqolwa kwabantu. Okhulumela amaphoyisa aKwaZulu-Natal, uColonel Thembeka Mbele, ukuqinisekisile ukuthi kunecala lenkohlakalo eliphenywa ngamaphoyisa aseMpangeni. Kanti uNtando usabisa ukuputshuzela umphakathi izithombe nama-video abo bezitika ngocansi. Uthe ufuna abantu bazi ukuthi uSphe akasiyo le ntombazane abacabanga ukuthi uyiyo. “Nami ngazi inqwaba yamahlazo akhe. Njengoba abehamba ezibiza ngentombi ehlolwayo, ubanjiwe ngoDisemba ukuthi ubekhohlisa abantu,”kusho uSphe. UNtando uthe umuntu obenesandla esikhulu ekuhlukaneni kwakhe noSphe nguKhuzani ngoba ubengabemukeli ubudlelwano babo. “UKhuzani uzame kaningi ukuphoqa uSphe ukuba ahlukane nami. USphe ubengikhombisa imiyalezo ebivela kuKhuzani, ethi sinamadimoni, "" kusho uNtandoEqhuba uNtando uthe wenzele uSphe izinto eziningi ngoba uyintombazane ethanda impilo engaphezu kwamandla ayo. “Nasekhaya eHammarsdale bayamazi  uSphe kanti nabakubo bayangazi ngoba ngike ngaya khona KwesakwaMthethwa, eMpangeni, ” kusho uNtando. Elinye ilungu lomndeni kaSphe, elicele ukungadalulwa, livumile ukuthi liyazi ngalobu budlelwano nangesithembiso somshado. UKhuzani ungumphathi kaSphe futhi bobabili bazalwa oMaNgema.UKhuzani ubengazibambi izingcingo nemiyalezo kuWhatsApp ubeyifunda  kodwa engayiphenduli. ",UKhuzani “uhlukanise” izitabani ebesezizoshada
"ICHIPPA United izilethele ingcindezi ngemuva kokwehlulwa ngo 1-0 yiSuperSport United (SSU) emdlalweni obuseSisa Dukashe Stadium, eMdantsane ngesonto eledlule.Leli qembu eliyithemba lase-Eastern Cape bekuwumdlalo walo wokuqala lihlulwa selokhu esigqikini sokuqeqesha kwahlala uClinton Larsen.Okulilethela ukushisa wukuthi lishiya ngamaphuzu amathathu iMaritzburg United eyibambe emsileni .Yize lilahle amaphuzu amathathu kwiSuperSport kodwa ukufika kukaLarsen kulethe omkhulu umehluko kuleli qembu usihlalo walo uSiviwe Mpengesi odume ngokungacucuzi ekuxosheni abaqeqeshi.Kuze kube manje iChippa inqobe imidlalo emibili, yadlala ngokulingana kwemibili yehlulwa kowodwa.Exoxa nozakwabo waleli phephandaba uLarsen uthe akashaywa uvalo, ubelindele ukuthi iqembu lizogcina lishaywa kweminye imidlalo.Lo mqeqeshi uthe leli qembu kuzofanele livuke lizithathe emdlalweni olandelayo ukuze likhombise ukuthi linamandla.“Ezinsukwini ezinhlanu ezedlule ngayisho lento yokuthi ikhona imidlalo esizohlulwa kuyo kodwa okubalulekile kimi ukuvuka sizithathe emuva kokwehlulwa. Angililahlile ithemba ngoba sihamba ngegiya elihle. Khohlwa yindawo esasihlezi kuyo ezinsukwini ezinhlanu ezedlule. Sisenza kahle ngoba siphumelele ukuqokelela amaphuzu ayisishayagalombili emidlalweni emihlanu. Sizimisele ukuwola amaphuzu emdlalweni ozayo ngoba ungomunye wemidlalo esizibophezele ekutheni sithole amaphuzu kuyona,” kusho uLarsen.Kule mpelasonto iChippa uma izimisele ukubalekela izembe kuzofanele iphumelele kumnyama kubomvu eThohoyandou Stadium lapho izotholana phezulu neBlack Leopards engagayelwa mphako uma idlalela esibayeni sayoOkuzokwenza ithwale kanzima iChippa eThohoyandou wukuthi iLidoda Duvha izobe ilwela ukuthi ithole amaphuzu ngenxa yokuthi ishaya iMaritzburg United ngamaphuzu amahlanu.. Lo mqeqeshi uvumile ukuthi kuzobe kunzima ukudlalela eThohoyandou ngenxa yokuthi abalandeli baphuma ngobuningi babo. Ugcizelele wathi lokho akusho ukuthi kuzomenza aye kuyo exegelwa amadolo.“Ingcindezi izobe ikwiLeopards, yile nto engasisiza. Sizoyihlonipha iLeopards - kodwa akusho ukuthi sizoya kuyo sinetwetwe. Sikhombisile emasontweni edlule ukuthi singashaya noma yiliphi iqembu uma siliphakamisile izinga,” kusho uLarsen.",Ingcindezi kwiChippa yehlulwa kwiligi
"SEKUQUBUKE ukungaboni ngaso linye phakathi kwenyanga yaseThekwini, uDr Khehlelezi nomsakazi weZwi Lomzansi uMC Pholobas, kuthiwa babanga isiteshi seYouTube, iSiyaviva TV.Isolezwe ngeSonto lithole ngomthombo walo ukuthi ukungazwani kwabo kuze kwaphoqa ukuthi uDr Khehlelezi angabe esangena ohlelweni lukaMC Pholobas kwiZwi Lomzansi, wafakwa kolunye.Bekujwayelekile ukuthi uDr Khehlelezi angene ohlelweni lukaMC Pholobas, aluleke abantu ngezinto ezahlukene ezithinta ukwelapha kwesintu.""Isiteshi savulwa wuMC Pholobas kodwa amakhasimende abejoyina (subscriber) kusona alethwe wuDr Khehlelezi njengoba bebesiphethe bobabili. Inkinga iqale ngesikhathi uMC Pholobas esefaka nezinyanga ezingezwani noDr Khehlelezi.Kwesinye isikhathi ubefaka abantu abafike noDr Khehlelezi engamtshelile, ekubeni besebenzisana nokwenze bangabona ngaso linye. Lokho kususe ingxabano phakathi kwabo, uDr Khehlelezi wanquma ukuthi aphume kulesi siteshi kodwa wacela ukuthi sivalwe ngoba kunegama lakhe kusona. Wanqaba uMC Pholobas ukusivala. Kwagcina sekudlala iziqephu zocansi kusona obekungaziwa ukuthi zifakwe wubani. Lokhu kuphoqe uMC Pholobas ukuthi asivale, aqale esinye asibiza ngeSiyaviva TV1,” kuchaza umthombo.Ethintwa uDr Khehlelezi, uthe impela akaseyona ingxenye yesiteshi.“Kube khona ukungaboni ngaso linye phakathi kwami noMC Pholobas kodwa angixabene naye. Ngithathe isinqumo sokuthi ngiphume kulesi siteshi ngoba akusenzeki ngendlela ebesivumelene ngayo. Ngalokho angisho ukuthi kunegqubu engimbambele lona futhi angilwi naye,” kusho uDr Khehlelezi.Kuthiwa uDr Khehlelezi ubesethengele uMC Pholobas iselula nekhamera ukuze kuqhubeke ibhizinisi. Kumanje kuthiwa kune-sim card esele kuMC Pholobas enezinombolo zabantu abese befakwe kulesi siteshi kodwa uMC Pholobas uyayiphika kuDr Khehlelezi, uthi yalahleka.U-MC Pholobas uthe akakaze abambisane noDr Khehlelezi esiteshini seYouTube, iSiyaviva TV.“Isiteshi bekungesami ngedwa, ngasisungula ngo-2013. Udokotela wafika kusona njengomxhasi. Wangithengela ikhamera neselula ukuze ngikwazi ukuqhuba umsebenzi wami. Lezi zinto angithengela zona sengambuyisela zona. Ngizibuyise ngesikhathi kukhona ukungaboni ngaso linye engingazi kudalwe yini. Udokotela ngiyamhlonipha futhi angithandi ukuba yisitha naye. I-sim card okuthiwa angiyibuyiselanga kuyena, vele bekungeyami, bengingeke ngimnike yona. Ngesikhathi ethenga iselula asiyithenganga i-sim card kodwa sasebenzisa eyami. Angazi njengoba kwenzeka kanje ukuthi kusho ukuthini ngoba ngesikhathi efuna i-sim card nginqaba nayo, wangisongela wathi uzongikhombisa kodwa wangasho ukuthi uzokwenzani,” kuchaza uMC Pholobas.Uthe okwenze asivale isiteshi aphinde asivule kabusha njengoba sekuyiSiyaviva TV1, kungenxa yokuthi kukhona abangena kuso ngokungemthetho (hack) bafaka iziqephu zocansi kusona. Uveze ukuthi kunabantu abamdlela umona ngempumelelo yakhe ngoba kuningi akwazi ukukwenza ngaphandle kokulekelelwa ngabantu.",Kuhlukene inhloko nesixhanti kwinyanga nomsakazi
"UFANISWE nesithombo ebesisamila kodwa amaphoyisa ase-USA asicekela phansi singakaqhakazi uMnuz Lindani Myeni (29) enkonzweni yakhe yesikhumbuzo ebiseMpangeni Rugby Club, izolo.Lawa amazwi kagogo kaMyeni, uNkk Ntombi Shushu,  othe usukelwe umzukulu wakhe obemnene kodwa amaphoyisa ase-USA ambone eyisigebengu.UNkk Shushu uthe ziyashayisana izitatimende abazinikwa amaphoyisa ngokwenzeka ngosuku lwesehlakalo..“ULindani wethu usukelwe ubengumntwana onemfundiso, elalela, ezithobile engaphakeme  futhi ebika ngakwenzayo ephesheya. Isitatimende samaphoyisa siyashintshashintsha okwenza sibone ukuthi ubulawelwe into engekho,” kusho uNkk Shushu.Ubonge izakhamuzi, uhulumeni nabantu bonke ngokusukuma kwabo bemela iqiniso ngokubulawa kukaMyeni.UNdunankulu uMnuz Sihle Zikalala, obethula inkulumo ngempilo kaMyeni, uthe ababulali bakhe bebefuna kukholakale ukuthi ubeyisigebengu futhi enodlame nokungamampunge.“Kuyasinyanyisa ukubulawa kukaMyeni ngale ndlela engenangqondo. Abebesondelene noMyeni bathi ubeyisidlakela esimnene. Akukholakali ukuthi impilo kaMyeni inqanyulwe ngale ndlela. Abantu ababumbane ngenhloso yokuba kwenziwe ubulungiswa ngokufa kukaMyeni,” kusho uZikalala.UZikalala uthe uma kungase kungenele uMengameli wase-USA uMnuz Joe Biden lokho kungasiza ekuletheni izimpendulo ngokwenzeka kubulawa uMyeni.Inkonzo ibizinyaziswe ongqongqoshe, izimeya, abebhola lombhoxo uMyeni abeyingxenye yalo, abefundisi nabanye.UMyeni udutshulwe kane washona ngo-Ephreli 14 amaphoyisa aseHonolulu, eHawaii, e-USA.Wabikwa owesifazane kwabezomthetho njengomuntu owayezogqekeza kwakhe. Amaphoyisa azithethelela ngokuthi ubewalwisa futhi enodlame kuwona. Izikhulumi ebezishintshana kule nkonzo zithe uMyeni wabulawa ngoba engumuntu omnyama.UMyeni ushiye emhlabeni inkosikazi yakhe uNkk Lindsay Myeni nabantwana ababili.Uzongcwatshwa ngoMgqibelo eSikhaleni.",Kukhunjulwe owakuleli obulawe e-USA
"INSEPHE yaseNamibia, uRobert Nauseb, isilibeke ezandleni zikaPitso Mosimane ikusasa lomkhaya wayo uPeter Shalulile osayine kwiMamelodi Sundowns ngeledlule.UShalulile, ozohlukaniselana umklomelo wamagoli iLesley Manyathela Golden Boot Award noGabadinho Mhango we-Orlando Pirates, ujoyine iSundowns ehambisana noMothobi Mvala obengukaputeni wakhe kwiHighlands Park. UShalulile noMhango bashaye amagoli awu-16 kwiligi emunye ngesizini edlule. Lo mgadli ulandele uMwape Musonda weBlack Leopards ngokudla umhlanganiso kwiPremiership nakwiGladAfrica Championship. Ngesizini ka-2017/2018 laba bagadli baqede bebambene ngamagoli awu-15 emunye bedlala kwiGladAfrica.Kunovalo lokuthi ingabuna le mbali yaseNamibia kwiSundowns ngenxa yomlando ongemuhle ngabadlali abafika eChloorkop kubhekwe lukhulu kubo.“UShalulile usekhombise kaningi ukuthi ungumgadli obukhali. Ngiyathemba ukuthi uPitso uyayazi into amsayinisele yona futhi uyazi ukuthi uzomsebenzisa kanjani. Konke kusezandleni zikaPitso ukuthi lingashabalali ikusasa likaShalulile,” kusho uNauseb.“Ngiyethemba ukuthi uzodlala kwiSundowns ngoba uyena ongumgadli ngokuphelele esikwatini sayo okwamanje. Ngizwile ukuthi kuzofika noKermit Erasmus. Uyena-ke umuntu angagcina ebanga naye indawo phambili. Okuhle ngoPeter ukuthi uyakwazi ukudlala nasezinhlangothini. Ngaleyo ndlela uzonika uPitso izindlela ezehlukene zokumsebenzisa. Ngaphezu kwalokho iSundowns idlala imiqhudelwano eyehlukene.”Ukusayinisa inqwaba yabadlali kweSundowns sekuphinde kwalandelwa yizinkulumo. UMosimane uzeseka ngokuthi ugugelwe, uzama ukulivuselela iqembu ngabadlali abasebancane. Uthe izimbangi zakhe, iKaizer Chiefs ne-Orlando Pirates, zisayinisile ngesizini edlule, manje sekuyisikhathi sakhe.“Okungikhathazayo nje wukuthi uPitso uzokwenza kanjani ukuthi abagcine bejabule bonke abadlali. Abadlali abasebancane nabo bafuna ukudlala futhi uma kungenzeki lokho abaphatheki kahle. Uzoshuba umbango wejezi kodwa enkundleni kuzongena abadlali abangu-11.”",UNauseb ulibeke kuPitso ikusasa likaShalulile
"INHLANGANO emele imikhandlu yezitshudeni emanyuvesi iSouth Africa Union of Students (SAUS) isisabise ngokuthi izokwanda imibhikisho ezikhungweni zemfundo uma lingavulwa ithuba lokufakwa kwezicelo kulabo abangazifakanga esikhwameni sezimali iNational Students’ Financial Aid Scheme.Le nhlangano ithi baningi abangazifakanga izicelo zokufunda ngoba bengenabo ubuchwepheshe bokwenza lokhu ngoba bekudingeka usebenzise i-internet.UNobhala wale nhlangano, uMnuz Lwandile Mtsolo, uthe bafuna livulwe iwindi ukuze kubhaliswe.Uthe noma isikhathi sasibekiwe sokuvala kodwa lesi sikhwama sinezinkinga ezinkulu ezithinta nokungasebenzi kohlelo lweNSFAS.“Baningi abafundi abasele ngoba bengazange bazifake izicelo. Sifuna kuvulwe iwindi ukuze abafundi bazuze emfundweni yamahhala. Abanye abazifakanga izicelo ngoba abazi bebezophasa kanjani yingakho sithi manje kumele bazifake ngoba sebephasile.”AbakwaNSFAS bamemezela ekupheleni konyaka ukuthi ngeke balivule elinye ithuba lokufaka izicelo zoxhaso.Okhulumela lesi sikhwama uMnuz Kagisho Mamabolo, uthe ngeke balivule ithuba lokufaka izicelo, wathi abafaka izicelo abasebenzise isikhungo somnyango iCentral Applications Clearing House (CACH) esisiza abafuna izikhala zokufunda.UMtsolo uthe bonke abafundi abazali babo abahola ngaphansi kukaR350 000 ngonyaka kumele bayobhalisa mahhala ukuze bahlomule ngemfundo yamahhala.Kulo nyaka imfundo yamahhala izokwenabela kulabo abenza unyaka wesibili.Nyakenye iqale kulabo abenza unyaka wokuqala abazali babo abahola ngaphansi kukaR350 000 ngonyaka.Ngonyaka ozayo le mfundo izokwenabela kulabo abenza unyaka wesithathu emanyuvesi.Khonamanjalo; iNehawu ithi iyakweseka ukuvalwa thanqa kwe-Unisa yinhlangano yezitshudeni iSasco.Izitshudeni zivale le nyuvesi zikhala ngezinto eziningi okubalwa ukunyuswa kwemali yokufunda, ukunikwa kwama-laptop kanjalo nemali yezincwadi, ukufakwa kwamakhamera endaweni yokubhalela * -matric nokunye.Le nyunyana ithe abaphathi bale nyuvesi abebehlangene neSasco izolo kumele bazixazulule lezi zinkinga ngokushesha.",Basabisa ngokubhikisha emanyuvesi
"IPHINI likaMengameli wezwe, uMnuz Cyril Ramaphosa, liphinde layofonqa isigqoko ebandleni lamaNazaretha ohlangothini lwaseBuhleni, licela izibusiso njengoba ingqungquthela yokukhetha ubuholi be-ANC isisemome.URamaphosa uhambele leli bandla eThempelini iThokozani, eMtubatuba, izolo, lapho efike wanxusa amaNazaretha ukuthi akhulekele ingqungquthela ye-ANC ezoqala ngempelasonto ezayo.Encokola uthe ubonga ukuthi obekade emethula ulibize kahle igama lakhe njengoba esejwayele ukuthi kuthiwe ungu Lamaphosa. Ube esezicelela ukuthi naye bamkhulekele njengoba engomunye wabangenele ukhetho. Ngesikhathi ethula inkulumo ebandleni uveze ukuphatheka kabuhlungu ngokuzwa ukuthi kunabantu bakahulumeni abakhomba uShembe ngezibhamu e-Avoca ngaKwaMashu. Uthe yinto embi kakhulu ebekungafanele yenzeke.Ube esewuxolisela uhulumeni ngale nto “embi” eyenzeka wacela ibandla, abefundisi nakumholi webandla uMnuz Mduduzi “Unyazilwezulu” Shembe, ukuthi baxole.Ucele ukuthi babeke ingqunguthela emthandazweni njengoba izobe inabantu abalinganiselwa ku-5 000.Uthe naye ungomunye walabo asebephakamise isandla ukuthi bakhethwe ngakho ucela abekwe emthandazweni, ingqungquthela ihambe kahle naye aphumelele.Abazohambela le ngqungquthela uthe ucela bathandazelwe ukuthi bakhethe kahle, bakhethe abaholi abazoyisa leli lizwe phambili. Uphinde wadlulela kumaNazaretha eThembezinhle, eMthwalume lapho efike wabhonga emswaneni ngokukhothama kweNkosi yamaNazaretha iNkosi uVela “Imisebeyelanga” Shembe.Uthe ubezokhalisana nomndeni nebandla ngoba akasitholanga isikhathi ngesikhathi kutshwalwa inkosi ngeledlule. Emabandleni womabili ushumayele izwi lokuthula nokubekezelelana.Unxuse nabantu bakuleli ukuthi baziphathe kahle kula maholidi, baphephe ngezikhathi zonke.",URamaphosa unxuse  izibusiso zamaNazaretha
"SIMANZONZO isimo ezikhungweni zezempilo eThekwini, abasebenzi bashaya phansi ngonyawo bathi ngeke basebenze zingalandelwanga izinhlelo zokubavikela kwiCorona, kulandela ukuthi ozakwabo kutholakele ukuthi banaleli gciwane.Abasebenzi bama-ambulensi KwaMashu, badube umsebenzi bathi bafuna ukuthi amahhovisi abo ahlanzwe ngesibulalimagciwane, futhi bahlolwe bonke ukuthi kabanalo yini leli gciwane ngoba basebenzisa ikhishi elilodwa.Kusukela ngoLwesihlanu abasebenzi emtholampilo wakule ndawo iPoly endala, sekuphele isonto iziguli ezilanda imishanguzo yazo zibuyiselwa emakhaya, abasebenzi bethi kabasebenzi ngoba kunozakwabo otheleleke ngaleli gciwane.EMtholampilo ePhoenix, esibhedlela eKing Edward naseMtholampilo wasoThongathi abasebenzi badonsa izinyawo.EKing Edward abasebenzi bakhona ngeSonto bebemasha, bekhala ngokuthi kabahloliwe futhi igumbi lokuhlinzwa elithintekile kalivaliwe, liyasebenza.UMnyango wezeMpilo KwaZulu-Natal, uthe bahlanu abasebenzi okuthiwa banaleli gciwane kulesi sibhedlela kodwa abasebenzi bathi bangaphezulu kwalokho.“Abaphathi basisabisa ngokuthi uma siyeka umsebenzi sizoxoshwa. Sifuna ukuthi sihlolwe sonke ngoba baningi abasebenzi abathintekayo futhi sifuna ukuthi isibhedlela sivalwe bese sihlanzwa sonke ngaphambi kokuthi sibuyele,” kusho osebenza eKing Edward.Omunye wabahlengikazi basePhoenix, uthe abaphathi bathola ukuthi kuneziguli ebezihlolwa kulo mtholampilo imiphumela yazo ekhomba ukuthi zinaleli gciwane babafihlela abasebenzi, iziguli ezithintekayo bazishayela ucingo.“Sibona abantu abaningi ngosuku kodwa abaphathi babone kungcono ukuthi bafihle, siqhubeke sithelele ezinye iziguli singazi. Kumanje baningi abahlengikazi asebezihlolile bathola ukuthi banalo leli gciwane kodwa iziguli ebezikulo mtholampilo ngalezi zinsuku kazifonelwa. Sikuphi isidingo sokuthi kubhaliswe amagama abantu uma bengeke besashayelwa ucingo uma kutholakala ukuthi kukhona oneCorona obesemthomapilo ngosuku lunye nabo?”UNgqongqoshe wezeMpilo KwaZulu-Natal, uNkk Nomagugu Simelane-Zulu, uthe babikelwe ngabasebenzi baseKing Edward abatheleleke ngegciwane nokuthi kunabanye abathi bafuna kuvalwe isibhedlela ngenxa yalokho.“Akuzona zonke izikhungo zezempilo ezizovalwa uma kutholakala ukuthi kunomsebenzi okutholakale ukuthi uneCorona. Njengamanje eKing Edward kusalandelwa uhlelo lokuhlonza ukuthi ubungozi bungakanani, yilo oluzoveza ukuthi yisiphi isinyathelo okumele sithathwe. Ukutholakala kokuthi kunomuntu onaleli gciwane esikhungweni sezempilo akuchazi ukuthi bonke abantu abasebenza khona sebezohlolwa,” kusho yena.",Kushubile kwabezempilo eKZN
"MHLELI: Sengizwe izikhalo ezifanayo ezifundeni ezehlukene okuwuMgungundlovu, eThekwini naseMpangeni ngoMnyango wezokuThutha KwaZulu-Natal. Kunabantu asebebe ngamatoho iminyaka ebalelwa ku-10 kuya kwengu-15.Akukholakali ukuthi kulo hulumeni obusayo kungaba khona lesi simo. Sihlale sikhuthaza abantu ukuba benze izifundo zobunjiniyela kepha uma sebekhona abasetshenziswa ngendlela engabenza bazizwe njengonjiniyela. UMnuz Willies Mchunu esengungqongqoshe wathi makubhalwe incwadi, abantu baqashwe ngokugcwele kepha kwangenzeka lokho. Kwafika uMnuz Mxolisi Kaunda njengongqongqoshe naye wathembisa - kodwa kwangaba nashintsho.Manje sekukhona uMnuz Bheki Ntuli kanti sekuvele kwaba nzima kakhulu njengoba sekusayinwa izinkontileka zezinyanga ezintathu.Uma ubheka yinto yamabomu le,  kukhona abadlayo ngosizi lwalezi zingane. Kodwa elami lithi qaphelani amathenda hulumeni anganiqhathi nabantu abanivotele.Inkosi impela ngiyafisa ukwazi isizathu esenza abafowethu baphathwe ngalolu hlobo, bayaguga manje, bazele, abanye sebedlulile emhlabeni izingane zisele dengwane akukho lutho olusele ngaphandle nje komlando othi ubaba wayesebenza eMnyangweni wezokuThutha.Ngithi khuza Khuzeni (Ndunankulu Sihle Zikalala) izwe liyabona.OkaZaza EPORT SHEPSTON",Udlala ngabantu uMnyango wezokuThutha eKZN
"OMPETHA beligi iMamelodi Sundowns ne-Orlando Pirates bahlabene ngokukleliswa kangcono emazweni ase-Afrika ngesikhathi iCaf iqhatha amaqembu azodlala kwiChampions League nakwiConfederation Cup ngesizini ezayo.La maqembu ngeke adlale emidlalweni yesigaba sokuqala sokuhlunga endleleni ebheke esigabeni samaqoqo. iSundowns ikleliswe endaweni yesithupha, iPirates ibe sendaweni ka-23 ngokweCaf.ISundowns,  ephume kuma-quarterfinal kwiChampions League kule sizini,  izodlala ngempelasonto kaDisemba 20-23  nozowina phakathi kwe-US Zilimadjou yasesiqhingini iComoros neJwaneng yaseBotswana ngoDisemba 6-7.“AmaBrazilians azokwenza isiqiniseko sokuthi ayalwa azibekisele indawo esigabeni samaqoqo, aqhubekele kowamanqamu ukuze abuye nenkanyezi yesibili,” kusho iSundowns esitatimendeni.AmaBrazilians anqobe iChampions League ngo-2016  eqeqeshwa nguPitso Mosimane oseqeqesha i-Al Ahly yase-Egypt. EChloorkop sekuthenjwe abaqeqeshi abathathu – Manqoba Mngqithi, Rhulani Mokwena noSteve Komphela – ukuthi babuye nenkanyezi yesibili.I-Orlando Pirates, nayo ehlabene ngokwenza kahle kwiConfederation ngesizini edlule, izoqala esigabeni sesibili semidlalo. EZimnyama zizodlala nozowina phakathi kweSagrada Esperanca yase-Angola neMbabane Swallows okuzogadulisana ngoNovemba 27-29. Amaqembu azodlala owomlenze wesibili ngoDisemba 4-6. IPirates izodlala neliwinile ngoJanuwari 5-6 ngonyaka ozayo.IKaizer Chiefs, ebhinjelwa yizinto, izoyiqala ekuqaleni imidlalo yeChampions League ngemidlalo yokuhlunga. Izobhekana nePWD Bamenda engompetha beligi yaseCameroon ngoNovemva 27-29 emlenzeni wokuqala. Kungenzeka Amakhosi azithole sekufanele akhethe lapho efuna ukugxila khona ngoba adonsa kanzima nasemiqhudelwaneni yasekhaya ngenxa yesigwebo seFifa. ICeltic, eqalayo ukuyodlala kwiCAF, izovula  eyeConfederation Cup ne-AS Maniema eqede endaweni yesi­thathu kwiligi yaseDRC iVodacom Lina foot ngesizini edlule. Iqembu elizowina lizo­gadulisana nelizonqoba kwiFuturo Kings yase-Equitorial Guinea neRivers United yaseNigeria.",IDowns nePirates kwakleliswe kangcono e-Afrika
"KUSOLWA izintambo zikagesi ngokuphahlazeka kwebhanoyi eliqashwe abantu abazimele izolo eKameeldrift ePitoli. Kulesi sigameko kushone umuntu oyedwa kwalimala abawu-20. Kubantu abalimele kubikwa ukuthi ababili abebehamba ngezinyawo, oyedwa wabo osesimeni esibucayi. Leli bhanoyi belibheke ezweni laseNetherlands. Abezimo eziphuthumayo babikelwe ngalesi sigameko ngo-4 ntambama, kubikwa ukuthi kuphahlazeke indiza kuMoloto Road, kodwa izimoto zabezimo eziphuthumayo ziphuzile ukufika ngenxa yesiminya-minya emgwaqeni. Kuze kwadingeka ukuthi kufike indiza enophephela emhlane ukuze kuphuthunyiswe abalimele ezibhedlela zasePitoli naseGoli. Obeseduzane nesigameko ozibonele ngawakhe utshele iPretoria News ukuthi ubone indiza indizela phansi ngaphambi kokuthi uphaphe lwayo lushaye intambo kagesi. Uthe uzwe umsindo omkhulu ngesikhathi leli bhanoyi liphahlazeka phansi. Okhulumela abezimo eziphuthumayo eTshwane uMnu Johan Pieterse usiqinisekisile isibalo sabalimele nokushona koyedwa. Izolo ntambama amaphoyisa abesahlaziya indawo yenhlekelele kodwa uPieterse uthe bonke abalimalile bese besusiwe. Uthe abakwazi ukudalula eminye imininingwane ngale nhlekelele ngoba abeSouth African Civil Aviation Authority basaphenya. ",Kusolwa izintambo zikagesi ngendiza ephahlazekile
"UKUGULA komsakazi we-East Coast Radio (ECR) uThandolwethu Ngidi, kudale ukuthi kunqanyulwe inkontileka yokusebenzisana phakathi kwakhe nesiteshi.UThandolwethu oke wethula uhlelo lwantambama kwiGagasi FM, ubesakaza uhlelo olungena ngo-9 kuya ku-1 emini phakathi nesonto kwi-ECR.Ubengena ebusuku ngaphambi kokungena ekuseni okuthe uma kwenziwa izinguquko ngoMashi uhlelo lwakhe lwelulwa ngehora.Isolezwe liqaphele ukunyamalala kwakhe emoyeni nokukhishwa kwakhe kwi-website yesiteshi, lathola ukuthi inkontileka yakhe inqanyuliwe ngenxa yokungaphatheki kahle kwakhe.Imizamo yokumthola izikhawu eziningi izolo ayiphumelelanga njengoba ucingo lwakhe beluvaliwe.Umphathi wezinhlelo uZane Derbyshire, uthe uphatheke kabi ngokuhlukana naye kodwa wathi impilo yakhe ibalulekile.“Yizindaba ezimbi, kwi-East Coast Radio nakimi siqu sami ngoba ngiyazifela ngomsebenzi kaThandolwethu. Unesibindi futhi akesabi ukukhuluma ngezinto abanye abasakazi abangeke nhlobo bazithinte. Sekunesikhathi manje iphimbo lakhe lingazwakali kahle. Akaze abe khona emoyeni amasonto ayisishiyagalombili ezinyangeni ezintathu futhi ngemuva kokuhlangana naye maduze akazwakali engcono,” kusho uZane.Uthe impilo yakhe ibalulekile ngakho bathathe isinqumo sokunqamula inkontileka yabo ukuze agxile ekululameni. Umfisele ukululama okusheshayo.Uthe bazomemezela maduze ukuthi kuzokwenzekani ngesikhathi obekusakaza ngaso uThandolwethu.Kulezi zinsuku kushintshana abasakazi abahlukene futhi izolo bekubambe uNeale Green, ongena ngo-7 ebusuku ngoMsombuluko kuya kuLwesine.KwiTwitter nakhona bake baphawula ngokungazwakali kahle kwephimbo lakhe.“Nginemibuzo nge-ECR noThandolwethu. Leli phimbo selihoshozele izinyanga, kwenzekani?” kubuza * [email protected]_mbali.[email protected]_Zubane ubuze ukuthi kungani abaphathi bemvumele emoyeni nephimbo elingazwakali kahle.[email protected] uthe uzwakala sengathi uyagula.",Kunqanyulwe inkontileka yomsakazi we-ECR
"UMQEQESHI weMamelodi Sundowns uPitso “Jingles” Mosimane uthi unesu elingalapha inkinga ebhekene nePremier Soccer League (PSL) yokuhlela imidlalo.Ngokusho kukaMosimane, akufanele engabe kuba namaqembu asele ngemidlalo eminingi kwamanye kwi-Absa Premiership njengoba kwenzeka. Njengamanje iSundowns isadlale kuphela imidlalo eyisishiyagalombili, ekubeni kukhona amaqembu asedlale imidlalo ewu-11, newu-10.Sekuyinto ejwayelekile ebholeni lakuleli ukuthi iqembu elidlala kwiCAF Champions League noma kwiCAF Confederation Cup, ligcine lisalele emuva ngemidlalo kwi-Absa Premiership.UMosimane uthe konke lokhu kungagwemeka.“Lena yinkinga engalungiseka. Uke uzibuze ukuthi kungani emazweni afana ne-England (kwi-English Premier League), amaqembu engasali ngemidlalo. Ngisho phela ngoba nabo banamaqembu adlala kwi-Uefa Champions League, FA Cup, nakwiLeague Cup. Umehluko ukuthi bona imidlalo yezicoco bayidlala ngezimpelasonto kuphela. Mhlawumbe nePSL kufanele yenze okufanayo. Kuyinkinga ukuthi uma kukhona iqembu elingadlali ngempelasonto liphumule, kuthi elinye lidlale, akuzwakali,” usho kanje uMosimane.Amazwe afana ne-England, Spain ne-Italy enza okushiwo ngqo uMosimane kodwa ngokwesimo sokuphila angamazwe asezingeni eliphezulu uma eqhathaniswa neNingizimu Afrika.UMosimane uthe uyazi ukuthi akulula ukuthi iPSL yenze njengokucabanga kwakhe kepha kufanele iyibukisise eyokuqhatha amaqembu.“Kuzofanele sikuqonde ukuthi iPSL ifuna uxhaso emiqhudelwaneni ehlukene nasezinkampanini ezihlukene. Kubalulekile ukuthi iligi ithole uxhaso olusezingeni eliphezulu kodwa angisiboni isizathu esingavimba ukuthi bazame lokhu okwenziwa ngamaligi amakhulu nahlonishwayo emhlabeni. Nginethemba lokuthi ingaphela nya le nto yokuthi kukhona osadlale imidlalo eyisikhombisa, omunye ewu-10 njalo njalo,” kuqhuba uMosimane.Ngokusho kukaMosimane, iPSL kufanele izihluphe ngokubuka amanye amaligi amakhulu ukuthi enza kanjani.“Wake wayibona iBayern Munich yaseGermany kuthiwa isele ngemidlalo kwiligi yabo? Ngeke lokho kwenzeke, kungabe kudalwa yini? Ngicabanga ukuthi ileso isisombululo kule nkinga yokusala ngemidlalo,” kusho uMosimane osezakhele igama ngokukhuluma osekufike emlonyeni wakhe.",UPitso nesixazululo ekuhlelweni kwemidlalo
"KUVELA ukuthi iSilo samabandla wonke uMisuzulu kaZwelithini, sizishaye zaphelela ngoLwesine ekhweni laso, kwaMayisela.Imithombo iveza ukuthi iSilo sithumele abakhongi ukuba bayolobola umama wamazinyane aso amabili uNksz Ntokozo Mayisela, ohlala eNewcastle.Ngokomthombo osondelene nezingxoxo zamalobolo, abakhongi bahambise konke obekubizwe abakwaMayisela, waveza nokuthi sekusele ukuthi kukhongwe udwendwe. Uchaza umthombo uthe, abakwaMayisela babize izinkomo eziyisishagalombili nemali ewuR50 000.“ISilo sizishaye zaphelela. Senze isiqiniseko sokuthi konke kuhamba ngendlela.”Kuthunywa abakhongi nje, kusanda kubikwa ukuthi vele iSilo noMayisela sebelibophile ifindo lomshado ngokwasenkantolo. Kuthiwa babhala ngoLwesine ngesonto eledlule, ngaphambi kokuthi kutshwale iNdlovukazi Shiyiwe Mantfombi Dlamini, ozala iSilo.Akukuningi okunye okwaziwayo ngobudlelwano beSilo noNksz Mayisela, njengoba abasendlunkulu beyikhulumela phansi indaba. Kepha omunye umthombo wasendlunkulu uthe kudala iSilo “siwa sivuka noNksz Mayisela”.“Sashaya phansi ngonyawo iSilo, sathi sizomthatha kumnyama kubomvu uNksz Mayisela. Kwathi noma kukhona abagxekayo, sathi  sisuka kude kabi noNksz Mayisela. Ngeke umenze lutho umuntu uma ezithandela umuntu wakhe, ” ngokusho komthombo.Akucaci ukuthi zizowushaya nini kepha abaningi bakholwa ekutheni zizowushaya ngaphambi kokuthi iSilo sigcotshwe ngokomthetho. Imithombo yasendlunkulu iveze ukuthi njengoba seziphothuliwe izingxoxo zamalobolo, uNksz Mayisela usezobonakala eduze kweSilo.Kubikwa nokuthi uNksz Mayisela angase ahambele umhlangano wasendlunkulu namhlanje. Amalungu asendlunkulu azokuba nomhlangano wokuqala namhlanje kusukela kwabekwa iSilo.Imizamo yokuthola izimpendulo kundunankulu kaZulu, Inkosi Mangosuthu Buthelezi, ayizange iphumelele. Ihhovisi lakhe lathunyelelwa imibuzo ngezingxoxo zamalobolo ngoLwesibili. Nakuba leli hhovisi likuqinisekisile ukuthi liyitholile imibuzo, kepha kuze kwashaya isikhathi sokushicilela izimpendulo zingakabuyi.NgoLwesibili uButhelezi utshele izintatheli ukuthi akazi ukuthi iSilo noNksz Mayisela sebeshadile. Phambilini kuke kwacatshangelwa ukuthi iSilo singase sigcagcelwe yinkosazana yamaMpondo uMntwana Wezizwe Sigcau, abanengane naye.",Sizishaye zaphelela iSilo
"UMQEQESHI we-Orlando Pirates, uMilutin “Micho” Sredojevic, uyawubona umehluko owenziwa wukuba khona komlolongi obhekene ngqo nabadlali baphambili eqenjini.Yize uMicho ezwakalise ukungenami kwabo ngokuyeka amathuba bebambana ngo 0-0 neMartizburg United kwi-Absa Premiership kodwa uwuncomile umsebenzi owenziwe nguStephane Adam.Ngaphambi kokuthi afike u-Adam kweZimnyama iqembu bese liphenduke ihlaya abanye bebabaza ukugeja okuyisimanga kubagadli oThamsanqa Gabuza noJustin Shonga. Kodwa kamuva bese likwazi ukushaya amagoli.Ngaphambi kokubambana neTeam of Choice, livalele phakathi amahlanu lidlala neLight Stars yaseSeychelles koweCAF Champions League. Kwiligi iPirates, ehleli esicongweni, ibalwa namaqembu aseshaye amagoli amaningi. Ishaye awu-16 emidlalweni ewi-14.“Kungenzeka ukuthi nina bezindaba nabalandeli aniboni kodwa thina siyawubona umehluko, ikakhulukazi ekuzithembeni kwabadlali. Bayakwazi ukuzifaka ezikhaleni ngendlela efanele futhi nokuzethemba kwabo kuphezulu uma bephambi kwamapali, nokuthi ibhola balithinta kanye noma kabili. Siyithimba labaqeqeshi lokhu siyakubonga. Kodwa usemkhulu umsebenzi okumele wenziwe njengoba kubonakele nanamuhla (ngoMgqibelo) ukuthi besikwazi ukuvula izimbangi kodwa kunalokho besilikhahlelela unozinti ibhola,” kusho uSredojevic.UMQEQESHI we-Orlando Pirates uMilutin Sredojevic uthi weneme ngomqeqeshi wabagadli kwiBucsI-Pirates izodinga ukuthi ibe bukhali kakhulu kunakuqala ngoMgqibelo uma isidlala neBaroka FC kowamanqamu weTelkom Knockout eNelson Mandela Bay Stadium, ePort Elizabeth, ngo-6 ntambama. Lapha izobe ibhekene neqembu elingakangenelwa ngamagoli kulo mqhudelwano. IBaroka idlale neLamontville Golden Arrows eyihlule ngo 2-0, iMamelodi Sundowns ethole isibhaxu esifanayo yase inqoba ngo 1-0 kwiBidvest Wits.Izolo uMicho uphumuze abanye abadlali bakhe abebedlala neLight Stars ekuhambeni emlenzeni wesibili weChampions League. “Kukhona abadlali esizobaphumuza khona kuzofika umdlalo wamanqamu bewulungele,” kusho uMicho.IPirates izobe ilwela indebe yayo yokuqala selokhu yadla isicoco seNedbank Cup ngo-2014.Khonamanjlo iPirates ishaye iLight Stars yaseSeychelles ngo 3-1 emlenzeni wesibili weChampions League izolo ntambama. Lokhu kusho ukuthi eZimnyama ziwine ngo 8-2 sekuhlanganiswe imilenze yomibili.",USredojevic uncoma umsebenzi ka-Adam
"ULukid, oqokwe kumaSouth African Gqom Awards kumunxa weBest Engineer, ukhala ngokuthi kunezinhlamvu zakhe ezithi ‘Asiwona Amaphoyisa Sabalayikhaya,’ athi zintshontshwe engomeni yakhe nguBabes Wodumo.Echaza uLukid uthe le ngoma yakhe ethi Asiwon’ Amaphoyisa wayenza ngo-2017 futhi Isolezwe NgoMgqibelo lizibonele kuTwitter kunababencoma le ngoma ngawo lo nyaka.“Ngo-2017 iWest Ink yayifuna abaculi abasha nophrojusa. Mina no-Infektion senza ingoma, sabe sesithatha isinqumo sokwenza i-video yale ngoma maqede sayifaka kuTwitter futhi sabhala negama likaBabes Wodumo.”Uthe babenzela ukuthi uBabes Wodumo ayizwe le ngoma ukuze abambe iqhaza kuyo noma ayithenge “wayibukela kodwa wangabuyela kithina ezosho ukuthi uyithandile le ngoma. Kunalokho wenza ingoma eyafakwa kwiBlack Panther ethi Wololo, seyenziwe kabusha sekunezinhlamvu zengoma yethu, eziculwa ngu-Infektion, ezithi Ung’bambe Ung’bhasobhe. Sazama ukuxhumana naye ezinkundleni zokuxhumana kodwa wangasiphendula.”Uthe bashaqekile uma esephinda entshontsha ezinye izinhlamvu zengoma yabo eculweni likaMampintsha. “Ucule izinhlamvu zengoma yami.”Imizamo yokuthola ukuphawula kukaBabes ayiphumelelanga kodwa oyimenenja yakhe, uNondumiso Simelane, uthe akuthintwe umnikazi wengoma uMampintsha ngoba ayihlangene noBabes. “Wena ufonele oWodumo Entertainment ekubeni ingoma kungeyeWest Ink,” kuphetha uNondumiso onqabe waphetha ukuphendula eminye imibuzo. Kuze kwashaya isikhathi sokushicilela engatholakali uMampintsha.Yize le ngoma bengayibhalisanga kwaSamro kodwa kuyavela kuTwitter ukuthi yenziwe ngo-2017 nguDJ Lukid kodwa eyoMampintsha noBabes iphume ngesonto eledlule. EyoMampintsha isuse umsindo ngesonto eledlule, kugxekwa ukubonakala kukaBabes noMampintsha ekubeni baze bavulelana amacala besolana ngokuhlukumezana.Kulindeleke ukuba uMampintsha abuyele eNkantolo ePinetown ngoMeyi 15, ngokushaya uBabes. UBabes nodadewabo uNondumiso noTipcee bazobuyela eNkantolo yeMantshi eThekwini ngoMeyi 16 ngecala lokushaya.",Omunye umsindo ngekaMpintsho
"ABE-IFP KwaZulu-Natal bakhala ngokuphepha kwabasebenzi neziboshwa ejele eliseWestville, eThekwini. I-IFP isho lokhu ngemuva kokuvela kwezinsolo zokuthi kukhona isisebenzi esithethelekile kodwa sabaleka esibhedlela sabuyela emsebenzini.Ngokwesitatimende esithunyelwe yi-IFP kunodokotela otshele izikhulu zasejele ngalesi siguli okuthiwa kumanje sidlezi ngasodwana ezindlini ezihlala ojele. Baphinde baveza nokuthi ingxenye yejele uMedium B awusebenzi njengoba isahlanzisiswa kahle.I-IFP ithe ifuna umnyango uqinisekise ukuphepha kwabasebenzi neziboshwa.Ephendula izinsolo oKhulumela uMnyango wezamaJele kuleli uMnuz Singabakho Nxumalo, uthe abasakwazi ukuphendula ngesimo ngasodwa baphinde bachaze ngaso ngenhloso yokuvikela ukucwaswa kwabasebenzi.“Njengoba sanda isibalo sabatheleleka ngegciwane iCorona sesiqale ukusebenzisa uhlelo lwethu lwezinhlekelele. Lokhu kubala ukubeka eceleni labo abathethelekile ngaphakathi ezikhungweni zethu.Ithimba lezempilo likhona ezikhungweni zethu. Ezokuvikela zikhona okubalwa amaglavu, izifonyo nokunye,” kusho uNxumalo.Uthe banohlu lwezibhedlela ezizosetshenziswa uma kunesidingo sokuthi kuphuthunyiswe iziboshwa. Uthe abasebenzi neziboshwa bayahlolwa ezikhungweni zabo.“Ngakho imibiko ethi abasebenzi neziboshwa kabavikelekile ejele kazilona iqiniso. Asazi lutho ngezinsolo zesiteleka noma incwadi evela kwiziboshwa zikhalaza,” kusho uNxumalo.Uthe umnyango uzimisele emsebenzini wawo futhi akukho abazokufihla njengoba bezoqhubeka bakubeke obala okwenzekayo. Ngokwezibalo ezidalulwe wumnyango okwamanje bangu-675 abathethelekile kanti bangu-219 abasebenzi kuthi abawu-456 kube yiziboshwa. Asebeluleme bangu-133.Ngokwezifundazwe e- Eastern Cape: abathelelekile: 471; Ojele - 72, Iziboshwa - 399, Abasindile - 71, Abashonile - 2E-Western Cape: Abathelelekile: 180; Ojele - 132, Iziboshwa- 48, Abasindile- 51, Abashonile- 2ELimpopo: Abathelelekile 2; Ojele- 2, Abasindile - 1E-Gauteng: Abathethelekile 16; Ojele - 7, Iziboshwa - 9, Abasindile - 9E-Northern Cape - Ojele - 2E-Free State: Ujele - 1KwaZulu-Natal : Ojele - 2Ehhovisi elikhulu loMnyango: Ujele - 1Osindile - 1",'Bavikelekile emajele abaneCorona'
"BASENKINGENI abashisa izikole KwaZulu-Natal njengoba uMnyango wezeMfundo ungeke uzilungise.UNgqongqoshe walo mnyango uMnuz Mthandeni Dlungwane ufuna iqhinga azolisebenzisa ukubhekana nalesi sihlava. Lesi sihlava sibonakala sanda esifundazweni iMpumalanga njengoba kushiswe izikole ezine esikhathini esiyisonto.Okhulumela uDlungwane, uMnuz Kwazi Mthethwa, uthe amalungu ekomiti lezemfundo esiShayamthetho avumelene naye ngokuthi zingalungiswa izikole ezishiswayo.“Uma beshisa isikole bazofundela emlotheni. Isikole sizokwakhelwa umphakathi osidingayo ongasishisi ngoba labo abasishisayo kuyacaca ukuthi abasidingi,” kusho uMthethwa.Uxwayise umphakathi ojwayele ukuthi uma ubhikisha udubele ezikoleni ukuthi upheze ukwenza lokhu.“Uthola ukuthi abantu bafuna umgwaqo noma umtapowolwazi bese beduba bashise isikole. Uma umbhikisho usuphelile bazobuya sebefuna ukulungiselwa isikole abasishisa bona,” kusho uMthethwa.Usho lokhu nje ngeledule abafundi baseBunguni Secondary, eMuden bashisa isikole bekhala ngokuthi abadlile.Kuthiwa abafundi baqala ngokushaya othisha ngamatshe, baphihliza nezimoto zabo, baphihliza wonke amawindi esikole basokhela ngomlilo sasha sangqongqa.UMthethwa uthe izehlakalo ezifuze lezi ezibuyisela umnyango emuva.Okhulumela umnyango kazwelonke uMnuz Elijah Mhlanga, uthe amaphoyisa kumele abophe imigulukudu eshisa izikole.Uthe uma kushiswa isikole kudingeka bakhiphe izigidi bezilungisa wathi lokho kubabuyisela emuva.“Okubuhlungu ukuthi kwezinye izindawo ukushiswa kwezikole kusuke kungahlangene nezemfundo. Kusuke kuyizinto zomphakathi bese bekhiphela isibhongo ezikoleni,” kusho uMhlanga.Uthe eMpumalanga zine izikole ezishisiwe esikhathini esiyisonto wathi okubuhlungu ngukuthi ezinye zazo zisuke zingenzi kahle.ISouth African Human Rights Commission ikugxekile ukushiswa kwezikole.",Basenkingeni abashisa izikole
"IVELE izolo eNkantolo yeMantshi eMgungundlovu indoda esolwa ngokuzama ukubulala amaphouyisa nokutholwa nesibhamu esingekho emthethweni nezinhlamvu.Le ndoda eneminyaka engu-33 iboshwe ngoLwesihlanu olwedlule ngesikhathi abaphenyi basePlessislaer bephenya ngecala lokubulala kwaPata, eMgungundlovu.Kuthiwa ngoDisemba 26 nyakenye ngabo-2 ezintatha uMnuz Menelisi Mnikathi (42) wabulawa ngokugwazwa ngesikhathi eseMaqeleni, eMbali. Kuthiwa wagwazwa esifubeni, washona esendaweni yesehlo. Kwavulwa icala lokubulala esiteshini ePlessislaer.Okhulumela amaphoyisa KwaZulu-Natal, uCaptain Nqobile Gwala, uthe ithimba lamaphoyisa liye endlini kamsolwa, lazazisa ukuthi lingobani.Omunye wabebesendlini uphumile wabaleka, ephethe isibhamu. Amaphoyisa kuthiwa amjahile, kwaba nokudubula.Umsolwa udubuleke emlenzeni, waboshwa, watholwa nesibhamu esinezinhlamvu ezintathu okungekho emthethweni.Umsolwa obefunwa ngamaphoyisa, kuthiwa usagcwele amathafa, angaboshwa noma yinini.UKhomishana wamaphoyisa esifundazweni, uLt General Khombinkosi Jula uthe isibhamu esitholwe ngamaphoyisa sizoyohlolwa ukuze kubhekwe ukuthi asikaze yini sisebenze ukwenza ezinye izigameko zobugebengu.",Indoda iboshwe idubula amaphoyisa
"UBUNGANI obaqala ngetiye, sekuzale ibhizinisi elikhulayo kwezemfashini kwabesifazane baseMgungundlovu.UNkk Zodwa Makhado weZolution Fashion House, wahlanganiswa ukudayisa itiye noNkk Samkelisiwe Khanyile weQhawekazi Styles Collection. Yize bengavulanga ibhizinisi ngokuhlanganyela, bayasebenzisana njengoba sebevule isitolo sabo eMgungundlovu.UNkk Makhado uthe wahlangana noNkk Khanyile ngo-2016 emdayisela itiye lokunciphisa isisu. Ngaleso sikhathi wayengazi lutho ngemfashini kodwa ezithanda izingubo.Uthe uma ehambisela uNkk Khanyile itiye, ubehluleka ukuzibamba agcine ethenge izingubo njengoba wayengumdayisi.UNkk Khanyile uthe wakhuliswa abazali abebekhuthaza ukuthi asebenzise kahle imali. Uthe yonke imali abeyithola ubecabanga ukuthi angayikhulisa kanjani. Izingubo ayezidayisa wayezithenga kwabanye abasiki bengqephu, athe wagcina engasakujabuleli ukusebenza nabo. Yilapho acabanga khona ukuzimela, wazithengela izindwangu.“Angikaze ngikufundele ukuthunga kodwa nginehlo kwezemfashini. Namanje kukhona abathungayo, mina ngenza iphethini. Ngafaka noZodwa ekutheni angene kuleli bhizinisi yize ebesaba,” ehleka.UNkk Makhado uthe wamangala ukuthi uNkk Khanyile wakwazi ukumkhombisa ngisho izindawo ezidayisa izindwangu. Uthe lokhu kumvule amehlo ngoba abesifazane kwaziwa ukuthi abasizani.Okwamanje badayisa ezinkundleni zokuxhumana. Bafisa nokuba namanye amabhizinisi ngaphandle kwemfashini.Bathe okwenza bahluke ngengqephu yabo ukuthi izingubo zabo ungazigqoka kunoma yimuphi umcimbi. Sebenamakhasimende eGauteng naseMpumalanga.UNkk Khanyile uneziqu zeBcom zase-UKZN nePost Graduate Diploma kwiLeadership ayenza e-Unisa. UNkk Makhado ubeyiChartered Accountant, bobabili bawuyekile umsebenzi.",Sebewosomabhizinisi abahlanganiswa yitiye
"ANGASE awezwe ngendaba ama-Olympics aseJapan umpetha welong jump kuleli uLuvo Manyonga kulandela ukuphula omunye umthetho we-Athletics Integrity Unit (AIU). I-AIU imemezele lesi sinqumo ngoLwesihlanu ntambama lapho eveze khona ukuthi uManyonga ujeziselwa ukuhluleka ukuzethula ngesikhathi ebhekwa abantu abahlola igazi labasubathi ukuqinisekisa ukuthi abasebenzisi izikhuthazi. UManyonga ujeziselwa ukuthi bekungokwesibili ephula umeththeo we-World Athletics kanti isigwebo sakhe siqale ngoDisemba 23 2020. The Disciplinary Tribunal has banned South African long jumper Luvo Manyonga for four years from 23 December 2020 for whereabouts failures, his second violation of the @WorldAthletics Anti-Doping Rules. 👁️ ⬇️https://t.co/cBkQOqSHT4#AIUNews pic.twitter.com/BW7CyEn9lMUManyonga (30) obe wumpetha womhlaba kwilong jump ngo-2017, waphuma nesiliva kumaRio Olympics ngo-2016. Maningi amathuba okuthi uManyonga aphuthwe ama-Olympics aseJapan nonyaka. Lo msubathi engakwazi ukusiphonsela inselelo isinqumo se-AIU kwiCourt of Arbitraitioon for Sport eseSwitzerland. ",UManyonga umiswe iminyaka emine kwezokusubatha
"AKUBAPHETHE kahle abadlali beLamontville Golden Arrows ukwaziwa ngokuthi bavele bazithele ngabandayo uma bebhekene ne-Orlando Pirates bese benikela ngamaphuzu.Lokhu kutshelwe Isolezwe omunye wabadlali abadala kwi-Arrows, uMusa Bilankulu, beqeda ukwenza amalungiselelo alo mdlalo we-Absa Premiership onamuhla ngo-7.30 ebusuku e-Orlando Stadium.Kusukela kuqale isizini i-Arrows isaphumelele ukunqoba kanye kwiMaritzburg United ngosuku lokuqala kuvulwa eka-2018/2019. Ngemuva kokuthi i-Arrows iwine lapho isishaywe kathathu yadlala ngokulingana kathathu. Kuleso sikhathi ishaye amagoli amane yangenelwa ayisithupha.Ngaphambi kokuvuleka kwegebe phakathi kwemidlalo yeligi, i-Arrows engayazi iwini ekhaya ishaywe yiMamelodi Sundowns okwenze umqeqeshi wayo uClinton Larsen wafunga wagomela ukuthi iqembu lakhe lizobuya selishintshe kakhulu ikakhulukazi phambi kwamapali ngoba inkinga yabo kulapho ikhona.Izolo uBilankulu uthe le ndaba yokwaziwa ngokuthi bangamathofi ePirates ayibahleli kahle futhi bazimisele ukwenza konke okusemandleni ukusiguqula lesi simo. “Siyazi ukuthi siyakwazi ukunqoba kwePirates njengoba senzile kumasizini amabili edlule sibashaya ngosuku lokugcina ngesikhathi esifanayo sazifaka kwiTop 8. Nakulokhu sizoya ngalowo mqondo wokwazi ukuthi sinakho kithina ngaphakathi ukubashaya kodwa konke kulele kithina,” usho kanje lo mdlali obalwa nasebedonse isikhathi eside kunabo bonke kuBafana Bes’thende.“Kuzoba wumdlalo onzima impela ngoba iPirates ikhombisa izimpawu zokuhlangana yize ingazange iqale ngendlela ebifuna ngayo. Ukunqoba kwiBucs kungashintsha izinto eziningi kithina ngaphakathi singadlali. Iwini kwiBucs ingenza sikholwe ukuthi singacoboshisa kwasani ezolandela.“Konke lokhu sizokusebenzisa njengesikhuthazi kulo mdlalo. Le ndaba yokuthi sivele siyiphe iPirates amaphuzu ayimnandi kithina ngoba sisuke sazi kahle ukuthi sikwenze konke okusemandleni ethu ukuze sinqobe. Kubuhlungu ukwaziwa njengethofi lePirates ngakho-ke sizokwenza okusemandleni ethu ukunqoba,” kusho uBilankulu.Kulo mdlalo kulindeleke ukuthi kubuye uSiyanda Zwane kwi-Arrows obelimele. Nakuba ubeseluleme koweSundowns kodwa uLarsen uthe ubengafuni ukumjaha ngoba imidlalo ibithothene futhi uyazi ukuthi usazomdinga.Imidlalo ye-Absa Premiership:",Sikhathele ukuba amathofi ePirates: owe-Arrows
"AKUCACI ngokubulawa kowesilisa waseMkhomazi okuthiwa uke wasebenza ematekisini, okusolwa unogada wendawo yobumnandi eThekwini ngokushona kwakhe.UMnuz Percy Ndlovu (32), kuthiwa udutshulwe entathakusa yangoLwesihlanu endaweni yobumnandi ePhoyinti, eThekwini. Abangani bakhe nabamaziyo balokhu bekhale njalo ezinkundleni zokuxhumana ngoNdlovu okuthiwa ubedume ezindaweni zobumnandi, edume nangokwazisa umndeni wakhe. Izolo Isolezwe lihlulekile ukuthola umndeni kamufi nemininingwane ngokushona kwakhe. Omunye wabangani bakhe ocele ukungadalulwa, uthe bazana nomufi besahlala enkabeni yeTheku kodwa akanalwazi ngeminye imininingwane ngokubulawa kwakhe.Okhulumela amaphoyisa KwaZulu-Natal, uColonel Thembeka Mbele, uthe kuboshwe owesilisa oneminyaka engu-31 ngalesi sigameko.Uthe isigameko senzeka ngezithuba zabo 4 ekuseni endaweni yobumnandi ePhoyinti.“Umsolwa uboshwe amaphoyisa asePhoyinti wavela eNkantolo kaMantshi eThekwini ngoMsombuluko. Asikaziwa isizathu sokubulawa kukamufi kodwa amaphoyisa ayaqhubeka nokuphenya,” kusho uColonel Mbele.Imizamo yokuthola imininingwane yemiphumela yokuvela kukamsolwa enkantolo yephunzile.",Indida ngokubulawa kobethanda imicimbi
"LUKHUZA ibuya uhlelo olukhuluma ngempilo kasaziwayo wakuleli osezakhele igama ngokwenza izinto eziningi emkhakheni wobumnandi, uSomizi Mhlongo.Uhlelo iLiving the Dream with Somizi, sekuvele ukuthi izobe luqukethe okuningi okusha njengoba izinto zilokhu ziqhubekile zimhambela kahle endimeni yobumnandi.Umthombo weSolezwe osondelene noSomizi uthe, baqale ukuqopha ngonyaka odlule ngoNovemba.“Konke kuhamba kahle njengoba ukuqoshwa kwalolu hlelo kusukela ngonyaka odlule kungabanga nazihibe. Abantu bazoqhubeka babone uSomizi enza izinto ezihlukene empilweni yakhe okukhona kuyo unina wakhe uMary Twala nendodakazi yakhe uBahumi,” kuchaza umthombo.Uthe lolu hlelo luzothakaselwa abaningi njengoba ziningi izinto azozikhombisa ngempilo yakhe, abengakaze aziveze phambilini.Ethintwa uSomizi ngalezi zindaba ushaye ngamafuphi wathi ucela kuthintwe uMzansi Magic mayelana nalolu daba.“Akukho engizokusho ngicela ukuthi nithinte isiteshi okuyisona esisakaza lolu hlelo,” kuchaza uSomizi.Ebuzwa ukuthi ngabe isoka lakhe elisha uMohale Tebogo Motaung, uzoba yingxenye yalo yini uvele waveza ukuthi ngeke aphawule ngalokho wase evalelisa.UNondumiso Mabece, okhulumela uMzansi Magic, uthe lolu hlelo luyabuya ngo-Ephreli walo nyaka.UNondumiso uthe ngeke aphawule okuningi ngalo njengoba kusekuningi abasazohlala phansi bakubheke kulo.",Luyabuya uhlelo lukaSomizi kuMzansi
"UYAZITHETHELELA unozinti weMamelodi Sundowns, uDenis Onyango, ophume enkundleni echiphiza izinyembezi emuva kokwenza iphutha eliholele ekutheni amaBrazilians aphunyukwe amaphuzu amathathu emdlalweni we-Absa Premiership eLoftus Versfeld ngoLwesibili ebusuku.ISundowns igcine idlale ngokulingana ngo 1-1 nePolokwane City emdlalweni oqale sengathi izozidlela amahlanga.ISundowns ibekwe phambili nguThemba Zwane umdlalo usanda kuqala esiwombeni sokuqala.Nokho sekusele amanenjana ngaphambi kokuthi kuphele lesiwombe uSelulani Phiri, ungqofe ibhola laqonda ku-Onyango, walibamba walidedela. Ngesikhathi ezama ukuliqhwanda, walithinta ngonyawo langena phakathi. ISundowns iphunyukwe yithuba lokulingana ngamaphuzu neBidvest Wits esicongweni se-log yePremiership.U-Onyango wenze iphutha emasontweni adlule ngesikhathi iSundowns ibhekene neHighlands Park. ISundowns igcine iwine ngo 2-1.“Sonke siyawenza amaphutha. Akufanele ngehlelwe wukuzethemba nefomu kodwa kufanele ngibekezele. Kufanele ngiyilwele indawo yami. Angikwazi ukuyibalekela ngoba ngenze amaphutha ambalwa kule midlalo embalwa. Kufanele ngilwe,” kusho u-Onyango.U-Onyango uke wasematheni ngemuva kokuphumela obala ethi ungcono kuno-Itumeleng Khune weKaizer Chiefs.Lokhu kwamukelwe ngezindlela ezingafani ikakhulukazi ezinkundleni zokuxhumana.U-Onyango usanda kuqokwa njengonozinti ohamba phambili e-Afrika kwi-CAF Goalkeeper of The Year wafakwa naseqenjini labadlali abawu-11 abahamba phambili e-Afrika.KwiSundowns useneminyaka ezitamuzela ijezi kumqeqeshi uPitso Mosimane.Emuva komdlalo nePolokwane, uMosimane uqhakambise imisebenzi emihle abayenzelwe ngu-Onyango.“Unozinti ohamba phambili e-Afrika wenze iphutha. Kufanele uhlale ukulindele ukuthi kunamaphutha amabili okungenani azokwenzeka ngesizini.“Ayenzeka ngisho kubadlali bamaphakathi emuva. Kufanele ukwamukele.“E-Asec (bedlala ne-Asec Mimosas) wenze izimanga. Namuhla wenze iphutha sikhuluma okuhlukile? Cha. Usesitakule izikhathi eziningi kakhulu. Ngesikhathi sekhefu ngimtshelile ukuthi akakhumbule yonke imidlalo asitakule kuyo, ngathi kufanele aqine.Amaphutha siwabona wonke amasonto.”ISundowns izobhekana neWits emdlalweni wePremiership ozoba seBidvest Stadium ngoMgqibelo ngo-6 ntambama.U-Onyango uthe: “Kuhle ukuzwa umqeqeshi ekhuluma kanje. Akulula nakuyena ngoba uyaqhubeka nokungithemba kodwa ngenza amaphutha.“Kodwa kufanele ngibhekane nesimo njengoba sinjalo ngiqhubeke ngibheke phambili.“Emdlalweni olandelayo sizobhekana neWits, angikwazi ukubuna, ngilokhu ngicabanga umdlalo odlule. Kufanele ngiqhubeke nokulwa. Wonke umuntu uyangeseka, bekufanele ngenze kangcono ngoba silahlekelwe amaphuzu amathathu. Kodwa ibhola linjalo,” kusho u-Onyango.“Ngomzuliswano wesibili wesizini wonke umuntu ulwela amaphuzu.Thina sibheka umdlalo ngamunye sifune ukuthola amaphuzu agcwele ukuze sidlule iWits ehlezi esicongweni kodwa kuhlala kunzima.“Kufanele sijuluke. Bayiqembu eliphezulu elifuna ukuhlala esicongweni. Kuzoba nzima. Kodwa ngiyakholwa wukuthi uma sike sahlala esicongweni se-log, sekuyoze kuphele isizini.”",U-Onyango uyazixolela ngephutha elenzekile
"KUME zonke izinhlelo emndenini kathisha waseJozini osazilile, osekuphele unyaka engangcwatshiwe ngenxa yokulinda imiphumela yokuhlolwa kwesidumbu.NgoLwesihlanu umndeni kaMnuz Xolani Mathenjwa ubuqeda unyaka kusukela ashona. UMathenjwa owayefundisa Ekuhlehleni Primary, wanyamalala ngoMashi 15 okukholakala ukuthi yilona usuku ashona ngalo.Lo thisha wanyamalala eyohlangana nomngani wakhe okuthiwa babezoya naye eMozambique ngoMashi 15, kwatholakala ngo-13 Septhemba isidumbu esonakele okukholakala ukuthi ngesakhe.UNksz Nokuzola Sithole, ongudadewabo kamufi, uthe sekuyazwela ngoba akukho abakwazi ukukwenza okuphathelene nokufa kukamfowabo.“Kumele ngabe sekwenziwe ngisho umsebenzi wakhe ukube konke kuhamba kahle. Inkinga ngeke sikwazi ukungcwaba umuntu kungaqinisekisiwe ukuthi nguye, yize sikholwa ukuthi isidumbu ngesakhe. Kwathathwa umama wayiswa eMpangeni kuyokwenziwa ulibofuzo, kumanje ayikabuyi imiphumela,” echaza.Ngesikhathi kutholakala isidumbu sikamufi, uMnuz Thembelani Ntshangase, oyisihlobo wathi bayakholwa ukuthi ngesakhe. Waveza ukuthi izimpahla ezitholakele okubalwa ibhande, amaselula akhe amabili, iwashi nekhadi lasebhange, yikona okwenza bakholwe ukuthi isidumbu ngesakhe.Izolo uthe sebezitshele ukuthi kumele balinde amaphoyisa nomphumela wokuhlolwa kwesidumbu. Utshele Isolezwe ukuthi kwagcina kwenziwe inkonzo yokukhumbula uMathenjwa, eyahlelwa isikole abefundisa kuso.“Kungcono ukulinda kunokuphambana nomthetho, singcwabe kungaqinisekisanga. Asifuni ngelinye ilanga kudingeke kumbiwe ithuna sekutholakale ukuthi sangcwaba umuntu okungeyena. Kunzima impela ngoba sesiside isikhathi kodwa kumele silinde,” kusho uNtshangase.Uthe emuva kwamasonto amabili kutholakale isidumbu, amaphoyisa aseNdumo abephenya, athi sekungangcwatshwa kwabuye kwatholakala ukuthi enza iphutha.Ukunyamalala kukaMathenjwa kwasusa umsindo emphakathini. Kwagcina kushishwa umuzi wenduna, uMnuz Roman Mathenjwa, kusolwa ukuthi uyazi ngokunyamalala kukathisha. Kwavalwa izikole ngenxa yemibhikisho, umphakathi ufuna amaphoyisa aqinise uphenyo.Isidumbu sikaMathenjwa satholakala ngasesiqiwini, Osuthu. Umngani owayesolwa waphoswa imibuzo ngamaphoyisa wadedelwa, washaywa nawumphakathi ufuna akhiphe iqiniso.Okhulumela amaphoyisa esifundazweni, uColonel Thembeka Mbele, uthe kusalindwe imiphumela yokuhlolwa kwesidumbu ukuze kutholakale ukuthi nguye yini uthisha owayenyamalala nokuthi washona kanjani?",Umndeni ulindisweunyaka ungangcwabi
"KUBOSHWE amadoda angu-10 asolwa ngokuduna imoto kagwayi phakathi kwaseDundee naseVryheid ngoLwesibili. Laba basolwa baboshwe ngemuva kwamahora ambalwa bedune le moto.NgoLwesibilingo-10 ekuseni, kuthiwa abagilwa ababili babehamba ngemoto belayishe ugwayi phakathi kweDundee neVryheid.Kukholakala ukuthi laba bobabili bebeseTayside ngenkathi bevinjwa abasolwa bathathu ababehlomile ababebehambangeVW Polo.Abagilwa kuthiwa baphuma emotweni babaleka kodwa abasolwa babahubha baze babathola babe sebebabuyisela emotweni. Abasolwa babe sebebaleka nabo abagilwa nemoto elayishe ugwayi.Kuthiwa lezi zimoto ezimbili zama eduze komgwaqo oya e-Utrecht, abasolwa bathutha amabhokisi ayenogwayi bawafaka emotweni ababehamba ngayo, babe sebeyabaleka bashiya abagilwa.Kwabe sekubizwa amaphoyisa endawo kwaqala uphenyo.Okhulumela amaphoyisa KwaZulu-Natal, uLt Col Thulani Zwane, uthe ukusebenza kanzima kwamaphoyisa kuwaholele ekutholeni umkhondo ngendlu ekwaMdakane eduze naseDundee.“Kule ndlu kutholakale izibhamu ezimbili nezinhlamvu okungekho emthethweni, nemoto yakwaVW esetshenziswe ukuduna imoto kagwayi itholakale kulo muzi,” kusho uZwane.UZwane uthe laba basolwa abaneminyaka ephakathi kuka-25 no-40 kulindeleke ukuthi bevele eNkantolo yeMantshi yaseDundee maduze lapho bezobe bebhekene namacala okuduna imoto nokutholakala nezibhamu nezinhlamvu okungekho emthethweni.Uthe kuzobhekwa ukuthi abasolwa awekho yini amanye amacala abayamaniswa nawo.",Kuboshwe amadoda adune imoto kagwayi
"LIDEDELWE ngebheyili kaR2 000 iphoyisa laseDurban North elisolwa ngokugwazisa umshayeli uR7 000 ukuze lidedele imoto yakhe.Izolo uConstable Nkosi Ncwane osesebenze iminyaka eyisishiyagalombili esiteshi samaphoyisa esiseDurban North utshelwe ukuthi ubhekene necala lenkohlakalo. Kuvele ukuthi uNcwane umangalelwe wumshayeli owashayisa imoto wase yena emthembisa ukuthi ngeke amvulele icala uma emkhokhela uR7 000.Kuthiwa uNcwane uboshwe ngamaphoyisa abemcuphele umgoga wokuthi ahlangane nommangali wathi uma eqeda ukumnika imali ambopha.Imali “yomgwazo” ithathwe ngamaphoyisa ambophile njengobufakazi becala abhekene nalo.Uthe alikho icala eselike lamlahla ngaphambili, wathembisa ukuthi ngeke abaleke uma ededelwa ngebheyili ngoba liyaziwa ikheli azohlala kulo. Uthe usaqashiwe esiteshini esiseDurban North futhi imali yebheyili azokwazi ukuyikhokha wuR1 000.Imantshi uNkk Vanitha Armu ithe ngoba icala abhekene nalo libucayi ibheyili uzoyibeka kuR2 000.UNcwane uwukhokhile uR2 000 wayalelwa ukuthi abuye enkantolo ngo-Okthoba 22 esehamba nommeli wakhe.Isitatimende esithunyelwe kwabezindaba yihhovisi likaKhomishana wamaPhoyisa KwaZulu-Natal, sithe ngeke liwabekezelele amaphoyisa akhohlakele ngoba umbutho awuyona indawo yokucashisa abagwazisi.",Lithole ibheyili iphoyisa elisolwa ngokugwazisa
"Ziningi izinhlobo zamakhanda abuhlungu kakhulu ezikhona kodwa namhlanje sizothi qaphu qaphu ngambalwa kulawo anomgudu othile olandelekayo uma ekuhlasela. Ubuchopho abukwazi ukuzwela ubuhlungu ngoba abunazo izinsiza zokubuzwela. Ebuchosheni kunenqwaba yemithambo nemizwa futhi zikhona nezicubu ezizungeze intamo nobuso konke lokhu kuyakwazi ukuzwela ubuhlungu. Ubuhlungu obuzwelwa yilezi zingxenye bugcina buzwele okungathi ubuhlungu osebusuka ebuchosheni uqobo ngenxa yokuthungelana kwemizwa. Namhlanje ngikhethe ukukhuluma ngamakhanda ambalwa alandela imigujwana ejwayelekile.Kunamakhanda anomkhuba wokuqala ukuhlasela emini yasekuseni okanye njalo ntambama.Kuphinde kube namakhanda aqala njalo ebusuku, ngesikhathi cishe esisodwa, ikhanda elikuvusa njalo ngezinhlungu.Kunamakhanda ankenketha uma uya ocansini, avele abhebhetheke kakhulu uma ufika kuvuthondaba.Angikwazi ukushiya ikhanda elibamba lisonte uhlangothi oluthile lobuso, elifika ngezikhawu linkenkethele ukuthi hayiza.Ngikhethe ukuthi sikhulume ngalezi zinhlobo, sike siziyeke lezi ezinye esizijwayele ngoba sesike sakhuluma nzulu ngazo phambili. Ayikho indlela yokulapha ikhanda ngaphandle kokuthola imbangela yalo bese ulapha yona. Kuba nzima kakhulu uma uthi uya kumsizi wezempilo bese ekutshela ukuthi akasazi isizathu sokuthi ube nezinhlungu ezingaka zekhanda, ube wena ufa ungalali ukuqaqanjelwa. Ekugcineni bazokunikeza okokuthomolalisa izinhlungu uma bengashongo ukuthi hamba uyobona nodokotela woluleko lwezengqondo. Akukho okubi ngokuthi udokotela wakho akuse olulekweni lwezengqondo uma isimo sisho njalo. Engikushoyo ukuthi lokhu makwenzeke sekuhlolwe ngokwanele kufunwa isizathu esiwumsusa wekhanda. Akekho umuntu ongenayo ingcindezi yomqondo kodwa akusiyena wonke umuntu le ngcindezi emphathisa ngekhanda elingalawuleki. Kungumsebenzi kadokotela ukuphanda isizathu esiwumsusa walezi zinhlungu. Abantu bakithi bakhathele ukuzibona bethalaliswa, benyanyalatwa.Ikhanda eliqala emini yasekuseni nantambamaKunamakhanda abangelwa ukushintsha kwamakhemikhali agcwalelene egazini. Isibonelo salapha yikhanda elidalwa utshwala. Ikhemikhali ewutshwala ingena ithontelane egazini bese ichamsela izinhlotshana zamanye amakhemikhali athi angafinyelela ezingeni elithile bese edala ikhanda elibihlungu. Nendlala (ithyroid evuvukele) njengoba yenza ukuthi umzimba usebenze ngokweqile nje lokhu kufukamela kuchumisa amakhemikhali amaningi egazini. Lolu chungechunge lokufukamela kuchamiselwe kuzokwenza izicutshana zemithambo nemizwa kuqale ukusonteka, kugxumagxume, kugcine kwenze ikhanda elibuhlungu. Yingakho izinhlungu zekhanda zalapha ezingaba ngaphambili ekhanda, ngemuva okanye emaceleni ekhanda kwabanye zenza okusankwatshu ekhanda okuba buhlungu kungabekezeleleki. Abanye baze bathi kungathi ushaywa unhlangothi. Leli khanda lizwela kancane emishanguzweni yezinhlungu, uyiphuza uze ukhathale. Isikhathi esiningi ezigulini esizibonayo, imbangela nomsusa wale nhlobo yekhanda, yindlala esuke ivuvukele. Kubalulekile ukuthi omuntu okhala ngaleli khanda, ahlolelwe kubhekwe ukuthi indlala kayivuvukele na, bese kuthi uma kunjalo lowo othintekayo aqale amaphilisi aqondene nalowo msuka. Okunye okumele sikukhumbule ukuthi indlala egula ngale ndlela kuningi engakona ngaphakathi emzimbeni, kugcine ukugula kwakho sekunompele ezindaweni eziningi.Ikhanda eliqala njalo ebusukuKunenhlobo yekhanda, ubuhlungu balo buqala njalo ebusuku ngesikhathi esisodwa. Leli lona livamise kubantu asebethe ukukhula ngeminyaka ikakhulu. Ubuhlungu bekhanda buvela ebusuku ngesikhathi esisodwa njalo, uvuka nje wena ngaleli khanda eselibuhlungu. Le nhlobo yekhanda ibuya iphindelela, kokunye ize ibalelwe ezikhawini ezingaphezu kuka-10 ngenyanga.Ikhanda locansiKukhona abantu abaphathwa yikhanda elibuhlungu, libe yinto ekusheshisayo uma uya ocansini, izinhlungu lezi ziya phambili uma ufika kuvuthondaba. Kucatshangelwa ukuthi leli khanda lidalwa ukwehla kwegazi eliya ebuchosheni ngoba phela wena isigubhukane nje usuthe emzimbeni wakho igazi ulidinga kakhulu emazansi nomzimba. Akuyena uwonkewonke oba nalesi simo ocansini.Ubuhlungu obusanyazi esayidini lobusoKukhona ubuhlungu okuvele kunyazime isayidi lobuso kube sengathi uyashokheka ohlangothini. Iminjunju lena ilandela umuzwa omkhulu olapha ebusweni, kuhlanganisa isimongo nezinhlafuno. Lokhu kuhlaseleka kwalo muzwa kunezikhawu ngezikhawu.Okubalulekile ngazo zonke lezi zinhlotshana zamakhanda ukuthi ziyelapheka. Kumqoka ukuthola isiphethu esiwumsusa bese kulashwe kuliwe nalo mbaseli.Mpilonde!",Udokotela uchaza ngekhanda locansi
"IHAMBA ithuka izanya inkakha yomlingisi woMuvhango ku-SABC2 eshaywe yachashwa ngenhlamba enxanxatheleni yezitolo eCarnival Mall, eBrakpan, eGoli.U-Arthur Mbambo (75) onguyise kaThandaza kulo mdlalo, uveze konke kwiSoundCloud eku-internet ngesehlakalo esenzeke ngoDisemba 19 nyakenye esesitolo sakwaMTN.Kulesi siqephu esiqoshiwe esithatha imizuzu eyisithupha nemizuzwana engu-24, uMbambo ugeqa amagula ngaleso sigameko esenzeke eyolungisa udaba locingo lwakhe.“Ngemuva kokusizwa ngatshelwa ukuthi mangiyothenga i-starter pack esisha. Ngatshelwa ukuthi uma sengibuya ngingabe ngisema kulayini kodwa ngiqonde ngqo phambili kulo obengisiza,” kusho uMbambo.Uthe usebuya wenza njengoba ayetsheliwe yize kulayini kwakunabamhlophe abayisishiyagalombili. Wabachazela bangakhombisa ukuba nenkinga. Uthi ngemuva kokusizwa ube esebonga, wavalelisa.Esephambi komnyango wesitolo uthi unake owesifazane owayehleli ngaphakathi esitolo owavele washo ngengila emthuka, emehlisa isithunzi embiza nangekhafula ngesiBhunu. Ngenhlanhla wayemuzwa ukuthi uthini ngoba uyaluqonda lolu limi.Esephuma ubone kunensizwa emi phambi komnyango inanela inkulumo yowesifazane omethukayo. Imthele ngesiphuzo esabe sisekanini. Kuthe uma ebuza ukuthi ikwenzelani lokho yamgqimuza ngekhanda ebusweni maqede wafumbeka phansi.Uthe esadidwe yilokho yaqala yamkopolota iso yase imxova ngesibhakela.UMbambo uchaza okwenzeka ngokuthi kwamehlisa isithunzi njengoba kwakugcwele abantu abamaziyo ngenxa yokuba ngumlingisi, umfundisi nomlobi wezincwadi.Uchaza uthi kwesokudla wayephethe iselula le ayezoyilungisa kwesokunxele egodle amaphepha abalulekile. Ukuphatha kwakhe ngazo zombili izandla kumnqinde amandla okuphindisela waze wasizwa wukuthi alilume leli bhungu ebusweni.“Ngemuva kwalokho kwaqhamuka abasilamula kodwa ngizizwa ngihlazekile ngoba angiyena umuntu wempi,"" kuchaza uMbambo.Uthi kubizwe amaphoyisa baphuthunyiswa esiteshini samaphoyisa babhala izitatimende. Nalapho lo wesifazane uqhubekile nokumusho ngezinhlamba embiza ngamagama ehlisa isithunzi somuntu omnyama. Noma sekudlulelwe esibhedlela kube yiso leso.Uthi namanje uhamba ejeqeza ngenxa yokwesaba selokhu kwenzeke lesi sehlo. Udaba ulubikile nakwiKhomishini yamaLungelo Abantu ngenxa yokuthi uyafisa ukuthi lusukunyelwe kuliwe nalesi sihlava sokucwaswa ngokwebala.Okhulumela iKhomishini yamaLungelo Abantu, uGail Smith uthe bayalwazi lolu daba kodwa kusaphenywa ngalo.Okhulumela amaphoyisa uCaptain Bavela Masondo uthe kuvulwe amacala amabili okushaya.“Abathintekayo bavulelana amacala okushaya omunye nomunye. Silinde ukuthi kuyiwe enkantolo ngoLwesithathu, inkantolo inqume ngalo icala,” kusho uCaptain Masondo.",Uthuka izanya owoMuvhango oshaywe esitolo
"UKUSHONELWA yisithandwa sakho, okungaba wunkosikazi noma yintombi okanye umyeni noma yisoka, ngezinye zezinto ezinzima kakhulu ukumelana nazo.Ongoti bathi okunye okuba yinkinga kakhulu wukuqhubeka nempilo ube nomunye umuntu ozomthanda ngemuva kokwehlelwa yileli lishwa.Bathi baningi abantu abavele bakhethe ukungaphinde babe nomaqondana uma beke bashonelwa ngabantu abebebathanda ngenxa yokwehluleka wukuhloma ngolwazi oluholela ekutheni umuntu akwazi ukudlulisa nokudlulela phambili.Baze bathi ukuphinde uqome noma uqonywe akusho ukuthi ubungamthandi umuntu wakho, kodwa usuke uqhubekela phambili nempilo.Nakhu okungakusiza:ZINIKE ISIKHATHINoma singekho isikhathi esibekiwe sokuthi kumele uzile isikhathi esingakanani uma ushonelwe othandiweyo wakho, kodwa umuntu uzazi futhi uzizwa yena. Ongoti bathi iphutha elingenziwa oshonelwe, elokusheshe umuntu afune azothandana naye isilonda singakapholi. Bathi kumele upholise isilonda kuyima ukwazi ukudlulela phambili.UNGAZISOLIBaningi abantu okuthi uma beqoma noma beqonywa ngemuva kokushonelwa, bezwe sengathi benza okuphambene. Bezwe sengathi ababahloniphi abathandiweyo abasuke sebedlulile emhlabeni.Ongoti bathi ukuzizwa ngale ndlela akuyona into engajwayelekile, kodwa kumele abantu bangayivumeli. Ukufa komuntu omthandayo akumele kusho ukufa kwakho yize wena usuke usaphila. Kumele ukwamukele ukuthi ngesinye isikhathi kuzomele uqhubeke nempilo uye phambili.UNGAPHENDULI ISOKA INDAWO YOKUTHULULAKungaba yiphutha elikhulu ukuthi uthululele isoka noma intombi entsha izinkinga ngeminjunju yakho, ulibelesele ngobuhlungu bokushonelwa owawuthandana naye. Kuvike nokuthi ulokhu ubala izindawo enanizihamba nezigameko ezake zanehlela engakashoni. Ngokwenza njalo, ungasibalekisa isithandwa esisha, sibone sengathi usenza isivalo sokuvala isikhathi soshonile.UNGAPHUTHUMIAkumele uma uqala ukuhlangana nomuntu ukade ushonelwe, bese ucabanga ukuthi usengusofa silahlane. Zinike isikhathi umazi kangcono futhi uma ukade ushadile, ungalokothi uphuthume ukuthi ushade ngoba wehluleka wukujwayela impilo yokungabi namuntu eduzane, ikakhulu kulabo abese behlale isikhathi eside nezithandwa zabo.UNGAMQHATHANISIUkuqhathanisa isithandwa sakho esisha nomufi kungaba enkulu ingozi. Abantu abafani, kumele ukwamukele lokho. Yamukela futhi ukuthi ezinye izinto ebezikujabulisa ngesithandwa sakho esishonile kungenzeka ukuthi ungabe usazithola, uthole okunye okwehlukile.ISIBAMBISOKungakukhathazi ukuthi uthandane nomuntu isikhathi esincane bese niyahlukana. Lokhu kuchazwa wongoti njengento eyejwayelekile futhi ebalulekile ngoba kukunikeza isikhathi sokuzifuna wena uqobo.Ubone ukuthi yimapho lapho okusamele uqinise khona amabhawodi ukuzama ukulwa nobuhlungu obuzwile ngokushonelwa yisithandwa.Eminye imininingwane icashunwe ku-www.PsychologyToday.com",Uma ushonelwe ungasheshi ufune umaqondana
"ZAKHELE XABAU BUYA ngempi yebhande lomhlaba obengumpetha we-International Boxing Federation (IBF), uNkosinathi “Mabere” Joyi, obekuthiwa sekuphelile ngaye esibhakeleni emuva kokulahlekelwa yisicoco ngendlela engaqondakali.UJoyi, waseMdantsane, e-East London, uzolwa impinda nompetha we-International Boxing Organisation (IBO) junior flyweight, uRey “Hitman” Loreto wasePhilippines empini ezoba se-Eastern Cape ngoNovemba 30.ULoreto wabukisa ngoJoyi ngasekuqaleni konyaka emhlula ngomngqimuzo womlalisa phansi ngomzuliswano wesithathu bebanga lona ibhande le-IBO lingaphethwe muntu empini ebiseMonaco, eFrance.Ubengomunye wabashayisibhakela obekubhekwe lukhulu kubo eNingizimu Afrika kodwa konke lokho sekushintshile kwazise sekunenqwaba yabalandeli besibhakela asebemngabaza.Izinto zishintshe emuva kokuthi ehlulwe nguHekkie “The Hexecutioner” Budler nyakenye empini ebise-Emperors Palace, eGauteng. Kule mpi uBudler ubevikela ibhande ele-IBO okwesithathu.Kuqhamuke izinkulumo zokuthi uJoyi ucwila ezinkambeni zikaFaro futhi usemadolonzima ukuziqeqesha ngendlela abenza ngayo eminyakeni edlule nokuyikho okwenza azike esibhakeleni.“Akungikhathazi okushiwo abantu, vele bayohlale bekhuluma,” kusho uJoyi ohlukane nomqeqeshi wakhe uLennox Mpulampula.“Okufanele ngigxile kukhona mina wukubuyela eringini, ngiqhubeke nokulandela iphupho lami. Abantu bakhulume kakhulu ngesimo sami esibhakeleni kodwa ngizitshelile ukuthi konke kufanele ngingakunaki. Inqobo nje uma ngisakwazi ukuqhubeka nengikwenzayo.”UJoyi, oqale isibhakela ngo-2002, ungomunye wabashayisibhakela abalwe iminyaka, baphatha nezicoco zomhlaba bengakaze bahlulwe. Uqale ukuzwa induku ngo-2012 ehlulwa nguMario “Dragoncito” Rodriguez waseMexico empini alahlekelwe kuyo yibhande le-IBF phesheya kwezilwandle. Ngaphambi kwalokho ubesephathe ele-IBO nelakuleli esisindweni se-minum weight. UJoyi usahlulwe kathathu ezimpini ezingu-28.“Abantu benze ihaba ngokuhlulwa kwami. Izimpi engihlulwe kuzona, angihlulwanga ngendlela enzima kodwa bekuyilawo maphutha,” kusho uJoyi.“Anginakho nokuncane ukwesaba. Ngizobhekana noLoreto ngisesimeni esihle. Ngikulungele ukubuyela eringini.",Akuphelile ngoJoyi ozolwa eyomhlaba
"MINENHLE MKHIZEU MGADLI weMamelodi Sundowns uKatlego “Mahoota” Mashego ugaqele isicoco sakhe sesithathu seMTN 8 naBafana Ba-Style abazovula umkhankaso wabo wokubutha izicoco nePlatinum Stars ku-quarterfinal yalo mqhudelwano ngoMgqibelo ngo-3 ntambama eLoftus Stadium, ePitoli.UMahoota (32), okhale wemuka nomklomelo womshayimagoli ohamba phambili ku-Absa Premiership ngo-2012/2013, usehlabane ngesicoco seMTN 8 kabili empilweni yakhe yebhola.Usiwine okokuqala lesi sicoco ngo-2010 ngesikhathi esagijima ku-Orlando Pirates. EZimnyama zashaya iSwallows kumaphenathi emdlalweni wamanqamu owawuseMoses Mabhida Stadium.Ngo-2012 uMashego uphinde wahlomula ngesinye isicoco sakhe sesibili seMTN 8, esedlala kuSwallows ethele othulini iSuperSport United ngo 2-1 e-Orlando Stadium. Exoxa ne
Solezwe, uthe angakuthokozela ukuphinde athole indondo yalo mqhudelwano.“Sifuna ukuyinqoba (MTN 8) ngoba iwuhlobo lomqhudelwano othi uma uwuwinile ukunikeze ukuzethemba. KuPirates sawina yona kuqala kodwa kwathi kuphela isizini savala nezicoco ezintathu (eseligi neNedbank Cup). NePlatinum Stars ngesizini edlule iqale ngayo i-MTN 8 yasonga isizini nezicoco ezimbili (neseTelkom). Indlela amalungiselelo ethu okuqala kwesizini ahambe ngayo kunginika ithemba lokuthi sizokwenza kahle kulo mqhudelwano,” kusho uMashego.Ngesizini edlule iSundowns ayizange idlale kulo mqhudelwano ngenxa yokuthi ayiqedanga kuTop 8. Leli qembu eliqede ishobolo leminyaka eyisikhombisa lihlulwa wukuwina isicoco seligi kanti sekuphele eyisithupha lagcina ukuphakamisa isicoco somkhumulajezi. ISundowns yagcina ngo-2008 inqoba iNedbank Cup ukudla isicoco somkhumulajezi.“Ngesikhathi kuqala isizini edlule iSundowns bese kuphele isikhathi eside yagcina ukuwina isicoco seligi kodwa sakwazi ukuqeda lolu khondolo olubi. Into esisizile wukukholwa wukuthi singawenza umsebenzi nokusayinisa abadlali abaseqophelweni eliphezulu. Nakulokhu iqembu lisayinisile futhi singasiwina lesi sicoco,” kusho uMashego.Ngesizini yakhe yokuqala kuSundowns uMahoota uhlabane ngesicoco sakhe sesithathu se-Absa Premiership. Unqobe iligi okokuqala neSuperSport ngo-2007/2008 kwathi ngo-2010/2011 wahlomula ngesinye esekuPirates. Kule sizini iSundowns izobe ilwela izicoco ezinhlanu. EseMTN 8, Telkom Knockout, Nedbank Cup, Absa Premiership neCaf Champions League. Phezu kwalokhu leli qembu lingase libe nabadlali abazoyibamba ku-Africa Cup of Nations (Afcon) ngoJanuwari uma iBafana Bafana igcina izibekiselile indawo kulo mqhudelwano.“Ngeke kube lula kodwa iPirates isikhombisile ukuthi akuyona into engenzeki ukulwela zonke lezi zicoco. Kuzomele sisebenze ngokuphindiwe kwazise iqembu neqembu esidlala nalo lifuna ukusihlula njengompetha beligi. IStars ngeke siyithathe kancane yize ilahlekelwe ngabadlali abamqoka. Umqeqeshi wayo (Allan Freese) usekhona, into eshintshile abadlali kuphela okusho ukuthi bazodlala ngendlela efanayo kodwa ngabadlali abahlukile,” kusho uMashego.",UMahoota ubheke ukudla ubhedu kuMTN 8
"UKUPHINDILE adume ngakho uSihlalo weChippa United uSiviwe Mpengesi njengoba sekuqinisekisiwe ukuthi umqeqeshi obeyibamba uDuran Francis ukhonjwe afike ngayo. UFrancis ushiya kuleli qembu emuva kokulipheka emidlalweni emibili. Udlale ngokulingana emdlalweni owodwa, wahlulwa kowodwa njengoba iChippa ihleli kunombolo 15 kwi-Absa Premiership. UFrancis ubekwe njengomqeqeshi weChippa emasontweni amabili adlule emva kokuxoshwa kukaClinton Larsen obephikwa yimiphumela. IChippa ayikaze inqobe kwiligi selokhu kuqale isizini kwazise iphinde yashaywa iMaritzburg United emdlalweni we-Absa Premiership ngoLwesihlanu ebusuku eHarry Gwala Stadium. Ekhuluma emuva kokunikeza uFrancis izintambo zokuqeqesha iChippa, uMpengesi wabeka kanje. “Kuhle uma sithuthukisa ithalente laseNingizimu Africa. Ngiyakholelwa ekunikezeni abantu amathuba. Ngizomeseka ngokugcwele. Uma esebenza kahle, uzoba nethuba lokuqhubeka kuze kuphele isizini,” kuchaza uMpengesi. Ngokusho kwemibiko, uFrancis oseke waqeqesha iBay United, uzobuyela ekuqeqesheni iqembu leChippan United elidlala kwi-ABC Motsepe League. IChippa ikuqinisekisile ukuthi uMbuyiselo Sambu uzobamba izintambo uma iChilli Boys isitholana neBidvest Wits emdlalweni weligi ngoLwesibili ngo-19:30 eSisa Dukashe Stadium. ",Usexoshiswe umqeqeshi omusha weChippa
"Le filimu yokuqala kaKagiso ethi Losing Lerato, kuyona lo mlingisi ulingisa indawo ephambili nendodakazi yakhe uTshimollo.Ekhuluma ngale filimu ohlelweni iV-Entertainment, uKagiso uthe kumjabulisile ukuthi akhiphe umsebenzi wakhe wokuqala ngaphansi kwenkampani ayithuthukisa kakhulu ngesikhathi ethatha ikhefu emkhakheni wokulingisa.Kule filimu uthe kuzobonakala owesilisa owenza konke okusemandleni ukuba sempilweni yendodakazi yakhe.“Nakuleli sikhona isihlava sokuthi uma owesifazane nowesilisa akade bethandana benezingane bese kufika isikhathi lapho bengasazwani khona. Nakule filimu kunjalo sizobona owesilisa owenza konke ukuba sempilweni yendodakazi yakhe yize isimo singesihle kodwa uyakhombisa ukuthi indodakazi yakhe uyayidinga.”Uthe le filimu izotshatshulelwa abaningi kodwa akuthanda kakhulu ukuthi izofundisa abantu abangasathandani kodwa abanezingane.Kule filimu kukhona abalingisi asebezakhele igama oZandile Msutwana, Thato Molamu, Connie Chuene, Ayanda Borotho nabanye.Ngonyaka odlule uKagiso wamemezela ukuma kancane ekulingiseni wathi ungena endimeni yomculo, kuyona angagqamanga njengoba esekhipha le filimu.",Izodlala ema-cinema ifilimu yobekwiScandal!
"LIBONGELWE ngisho umengameli wakuleli uMnuz Cyril Ramaphosa iqembu lomculo iSoweto Gospel Choir, ebuye nendondo yesithathu emcimbini amaGrammy Awards.Lo mcimbi we-61, wezindondo nothathwa njengomunye wezinkulu emhlabeni ububanjelwe eStaples Center, eLos Angeles, ngeSonto ebusuku.Kuwo amaciko ahlukene emhlabeni ahlonishwe ngegalelo lawo, alidlalayo andimeni  yobumnandi.Leli qembu beliqokwe okwesihlanu kulo mcimbi, neseliwine kathathu, kuwo.Le ndondo liyithole nge-albhamu yalo ethi Freedom.Indondo yaleli qembu yamukele amalungu lo okukhona kuwo, uDiniloxolo Ndlakuse, Shimmy Jiyane, Mary Mulovhedzi noMulalo Mulovhedzi.UMengameli uthe, elakuleli kumele lilibonge leli khwaya ngokuxoxa izindaba ezihlukene zakuleli nokuqhubeka libeka elakuleli ebalazweni.""Siyayibongela iSoweto Gospel Choir  ngokuthola le ndondo. Lena indondo yabo yesithathu siyababongela kakhulu,"" kuchaza yena.Abanye ababongele leli qembu kukhona kubo umholi weDA, uMnuz Mmusi Maimane, Herman Mashaba, Professor Thuli Madonsela, iqembu leNkatha nele-EFF, Thembisa Mdoda nabanye.Leli qembu aliqali ukuthola indondo enkulu emhlabeni njengoba selike lahlabana ngeyaziwa nge-EMMY.Kwenzeka lokhu nje, elakuleli sekujwayelekile ukuthi lizitholele izindondo kulo mcimbi njengoba iLadysmith Black Mambazo ihlababe ngendondo efanayo ngonyaka odlule.Emcimbini wayizolo insizwa esanda kufika emculweni, uChildish Gambino igile izimanga njengoba ihambe nezindondo ezibalulekile ngengoma yayo ethi  ""This is America"".UChildish uthole indondo yeRecord of the Year, neSong of the Year, kanti uqophe umlando ngalokhu kwazise bekungokokuqala ukuthi le ndondo inqotshwe yiculo leHip Hop.UCardi B nayue uqophe umlando eba umrepha wokuqala wesifazane ukunqoba indondo ye-albhamu yomculo we-rap ehamba phambili.Intokazi ebiphethe uhlelo lwalo mcimbi u-Alicia Keys, ijabulise abaningi ishaya ophiyano ababili ngesikhathi icula izingoma zayo ezihlukene kuwona lo mcimbi.",Injabulo iSoweto Gospel Choir ibuya neGrammy
"LUNGILE MAJOKAU BUKELA kuMabhuti Khenyeza umgadli ogile izimanga kuSanlam Kay Motsepe Schools Cup, uKhayelihle Shozi, (19) oqede lo mqhudelwano enamagoli ayisishiyagalombili, waqokwa njengohambe phambili.Lo mfundi waseClapham High School, ePitoli, uthi ngabe akekho lapho ekhona ukube akazange asizwe nguKhenyeza naye ozakhele igama kuPremiership ngokubhakuzisa inethi.Ngesonto eledlule emdlalweni weMpumalanga Black Aces neBloemfontein Celtic, uKhenyeza ushaye igoli lakhe lika-100 aqala ukugijima kulesi sigaba esengumdlali weLamontville Golden Arrows ngo-2002, ngaphambi kokuya emaqenjini afana neKaizer Chiefs, Mamelodi Sundowns ne-Ajax Cape Town okungamanye aseke wawadlalela.Amagoli kaShozi asize iClapham yanqoba lo mqhudelwano nonyaka yagoduka nesheke lika-R1 million.“UMabhuti ngibukela kuyena futhi uyena onginika izeluleko. Ngisho kuvalwe izikole ngihlala naye angisize, ufana nomzali kimina,” kusho uShozi.UKhenyeza nguyena owaletha uShozi kwinkulisa yeSundowns ngesikhathi esengumdlali wayo ngo-2009, wayekade engumdlali weqembu lakhe (uKhenyeza) elidlala ku-SAB League KwaZulu-Natal.“Sengineminyaka ngikhona. Ngijabule kakhulu ngokuthi ngikwazile ukusiza iqembu linqoba lapha. Ngiyakholwa wukuthi uma siqhubeka nokusebenza kanzima sizokwazi ukusivikela isicoco,” kusho lo mdlali odabuka eKlaarwater.Nokho njengoba lo mqhudelwano ungowabaneminyaka engaphansi kuka-19, kusho ukuphela kwesikhathi sikaShozi kuwo owenza uGrade 11 eClapham.Lo mdlali ugqame ezikwatini zamaqembu amancane njengoba edlalile naku-Bayhill Metropolitan kusukela ngo-2009.Uthe akazi ukuthi ikusasa limphatheleni kodwa ukholwa wukuthi imisebenzi yakhe izomkhulumela.“Ngizolinda abangiphethe okuyibona abazonquma ngami. Okwamanje ngizogxila esikoleni ngoba nasesikoleni esikusona bayasigqugquzela ukuthi senze kahle nasezifundweni,” kuphetha uShozi.",Utusa uKhenyeza owinise isikole sakhe R1 million
"INDODA okusolwa ukuthi ibidle izidakamizwa ivulele ngenhlamvu esidlangaleni kunabantu ebebezihambela emarobhothini kwaV, eMlaza, maqede yabhekisa isibhamu kuyo yazidubula yafa izolo.Indoda, eyaziwa ngokuthi ingumakhi wezindlu odabuka kwelinye lamazwe ase-Afrika, kuthiwa inguMnuz Sdu Sithole. Imangaze abaningi ngesikhathi imisa imoto erobhothini kwaV, yaphuma yavulela inhlamvu esidlangaleni, kungaziwa ukuthi idubula bani.Kuthiwa kukhale ubumayemaye abantu bebaleka nxazonke. Kuthiwa ibonakale sengathi iyakujabulela lokhu ngesikhathi ikwenza ngoba ibigibele okhakhayini lwemoto. Ibidubula ibuye igxumele phansi idubule iyizungeze imoto. Kuthe kusenjalo kwaqhamuka amaphoyisa, athe engakafiki nakuyo yabhekisa isibhamu kuyo yazidubula yashonela khona lapho.Omunye ozibonele lokhu kwenzeka kodwa ongathandanga ukuthi igama lakhe lidalulwe, uthe uSithole ubengapheli kwaV futhi uyaziwa khona. Ubejwayele ukuhamba nabantu abakha izindlu emotweni yakhe.“Uyaziwa kule ndawo yize ngingamazi ukuthi uhlala kuphi. Ngiyacabanga ukuthi uhlala khona kwaV, siyazi nokuthi uyaphuza futhi ubuye asebenzise nezidakamizwa kodwa bekungakaze kwenzeke ukuthi akhiphe isibhamu. Bekungathi sibuka ifilimu, angazi noma kukhona yini abekusho ngoba sonke bese sicashile sesaba ukudubuleka. Ngiyasola ukuthi ubedle izidakamizwa, akekho umuntu obengenza le nto edakwe wutshwala kuphela. Ucishe walimaza abantu ngoba le ndawo iyaphithizela,” kusho yena.Kunenqwaba yezitolo, kuphinde kume namatekisi nabantu abanamatafula abadayisayo kuleli robhothi. Kuhlale kuphithizela kulo njengoba uma ungena noma uphuma eMlaza udlula kulona.Ngesikhathi ithimba leSolezwe lifika endaweni izihlobo zikamufi bezidangele, zime eduze kwesidumbu sakhe zisalinde ukuthi sithathwe yimoto ethatha izidumbu.Imoto yakhe iCiti Golf emhlophe ibimi erobhothini emgwaqweni oqhamuka eSiphingo obheke ngakwa E,F&G, isidumbu sakhe siseduze kwayo.Akekho obekhuluma nomunye kulamalungu omndeni bonke bebegobodisile bebheke isidumbu sakhe.Kulezi zihlobo akekho ovume ukukhuluma nabezindaba, zithe kuningi okushayisanayo abezwa kuthiwa kwenzekile, okwamanje kazikazi ukuthi kwenzekeni.Akekho kuzo obefuna ukuzisho ukuthi ungubani.“Sisenezinhliziyo ezibuhlungu, ngeke sikhulume okwamanje ,” esho ehamba.Okhulumela amaphoyisa kulesi sifundazwe, uLt Col Thulani Zwane, ukuqinisekisile okwenzeile wathi indoda yangaphandle kwaleli okuthiwa ibidakiwe, izidubule ngesibhamu sayo yafela emgaqweni.“Kuvulwe idokodo mayelana nokufa kwendoda esiteshini samaphoyisa eMlaza. Ngesikhathi edubula akekho olimele,” kusho uZwane.",Indoda izidubule yafa phambi kwabantu
"UMENGAMELI we-ANC, uMnuz Cyril Ramaphosa usephumele obala waveza ukuthi amalungu enhlangano ebusayo avumela ukulawulwa koMbuso yidlanzana.URamaphosa uveze lokhu ngoMsombuluko wathi kuningi okusazovezwa yikhomishini kaJaji Zondo ephenya ngenkohlakalo ezinhlakeni zikahulumeni kuleli.Uthe ngaphambi kokuthi kulawulwe amandla oMbuso, kuqalwe ngawe-African National Congress (ANC).“Amabhizinisi kahulumeni iwona abefunwa, kodwa bangene kuwo ngokusebenzisa abantu abasezinhlakeni zethu, yinto esisiyivumile phambilini leyo. Ake ngithi nje, azikho ezinye izinhlangano esezivume amaphutha azo njenge-ANC, lokho kuzokwenza ukuqala kwethu kabusha kube lula kakhulu,” kusho uRamaphosa.Umengameli ukhulume kanje nje kuvele ngisho igama lendodana yakhe kwikhomishini kaZondo, u-Andile Ramaphosa, ogcine ephumele obala ngezinkontileka abanazo neBosasa esolwa ngenkohlakalo, ukugwazela abaholi kuhulumeni nokushushumbisa izimali.Kubaholi be-ANC amagama abo asevelile kufakazwa kwikhomishini kaZondo kubalwa uMnuz Malusi Gigaba, uMnuz Mosebenzi Zwane, uNkk Nomvula Mokonyane, owayengumengameli uMnuz Jacob Zuma. UNobhala-jikelele uMnuz Ace Magashule naye ulandelwa yimibiko elokhu iqine njalo emsola ngenkohlakalo ngesikhathi esawuNdunankulu waseFree State kulandela incwadi iGangster State ephenya ngalezi zinsolo.",Yi-ANC evumele ukulawulwa koMbuso yidlanzana: Ramaphosa
"PHEZU kokuba iSwallows FC ibalwa namaqembu ashaya into ecokeme kule sizini kodwa umqeqeshi wayo, uBrandon Truter, uyazihlangula embangweni wesicoco seDStv Premiership.ISwallows, enyukele esigabeni esikhulu ekupheleni kwesizini edlule, ibambene ngamaphuzu angu-18 neMamelodi Sundowns esicongweni se-log. Ayikaze ihlulwe emidlalweni eyisishiyagalombili esiyidlalile. UTruter, oqalayo ukuqeqesha kwiPremiership, uthe akungabhekwa ngakubona uma kukhulunywa ngombango weligi. ISwallows ifice iSundowns ngamaphuzu emuva kokuthela muva njengembumba, yagcina ihlule iBlack Leopards ngo 2-1 eLimpopo ngempelasonto.""Cha, cha, cha eyababanga isicoco seligi ikhulume neSundowns, (Orlando) Pirates neSuperSport (United). Hhayi nathi. Senza nje okusemandleni emdlalweni olandelayo ngoba yiwona kuphela obalulekile. Asicabangi ngombango wesicoco seligi noma okufuze lokho. Wumdlalo olandelayo obalulekile. Sisekwisizini yokuqala sifikile kule ligi. Sizobona ukuthi siphelelaphi, "" kusho uTruter.""Sibasha kule ligi. Mina nabanye abadlali abaningi. Silapho ebesifuna ukuba khona. Kodwa ngeke kusingene emakhanda lokho. Thina sisazifikela nje lapha. Siyabahlonipha bonke abakhona. Kodwa sizoqhubeka sibheke phambili.""Ngesizini edlule iSwallows isuke ngasemsileni we-log kwiGladAfrica Championship, yagcina iwine iligi. Igudluze i-Ajax Cape Town obekunesikhathi ihlezi esicongweni. Ngaphambi kokuqala kwesizini yePremiership, iqinise isikimu sayo ngabadlali abangomakadebona.ISwallows izobuyela enkundleni ngoJanuwari 5 uma isibhekene neCape Town City ekhaya.""Bengazi ukuthi sizowamisa kabi amaqembu amaningi. Umoya muhle eqenjini kanjalo nohlaka. Sinendlela yokudlala abadlali abanethezekile kuyona. Bengazi ukuthi sizoba yinkinga futhi sizoyiwina eminye imidlalo. Ebengingakulindele wukwenza kahle ngale ndlela. Sibonga uMdali ngalokho. Okudingekayo manje wukuqhubeka kanje, sibambe umgqigqo. Sizobona ukuthi kuzokwenzekani emidlalweni engu-10 kuya kwengu-15,"" kusho uTruter.",UTruter akasibhekile isicoco seligi neSwallows
"I-DEMOCRATIC Alliance (DA) ithi izoziphikisa izinhlelo ze-Eskom zokufuna imali yempesheni yabasebenzi bakahulumeni ukuze iphume ezikweletini.UMnuz Ghaleb Cachalia, okhulumela iDA kwezamabhizinisi kahulumeni uveze ukuthi uMnyango wezeziMali ucele iPublic Investment Corporation (PIC) ukuthi ishintshe uR95 billion ewukweletwa yi-Eskom ube yisabelo sayo kule nkampani.“I-Eskom ikweleta iPIC uR95 billion kodwa manje kayifuni ukuyikhokha le mali. Esikhundleni sokukhokha i-Eskom ifuna ukuthi iPIC isebenzise lesi sikweletu njengamasheya ayo. Ngeke sivume ukuthi kwenzeke lokhu,” kusho uCachalia.Uthe nemali ewu-R350 billion ekweletwa yi-Eskom inesiqiniseko sikahulumeni, sokuthi uma le nkampani ihluleka wukukhokha wuyena ozoyitakula.“IStandard & Poor’s ikubeke kwacaca ukuthi i-Eskom kayikho esimeni esikahle sokuhlela kabusha izikweletu zayo. Asihambisani nokuthi kusetshenziswe impesheni yabantu ukutakula i-Eskom. Uhulumeni njalo uhlale ematasa esebenzisa imali angenayo. Iqiniso wukuthi i-Eskom iwile ngenxa yokuthi uhulumeni ubengawenzi umsebenzi wakhe, wokuqapha isimo njengomuntu onamasheya kule nkampani,” kusho uCachalia.Uthe izinkampani zikahulumeni kaziphumeleli ngoba kaziphethwe ngenqubo yezinkampani.“Izinkampani zikahulumeni kufanele zidayiswe ukuze uhulumeni ehlise izindleko zokuholela abantu. Uma zidayiswa, izinkampani ezizimele zizokwazi ukudala amathuba emisebenzi nokwenza inzuzo. Sifuna uhulumeni ayeke ukufaka imali emgodini ongagcwali, oyi-Eskom, ayiphoqe ukuthi ikhokhele izikweletu zayo,” kusho uCachalia.Uthe bazoxhumana nongoti kwezikagesi lapha eNingizimu Afrika nakwamanye amazwe, ukuze bezwe ukuthi isikweletu esikhulu kangaka singakhokheka kanjani ngaphandle kokuthinta impesheni yabantu.",I-Eskom ifuna ukukhokha isikweletu ngempesheni yabasebenzi
"SITHEMBISO MKHIZEUMQEQESHI weLamontville Golden Arrows, uMandla Ncikazi, ubalisa ngabezindaba athi sebevele balibethele esiphambanweni iqembu lakhe ngaphambi komdlalo womkhaya, naMaZulu, ongo-3 ntambama ngoMgqibelo eSugar Ray Xulu Stadium, eClermont.Abaningi lo mdlalo obhekwe ngabomvu  bathi uzocacisa ukuthi iyiphi inkunzi phakathi kwalama qembu, ikakhulukazi kule sizini.Isizathu esenza ukuthi wonke amehlo athi njo kuwo, ngisho nakubantu abangebona abaKwaZulu-Natal, yizimanga  ezigilwa yila maqembu kwiDStv Premiership kule sizini. lSelokhu yasungulwa iPremier Soccer League (PSL) kungokokuqala ukuthi alandelane kwi-Top 3, abe sembangweni wesicoco seligi.USuthu oluphekwa uBenni McCarthy lukweyesibili ngamaphuzu awu-47, emidlalweni ewu-25.Luseli ngephuzu elilodwa kwiMamelodi Sundowns eqhwakele enemidlalo ewu-23.NgoLwesithathu AmaZulu abhaxabule iCape Town City ngo 5-1 eCape Town Stadium. Abafana Bes'thende babambe indawo yesithathu ngamaphuzu awu-43 emidlalweni ewu-25.NgoLwesithathu batshengisile ukuthi kabasabi qembu ngesikhathi besho ukuyiqeda Sundowns. Lo mdalo obusekuhambeni, uphele zibambene ngeqanda.""Njengoba senzile emdlalweni weSundowns, nakowaMaZulu sizolwa phezu kwayoyonke imibiko yabezindaba. Sebeveli sebeshilo ukuthi amaphuzu amathathu aya oSuthwini. Indlela izinga lokungayihloniphi i-Arrows eliphezulu ngayo nokuhlale benika AmaZulu idumela, ungafunga ukuthi basebenzela wona. Nakuba kunjalo sizoqhubeka nokuzithoba, sisebenze kanzima. Asilona iqembu noma abaqeqeshi abangosaziwayo,“ kusho uNcikazi ngemuva komdlalo weSundowns.UNcikazi uqhube, wathi:""Ngibonga kakhulu kubadlali bami ngokungasabi qembu, sisayibambe ngakho. Sigijima umjaho wethu, kasigxilile kokwenziwa amanye amaqembu. Kasiwunakile wonke lo msindo okhona wezibalo ze-log, kusesekuseni. Uma ithuba livuma ukuthi siye e-Afrika, sizokwenza lokho. Uma kumele siqede siphezulu ngeke siliyeke lelo thuba. Kuyangijabulisa ukuthi emidlalweni emithathu yakamuva esiyidlalele ekuhambeni asishaywanga.""Ingijabulisile indlela esidlale ngayo neSundowns. Abafana bami bayilandele yonke imiyalelo ebesibanike yona. Ngikholelwa ekutheni bekumele sinqobe, sakhe amathuba amaningi. Ngokujwayelekile iSundowns igcwala esiswini, uma uke wayiyeka yazichanasela uba senkingeni.“",Owe-Arrows usola abezindaba ngokuchema
"IKAIZER Chiefs igaqele umdlali owayegijima kwi-Orlando Pirates uThabo “Jomo” Rakhale oseyibamba kwiChippa United.Isolezwe lihabule lezi zindaba ngomthombo walo osondelene noRakhale ukuthi lo mdlali angase ayibambe kuMakhosi ngesizini ezayo. URakhale unenkontileka yeminyaka emithathu neChilli Boys ayijoyine ngoJanuwari esuka kwiPirates.“URakhale kade ngikhuluma naye, uthe ufunwa yiChiefs. Into esisele wukuthi iChiefs ithumelele iChippa United isicelo bese kuyakhulunywa. Uma konke kuhamba kahle ungethuki uma ethushuka kwiChiefs ngesizini ezayo,” kusho umthombo.Leli phephandaba liphinde laxhumana nomunye umthombo oqinisekisile ukuthi iChiefs iyamfuna uRakhale.“Umdlali ofana naye imfanele iChiefs. Abalandeli bayamdinga umdlali ozokwazi ukuyishukumisa enkundleni. Nokho iChiefs kumele isheshe yenze izinto kusenesikhathi. Emasontweni ezayo mhlawumbe izobe isikhona into ebambekayo. Okwamanje asikho isicelo etafuleni likaChippa,” kusho lo mthombo.URakhale uchithwe yiPirates ngemuva kwezinxushunxushu zakhe zokungaziphathi kahle ngaphandle kwenkundla.Kuthintwa uSiviwe “Chippa” Mpengesi ongusihlalo weChippa ukhale ngokuthi usemhlanganweni.IChiefs ithembise ukuthi izokwenza inqwaba yezinguquko ngesizini ezayo. Phakathi kwabadlali okubhekwe ukuthi ibachithe kukhona u-Edmore Chirambadare, Keagan Buchanan, William Twala, Emmanuel Letlotlo, Bongolwethu Jayiya kanti uBrilliant Khuzwayo, ongunozinti, usekucacisile ngeke ayivuselele inkontileka yakhe eNaturena.Kuthintwa uVina Maphosa wezokuxhumana kwiChiefs uthe: “Yebo izinguquko zizoba khona kodwa ekupheleni kwesizini. Lapho sidinga khona ukuqinisa ngeke silenze iphutha, sizoqinisa. Sizomemezela kahle yonke into uma sesiqedile.”URakhale ubeyisithandwa sabalandeli beZimnyama ngenxa yengcwenga yebhola edle ngezitayela ezikitaza abathandi bakanobhutshuzwayo abeyidlala. Ngesikhathi eshiywa kweZimnyama eya kwiChippa abanye abalendeli balibeka ngembaba ukuthi abahambisani nesinqumo seBucs sokuchitha lo mdlali.Uma egcina ephelele kwiChiefs uRakhale uzoba ngomunye wabadlali abake bayibamba kwiBucs Amakhosi abalandela sebekwiChippa. Kulaba badlali kukhona uTwala, obolekwe yiMaritzburg United kuze kuphele isizini, noJoseph Molangoane osagijima kwiChiefs.",IChiefs igaqele owaduma kwiBucs
"IMENENJA  kaMasipala weTheku uMnuz Sipho Nzuza , ithi  ayikwazi ukulala kwehle ubuthongo ibe ihola izandithi zemali, ibhuquza ekhaya. UNzuza ubexoxa neSolezwe ngeSonto emuva kokuthi ebevele enkantolo eqhubeka nokuyinxenxa ukuthi imvumele abuyele emsebenzini. UNzuza uhleli ekhaya emuva kokuthi inkantolo ibeke imibandela enzima emvimbela ukuthi asebenze ngenkululeko, wase ecela ikhefu elikhethekile. Uthe akumkhululi kunembeza wakhe ukuthi angasebenzi ebe ehola. Uthi uzizwa sengathi wenzela phansi abakhokhi bentela, ngokutamuza umholo ebe ejika nelanga emzini wakhe. “Ukusebenza kuyilungelo lomuntu yingakho ngicela bangivumele ngibuyele emsebenzini ngoba le mibandela inzima iyangivimba. Nginaso isifiso sokusebenza futhi ngiwumsebenzi ohola kakhulu kufanele ngisebenze , ’’ kuchaza uNzuza. Ungaphandle ngebheyili kaR50 000 ecaleni lenkohlakalo elithinta ithenda yokuqoqa udoti eThekwini. Ngesikhathi evela enkantolo efaka isicelo sebheyili kwadalulwa ukuthi umhlomulo wakhe kuMasipala weTheku ubalelwa kuR 300 000 kodwa akwangacaca ukuthi  ngabe yimali eza kuye yonke noma sekubalwe neminye imihlomulo yakhe kulesi samba. Uthe unalo ithemba lokuthi inkantolo izokuzwa ukukhala kwakhe abuyele emsebenzini. UNzuza useke wabuyela emsebenzini kodwa waboshwa kwathiwa wephule imibandela yebheyili. Kuthiwa imibandela ithi akumele asayine, agunyaze imisebenzi kanti akavumelekile ukuqondisa ubugwegwe kubasebenzi. Omunye umbandela uthi akangaxhumani nabantu abangofakazi benkantolo abasebenza kumasipala. UNzuza ubesenkantolo kodwa sangaphuma isinqumo, udaba lwahlehliselwa kuFebruwari 11 nonyaka. Kuvele ukuthi kusafanele kufakaze umphenyi wecala abeke ukuthi ubona kanjani ngokuxegiswa kwemibandela yebheyili kaNzuza. Kumanje isikhundla sikaNzuza, sibanjwe wuMnuz Sipho Cele, oyisikhulu kuMasipala weTheku. Kulindeleke ukuthi icala lethenda kadoti libuyele enkantolo ngoMashi 23 nonyaka. UNzuza uboshwe kaanye noNkk Zandile Gumede owayeyimeya yeTheku, nezikhulu nosomabhizinisi. Kuleli cala kubalwa noNkk Bagcinile Nzuza, ongunkosikazi kaNzuza.",Imenenja kamasipala icikwa wukuhola isekhaya
"UMthunzi ngumuntu ongathandwa abaningi njengoba eyisigebengu esiyiqola nokungelula ukuthi sibanjwe.Kodwa manje kulo mdlalo ulele esibhedlela njengoba kukhona abamdubula ngemuva kokumbamba ukuthi nguyena umenzi wobubi.UKhalik Sherrif, oyisikhulu kwa-e.tv, ubize uBongile esiteji ezombonga emcimbini obuseGoli, eMelrose Arch, ngesonto eledlule.Uthe abantu abafana noBongile yibona abenze izibalo zesiteshi zanyuka njengoba lo mdlalo usubukwa ngabantu abangu-5 million.Ekhuluma neSolezwe uBongile uthe, kuyajabulisa lokhu okwenzekayo futhi kuyamgqugquzela ukuthi aqhubeke azinikele kukhona konke akwenzayo.“Ukubizwa kanje phambi kwabanye abalingisi kusho lukhulu futhi ngiyabonga kulo mdlalo ngokunginika ithuba elifana naleli. Umsebenzi usamningi ekulingiseni njengoba ngimatasa nangemidlalo yasesiteji,” kusho yena.Uthe kulo mdlalo njengoba uMthunzi elele esibhedlela nje akazi noma sekuwukuphela kwale ndawo noma kukhona okusazoqhubeka ngayo.“Kulo mdlalo unikwa okumele ukwenze ngalelo sonto kudlule nami angazi noma sekuwukuphela kwale ndawo noma isaqhubeka. Kodwa kungijabulise kakhulu ukuyilingisa,” kuchaza yena.Kulo mcimbi kuphinde kwethulwa umdlalo omusha othi Isipho nozoqala ngoJulayi 1 ngo-6.30 ntambama.Kuwo kulindeleke abalingisi abafana noNimrod Nkosi noThobani kaDlomo Nzuza.",Babonga uBongile ngokuheha izinkumbi kwiScandal!
"I-DA KwaZulu-Natal inxuse abantu ukuba bayivotele ikhiphe i-ANC kuhulumeni ukuze ishintshe impilo yabo.Ibihlangene nabalandeli bayo eTruro Hall, eMgungundlovu, lapho yethule khona izinhlelo zayo namasu angashintsha impilo yabantu baKwaZulu-Natal.Umholi we-DA esiShayamthetho KwaZulu-Natal, uMnuz Francois Rodgers, ukhwele wadilika kuhulumeni we-ANC wathi udlala ngemizwa yabantu ngokwenza izethembiso ungazigcini.“I-ANC ihlale yenza izethembiso kodwa ingazifezi, manje isikhuluma ngendaba yokushintsha izisekelo zomnotho, lokhu ikwenze ngemuva kokuthi ilahlekelwe yimikhandlu emikhulu iTshwane, Joburg neNelson Mandela Bay ngokhetho lwezindawo nyakenye,” kusho uRodgers.Uthe abukho ubuholi KwaZulu-Natal, wanxusa abantu besifundazwwe ukuba bavotele i-DA.“Sinenkinga lapha KwaZulu-Natal, ubuholi abukho. SinoNdunankulu okhona ehhovisi kodwa kwesinye isikhathi akekho kanti futhi noSihlalo we-ANC esifundazweni, uMnuz Sihle Zikalala, akathembekile, uhambe wayokhuluma kwithelevishini into engekho ngesikhathi kunenkulumo-mpikiswano ne-SONA ePhalamende ethi uphuma esifundazweni esihlale sithole imibiko ehlanzekile kuMncwaningi-Mabhuku,” kusho uRodgers.Uthe kuyiphutha lokhu okushiwo nguZikalala ngoba ngesabelo-mali sika-2014/15 yaba wu-30% imikhandlu eyatholea imibiko ehlanzekile kuMncwaningi-Mabhuku, kwathi ngesika-2015/16, yaba wu-33%.“Ngicabanga ukuthi uZikalala uphambanise i-KZN ne-Western Cape eholwa yi-DA lapho imikhandlu ithole khona  u-73% wemibiko emihle kuMncwaningi-Mabhuku kwathi iminyango kahulumeni yakhona yathola 79%,” kusho uRodgers.Okhulumela i-ANC KwaZulu-Natal, uMnuz Mdumiseni Ntuli, uthe abakugqiziqakala lokhu okushiwo yi-DA kodwa bazoyiphendula ngoba ikhuluma ngegama lombutho.UNtuli uthe akusilo iqiniso ukuthi i-ANC ayinabo ubuholi ngoba ukube abukho ngabe ayiyibuyisanga imikhandlu ebiyihola iphinde yengeze ngeminye ngemuva kokhetho lwezindawo nyakenye.Uthe kuyiqiniso elingephikiswe ukuthi siyakhulu isibalo semikhandlu ethola imibiko emihle kuMncwaningi-Mabhuku.URodgers uthe yonke indawo lapho kuphethe khona bona kunoshintsho.Uthe uma bengabusa KwaZulu-Natal bangafike banciphise izinkampani zikahulumeni wesifundazwe eziwu-12 zibe nhlanu, wengeza ngokuthi lokhu kungonga * -R22 million.Uthe okunye abangakwenza wukuqeda uhlelo loMnyango wezeMpilo lokuhambisa labo abafundela ubudokotela eCuba.URodgers uthe lolu hlelo lunezinkinga eziningi kanti lumosha imali.“Okunye esingakwenza yisiqiniseko sokuthi uMnyango wezeMfundo uthola isabelo esikhulu sezimali. Kuyishwa ukuthi ngemuva kweminyaka ewu-23 izwe libuswa ngentando yabantu kodwa isifundazwe sisahluleka wukuphasa ngamalengiso kwa-matric,” usho kanje.Uthe bafuna futhi ukusebenzisana neSilo samaBandla, uGoodwill Zwelithini, ngenhloso yokuthi basisize sikwazi ukuzenzela imali, singathembeli kuhulumeni.“Eminyakeni eyedlule kuke kwakhona ukungaboni ngaso linye phakathi kweSilo nohulumeni. Lokho kungagwemeka ngokuthi kuqiniswe izindawo zamagugu zesifundazwe ezingasiza ekutheni iMbube ikwazi ukuzenzela inzuzo,” kusho uRodgers.Umholi we-DA KwaZulu-Natal uthe olunye udaba alubhekayo yindaba lokubuyiselwa komhlaba kubantu.Uthe bayaliseka ikhwelo leSilo elithi abantu abahlala ezabelwane kumele bathole amatayitela.UMncwango uphinde waxolisa eSilweni ngokuthi bethule uhlelo lwabo lokutakula isifundazwe ngaphambi kokuthi ivule isiShayamthetho.Okhulumela iNdlunkulu kaZulu, uMntwana Thulani Zulu, unqabile ukuphawula wathi abaphenduli ezintweni abazizwa ngabantu.“Akukwazi ukuthi ungafike ungixoxele ukuthi i-DA ithini ingazange ize kuthina izoxoxa nathi bese ngivele ngiphawule bume,” kusho uZulu.",I-DA inxuse abaseKZN bayivotele
"UKhaya ozakhele udumo elingisa indawo kaGC kuZalo kuSABC 1 ukhiphe le ngoma ngesonto eledlule ezitolo zomculo ze-internet njenge-iTunes.Kusukela iphumile abantu bakhuluma ngayo abanye bebuza ukuthi ngabe yini Indovozi.Izinhlamvu zayo zithi: “Dansa uma udansa girl kodwa fihla indovozi. Angithandi man’ ngendovozi. Fihla le ndovozi.”Ekhuluma naleli phephandaba uthe: “Indovozi yinoma yini ocabanga ukuthi owesifazane kumele ayifihle. Kungaba yikhwapha, izinqa, ibele noma isitho sangasese. Mina nje ngiyathanda ukufaka izinto ezimfishane kodwa ngizifaka ngendlela engabahlanzisi abantu.”Uthe Indovozi yigama elifana neWewe okwakuculwa ngayo engomeni kaDJ Siyanda eminyakeni eyedlule.“Yinto ongeke uyichaze ukuthi iyini. Nakuthelevishini kunamagama ongavumelekile ukuwasho njengokuthi sf+?e kodwa uziqambele awakho uthi stshaparap.”Uthe uyenzile enye yasemisakazweni engalibeki ngesihloko igama elithi Indovozi. Uveze nokuthi kade eyiqophela i-video ezoqala ukubonakala emasontweni amabili ezayo.“Bengifuna ukuthi noZodwa Wabantu abe khona ngoba ingoma uyayithanda kodwa waba matasa.”Uqhube wathi zikhona ezinye izingoma azozikhipha maduze ezihlanganisa neye-Afro Soul ayibhalelwe nguLinda Gcwensa.“Nayo iyakhulumisa ngoba ithi muhle umuntu wami kunowakho. Ngiyayithanda into ekhulumisayo,” kusho uKhaya.",Usesuse izinkulumo uGC ethula ingoma ethi Indovozi
"SESINYUKELE ku-7 572 isibalo sabantu osekuqinisekisiwe ukuthi bahaqwe yigciwane iCovid-19 kuleli, kanti isibalo sababulawe yileli gciwane sinyukele ku-148. Lokhu kuqinisekiswe nguNgqongqoshe wezeMpilo kuleli uDkt Zweli Mkhize ngoLwesibili ebusuku. Isibalo sabahaqekile sinyuke ngo-352 kanti esabashonile sinyuke ngabalishumi uma kuqhathaniswa nezibalo ezimenyezelwe ngoMsombuluko. Sebebalelwa ngaphezulu kuka-268 000 abantu asebehlolelwe iCorona kuleli kanti abawu-10 000 kubo bahlolwe kumahora awu-24 edlule.%%%twitter https://twitter.com/hashtag/COVID19?src=hash&ref_src=twsrc%5Etfw"">#COVID19Statistics in South Africa as at 05 May 2020. 
pic.twitter.com/I2476c7kDe— Dr Zweli Mkhize (@DrZweliMkhize)EWestern Cape isibalo sabahaqekile sesifinyelele ku-3 609, eGauteng bawu-1 697 kanti KwaZulu-Natal bawu-1 142 abahaqekile. IWestern Cape iphinde ibe nesibalo esiphezulu sabashonile kunazo zonke ezinye izifundazwe kanti izolo kumenyezelwe ukuthi kwabayishumi abashonile, abayisikhombisa abakulesi sifundazwe. Kuzokhathaza abaningi ukunyuka kwesibalo sabantu abathelelekayo ngosuku njengoba sekweqe u-300 ezinsukwini ezimbalwa ezidlule. Kusukela ngoMeyi 1 kuya ku-Meyi 5 isibalo sabantu abahaqekile kuleli sinyuke ngo-1 925. NgoMeyi 1 izwe lingene esigabeni sesine sikathaqa okuhambisana nokuxegiswa kweminye yemithetho ebekiwe. Uhulumeni ubeke eminye imithetho ukuqinisekisa ukuphepha kwabantu, njengokuphoqwa kwabantu ukuthi bafake izifonyo ngaso sonke isikhathi uma besemphakathini. Nezinkampani zibekelwe umgomo wokuthi ziqinisekise ukuthi zihlinzeka abasebenzi ngezifonyo kuphinde kube khona nezibulali magciwane endaweni yokusebenza. Izolo umengameli Cyril Ramaphosa uhambele isifundazwe iKZN ukuzohlola ukuthi isifundazwe siqhuba kanjani empini yokulwa naleli gciwane. Uveze ukuthi uhlabeke umxhwele ngomsebenzi owenziwa yisifundazwe kulandela ukuvakashela isibhedlela esisha iDr Pixley Ka Isaka Seme Hospital athe sizosiza kakhulu empini naleli gciwane njengoba ososayensi beveze ukuthi lisazosabalala ngamandla kuleli. %%%twitter https://twitter.com/hashtag/COVID19?src=hash&ref_src=twsrc%5Etfw"">#COVID19
@PresidencyZA
@GovernmentZA
pic.twitter.com/WOvBRgayT4— Dr Zweli Mkhize (@DrZweliMkhize)","#Coronavirus: Kushone abanye abayishumi, abawu-7 abaseWestern Cape"
"UMHOLI we-African Content Movement (ACM) uMnuz Hlaudi Motsoeneng ukhwele wadilika emajajini akuleli, wathi akumele acabange ukuthi angonkulunkulu abancane.UMotsoeneng uphawule kanje ngemuva kwesinqumo seNkantolo ePhakeme eGauteng esichitha isicelo seqembu lakhe sokuthi kusakazwe bukhona umhlahlandlela weqembu lakhe owethulwe enkundleni yezemidlalo eCurries Fountein, eThekwini ngoMgqibelo.“Ngidumele ngesinqumo senkantolo sokuchitha ukuthi kusakazwe ukwethulwa komhlahlandlela weqembu lethu ngoba amanye amaqembu kubalwa ne-ANC osomqulu bawo bebesakazwa bukhoma,” kusho uMotsoeneng.UMotsoeneng uthe udinga izinyanga eziyisithupha kuphela ukuze aguqule impilo yabantu baseNingizimu Afrika. Uthe yena uma engena emandleni ngeke aze abonisane nabantu ngokuthi luzokwenziwa kanjani uguquko, wathi uzoluphoqa.“Thina asinawo umhlahlandlela wokhetho, asazi nokuthi yini yona leyo. Into esinayo isu lokuthi sizobasiza kanjani abantu bakuleli,” kusho uMotsoeneng.Uthe uma bengena emandleni, bazophoqa ukuthi * -90%, wemisebenzi unikwe abantu bakuleli. “Abantu sebeyibonile i-ANC ukuthi idlala ngabo akukwazi ukuthi ngemuva kweminyaka engu-25, isemandleni kodwa namanje isakhuluma udaba lokubuyiswa komhlaba,” kusho uMotsoeneng.Uthe uma bengaba semandleni, bazophinda kabili isibonelelo sabantu abadala ngoba ibona abayizinsika zemizi eminingi. Uthembise ukusukumela ubugebengu. ""Sizonika amaphoyisa imali ngoba kumanje awakwazi ukusebenza kahle ngoba anokhwantalala ngenxa yezikweletu nokuthi ahola kancane. Abanye esizobanyusela imali othisha ngoba nabo bahola amakinati. Akumele amaphoyisa nothisha baphile ngomashonisa bebe benza umsebenzi obalulekile esizweni,” kusho uMotsoeneng.",#Ukhetho2019: UMotsoeneng ugxeke amajaji achithe isicelo
"MTHOKOZISI MNCUSENI noLUNGILE MAJOKAU MQEQESHI wePlatinum Stars, uCavin Johnson, uzishaya isifuba ngendlela abelihlikihla ngayo uMasibusane “Zizou” Zongo, oqokwe njengomdlali ovelele, okuyinto ecasule umqeqeshi weMamelodi Sundowns uPitso “Jingles” Mosimane la maqembu ecazelana amaphuzu kowe-Absa Premiership ngempelasonto eRoyal Bafokeng Stadium.UMosimane uchaze ukuqokwa kukaZongo njengokubuyisela ibhola laseNingizimu Afrika emuva. Ubesola leli nxele ngokushaya izitayela ezingayi ndawo.Nokho ngesikhathi uJohnson ocija iDikwena exoxa naleli phephandaba ekuqaleni kwesonto, ulimise ngesihloko elokuthi konke obekwenziwa uZongo bekuyimiyalelo yakhe futhi uhlabeke umxhwele ngebhola elikhonjiswe wumdlali wakhe.“Ngokwami akekho umdlali ocishe wasondela kuZongo. Khumbula ukuthi isikhathi esiningi ibhola belikuSundowns, ngakho-ke cabanga ukuthi bekuzoba njani ukube belikithina isikhathi esiningi? Yinkinga yakhe uMosimane uma ebona sengathi kunconywa into engekho. Mina nginika abadlali bami imiyalelo njengoba bengenzile kuZongo. Akusona isitayela sami ukuphawula ngabadlali bamanye amaqembu kodwa-ke uma uPitso esibona isidingo salokho, akufuni mina,” kusho uJohnson.Inkulumo kaMosimane ayenze kuthelevishini ngemuva komdlalo ikhombise ngokusobala ukuthi umphumela awuthole kulo mdlalo awuzange umjabulise.“Ngimkhonze kabi uZongo. Ungumdlali webhola onekhono futhi akukho magqubu engimbambele wona kodwa angivumelani nokuthi aqokwe njengomdlali ovelele. Unazo impela izitayela kodwa kufanele afunde ukuthi azisebenzisele ukuthi zimfake ebhokisini lapho ezokwazi khona ukushayela unozinti. Kumele abe yingozi ngenxa yezitayela zakhe.“Lo mkhuba wokutusa umjiko ongasiyisi ndawo usibuyisela emuva. Uma uzojika abantu yenza njengoThabo (Rakhale) we-Orlando Pirates. Uyazishaya izitayela kodwa negoli uyalishaya njengoLionel (Messi) noNeymar,” kusho uMosimane.Uthe laba abaqoka abadlali abavelele kufanele bakuqaphele ukuthi ungena kangaki ebhokisini lezitha umdlali abasuke bemqokile babheke nezinye izinto. “Izingane ebezibuka lo mdlalo emakhaya zizokhula nolwazi olungekho lokuthi uma ushaya izitayela uqokwa njengovelele,” usho kanje.Umqeqeshi weJomo Cosmos, uJomo Sono, usetshele uMosimane ukuthi angazikhathazi ngamanye amaqembu kepha abheke elakhe.“UZongo wenza ngqo lokhu okufunwa abalandeli. Le ndaba yomjiko eyethu. Ngesikhathi ngisadlala eNew York ngangima phezu kwalo ibhola kuchwaze inkundla yonke. Ibhola lethu eNingizimu Afrika liyakuvuma lokhu okwenziwa uZongo ngakho uMosimane kumele athule. Akukhona e-Europe lapha kuseMzansi,” usho kanje uSono.n Khona manjalo, umdlali we-Orlando Pirates, uSifiso Myeni, uzidonsele amanzi ngomsele kubadlali beCS Sfaxien abamsole “ngokudelela” ngemuva kokuthi egende ibhola phambi kwabo ngesikhathi la maqembu etholene phezulu koweCaf Confederation Cup ngayo belu impelasonto edlule.Ngalesi sikhathi umdlalo ubusuya ngasemaphethelweni, iBucs ihamba phambili ngo 2-0 wamagoli kaRakhale noMenzi Masuku. Abadlali beSfaxien bamane bamthelekela uMyeni ibhola selingasekho kuyena bemhlohloloza, kucaca ukuthi abakuthokozelanga akwenzile.",Bagxeka uMosimane ngakusho ngowePlatinum
"SEKUZOSHAYWA imithetho enqala mayelana nokusungulwa kwezipaza ezintsha emalokishini ukuvimbela abokufika abangenise kakhulu ezindaweni zabamnyama.Isiphakamiso kuphunywe naso emhlanganweni obuphuthuma KwaMashu ngoLwesibili ebusuku nguNdunankulu waKwaZulu-Natal, uMnuz Willies Mchunu, uNgqongqoshe wezokuVakasha nokuThuthukiswa koMnotho esifundazweni, uMnuz Sihle Zikalala nePhini leMeya eMkhandlwini weTheku, uNkk Fawzia Peer ngemuva kokuvela kwezinsongo okuthiwa zivela kubantu ezithi abokufika kumele bavale izitolo zabo KwaMashu, Ntuzuma neNanda ngaphambi kokuba kuphele usuku lwanamhlanje.Ngaphandle kwesiphakamiso sokuba kube nomthetho oshaywayo, umhlangano uvumelane ngokuthi kumele zicutshungulwe kabusha izitolo kubhekwe kuthi ngobani abanikazi bazo.Umhlangano ubuhanjelwe wubuholi beNorth Regional Business Association (NORBA) obebumele abantu base-Ethiopia naseSomalia abahweba enyakatho yeTheku.UMnuz Mlungisi Mncube weNORBA uthe bayavumelana nohlelo oluqalwa uhulumeni lokuzama ukulungisa ibhizinisi labo.Uthe yize bevumelene nohulumeni kodwa basazobuyela emphakathini beyowucela ukuthi wehlise amaphaphu.Uvumile ukuthi yibona abebekhiphe umyalelo wokuthi kuvalwe izitolo zabokufika.“Sifisa isisombululo siphume ohlelweni oluqalwa wuhulumeni ngoba naye uyavumelana nokuthi ibhizinisi kumele ligunyazwe wumthetho,” kusho uMncube.UMnuz Ahmed Mohamed, womkhandlu wabantu baseSomalila KwaZulu-Natal, uthe baneme ngezinqumo ezithathwe emhlanganweni.UMohamed uncome nohulumeni ngokungenelela kwakhe ukubhula umlilo.Uthe nabo bayavumelana nokuthi zingabe zisavulwa izitolo ezintsha.Umhlangano uvumelane ngokuthi zivalwe zonke izitolo ezingekho emthethweni lungakapheli usuku lwanamhlanje.UZikalala uthe sebesungule ikomidi elizosebenza udaba ukuthula isisombululo.“Sesisungule ithimba elincane elizohlola zonke izitolo ezikhona, lenze uhlu lwazo bese lenza neziphakamiso zomthetho okumele zithathwe,” kusho uZikalala.UZikalala uthembise ukuthi bazobheka ukuthi ukuba khona kwezinxanxathela zezitolo emalokishini akunawo yini umthelela omubi.“Abantu bangakungabaza nje ukuzibophezela kwethu njengohulumeni kodwa siqinisile uma sikhuluma ngokuguqula izisekelo zomnotho,” kusho uZikalala.UMchunu ushayele ihlombe zonke izinhlaka ebezihlanganyele emhlanganweni, wathi izivumelwano ezenziwe zivimbe udlame obelungase lubheduke.Uthe uhlale egquqguzela ukuthi kuxoxwe noma kuhlangene izitha.",Imithetho emisha ngezipaza ethinta abokufika
"IZINJINGA zaseThekwini ezizakhele udumo ngamabhizinisi amathenda zifake amaphepha okwehlukanisa umshado eNkantolo eNkulu eThekwini. Akukacaci ukuthi yini imbangela yokwehlukana kwalezi zithandani kodwa amahlebezi ngokugqabuka kwefindo lomshado aqale ukusabalala nyakenye.Kulindeleke ukuthi udaba lokwehlukanisa kwabo  lulalewe enkantolo ngoLwesithathu. Iphephandaba langeSonto iCity Press labika ngoSepthemba odlule ukuthi abasahlali ndawonye labo macaphuna kusale.Ngo-2016 umndeni laba bashadikazi bangene obishini nabaqoqi bentela iSars abaveza ukuthi izinkampani zabo, ezingaphansi kweZikhulise Group, zikweleta intela ebalelwa ku-R204 million.Ojutshwe yinkantolo ukuxazulula lolu daba uMnuz Pieter Strydon,  uthe basaqhubeka nezinhlelo zokuvala izinkampani. Ukuvalwa kwezinkampani zakwaMpisane kuzokwenziwa ngendlela yokudayisa impahla yamabhizinisi ukuze ikhokhe ingxenye yesikiweletu okubizwa nge-liquidation.“Udaba olusaqhubeka. Angicabangi ukuthi (oyinkosikazi) uzokwazi ukukhokha lesi sikweletu. Angiboni futhi bemkhipha phambili kulolu daba. Uma besheshisa yonke into ibe segameni lakhe, kuzobangconwana,” kuchaza uStrydom.Uthe udaba lwentela basaludlulisele enkantolo yokudlulisa amacala futhi bafake nesicelo sokuthi kuhlengwe ibhizinisi labo.Inkosikazi ibingumqondisi kulezi zinkampani ebeziyingenisa ngamafosholo imali ngokuthola amathenda kuhulumeni.Laba bashade uhlobo lo mshado olwaziwa ngeCommunity of Property okuchaza ukuthi kuzomele bahlukaniselane phakathi konke okungokwabo uma behlukanisa.Ngo-2016 abaqoqi bentela bashaqa impahla yalaba bashadikazi okubalwa kuyo izimoto zikanokusho nesithabathaba somuzi wabo eLa Lucia enyakatho neTheku ngokunjalo neplazi labo eliphakathi nesifundazwe iKwaZulu-Natal.Ukushaqwa kwempahla kulandele ukuhluleka kwabo ukugcina isivumelwano neSars sango-2014. Kuzokhumbuleka ukuthi phakathi kuka-2008 no-2012 inkosikazi ike yabhekana namacala awu-183 okungayikhokhi imali yentela, ukukhwabanisa kanye nokugwazela. Amacala ayebhekene nayo ahoxiswa umqondisi wophiko lwezokushushisa  ngaleso sikhathi, u-Adv Mxolisi Nxasana, owasola umshushisi u-Adv Meera Naidu ngokungaziphathi ngendlela ngesikhathi ephenya.Nyakenye uNaidu, esekwa yiPublic Servants Union, isigungu sokuqondisa ubugwegwe esasiholwa u-Adv Justice Mnisi, samthola emsulwa kwayesolwa ngakho. UMnisi wayigxeka indlela okwaphathwa ngayo uNaidu wabuza ukuthi ngabe iNPA yayihloseni ngokuhoxisa amacala ayebekwe le nkosikazi. Imizamo yokuthola abashadikazi ngaphambi kokushicilelwa kodaba ayiphumelelanga bethintwa yi-African News Agency.- ANA",'Kuyaphela' ngomshado wazinjinga zaseThekwini
"AFRICAN NEWS AGENCY (ANA)ILINGANISELWA ku-R49 billion imali yombuso eyasetshenziswa ngokungafanele ngokulawulwa koMbuso yidlanzana, ngokusho komqondisi we-Shadow World, uMnuz Paul Edward Holden,  ngokophenyo olwenziwe.Lo mqondisi ukusho lokhu kwikhomishini eholwa nguJaji Raymond Zondo izolo.Ngokwakhe, bathola ukuthi imali engu-R49 157 323 233.68 yayilokhu ifakwa emabhange ahlukene.U-Holden ukusho lokhu efakaza ngemali eyayifakwa iphinde ikhishwe emabhange ahlukene.Ohola ubufakazi, u-Advocate Matthew Chaskalson, uyena obephonsa imibuzo uHolden.U-Holden utshele ikhomishini ukuthi ubufakazi bakhe bugxile emibikweni nangendlela imali ebikhokhwa ngayo emabhizinisini akwaGupta.Uveze ukuthi abakwaGupta bashushumbisa u-R287 million, abawuthola kwi-Estina Dairy Farm Project.Uhlelo kwakungelokuthuthukisa abalimi baseFree State.U-Holden uthe abakwaGupta baqala ukushushumbisa imali kusasele unyaka ukuba uhlelo lwase-Estina luqale.Uhulumeni waseFree State waqala ukukhokhela uhlelo lwase-Estina ngoJuni 2011 kodwa abakwaGupta baqala ukushushumbisa imali abathi bayithola kulolu hlelo ngoMeyi 2011.“Basebenzisa uhlelo lwase-Estina ukucasha beshushumbisa imali, ngaphambi kokuba lolu hlelo luqale,” kusho uHolden.Ngokobufakazi, kuvele ukuthi uhulumeni wakhokha u-R287 million kulo mndeni wakwaGupta, imali yabe isifakwa kuma-account ahlukene enkampani ukuze kubukeke sengathi wenza inzuzo ka-R880million phakathi kuka-2012 kuya ku-2016. Ikhomishini iyaqhubeka.",AbakwaGupta babeshushumbisa imali emabhange ahlukene
"UKHALA ngendlala umculi owashiya abathandi bomculi bengawuvali umlomo ngengoma ethi, Eyadini  ngo-2018.UManqonqo ogama lakhe langempela nguMlungisi Buthelezi, ukhala ngokuthi kufana nokuthi akayitholanga inzuzo (royalties) yize ingoma yakhe ibidlalwa ubuthaphuthaphu kuyona yonke imisakazo yakuleli. Elandisa iphephandaba uthi, wathola uR4 000 kuphela womvuzo ngengoma yakhe. “Enye imali angazi nokuthi yashonaphi, ngiyakholwa ukuthi kunabathize abadla amandla ami,” kusho uManqonqo. Uthi sinzima ngempela isimo kangangokuthi akazi ukuthi athathe ini ayihlanganise nani. Ukhale ngokuthi mincane kakhulu imicimbi yokujabulisa abantu ngenxa yeCovid-19. Uqhube wathi ngenkathi ekhipha le ngoma wayengenayo inkontileka nenkampani kodwa kuthe ngemuva kokwenza ingoma wabe esesayina inkontileka yokusebenzisana ne-UJU Records. “Angazi ngempela ukuthi ngubani owadla imali yami phakathi kwe-UJU Records nomshicileli,” kuqhuba uManqonqo. Umshicileli ocele ukuba ligodlwe igama lakhe, uthumele Isolezwe ngeSonto iscreenshot se-email evela kwiSouthern African Rights Organisation (Samro) efundeka kanje: “Sicela wazi ukuthi besiphenya ngesicelo sakho mayelana nengoma ethi Eyadini, kodwa kuthina kuvela ukuthi ingoma yakhokhelwa. Kuvela nokuthi akuwena umshicileli wale ngoma. Sicela ukhulume nabanikazi bale ngoma osebenzisane nabo.” Uqhube wathi ngenkathi efaka isicelo imali ibisivele seyaphuma. “Le mali kuthiwa yaphuma ngo-2018,” kubeka umshicileli. UMnuz Siyanda Ngubane ongomunye wabasunguli be-UJU Records uthe imali eyangena kubona uR4 000.  Imizamo yokuthola abakwaSamro ibhuntshile njengoba ucingo lwabo belukhala lungabanjwa, kuze kwashaya isikhathi sokushicilela. ",Udonsa kanzima owengoma ethi Eyadini
"ZIYALELWE ukuba zehlise intengo ye-data noma zishushiswe izinkampani ezinkulu zakuleli iMTN noVodacom ezinqunyelwe okatini yiKhomishini yokuNcintisana kuleli.Le khomishini iyalele lezi zinkampani ukuthi zinciphise intengo yazo ye-data zingakapheli izinyanga ezimbili noma zibhekane nokushushiswa.Le khomishini ithole ukuthi i-data yalezi zinkampani imba eqolo. Phambilini iKhomishini yaphakamisa ukuthi i-data kumele yehliswe ngo-30% kuya-40%.Izolo ikhomishini ikhiphe umbiko wayo mayelana nentengo ye-data. Le khomishini ithole ukuthi i-data imba eqolo lapha eNingizimu Afrika.Ikhomishini ithole ukuthi iMTN neVodacom babiza kakhulu lapha eNingimu Afrika uma kuqhathaniswa nakwamanye amazwe abahweba kuwona.UNgqongqoshe wezoHwebo neziMboni uMnuz Ebrahim Patel, uthe intengo ye-data yalezi zinkampani ayihambisani nabampofu.UPatel (osesithombeni) uthe i-data esebenza nsuku zonke intengo yayo kumele yehliswe.“Uphenyo mayelana nentengo ye-data lwenziwe emuva kokuthi ngixoxe nomlingani wami onguNgqongqoshe wezokuXhumana kuleli uNkk Stella Ndabeni-Abrahams, savumelana ukuthi kumele sicele iKhomishini ukuba iphenye,” kusho uPatel.Uthe umphumela wokuqala wophenyo okhishwe ngoFebhuwari 24 nonyaka, lapho iKhomishini yavula iwindi lokuthi umphakathi uphawule waqinisekisa umbiko owake waphuma owawuveza ukuthi intengo ye-data imba eqolo.Uthe ikhomishini yaphinde yathola ukuthi kukhona inkinga yokuncintisana emakethe njengoba intengo ishiyana kakhulu.“Ikhomishini ithole ukuthi intengo ephezulu kunalokhu okumele ngabe iyikho lapha eNingizimu Afrika uma kuqhathaniswa namanye amazwe emhlabeni, nokuthi lezi zinkampani zenza inzuzo enkulu,” kusho uPatel.Uthe uNkk Ndabeni-Abrahams uyena ohole umkhankaso wabo wokubheka umthelela wezomnotho nezobuchwepheshe nokuthi zingasetshenziswa kanjani ukufukula umnotho.Ngisho noMengameli Cyril Ramaphosa ngesikhathi ethula enye yezinkulumo ebhekiswe esizweni wakhala ngokumba eqolo kwe-data wathi kumele yehliswe.Ngisho nengqungquthela ye-ANC eyayiseNasrec ngo-2017, yanquma ukuthi i-data kumele yehliswe kuleli ngoba imba eqolo.Imizamo yokuthola uMTN noVodacom izolo ayiphumelelanga.",Zinqunyelwe okatiki nge-data
"UQHUBEKILE nokuthela izithelo ezinhle umkhankaso wokuqoqa izibhamu ezingekho emthethweni oqhutshwa ngamaphoyisa aKwaZulu-Natal njengoba ephinde abopha abasolwa abatholakale nezibhamu nenqwaba yezinhlamvu.Okhulumela amaphoyisa KwaZulu-Natal, uBrigadier Jay Naicker, uthe amaphoyisa aphume inqina agasela eShikishela, eKranskop, lapho evundulule khona izibhamu eziyisikhombisa nezinhlamvu ezingu-89.Amaphoyisa ahambele le mizi emuva kokulunywa indlebe yizinhloli. Kuboshwe abasolwa ababili abaneminyaka ephakathi kuka-39 no-62 ubudala bathweswa amacala okutholakala nezibhamu nezinhlamvu okungekho emthethweni. Phakathi kwezibhamu ezitholakele bekukhona izibhamu ezincane nezinkulu.KUTHOLAKALE imijojantaba nezibhamu ezincane ngesikhathi kuboshwa abalisa baseKranskop emuva kokugasela kwamaphoyisa abelunywe indlebe ngumphakathiAbasolwa bekulindeleke ukuthi bavele eNkantolo yeMantshi eKranskop izolo.UMkhuzi wamaPhoyisa KwaZulu-Natal uLieutenant General Khombikosi Jula, uthe amaphoyisa asamile esithembisweni asenza sokuqeda ngezibhamu ezingekho emthethweni ngoba zenza abantu bahlale ngokwesaba emphakathini. Uwancomile kakhulu amaphoyisa ngomsebenzi wawo wathi asazoqhubeka.‘’Umsebenzi ofana nalo usazoqhubeka isikhathi eside ngoba sisemkhankasweni wokuqoqa izibhamu ezingekho emthethweni ngoba yizona ezisetshenziswa ukwenza izenzo zobugebengu ,’’ kusho uJula.",Uthela izithelo umkhankaso wokuqoqwa kwezibhamu
"UVUMA eyokuzifaka obishini lwamaqembu abalekela izembe umqeqeshi waMaZulu FC, uCavin Johnson, emuva kokuhluleka wokuqoqa amaphuzu agcwele ekhaya bedliwa yiChippa United ngo 1-0 emdlalweni we-Absa Premiership ngempelasonto.Usuthu, olungavamisile ukushayelwa eKing Zwelithini Stadium, eMlaza, luguqe ngegoli lika-Andile Mbenyane elingene esiwombeni sokuqala.Umphumela usho ukuthi selihlukaniswe yigebe lamaphuzu amabili namanye amaqembu obekuyiwe emidlalweni yangempelasonto kuyiwona okucacile ukuthi alwela ukuvika izembe. IChippa neBaroka FC sebenamaphuzu awu-24 ngemuva kokunqoba imidlalo yabo kanti ezikaJohnson zisamile emaphuzwini awu-26.“Akungatshazwa ukuthi igebe liyancipha. Lokho kwenza umqondo wakho ugijime uye ezindaweni ezehlukene ezingakugculisi. Ngihlezi ngisho-ke ukuthi uma ungekho endaweni yokuqala akukho ukunethezeka. Siyafana namaqemu angezansi kwethu nalawo angenhla kwethu, ngaphandle kohleli endaweni yokuqala,” kusho uJohnson.Uthe njengoba sekusele imidlalo emihlanu isongwe iligi, wonke umuntu eqenjini kuzomele enze umsebenzi wakhe ngokuphindiwe, kusukela kubona beyithimba labeqeqeshi kuya kubadlali.“Akukuhle ukuhlulelwa ekhaya ngoba nabalandeli bayakujikela okuyibona okumele ngabe bayakweseka. Sizamile ukubakhuthaza abadlali kodwa izinto zangahlangana. Sibe nebhadi namuhla (ngoMgqibelo) ngoba bekungahambi ngendlela esifisa ngayo. Manje sesibhekene nomqansa. Kuzomele emdlalweni olandelayo sibuye ngamandla. Kulesi sikhathi sesizini sifuna ukuthi umdlali nomdlali azikhombise ubuqhawe bakhe ngoba isimincane nemidlalo esele,” kwenaba uJohnson.Ufuna babuyise lokhu kulwa abakukhombisile ngemuva kokuphucwa amaphuzu ayisithupha ekuqaleni kwesizini, okubashiye behleli emsileni kwi-log.“Kukhomba ukuthi kufanele siphinde silwe futhi ukuze siqoqe amaphuzu emidlalweni esele. Olandelayo mkhulu kakhulu njengoba ungowabakhaya ne(Lamontville Golden Arrows.”",‘Kumele sisebenze ngokuphindiwe’
"UZOVELA kusasa enkantolo kaMantshi Ezinqoleni umsolwa oboshwe izolo kulandela ukubulawa ngesihluku kwezithandani esezikhulile. Lo msolwa (29) olandela abanye ababili abasanda kuboshwa ubanjwe eHarding izolo lapho ebebhace khona, wabekwa icala lokubulala nelokushisa.Okhulumela amaphoyisa KwaZulu-Natal, uColonel Thembeka Mbele, uthe amaphoyisa abophe lo msolwa kulandela uphenyo olunzulu kanti kukhona nomunye wesine umsolwa osathungathwa. Lo msolwa uboshwe kulandela ukuthi ngoMgqibelo odlule ngabo 10 kwabulawa izithandani esino-60 nesino-62 KwaNyuswa, Ezinqoleni lapho kwangena khona abasolwa abaziwayo.  Bazihudula lezi zithandani bazikhiphela ngaphandle maqede bazigwaza amanxeba amaningi ngaphambi ngokuzingqongqisa ngomlilo.Indlu yabo nayo yashiwa abasolwa maqede babaleka endaweni yesigameko. UCol Mbele uthe amaphoyisa abikelwa ngalesi sigameko afica imizimba yabantu ababili ishile. ""Kwaqalwa uphenyo endaweni yesigameko, amaphoyisa alandela nomkhondo wabasolwa abathintekayo. Kwaboshwa abasolwa ababili ono-25 nono-32. Kulindeleke bavele ngecala lokubulala nelokushisa ngenhloso, kulindeleke kuboshwe nomunye,""kusho uCol Mbele. Mayelana nomsolwa oboshwe izolo, uzogcinwa esitokisini kuze kube uJuni 17 nokulindeleke afake ngawo isicelo sebheyili. ",Kuthungathwa umsolwa wokugcina kwelokugwaza nokushiswa kwezaguga
"
NOKUBONGWA  PHENYANEKUPHEKWA umdlalo omusha ozoba yiTelenovela, ozovala isikhala somdlalo Isibaya okumanje kukhonjiswa isizini yokugcina.Le sizini kulindeleke ukuthi iphele ekupheleni kukaMashi, ngonyaka ozayo.Isolezwe like labika ukuthi kuyaphela ngeSibaya, okuyisinqumo esithathwe ngenxa yokwehla kwesibalo sababukeli balo mdlalo.Inkampani eqopha Isibaya, iBomb Production nesiteshi uMzansi Magic, kuvela ukuthi bavumelana ngalesi sinqumo.Umthombo weSolezwe osondelene nalezi zinkampani, uveze ukuthi akusekho ukuhlehlela emuva njengoba nabalingisi nabasebenzi balo mdlalo sebetsheliwe ukuthi kuphelile ngawo.“Kuba nemihlangano ehlukene manje kubhekwa ukuthi kuqalwe umdlalo oyiTelenovela ozovala isikhala somdlalo Isibaya. Abafuni ukuthi lolu daba baluqinisekise kwabezindaba balinde ukuthi uma sekusondele isikhathi sokuphela kwalo mdlalo, bese kuba yibona abamemezelayo kuMzansi Magic,” kuchaza umthombo.Uveze ukuthi abaphathi balesi siteshi sebekuvezile ukuthi abadingi kube khona imidlalo emincane ezobonakala uma kuphela Isibaya kodwa badinga kungene umdlalo ongase uqale uqoshwe ekuqaleni konyaka ozayo.“Ayikaziwa inkampani ezoqopha lo mdlalo omusha, kodwa konke kuyobe sekwaziwa ekuqaleni konyaka ozayo. Niyazi njengabezindaba ukuthi uma kuqala unyaka, iMultichoice iyamemezela izinhlelo ezintsha eziqala ngoJanuwari kuze kube uJuni.“Yilapho-ke okuyobe sekuvela khona ngalo mdlalo omusha,” kuchaza umthombo.Omunye umthombo waveza ukuthi isinqumo sokuqeda ngalo mdlalo, abaphathi basithatha ngoJunikodwa yonke into ibikhulunyelwa phansi.UNomsa Philiso ongumqondisi wezinhlelo kwaM-Net, wavezaukuthi uma kukhona okusha okumele bakumemezele, bayokwenza uma sekufike isikhathi.Lo mdlalo usanda kushiywa ngabalingisi abaqavile okukhona kubo uNomzamo Mbatha, Jessica Nkosi, Muzi Mthabela,Siyabonga Thwala, Bongani Gumede no-Abdul Khoza abalingisa emidlalweni emisha kuleli, eziteshini ezehlukene.Omunye umlingisi okuvelaukuthi uyahamba uSdumo Mtshali okuvela ukuthi uzolingisa emdlalweni omusha ozoqala kwiSABC3, iThe Estates.USDUMO Mtshali ungomunye wabalingisi okuvela ukuthi bayashiya emdlalweni Isibaya ngonyaka ozayo ozofinyelela emaphethelweni ngenxa yokuthi awenzi kahle ngezinombolo zababukeliIsithombe: TWITTER",Kuza umdlalo ozovala isikhala seSibaya
"NAKUBA izimvula ezisanda kuna KwaZulu-Natal, zehlisa amaphaphu ngesomiso kodwa kuyaqhubeka ukufa kwemfuyo nezitshalo ngenxa yesomiso esibhokile eMtshezi naseBergville.Abalimi bakhala ngokuthi noma betshala kakumili lutho emasimini ngenxa yesomiso.Umlimi, uMnuz Sibusiso Majola, waseSigodlweni eMtshezi, uthe usefelwe yizinkomo ezingu-14 kusuka ngo-Okthoba nonyaka.Ufelwe nayizimbuzi eziyisithupha.Ezinkomweni ezifile, ezimbili zazimithi.UMajola uthe bayazama ukuzithengela utshani nemithi yokwelapha izinkomo ngenxa yesomiso. Kodwa kakwanele ngoba amanzi kawekho.“Izinkomo zidle utshani ngisho nezimpande zabo zabuqeda. Manje kakumili lutho ngoba kayini imvula. Ngeke uziyise nasendalini uyozidayisa lezi zinkomo ngoba ufike uthole imali encane, bakutshele ukuthi zizacile futhi ziyagula,” kusho uMajola.UMnuz Thembinkosi Mkhize, umlimi uthe ukungabi bikho kotshani sekuholele ekutheni afelwe yizinkomo eziyisishiyagalolunye.UMkhize uthe uwubikelile uMnyango wezoLimo ngengwadla yokufa kwemfuyo nezitshalo ngenxa yesomiso.“Sikhala kakhulu ngokudla kwezinkomo. Kayikho into ongayitshala ngoba kuwugwadule. Kusha yonke into esiyitshalayo ngoba kalini izulu,” kusho uMkhize.SISHAYE kwazwela kubalimi isomiso esihlasele oKhahlamba Municipality njengoba lapha umfuyi, uMnuz Musa Dlalisa uthathwe emi eduze kwenkomo, iningi lazo elifa ubuthaphuthaphuUmlimi, uMnuz Musa Dlalisa, waseDukuza eBergville, uthe bashayekile ngoba imvula enethe kakhulu bayigcine ngoMeyi nonyaka.Uthe kuqothuka amadlelo nezintaba okudla kuzona izinkomo, osekohelele ekufeni kwemfuyo.“Isomiso sisikhahlameze kanzima singabalimi abasathuthuka eBergville. Futhi sicwile shi ezikweletini ngoba kumele sikhiphe ephaketheni, sithenge ukudla kwezinkomo okubizayo. Nginawo umanyolo, imithi nemishini yokulima kodwa kanginayo imbewu emilisa umbila ngokushesha,” kusho uDlalisa.Uthe bezwa emisakazweni, babone kumathelevishini nasemaphepheni ukuthi kwezinye izindawo liyana futhi amadamu agcwele amanzi, okuyinto abayizwa ngendaba eBergville.UMnuz Mhlanga Duze waseMakhosaneni eBergvile, ongumlimi yena uthe ufelwe yizinkomo ezingu-11 ngenxa yesomiso.UDuze uthe emasimini abakatshali ngoba kabanayo imali yokuthenga imbewu ebizayo yommbila ewumilisa ngokushesha.“Imvula siyizwa ngendaba ngoba kalini nhlobo la kithina. Sifelwa yimfuyo nezitshalo, sixakekile,” kusho uDuze.UMnyango wezoLimo nokuThuthukiswa kweziNdawo zasemaKhaya KwaZulu-Natal ubeke imali yokutakula abalimi abadonsa kanzima ngenxa yesomiso.UNgqongqoshe woMnyango, uNkk Bongi Sithole-Moloi, uthe babeke eceleni uR20 million wokulekelela abalimi abakhahlanyezwe yisomiso.Kuzosetshenziswa uR17 million wale mali ukuthenga ukudla kwezinkomo, bese kuthi uR3 million uthenge imithi yezinkomo ngoba eziningi ziyagula ngenxa yesomiso.“Le mali ngeke yazilungisa zonke izinkinga ezibhekene nabalimi. Ngakho kubalulekile ukuthi abalimi bazidayise esidlangaleni izinkomo bese kuthi imali abayitholayo bathenge ukudla kwemfuyo esele,” kusho uNkk Sithole-Moloi.Umnyango unxenxe abalimi abakhahlanyezwe yisomiso ukuba baye emahhovisi omnyango, bayonikezela ngemininingwane yabo ukuze basizwe.Umnyango uthi imiphakathi eyakhele omasipala uMkhanyakude, Amajuba, uThukela naseZululand ishayeke kakhulu yisomiso.UNdunankulu wesifundazwe, uMnuz Sihle Zikalala usanda kuveza ukuthi izimvula zakamuva zenze isimo sokugcwala kwamanzi emadamini saba phakathi kuka-50% kuya ku-60%.",Bakhala ngesomiso abalimi eKZN
"UGWETSHWE iminyaka eyishumi yahoxiswa, ebhadla ejele umrepha wakuleli, uThulani ""Pitch Black"" Afro emuva kokulahlwa yicala lokubulala umkakhe ngokungenhloso. Yize egwetshwe le minyaka kodwa ingxenye yalesi sigwebo ihoxisiwe kuze kuphele iminyaka emihlanu engatholakali necala elifanayo. Lo mculi ulahlwe yicala lokufa komkakhe uCatherine Modisane eminyakeni emibili eyedlule. UPitch Black Afro ubevele phambi kweJaji uJ du Plessis eNkantolo eNkulu iSouth Gauteng namhlanje. Lesi sigwebo sisho ukuthi lo mrepha uzogqunywa ejele iminyaka engevile kwemithathu njengoba ebeseke watoka unyaka nezinyanga ezinhlanu ejele kusaqhubeka ukuthethwa kwecala.Kwenzeka lokhu nje lo mculi wayebekwe namanye amacala, okungelokukhohlisa ingalo yomthetho nokuhlela ukubulala umkakhe kodwa ukhishwe phambili kuwo izolo.Ijaji lithe yize uPitch Black Afro ayengahlosile ukubulala uCatherine kodwa ukhombise izimpawu zokuthi akazisoli ngesenzo sakhe. Nakuba kunjalo kodwa ijaji libuye lamcabangela ngokuthi ubesenobudlelwano obuhle nabasekhweni lakhe njengoba aphonsa itshe esivivaneni ukuhlangabeza izindleko zokufihlwa komkakhe. Kuhluleke ngisho ummeli woMbuso efuna agqunywe ejele iminyaka emihlanu egcwele  lo mculi  ngoba akufanele inkantolo ikuzibe ukuthi kunomphefumulo owaphumayo kodwa ummeli kaPitch Black Afro wathi kufanele kucatshangwe ukuthi umufi nguye owachukuluza ummangalelwa ngokumqhumisa ngempama.Ijaji lithe yize uPitch Black Afro axolisa emndenini kamufi kodwa ubelokhu ephika ukuthi uyazi ukuthi kwenzekani ngosuku lwesigameko ngenxa yokuthi wayedakiwe. ",U-Pitch Black Afro ugwetshwe iminyaka eyishumi ngokubulala unkosikazi wakhe
"NOKUBONGWA PHENYANEULOKHU eqhubekile nokuwola izindondo emcimbini yasemazweni aphesheya kwezilwandle nawase-Afrika umculi waseLimpopo, uMaster KG okuthe ngeSonto ebusuku wahlabana ngezindondo ezine kuma-African Muzik Magazine Awards (Afrimma).Umcimbi, obusakazwa bukhoma kwiYouTube, udonse amehlo abantu abaningi base-Afrika abebebheke ukuthi ngobani abazodla umhlanganiso.UMaster KG uhambe nezindondo ezibalulekile okukhona kuzo eye-Artist of The Year, Song of The Year, Best Male Southern Africa neyeBest Collaboration apike kuyo uBurna Boy waseNigeria.Ekhuluma ngokuwina kwakhe uMaster KG uthe u-2020 kube wunyaka omuhle kuye okwenzeke kuwo izinto akade engazilindele.“Ngiyathemba umhlaba wonke uyaqhubeka nokubuka abaculi baseSouth Africa ukuthi banekhono kanjani. Ngizizwa ngithobekile kakhulu ukuhlabana. Ngiyaziqhenya kakhulu ngokuqala phansi ingoma ethi Jerusalema ngokubambisana noNomcebo noBurna Boy njengoba yenze okuhle kodwa. Ngiyabonga kakhulu nakubo. Ngibonga nakuwona wonke umuntu emazweni omhlaba ahlukene othole ukujatshuliswa yile ngoma,” kusho uMaster KG.Uthe nenkampani asebenze nayo, i-Open Mic Productions, yenze umsebenzi omuhle engomeni.Umcimbi ubuphethwe Tashara Parker, e-USA.UMaster KG akagcinanga nje ngokuwola izindondo kodwa ubuye wanandisa ngayo ingoma yakhe ethi Jerusalema.Phakathi kwabanye abaculi bakuleli abahlabane  kubalwa uSho Madjozi, othole indondo yeBest Female Southern Africa, Nasty C, othole indondo yeBest Male Rap Act, noKabza Da Small, yena ohlabane ngendondo yeProducer of the Year.UMASTER KG uphinde wahlabana ngezinye izindondo emcimbini ama-Afrimma akade engeSonto ebusuku. Uthole izindondo evele esanda kuhlabana ngenye indondo emcimbini ama-EMMA’s e-Europe Isithombe: TWITTER",UMaster KG uyaqhubeka nokuwola izindondo
"UZISHAYA isifuba ngasefike wakwenza ngesikhathi esifushane kwiChippa United, u-Eric Tinkler okuthuke wonke umuntu ngesikhathi amukela umsebenzi kwiChilli Boys kwazise umqeqeshi uxoshwa noma yinini kuleli qembu likaSiviwe “Chippa” Mpengesi.Yize izinto zingekho esimeni esifunwa abalandeli beqembu kwazise lisondele ngasemsileni we-log ye-Absa Premiership, uTinkler uyakwazi okufanele akwenze kodwa futhi uyasho ukuthi konke kulele kubadlali.Ngesikhathi ethatha lo msebenzi kade kuxoshwe uDan Malesela, uTinkler uthe ukwazi kahle azifaka kukhona wase ezeseka ngokuthi alikho iqembu elingaxoshi emhlabeni.Ngemuva kokudlala ngokulingana neLamontville Golden Arrows ngoMgqibelo, uTinkler uzwakalise ukwenama kwakhe ngabadlali basemuva kodwa wase ekubalula nokuthi kusemqoka iqembu lenze kahle kuzona zonke izindawo hhayi emuva kuphela.“Ngijabule kakhulu ngendlela esidlala ngayo. Ngijabule kakhulu futhi ngokuthi amagoli awasasingeneli kakhulu njengoba bekwenzeka ngasekuqaleni kwesizini.“Kuyajabulisa lokhu uma uwumqeqeshi ngoba kukukhombisa ukuthi lokhu okufundisayo akungeni ngapha kuphume ngapha. Abafana abaningi angikakabajwayeli kahle kodwa siyasebenza kuyakhula.“Ngizishaya isifuba ngokuthi indaba yasemuva isilungile. Sesiyabonakala manje ukuthi iyiphi indlela esifuna ukudlala ngayo. Siyazi sifuna ukwenzani ngakho kusemqoka ukuthi sihlale kulokhu esikholelwa kukhona.“Kufanele sisebenze kakhulu nasekubeni yimiqemane kwabadlali ngoba kusemqoka ikakhulukazi ngasekupheleni kwemidlalo,” kusho uTinkler.Uthe njengoba bezothola ikhefu ngaphambi kokubhekana neFree State Stars bazosebenza kakhulu endleleni abafisa ukudlala ngayo bese eqhubeka ekufaka emakhanda abadlali ukuthi noma sekunzima kanjani bangalokothi bashintshe indlela abadlala ngayo.Lo mqeqeshi oke wasebenza kwi-Orlando Pirates, Cape Town City neSuperSport United uthe iqembu ulithole abafana bephansi nangokomoya.“Kunzima uma ufika endaweni lapho umqeqeshi esanda kuxoshwa. Abafana basuke bephansi manje siyazama nokho ukubafukula. Kuyazameka impela kodwa kuzohamba isikhathi izinto zilunge.“Okunye engingakukhulekela ukuthi kubuye inhlanhla,” kusho uTinkler ejobelela ngokuthi asikho isikhathi sokuhlala acabange indaba yokuthi ucindezeleke kangakanani.",UTinkler uzishaya isifuba ngakwenzele iChippa United
"UMENGAMELI Cyril Ramaphosa akenzanga okwanele ukugxeka abasola uDkt Nkosazana Dlamini Zuma ezinkundleni zokuxhumana ngesikhathi kuputshuka izindaba zokuthi uyakuphikisa ukuvulwa kokudayiswa ugwayi notshwala esigabeni sesithathu sikathaqa.Lokhu kushiwo wumhlaziyi wezombusazwe uMnuz Lukhona Mnguni emuva kwenkulumo kamengameli ebingeSonto ebusuku lapho bekumenyezelwa ukuthi izwe selikulungele ukudlulela esigabeni sesithathu ngesonto elizayo.UMnguni uthe ngaphandle kwencwadi umengameli ayibhale emasontweni amabili edlule enkulumeni yakhe akazange agxile ekugxekeni labo abagxambukela emsebenzini wongqongqoshe abasuke bedingida izinqumo okumele zithathwe wuhulumeni.Ngaphambi kokuthi umengameli athule inkulumo yakhe, imithombo yabezindaba ibike ngolwazi oluputshuke ngaphakathi kwiNational Coronavirus Command Council, lapho kuvele khona ukuthi uDkt Dlamini Zuma onguNgqongqoshe wezokuBusa ngokuBambisana neziNdaba zoMdabu useqhulwini labachitha ukubuyiswa ukudayiswa kukagwayi.Emuva kokuputshuka kwalolu lwazi, kube kukhulu ukugxekwa kukaDkt Dlamini Zuma ezinkundleni zokuxhumana abanye bemsolwa ngokuba ngungqoshishilizi ekuthathweni kwezinqumo.UMnguni uthe ukugxekwa kongqongqoshe kwenziwa ngabathile abahleze befuna ukuthi uma izinto zingalawuleki kugxekwe ongqongqoshe kodwa uma izinto zihamba kahle kuphakanyiswe umengameli“Lokhu kukhipha eceleni umengameli uma kumele amelane nazo zonke izinqumo ezithathwa uhulumeni. Isibonelo, kuvulwe wonke umnotho abantu babuyela emsebenzini kodwa izingane ezincane azikavunyelwa ukuya ezikoleni ukuze abazali bashiye izingane lapho zigadwa khona uma sebeqala emsebenzini. Yizona zonke izinto ezishiya umbuzo ngezindlela ezisetshenziswa wuhulumeni,” kusho uMnguni.Ngesikhathi umengameli ememezela ukuvulwa kokudayiswa kotshwala, kube nesasasa elikhulu kubantu ezinkundleni zokuxhumana. Abantu babelane ngama-video abebonisa amalungu omphakathi ejabule.",‘URamaphosa akenzanga okwanele ukuvikela uDlamini-Zuma’
"UBALISE ngokulinyalelwa izethenjwa zakhe kwaze kwezwela umqeqeshi weLamontville Golden Arrows uClinton Larsen ngesikhathi enaba ngokungazi kwakhe ukuthi uzothathani ayihlanganise nani ukuze abophe itulo elizomtholela amaphuzu amathathu kwi-Absa Premiership.EzikaLarsen zizobhekana neSuperSport United ngeSonto ngo-3.30 ntambama, eMbombela Stadium.ULarsen ukusho lokhu ngemuva kokudedela amaphuzu ngesikhathi iqembu lakhe livumela ukubanjwa yiFree State Stars sekusele imizuzu emine kobuseGoble Park ngoLwesithathu. NgokukaLarsen lesi yisikhathi esinzima ngempela kuyena kwazise uqale lo mdlalo ngabadlali abangalijwayele ijezi.Nakuwona futhi siphinde sanda isibalo sabadlali abalimele njengoba uSiyanda Zwane (osanda kubuya ekulimaleni) eshayeke kabi ekhanda okuphoqe ukuba aphuthunyiswe esibhedlela. Lesi sitobha silimala nje sisanda kubuya ekulimaleni kwazise sishayeke kabi i-Arrows ibhekene neMamelodi Sundowns muva nje.Kulimala uZwane nje, uDevine Lunga, Danny Phiri, Sandile Zuke noDanny Venter abekho ngenxa yakho belu ukulimala abakuthole ngaphambi komdlalo weTelkom Knockout neBaroka FC. Bonke laba badlali balimale i-Arrows inqoba ngo 1-0 kwiBlack Leopards ngaphambi kwekhefu leFifa naseqenjini lesizwe laseZimbabwe ngokwahlukana.UZolani Nkombelo noVelemseni Ndwandwe basayibuka nezihlwele imidlalo ngenxa yakho belu ukulimala. Konke lokhu kuyasifakazela isililo sikaLarsen.“Kunzima ukuba yithina kulesi sikhathi ngoba kumele sichibiyele isikimu kodwa amaqembu esibhekene nawo awanandaba nalokho afuna amaphuzu. Ngiyazi ukuthi isikhathi esinje siyafika ebholeni kodwa akujwayelekile ukuthi kulimale inqwaba edlala indawo eyodwa. Ngenhlanhla sikholelwa ekutheni sibakhulise abafana bethu abancane ngakho-ke yibona abazosebenza lapha,” kusho uLarsen.Baya eMbombela ukuyobhekana neqembu elivukile emaqandeni futhi uma ubheka irekhodi lalo lasekhaya kufanele bangenwe amanzi emadolweni oLarsen nethimba lakhe labaqeqeshi. ISuperSport isayinqobe yonke imidlalo yayo eyidlalele ekhaya lapho ishaye khona AmaZulu, Chippa United neLeopards.“Sinenkinga efanayo neye-Arrows ikakhulukazi phambili ngoba uFagrie (Lakay), Bradley (Grobler), Thabo (Mnyamane) no-Evans (Rusike) bonke balimele. Nginethemba lokuthi abadlali abafana noTeboho (Mokoena) bazoqhubeka nokukhombisa izimpawu zokukhula,” kusho uKaitano Tembo oqeqesha iSuperSport.",Ukhale ngokulimala kwezethenjwa uLarsen
"UMTHOKOZISI Ndaba unovalo ngokuphawula ngecala akade ebhekene nalo lokushaya owesifazane waseGoli okuthe izolo lahoxiswa.Le nsizwa yaKwaMashu ezakhele igama iphuma isibili ohlelweni ama-Idols SA ibivele izolo eNkantolo yeMantshi yaseHillbrow eGoli.UMthokozisi uboshwe ngoLwesine olwedlule ngemuva kokuvulwa kwecala esiteshini saseHillbrow ngoNovemba 25.Ekhuluma neSolezwe uMthokozisi uthe ngeke aphawule ngalolu daba njengoba engazi ukuthi abantu bazoyithatha kanjani indlela azizwa ngayo.“Okwamanje ngeke ngiphawule ngendlela engizizwa ngayo. Ngizocela ukukuthumelela izinombolo zommeli wami ukuze ukhulume naye ngalo,” kusho uMthokozisi.Esitatimendeni asikhipha ngesonto eledlule ngemuva kokuvela kwalezi zindaba uMthokozisi waveza ukuthi uzosebenzisana namaphoyisa kuleli cala.“Ngifuna umthetho usebenze futhi ngizimisele ukubambisana nawo. Yize ukuvela kwalezi zindaba kudicilele phansi isithunzi sami futhi kungalimaza nethuba enginalo emculweni kodwa ngizobambisana namaphoyisa kukhona konke akwenzayo,” kuchaza yena.Owesifazane owavula icala ubesola uMthokozisi ngokumshaya ngemuva kokungaboni ngaso linye nomunye wesilisa owayehamba noMthokozisi.Lesi senzo sikaMthokozisi sagxekwa njengoba kunomkhankaso wokulwa nokuhlukunyezwa kwabesifazane nezingane.Kuze kwashaya isikhathi sokushicilela uMthokozisi engayithumelile inombolo yommeli wakhe obezocacisa ngesinqumo senkantolo nokuthi kufinyelelwe kanjani kusona.",Owama-Idols uyesaba ukukhuluma  ngecala
"UZIMISELE ngokuqhubeka nokwenza kahle kwiNedbank Cup ka-2018 umdlali waMaZulu uMichael Morton oseyinqobe amahlandla amathathu namaqembu ahlukene le ndebe ehamba nesheke lika-R7 million nebhonasi lokuyodlala kwiCAF Confederation Cup.UMorton ubalwa nabadlali asebeyinqobe izikhawu eziningi iNedbank Cup. Indondo yakhe yokuqala yeNedbank Cup wayithola ngo-2010 ngesikhathi esagijima kwiBidvest Wits.IWits yabhudluza AmaZulu asedlalelwa nguMorton ngo 3-0 e-FNB Stadium, eSoweto, eGoli. UMorton ukuphindile lokho ngo-2016 ngesikhathi iSuperSport abedlala kuyona iqumba phansii-Orlando Pirates ngo 3-2 ePeter Mokaba Stadium, ePolokwane, eLimpopo.Ngonyaka odlule ubekhona futhi uMorton ngesikhathi leli qembu lithela othulini i-Orlando Pirates ngo 4-1 eMoses Mabhida Stadium, eThekwini.UMorton exoxa neSolezwe udalule ukuthi ufuna ukubona iqembu lakhe lihamba ibanga elide kulo mqhudelwano.“Into esiyibheke kakhulu kule sizini wukuqinisekisa ukuthi iqembu lihlala esigabeni esikhulu. Noma kunjalo kodwa ngeke ngikufihle ukuthi kungakuhle uma kungathiwa sihamba ibanga elide kwiNedbank Cup. Lona ngumqhudelwano ojwayele ukungivuma ukuthi uwunqobe.“Enye into enhle ngawo wukuthi uma udlala nala maqembu okuthiwa mancane abantu abaningi abaninaki kodwa wonke amehlo asuke ethe njo kula maqembu amakhulu. Baqala ukuninaka uma senihambe ibange elide. Ubuntu Cape Town ngeke sibuthathe kancane. Bakhiphe iqembu elidlala esigabeni esikhulu,” kusho uMorton.Usuthu yilona iqembu laKwaZulu-Natal elagcina ukwenza kahle kulo mqhudelwano. Ngo-2010 laqunjwa phansi yiWits. Kusuka lapho alikho elinye iqembu laseKZN eselike lafinyelela kowamanqamu.“Njengamanje into esigxile kuyona wukufinyelela emaphuzwini angu-32. Ngicabanga ukuthi uma singathola amaphuzu angu-32 mancane amathuba okuthi sigawulwe yizembe. Uma sesithole angu-32 sizobe sesibona ukuthi ngeke sikwazi yini ukufinyelela kwangu-40 okusho ukuthi singazithola siqeda kwiTop 8. Into emqoka nje wukuthi sinqobe imidlalo yethu elandelayo,” kusho uMorton.Njengamanje Usuthu seluqoqe amaphuzu angu-26 emidlalweni engu-21 ye-Absa Premiership.",Ithemba kowoSuthu ngeNedbank Cup
"MBONGISENI BUTHELEZIEseGoliU JABULE wabuya nganeno umqeqeshi we-Orlando Pirates, u-Eric Tinkler, ngemuva kokuthi ezakhe ziqumbe phansi izimbangi iKaizer Chiefs ngo 4-3 kumaphenathi kuCarling Black Label Cup eFNB Stadium ngempelasonto.Umdlalo ubuphele zibambene ngo 1-1 ngamagoli kaSifiso Myeni obeke iPirates phambili nelikaReneilwe Letsholonyane okube elokulinganisa leChiefs.Okuphazamisa uTinkler yize iqembu lakhe lishosholoza kulezi zinsuku ngemiphumela emihle, wukulimala ubuthaphuthaphu kwabadlali bakhe.Kulo mdlalo weCarling Cup, umgadli uThamsanqa Gabuza, akazange asiqede isiwombe sokuqala esephuma edonseke umsipha. UGabuza ubengekho ohlwini lwabadlali abebevotelwe ngabalandeli ukuthi baqale umdlalo kodwa uthathe indawo kaKermit Erasmus naye olimalile ngaphambi komdlalo wangempelasonto. Abanye abadlali abahoxile emdlalweni ngenxa yokulimala, uThabo Matlaba noRooi Mahamutsa.Okukhathaza umqeqeshi wukuthi behlwela wukulimala kuminyene utshumo imidlalo emqoka okumele bayidlale. Kusasa bazodudulana ne-Ajax Cape Town kuma-quarterfinal eMTN 8 e-Orlando Stadium ngo-7.30 ebusuku. Umdlalo uzolandelwa oweCaf Confederation Cup ngoMgqibelo lapho bezoba wosokhaya kuCS Sfaxien yaseTunisia e-Orlando Stadium. Bazothi bangaqeda lapha bavule i-Absa Premiership neSuperSport United ngoLwesibili oluzayo. Okusobala lapha wukuthi yonke imidlalo kusemqoka ukuyinqoba.Ukudlula kuMTN 8 kuzosondeza iqembu ekutheni lilwele ukunqoba le ndebe eyaliphunyuka kuChiefs ngesizini edlule. KoweCaf, ukunqoba kuzosho amaphuzu amathathu abalulekile ekutheni ingene kuma-semi final omqhudelwano kanti ukunqoba koweligi kusho ukuqala ngegxathu elisha kuTinkler.“UKermit simhlolile nethimba lodokotela sathola ukuthi usezwa ubuhlungu emsipheni. ngicabanga ukuthi uzohlala izinzuku ezinhlanu engadlali. UMatlaba inyanga, uRooi yena uzilolongile neqembu izolo (ngoLwesihlanu). kungenzeka abonakale ngempelasonto. Bengifuna ukuthi ngikhiphe u(Lehlohonolo) Majoro ngesikhathi kulimala uGabuza ngoba sekungukuphela komgadli esinaye ku-CAF Confederation Cup ngoba nakhu noGabuza uselimele. Kuzobonakala ukuthi uGabuza nabanye abathintekile balimele kanjani uma sebehlolwa ngemishini,” kusho uTinkler.Uthe uhlabeke umxhelwe ngendlela abadlali bakhe abasha abadlale ngayo emdlalweni wabo neChiefs. “UTendai Ndoro, obedlala okokuqala kowomkhaya, udlalile yena. noLuvoyo Memela udlale kahle wahlangana kahle neqembu.Ngijabulile nango-Edwin Gyimah odlala eqenjini lesizwe laseGhana. udlala emuva nasesiswini futhi bekungokukuqala simsebenzisa. ufike izolo (ngoLwesihlanu) yize eke waphisana ngebhola kodwa yena udlala kahle,” kusho uTinkler.Imidlalo yama-quarterfinal yeMTN 8Kusasa: Orlando Pirates v Ajax Cape Town (7.30pm, Orlando Stadium); Bidvest Wits v SuperSport United (7.30pm, Bidvest Stadium)NgoLwesithathu: Kaizer Chiefs v Maritzburg United (7.30pm, FNB Stadium); Mamelodi Sundowns v Bloemfontein Celtic (7.30pm, Loftus Stadium)",Ukhala ngokulimala kwabadlali
"SIMPHIWE NGUBANEI PHOYISA elalithunywe ukuthi lilande imoto kowayengumdlali weqembu lebhola lombhoxo obhekene namacala okubulala uJoseph Phindile Ntshongwana 
(osesithombeni) litshele iNkantolo eNkulu yaseThekwini izolo ukuthi umsolwa walitshela ukuthi uchitha isikhathi esiningi efunda izincwadi zeNkosi uShaka ngoba uthanda isibindi sayo.UWarrant Officer Lucky Mathe, oneminyaka engu-27 eyiphoyisa, uthe wayekade ethunywe wumngani wakhe osenkampanini yakwa-Avis ukuthi aye eYellowwood Park ngoMashi 24, 2011 ayolanda imoto eyayisiphelelwe yisikhathi ibolekwe wuNtshongwana. Uthe wayifica inegazi lomuntu ngaphakathi ezihlalweni nasesicabheni somshayeli.UMathe uthe wathuka kwabanda amathumbu ngesikhathi echazelwa wuNtshongwana ukuthi uShaka wayengagcini ngokukhalipha nje kodwa wayenesibindi ukwedlula wonke amanye amakhosi kangangoba wahlinza owesifazane owayezithwele efuna ukubona ingane ukuthi ihlezi kanjani esibelethweni.“Ngambuza ukuthi usenzani manje ngoba akasayidlali i-rugby wathi uchitha isikhathi esiningi efunda izincwadi zeNkosi uShaka. Ngabe sengimbuza ukuthi kwenziwa yini lokho ngoba yena ungumXhosa kanti uShaka kwakuyinkosi yamaZulu. Wabe esethi nguShaka kuphela inkosi eyayinesibindi eyakwazi ukuqaqa umuntu wesifazane isisu ifuna ukubona ingane,” kuchaza uMathe. UMathe ubecacisela ummeli kaNtshongwana u-Adcocate Themba Mjoli ukuthi bake babonana nomsolwa ezolanda imoto. UMjoli uthe utshelwe wummangalelwa ukuthi akazani noMathe futhi akakhumbuli ehlangana naye beze behamba bobabili bebuyisela imoto eyayibolekwe kwa-Avis.Umsolwa usolwa ngokubulala uMnuz Thembelenkosini Cebekhulu ngoMashi 20 nyakenye, Mnuz Paulos Hlongwa emva kwezinsuku ezimbili, Mnuz Simon Ngidi nendoda igama layo elingaziwa bonke okwatholwa izidumbu zabo zingenamakhanda zihlahlelwe ngembazo.Usolwa nangokuthumba adlwengule ephindelela ngaphandle kwekhondomu owesifazane owayeneminyaka engu-25 ngoNovemba 28, 2010 okuthiwa wamvalela izinsuku ezintathu emsabisa ngokumbulala ethi wakhipha isisu emva kokuthi esethelele ingane yakhe ngengculazi.Ummeli kaNtshongwana naye umsolwa bavume bangaphikisana ngophenyo nobufakazi obethulwe ngofakazi ngalamacala okubulala kodwa bacela inkantolo ukuthi iphinde ibize ofakazi abathile ngenxa yokuthi kwakunamaphepha ababenganikwanga wona ngesikhathi bephekwa ngemibuzo.Kuvele nokuthi uNtshongwana esebuyisela imoto watshela uMathe ukuthi igazi elalisemotweni ngelabantu ayebalayishile abalimala engozini yemoto nebhasi.Ephekwa ngemibuzo uMathe uthe wayengazi ukuthi uNtshongwana nguyena lo othinteka emacaleni okujuqa abantu ngembazo wathi ukube wayazi ngabe wambopha.“Ngangiye laphaya ngithunywe umngani wami ukuthi ngimlandele imoto. Yingakho esitatimendeni samaphoyisa engasenza ngingabhalanga ngegazi engalithola emotweni ngoba ngaleso sikhathi ngabona ukuthi akubalulekile ukwenza lokhu,” kusho uMathe.UMjoli uthe ubufakazi bukaMathe buyashayisana wathi kunokwenzeka ukuthi utshelwe wumphenyi wecala noma wumshushisi ukuthi akathini enkantolo.Icala liyaqhubeka namhlanje.",Ubefunda ngoShaka owembazo: iphoyisa
"UGCWELE amathafa osolwa ngokudubula ngentululwane yezinhlamvu imenenja yaserenki yamatekisi yafela endaweni yesigameko,  emgwaqweni uCottonwood Drive, eTrenance Park, eVerulam izolo ekuseni.Kuthiwa onogada beReaction Unit South Africa ( Rusa) baphuthume lapho okwenzeke khona isigameko, ngemuva kokuthola imibiko mayelana nokudutshulwa komlisa. Kubikwa ukuthi ngesikhathi befika, bazithele kulo mlisa obedubuleke ekhanda nasemhlane elele ebheke phansi,  onqenqemeni lomgwaqo. Kuthiwa umufi utholwe wonogada opha kakhulu, kanti ugcine ephelele endaweni yesigameko.UMnuz Prem Balram okhulumela iRusa, uthe ithimba labo lithole amagobolondo ezinhlamvu angaphezulu  kwayisishiyagalombili endaweni yesigameko.“Umufi kusolwa ukuthi uneminyaka elinganiselwa ku-20 kuya kwengu-30. Imbangela yokubulawa kwakhe ayikaziwa njengamanje,” kusho uBalram.Okhulumela amaphoyisa KwaZulu-Natal, uCaptain Nqobile Gwala, usiqinisekisile isigameko sokudutshulwa komlisa izolo eTrenance Park, eVerulam.“ Umsolwa kubikwa ukuthi ubalekile ngemuva kokubulala indoda eneminyaka engu-30. Amaphoyisa aseVerulam aphenya icala lokubulala,” kusho uCapt Gwala.",Ugcwele amathafa osolwa ngokubulala owamatekisi
"SISHUBILE isimo kwabenkolo ye-Islam ngemuva kokuhlaselwa kwelinye ithempeli lamaMuslim kwabulawa ababili abanye balimala ngoLwesine ekuseni eMalmesbury, eWestern Cape.Umsolwa oyedwa udutshulwe amaphoyisa endaweni yesigameko kanti amaphoyisa aveze nokuthi lolu daba seludluliselwe koKlebe. Lesi sigameko silandela esinye esifana naso esenzeke eVerulam KwaZulu-Natal kanti nakhona kwanqunywa abantu ababili ababethandaza. Ngemuva kwalesi sigameko oKlebe bathola isiqhumane kulo leli bandla. Kwenzeka lokhu nje isiyaphela inyanga yama-Muslim kaRamadan. Okhulumela amaphoyisa aseWestern Cape uLieutenant Colonel Andrè Traut, uthe amaphoyisa aseMalmesbury abizelwe endaweni yesigameko ekuseni ngo-3. ""Ngesikhathi amalungu ebandla elungiselela ukuthandaza, umsolwa uvele wasukuma waqala wagwaza abantu akade ethandaza nabo,"" kusho uConstable Henry Durant wesiteshi samaphoyisa eMalmesbury. ITHEMPELI okuhlaselwe kulo abebekhuleka. Isithombe: Henk Kruger/African News Agency/ANAUmsolwa, okubikwa ukuthi ungowesilisa wokufika oneminyaka ekuma-30, kuthiwa ukwenze lokhu ngesizotha engajahe ndawo kanti uqale ngokuhlasela owesilisa okhulile wamnquma uqhoqhoqho ngommese omkhulu. Ngesikhathi amaphoyisa efika ethempelini kuthiwa umsolwa unqabile ukubeka phansi ummese, wazama ukuhlasela amaphoyisa, amdubula wafa. UTraut uthe ukubulawa kwakhe kusazophenywa yi-Ipid. Uthe asikatholakali isizathu sokuhlaselwa nokubulawa kwamalungu aleli thempeli. ",Uvalo kunqunywa abanye ethempelini lama-Muslim
"UMA uLuvuyo Memela eluleme ngokugcwele kungenzeka kuphinde kube wusuku lwakhe lokuthokozisa abalandeli be-Orlando Pirates ezoqhuthana neCape Town City koweNedbank Cup namuhla eCape Town Stadium, eKapa.Lo mdlalo weLast 16 uzoqala ngo-7.30 ebusuku. UMemela ungomunye wabadlali ababonakala bethola inkululeko kumqeqeshi uMilutin “Micho” Sredojevic.Useziphendule esinye sezithandwa ngokushayela iqembu amagoli amqoka. Kamuva ube yiqhawe evalela amabili iBucs iqumba phansi iKaizer Chiefs ngo 3-1 kowe-Absa Premiership.Leli nxele selishaye amagoli amahlanu emidlalweni yeligi okwenza libe ngelihamba phambili kweZimnyama ekuboneni inethi.UMemela ube nokuthinteka okwenze ukuthi ahlale angajimi nozakwabo kodwa uMicho uthe akukubi benzela ukuthi angabhebhethekisi isimo sakhe.Lo mdlali ongowokuzalwa khona eKapa, ephawula kwi-website yeqembu, uthe kumqoka ukuthi badlulele emzuliswaneni olandelayo.“Kumele siwine ngoba vele sihlezi sifuna ukuwina yonke imidlalo esiyidlalayo. Sekuphele isikhathi eside singawini isicoco futhi abantu bayakhuluma ngefomu esikuyona. Basibona singakwazi ukuwina indebe kodwa ngokwethu asijuli kangako ngemicabango.“Kodwa sibheke umdlalo onzima esizowuthola kwiCape Town City. Siwenzile amalungiselelo sayicubungula indlela edlala ngayo. Uma siyilandela ngendlela imiyalelo yomqeqeshi alikho iqembu elingasivimba noma ngabe sidlala eKapa nesimo sakhona sezulu esingaqondakali,” kusho uMemela.I-Pirates ifike kwi-Last 16 ngemuva kokushaya elinye iqembu laseKapa i-Ajax Cape Town kodwa idlalela esibayeni sayo. Inqobe ngo 2-0 okuwumphumela obufana nowokuziphindiselela njengoba igcina ukuyodlala eKapa yaqunjwa phansi iyona i-Urban Warriors ngo 3-0 kwiligi.“Sabahlula ngomdlalo. Wukuthi sasuke senza amaphutha sanganaka base beyasihlawulisa. Uma sizohlezi siqaphile umzuzu nomzuzu kuze kuphele umdlalo, sizophuma singabanqobi,” kusho uMemela.ICity ephekwa uBenni McCarthy ikhiphe iBidvest Wits kwiLast 32. Egcina ukuhlangana la maqembu iPirates inqobe ngo 1-0 koweligi.",Kuzobhekwa uMemela weBucs koweNedbank
"ABASEBENZI baseToyota, eThekwini, ngoLwesine baqale isiteleka abathe sizodonsa kuze kuphendulwe izimfuno zabo.UMgqugquzeli weNumsa KwaZulu-Natal, uMnuz Mandla Gambushe, uthe sekunesikhathi benokunganeliseki. Phakathi kokunye kunemali ewuR10 000 eyabolekwa ngabasebenzi ababehlukunyezwe yizikhukhula ngo-Okthoba ngonyaka odlule asebefuna ukuthi ingakhokhwa.“Sifuna ukuthi abasebenzi ababekade beyibolekile imali bangabe besayikhokha. Labo asebeqalile ukuyikhokha sifuna babuyiselwe yona. Sizwile ukuthi inkampani iyakwazi ukukhipha imali iyifake kumasipala kodwa abasebenzi bayabolekwa imali,” kusho uGambushe.UGambushe uthe bafuna nokuthi abasebenzi balashwe mahhala ngaphakathi enkampanini. Abasebenzi abanamaMedical Aid kudingeka bakhokhe uR300 uma bezokwelashwa. Okunye abakhala ngakho wukungaqashwa kwabasebenzi abawu-596 abebenezinkontileka eziphele ngonyaka odlule. Kuthiwa esikhundleni sokuthi kuqashwe bona uma kuvela izikhala, inkampani iqasha abafundi kumaLearnership. Abasebenzi bafuna ukuthi uma kuvela izikhala kuqashwe * -35% kulaba abawu-596 no-35% wabasohlwini lwabafake izicelo zomsebenzi.“Asinankinga nama-learnership kodwa sifuna kwenziwe ubulungiswa. Uma befuna ukuqasha abamaLearnership kumele bathathe * -30% kuwona,” kusho uGambushe.Abasebenzi bafuna nokuqashiselwa ngezimoto zenkampani nokuthola ithuba lamathenda abathi isikhathi esiningi anikezwa abohlanga oluthize. Bafuna nokuthi kube nezimpahla ezifanele zokugqoka zabasebenzi nabesifazane babe nezabo ezihambelana nabo.OnguNobhala eKZN kwiSouth African Federation of Trade Unions, uMnuz Moses Mautsoe-Tsotetsi, unxuse abasebenzi ukuthi bangesabi ukuqhubeka nesiteleka uma zingezwakali izimfuno zabo. Uncome iNumsa ngokuba nabaholi abangahlehli futhi abangesabi.“Siyaseseka isiteleka enisiqalile futhi sinxusa abasebenzi ukuthi babumbane ukuze banqobe. Akukhathalekile ukuthi ukuyiphi inhlangano yezepolitiki ngoba silwela izimfuno zabasebenzi. Kumele silwe nezimenenja ezihleli emahhovisi ezixhaphaza abasebenzi,” kusho uMautsoe-Tsotetsi.Izolo ubuholi bezinyunyana bunikeze abaqashi amahora awu-72 ukuze baphendule. Ubuholi buthe buzimisele ukuxoxa nomqashi kodwa uma izikhalo zingezwakali isiteleka sizoqhubeka.Kuvele nokuthi abaqashi sebefake incwadi yesivimbelo enkantolo ukugwema isiteleka kodwa kushaye isikhathi sokuloba ingakaziwa ukuthi ihambe kanjani.Okhulumela abakwaToyota, uMnuz Mzo Witbooi, uthe bayazi ngesiteleka sabasebenzi esisemthethweni. Uthe bayazi nangezimfuno zabo kodwa ngeke bakwazi ukuzikhuluma nabephephandaba.UWItbooi uthe isiteleka siphazamise ukusebenza eThekwini naseGoli. “Siyathembisa ukuthi sizokwenza konke okusemandleni ukulungisa isimo futhi siyawahlonipha amalungelo abasebenzi,” kusho uWitbooi.",Kuqale isiteleka sabasebenzi kwaToyota
"SIYANDA isibalo sabaqashi abangabaholeli abasebenzi ngoba bethi balinde ukukhokhelwa yi-Unemployment Insurance Fund (UIF) ikakhulukazi eJacobs naseSiphingo.NgoLwesibili Isolezwe libhale ngenkampani eyakha izinsimbi zezimoto iFederal Mogul eseProspecton, eSiphingo, ezoboleka abasebenzi imali bese iyidonsa kuleyo ezokhishwa yi-UIF.Kulokhu abasebenzi baseHanes South Africa ebiyaziwa ngokuthi yiPlaytex eseJacobs baveze ukuthi abakaze bahole selokhu kwaqala i-Covid-19.Baveze ukuthi ozakwabo abasebenza ePlaytex ePinetown baholile kodwa bona eJacobs abaholanga ngoba umqashi wabo ukhala ngokuthi akanayo imali.Abanye abasebenzi bathe umqashi ufuna basebenze mahhala.UMnuz Andre Kriel, onguNobhala Jikelele weSouthern African Clothing and Textile Workers Union (Sactwu), uthe kuyicala ukungabaholeli abasebenzi ngoba iSactwu yasayina isivumelwano nabomkhakha wendwangu kwi-clothing bargaining council lapho abaqashi bazibophezela ukuthi bazoholela abasebenzi.Uthe abaqashi baze bathi bazonika abasebenzi igwaxaza yomholo wamasonto amabili ngaphezulu futhi yisivumelwano esaziwayo lesi esagazethwa ngoMashi 26 kulo nyaka.“Umholo wamasonto amabili awuhlanganisi nemali ye-UIF obekufakwe isicelo sayo ngenxa yokuthi abasebenzi kade bevalelwe yiCovid-19 emakhaya.“Akekho umqashi onelungelo lokucela ukuthi abasebenzi basebenze mahhala.“Ucwaningo lwethu luveza ukuthi iHanes yakhokhelwa i-UIF ngo-Ephreli 17 yathola uR194 535.16 kwathi ngoMeyi 4 yaphinde yakhokhelwa uR1 050 781.80.“Le mali ifakelwe inkampani okuyiyona okufanele iyidlulisele kubasebenzi,” kusho uKriel.Uthe bayalusukumela udaba lwaseHanes ngoba abafuni kuxhashazwe abasebenzi.“Sizodlulisela udaba lwaseHanes kumxazululi ngoba sifuna kuholelwe abasebenzi njengokusho komthetho,” kusho uKriel.Imizamo yokuthola ukuphawula kwabakwaHanes South Africa ayiphumelelanga njengoba ucingo lwabo belukhala kodwa belungabanjwa.Abayiphendulanga ne-email abathunyelelwe yona ophikweni lwabo olubhekelele ezabathengi.",Ziyanda izinkampani ezingabaholeli abasebenzi
"KUSOLWA owesifazane wendawo okuthiwa wenza izindodla zemali efuna iminikelo kubantu, ebathembisa ukuthi ubalungiselela ukuthi babonane nomphrofethi wezimanga ambiza ngoMphrofethi Awande Hlatshwayo.Umphakathi waseNhlungwane Olundi, uthi usukhathele yithimba lalo wesifazane elihamba lingena umuzi nomuzi lithi abantu abeze bazokhuleka entabeni bafike neminikelo.Abanye liyababhulela lithi abeze bazofakwa “kobhavu bamanzi athandazelwe” bagezwe amabhadi anduba babonane nalo mphrofethi okuthiwa wenza izimanga.Kodwa bathi sekuphele unyaka nezinyanga ezimbili umphakathi wakule ndawo ulinde lo mphrofethi okuthiwa ongakaze abonakale.Manje abantu bathi sebeyabona ukuthi kudlalwa ngabo, ayikho indaba yakhe.Bakhala nangokuthi laba besifazane uma bebuzisiswa ngalo mphrofethi, bavuka umbhejazane. Ababuzayo bashaywe kanzima, noma kuthiwe bayathakatha, bagcine bexoshwa nasendaweni.Abashayiwe bathe kwaba ngenxa yemibuzo ababa nayo kwathiwa bazofaka abanye umoya omubi.“Sesifana nabavalwe umlomo,” kusho omunye umgilwa ocele ukungadalulwa.Intaba Inqulwane, iyona okuthiwa kuthandazwa kuyona. Kunabathi sebekhiphe uR5 000 okuthiwa ababonge ngawo amandla alo mphrofethi ongaziwa. Abanye kuthiwe ababonge ngezinkomo.Leli phephandaba likhulume nalo wesifazane emzini wakhe oyisithabathaba kule ndawo, ocele ukuthi abizwe ngosisi Khanyi.Uphinde azibize ngentombi yaseMabheleni.“Ngenxa yokuthi bayakhalaza bahlulwe ukubekezela, sengizokubambezela kakhulu ukufika kukaMphrofethi,” kusho lo sisi Khanyi.Ebuzwa ukuthi yini edala ukuba lo Mphrofethi angethulwa kubantu, uthe yingenxa yokuthi umatasa usebenza kude eCape Town.“Uxhumana nabantu ngocingo kuphela abatshele izindaba zabo,” kusho usisi Khanyi.Uthe asebegxeka ukungamboni umphrofethi, asebebonile ukuthi ubatshela izindaba zabo abebezifihlele abazali nezihlobo zabo manje sebeyabona ukuthi bazongena emahlazweni.Abantu okukhulunywe nabo kule ndawo, bathe abakaze bambone lo mphrofethi, bahlale bezwa kukhulunywa ngaye nje kuphela. “Mhlawumbe nina ngoba niqhamuka kwabezindaba uzonikhombisa yena,” kusho omunye okuxoxwe naye.Abanye bebebabaza udumo asenalo kodwa ebe engaziwa. Abanye balimise ngesihloko elokuthi le yinto engekho, babanjwa inkunzi.Ngesikhathi leli phephandaba lenza uphenyo ngale nceku yeNkosi, lihluleke lancama wukumthola ukuthi ukhona. Nasezinhlakeni zezenkolo akekho ozwakala emazi, kwazise kuthiwa wumphrofethi odume izwe lonke.Nosisi Khanyi wehlulekile ukunikeza leli phephandaba imininingwane egcwele yalo mphrofethi njengoba iphephandaba belifuna ukukhuluma naye.",Basola ukuthi bawakwa ngomphrofethi
"LUNGILE MAJOKAA KABANGE esapholisa maseko umqeqeshi weBafana Bafana uGordon Igesund ngemuva kokuqhathwa kwamaqembu azodlala ku-African Nations Cup (Afcon) ka-2013 eveza ukuthi uzoqala izingxoxo zomdlalo wobungani ne-Algeria neTunisia ukulungiselela lo mqhudelwano ozobanjelwa kuleli ngoJanuwari 19-Febhuwari 10.U-Igesund obhekhuluma ngemuva komcimbi wokuqhathwa kwamaqembu ngoLwesithathu ebusuku, uthe ukudlala nala mazwe asenhla ne-Afrika kuzomnika ithuba elikahle lokuthola angase akulindele kuMorocco abaqhathwe nayo kuGroup A.Amanye amazwe aseqoqweni leBafana, iCape Verde abazovula nayo eFNB Stadium, eGoli ngoJanuwari 19, ne-Angola abazolandela ngayo ngoJanuwari 23, iMorocco bazodlala nayo ngoJanuwari 27.Leli qoqo lizozinza eThekwini lidlalela eMoses Mabhida ngaphandle komdlalo wokuvula weBafana. EGoli kuzophinde kubanjelwe khona umdlalo wamanqamu.Uma elakuleli likwazi ukungena kuma-quarter final nakuma-semi final lizoqhubeka nokuhlala eThekwini njengoba nayo le midlalo izobanjelwa eMoses Mabhida.“Kuzoba wumqondo omuhle ukudlala ne-Algeria noma iTunisia. Badlala ibhola elifanayo neMorocco engelinye lamaqembu amakhulu enhla ne-Afrika. Ngibheke ukuthola umdlalo ngaphambi kokuthi sidlale neNorway (ngoJanuwari 8) nangemuva kwalo mdlalo,” kusho i-Igesund.Amalungiselelo eBafana aqala ngomdlalo weNelson Mandela Challenge ngoNovemba 14, eFNB Stadium. Uma ziphumelela izingxoxo umdlalo olandelayo kuvela ukuthi ungaba ngoDisemba 23 kuthi owokugcina ube ngoJanuwari 13.U-Igesund uthe alikho iqoqo okufanele lithathwe njengelilula.“ICape Verde iyincwadi evaliwe kithina njengamanje kodwa engikwaziyo ngayo wukuthi ikhiphe iCameroon emidlalweni yokuhlunga. Lokho kukubeka ngokusobala ukuthi ayisilona iqembu elibhedayo.“Yebo, sifuna ukunqoba umdlalo wethu wokuqala futhi ngendlela egculisayo. Kuzoshaya isikhathi sokuqala kwemidlalo sesinalo lonke ulwazi ngabo,” kusho lo mqeqeshi obekelwe umbandela wokufaka iBafana okungenani kuma-semi final e-Afcon.Njengoba amaqembu eseqhathiwe uthe sekuyisikhathi sokusebenza futhi nabadlali abalimele akekho ozomane angene nje eqenjini lakhe, okumele alindeleke ukuthi alimemezele ngoJanuwari 9.Lokhu ukucacise ngesikhathi ebuzwa ngabadlali abalimele abafana noBenni McCarthy noThulani Serero. Abanye abalimele beBafana, uKatlego Mphela, Morgan Gould noSiboniso Gaxa.“Ukululama akusho ukuthi uzobuyela eqenjini, kufanele badlale ngendlela egculisayo emaqenjini abo. Sisekhona isikhathi sokuthi abadlali baziveze ukuthi bangabizelwa kwelesizwe.”Uthe uzoqhubeka nokubabheka ukuthi baqhuba kanjani njengoba ekhulumile noMphela (ngoLwesithathu) ongakaze adlale kule sizini ebanjwe yikhona ukulimala.IMIDLALO YAMAQOQO YE-AFCONGROUP ASouth Africa, Angola, Morocco, Cape Verde IslandsJan 19: South Africa v Cape Verde Islands (eGauteng, 6pm); Angola v Morocco (eGauteng, 9pm)Jan 23 : South Africa v Angola (eThekwini, 5pm); Morocco v Cape Verde Islands (Durban, 8pm)Jan 27: Morocco v South Africa (eThekwini, 7pm); Cape Verde Islands v Angola (Port Elizabeth, 7pm)GROUP BGhana, Mali, Niger, Democratic Republic of CongoJan 20: Ghana v DR Congo (Port Elizabeth, 5pm); Mali v Niger (Port Elizabeth, 9pm)Jan 24: Ghana v Mali (Port Elizabeth, 5pm); Niger v DR Congo (Port Elizabeth, 8pm)Jan 28: Niger v Ghana (Port Elizabeth, 7pm); Mali v DR Congo (eThekwini, 7pm)GROUP CZambia, Nigeria, Burkina Faso, EthiopiaJan 21: Zambia v Ethiopia (Nelspruit, 5pm); Nigeria v Burkina Faso (Nelspruit, 8pm)Jan 25: Zambia v Nigeria (Nelspruit, 5pm); Burkina Faso v Ethiopia (Nelspruit, 8pm)Jan 29: Burkina Faso v Zambia (Nelspruit, 7pm); Nigeria v Ethiopia (Rustenburg, 7pm)GROUP DIvory Coast, Tunisia, Algeria, TogoJan 22: Ivory Coast v Togo (Rustenburg, 5pm); Tunisia v Algeria (Rustenburg, 8pm)Jan 26: Ivory Coast v Tunisia (Rustenburg, 5pm); Algeria v Togo (Rustenburg, 8pm)Jan 30: Algeria v Ivory Coast (Rustenburg, 7pm); Tunisia v Togo (Nelspruit, 7pm)Quarter-finalsFeb 2 – eThekwini: Winner Group A v Runner-up Group B, 8.30pm; ePort Elizabeth: Winner Group B v Runner-up Group A, 5pmFeb 2 – eNelspruit: Winner Group C v Runner-up Group D, 8.30pm; eRustenburg: Winner Group D v Runner-up Group C, 5pmSemi-finalsFeb 6 – eThekwini: Winner Durban v Winner Rustenburg, 5pm; eNelspruit: Winner Nelspruit v Winner Port Elizabeth , 8.30pmThird place play-offFeb 9 – ePort Elizabeth, 8pmFinalFeb 10 – eGoli, 8pm",U-Igesund ubona ingozi kwiCape Verde
"IZINYUNYANA zabasebenzi kumele zinqande ukuphela kwemisebenzi futhi zivikele konke okwazuzwa yintando yeningi ngenhloso yokuhlonipha isishoshovu somzabalazo futhi esasingumholi we-ANC, uMnuz Harry Gwala. Lamazwi ashiwo nguNdunankulu waKwaZulu-Natal futhi obuye abe ngusihlalo we-ANC kulesi sifundazwe, uMnuz Sihle Zikalala,  ngoLwesine ngesikhathi kugujwa ukuphela kweminyaka engu100 kwazalwa leli qhawe elalaziwa ngeBhubesi laseMidlands. Inkulumo mpikiswano beyibanjelwe ekhasini likaFacebook likaZikalala ngenhloso yokuhlonipha imithetho yokuvalwa kwezwe okudalwe ukubheduka kweCorona kuleli.""Namhlanje njengoba izwe lethu libhekene nenhlekelele yokuphela kwemisebenzi nokukhahlamezeka komnotho, sibheka ubumbano lwabasebenzi ukuba lusukume luvikele okwazuzwa ngabasebenzi futhi lulwe ukuvikela imisebenzi,"" kusho uZikalala. Uthe izinhlangano ebezibambe iqhaza kule nkulumompikiswano bekuyi-EFF, African Transformation Movement (ATM) neMinority. UZikalala uchaze uGwala njengendoda eyayithembekile, ineqiniso futhi eyacija intsha ngomqondo wobudlelandawonye. Uthe uGwala, owayenguphumasilwe yize ayekhubazekile ezingalweni, wabamba elikhulu iqhaza ekwakhiweni ubumbano lwabasebenzi kuleli nesisekelo somthetho obavikelayo.UGwala, owayenguthisha futhi owadlula emhlabeni ngoJuni 1995, ubezoba neminyaka eyikhulu ngoJulayi 30.Ngokusho komlando ogciniwe, emuva kokuphuthula imfundo yakhe e-Adams College eThekwini, njengothisha, uGwala wafundisa abaholi abaningi okubalwa kubo owayengunobhala-jikelele weSACP, uMnuz Moses Mabhida. UGwala waboshwa maqede wayogqunywa esiqhingini saseRobben Island iminyaka ayisishiyagalombili ngaphambi kokuvalelwa kwakhe eMgungundlovu ukuba angagcaluzi. ""Kuleli khulu nyaka lokuzalwa kwakhe, kufanele siqinise ubumbano lwezinkumbi zabantu ezicindezelwe emhlabeni wethu kodwa kufanele futhi sihlanganise abasebenzi, okuyibo asebekhahlamezwe yizingqinamba eziningi ezadalwa wubandlululo nezinselelo zamanje ezidalwe ukubheduka kweCovid-19,"" kusho uZikalala. Uthe kungenxa kaGwala njengoba lelizwe lingcono kanje uma liqhathaniswa neminyaka engaphambi kuka1994. Ube esephonsela inselelo umphakathi wakuleli ukuba uphikisane nemizamo yokucisha amagalelo oGwala emlandweni.*Buka uMnuz Mbulelo Baloyi ekuthatha ekubeka ngoGwalaPauseMuteLoaded: 100.00%Remaining Time -0:34Picture-in-Picture
EmbedFullscreen",UZikalala uthi umphakathi awunqande ukushabalaliswa kwamagalelo kaGwala emlandweni
"ISIHLABANI somdlali waseNingizimu Afrika, uDaine Klate, sithi besingeke siliyeke ithuba lokubuyela “ekhaya” uma selivelile. UKlate (33) ungumdlali osenqobe izicoco eziningi zeligi kwiPremier Soccer League ekwenza lokho namaqembu ahlukene. Udle isicoco se-Absa Premiership neSuperSport United kathathu, Orlando Pirates kabili, nesisodwa neBidvest Wits ebesigijima kuyona ngesizini edlule njengoba ezodlala kwiChippa United.IChili Boys ezinze ePort Elizabeth ifana neqembu lasekhaya njengoba lo mdlali edabuka kuleli dolobha. Walifulathela esengumfanyana eyofuna amadlelo aluhlaza eGoli. Udlale kwiSchool of Excellence ngaphambi kokujoyina iqembu lenkululisa le-United.“Eminyakeni eyisithupha edlule bengingakaze ngicabange ukuthi ngingaqedelela ukudlala kwami ibhola ekhaya. Kodwa kuthe uma ithuba livela ngabona kungcono ukuthi ngilibambe okungenza ngijabule kakhulu,” kusho lo mdlali oyibamba kwesokunxele esiswini ngesikhathi ekhuluma kuMhlobo Wenene FM.IChippa ezobe iqeqeshwa uDan Malesela ngesizini ezayo ayigcinanga ngoKlate ukusika. Imemezele noThabo Nthethe obeyibamba kwiMamelodi Sundowns noJabulani Shongwe oke wadlala kwiWits ngaphambi kokuthi aye kwiLamontville Golden Arrows ngesizini edlule. Bangu-15 abadllali abethulwe iChili Boys ngoLwesithathu.UMasilela uthe uzimisele ngokuzoqedela umsebenzi awushiya ngesikhathi exoshwa ngesizini edlule. “Kwesinye isikhathi kunobudlelwano ongeke ubuhlukanise. Ngeke ngenze izethembiso eziningi zangesizini ezayo kodwa sizozama okusemandleni. Singajabula uma singadlala ngaphandle kwelakuleli bese sinqoba nesicoco,” ucashunwe kanje uMalisela ekhasini leChippa kwiTwitter.",UKlate ujabule ngethuba lukubuyela ekhaya
" UMENGAMELI Jacob Zuma uzokwethula inkulumo yakhe yesizwe ngoFebhuwari futhi uzoqhubeka nokusebenza njengokujwayelekile yize kunezingxoxo eziqhubekayo phakathi kwakhe nobuholi obuphezulu be-ANC.Lezi zindaba zivezwe nguNobhala Jikelele we-ANC uMnuz Ace Magashule obekhuluma ne-Independent Media izolo.UMagashule uthe uZuma uzoqhubeka nomsebenzi wakhe wokwengamela iNingizimu Afrika fuhi azikho izinhlelo zokumphazamisa kulokho.Yize eqale wangathanda ukukhuluma ngalolu daba kodwa ugcine ephendulile uma intatheli ye-Independent Media imxina ngalo mbuzo. Ebuzwa ukuthi angaphawula athini ngezinsolo zokuthi ngeke awenze kahle umsebenzi wokuba nguNobhalala we-ANC nokuxazulula izinkinga zaseFree State naKwaZulu-Natal.Uthe unguNobhala we-ANC futhi izinhlaka ze-ANC azikaze zikhale ngomsebenzi wakhe ngakho ngeke abaphendule abantu abehleba ngaye. “Njengamanje sisebenzela ubunye be-ANC futhi sizimisele ukuvuselela inhlangano nazo zonke izinhlaka,” kusho uMagashule. Ngesonto elidlule uMengameli we-ANC uMnuz Cyril Ramaphosa uthe akufanele ahlanjalazwe uZuma futhi uhlelo lokuphuma kwakhe esikhundleni kufanele luphathwe ngobunono hhayi budlabha njengoba kwenziwa kuMnuz Thabo Mbeki.Waveza ukuthi azikho izizinda ezimbili zombuso kodwa yi-ANC ebusayo futhi bazoqhubeka nokuxoxisana noZuma ngezinhlelo zokuthi aphume kahle esikhundleni. ",UZuma uyena ozokwethula iSona-Ace Magashule
"Lesi sifo kasihlaselanga ngokugula kuphela kodwa senze impilo yabantu yama nse! Bavaleleka emakhaya, kwawa izinkampani, kwanqanyulwa imiholo, inqwaba yaphelelwa yimisebenzi. Lokhu kwenze ingxenye enkulu yabantu yagula emiphefumulweni.Ongoti abelapha ezomphefumulo, bathi abantu abavele benezinkinga eziphathelene nomqondo bazodonsa kanzima ngokweqile ngalesi sikhathi.Ungoti wezengqondo, uDkt Lungisani Mthiyane, oyisikhulu esiphezulu eDurban & Coastal Mental Health eWestville, uthe mkhulu umthamo wabantu ababhekene negcindezi.UMthiyane uthe izinkinga zeCovid-19 ziholele ekutheni babe nomthamo omkhulu wabantu abelashwa ngokomqondo, nezinye izifo ezihlukene kanjalo nabantu ebekade bengenazo abazithole sebebhekene nezinkinga phezu kwezinye.“Lesi yisikhathi esinzima kakhulu kubantu ababhekene nezifo zengqondo, bangaphazamiseka kakhulu ngenxa yezinkinga zasemsebenzini, zasekhaya, izinkinga zemali novalo ngeCovid-19.“Isibalo siphezulu kakhulu njengamanje kodwa sinezindlela zokubalekelela nemindeni yabo ngoba izifo ezifana ne-bipolar ne-schizophrenia zivele zivuke noma yinini. Ongoti bezengqondo nosonhlalakahle babhekene nomsebenzi omkhulu njengamanje kodwa kunezindlela esizilungiselele ngazo ukubhekana nokwanda kwabantu,” kusho uMthiyane.Eqhuba uthe imindeni eminingi nayo ibhekana nenkinga yokuthi ingakwazi ukuhlukanisa uma umuntu eqalwa wukugula.Kwabanye kuthi noma sebebona kodwa bangakwazi ukulandela izindlela ezingasiza umuntu ogulayo ukuze nomndeni ukwazi ukuphila ngendlela efanele.Lokhu uthe kuba nomthelela ekutheni umuntu angalulami ngendlela noma asheshe asizakale ngokushesha ikakhulu uma engalutholi usizo ehleli ekhaya.“Zonke izifo zengqondo zidinga isikhathi esanele sokuthi umuntu elulekwe ngokwanele ngokomqondo ngaphambi kokuthi kufikwe kwezinye izigaba zokwelashwa. Into ebaluleke kakhulu nesiyiqikelelayo wukuthi umndeni ufundiswe ngohlobo lwesifo umuntu abhekene naso nendlela zokuphila naye.“Engingakukhuthaza wukuthi abantu baphumele obala ukuze kube lula ukuthi sibasize,”kusho uMthiyane.* Uma kukhona onenkinga nofisa ukumtholela usizo noma nawe uqala ukubona izimpawu ungabathinta abeDurban & Coastal Mental Health ku: 031 207 2717 bakuthumelele osonhlalakahle abazokusiza.",Izinto ongazenza ukusiza oqalwa yile nkinga
"Umbuzo: Ngagana indoda engishiya ngeminyaka ewu-22 ubudala kanti mina manje ngineminyaka ewu-34. Sesineminyaka emihlanu sishadile kodwa asitholi bantwana. Noma yena esola ukuthi imina onenkinga, angizange ngimtshele ukuthi ngake ngakhulelwa ingane yenye indoda engangithandana nayo kudala kodwa ngasikhipha isisu. Angikaze ngimtshele ngempilo yami yaphambilini ngoba angifuni angahlulele. Sekunzima ukuphumela obala manje emva kweminyaka engaka sishadile. Ungidlisa amaphilisi azongisiza ngikhulelwe ngokushesha, futhi usefaka nengcindezi yenhlobo yokudla okufanele ngiyidle ukungisiza. Angazi impela ukuthi ngenzenjani, ngoba ngiyazi mina ukuthi anginankinga nhlobo nje. Naye uyaphika ukuthi unenkinga kodwa akafuni ukuthi siye kodokotela.Senzenjani?Mbali, Adams MissionIMPENDULO: Kunzima kakhulu ukungabatholi abantwana uma nishadile. Kodwa ngeke nazi ukuthi ubani ongabatholi ngaphandle kokuthi nibonane nodokotela. Nokukhulelwa kwakho phambilini akusho ukuthi ungaba nenkinga manje. Odokotela kuphela abangakuqinisekisa lokho. Ukubona udokotela kuzokwenza nazi ukuthi nibhekane nani khona nizokwazi ukulwa nento eniyaziyo nobabili.Umbuzo: Sineminyaka emine sashada nonkosikazi wami. Asizange sikhulume ngohlobo lomshado esizowushada ngaphambi komshado. Unkosikazi wami wangena kulo mshado enganalutho manje ayikho into angenayo. Okungiphatha kabi manje ukuthi usekhombise ukungathembeki kumina izikhathi eziningi kodwa ngiyasaba ukumshiya ngoba uzothola zonke izimali zami ayozidla nalabo bhuti athandana nabo. Ngifuna aphume aphele empilweni yami kodwa angazi kuzokwenzakalani ezimalini zami. Angifuni athole lutho.Igama ligodliwe, eMondloImpendulo:Kubalulekile ukuvumelana ngaphambi kokuthi nishade ngenhlobo yomshado enifuna ukuba nawo. Ngeshwa uma ningakwenzi lokho kuthathwa ngokuthi nifuna lo mshado ohlanganisa amafa. Uma usamthanda unkosikazi wakho zamani ukubonana nabeluleki bezemishado ukuze banisize ukulungisa umshado wenu. Uma senivumelene ngokuthi anisathandi ukuba ndawonye kungcono ubonane nommeli wakho ukuze akuchushise kahle ngendlela ekumele uyithathe ukuze ungakhali ngaphansi ngalo mshado wenu.Umbuzo: Sesinonyaka sihlala ndawonye nesoka lami. Angiganile. Ngiyamthanda kakhulu kodwa ukungabinamsenzi kwakhe sekuqala ukudala inkinga ebudlelwaneni bethu. Ngazi ukuthi indoda kufanele ivuke ekuseni iyosebenza. Kanti yena cha uhlala endlini alinde mina ngibuye nesinkwa ntambama. Lokhu sekuqala ukungenelela ngisho ekamelweni. Ngiyahluleka ukuthatha indawo yami yokuba unkosikazi endodeni engabonisi izimpawu zokuba indoda ekhaya.Khumbuzile, eMadadeniImpendulo: Awuchazanga noma indoda yakho iyawuzama umsebenzi kodwa iwona ongatholakali. Zama nawe ukumsiza lapho ongamsiza khona ukuze athole umsebenzi. Uma ungakaze ulukhulume lolu daba naye, yiso lesi isikhathi sokwenza njalo. Kubalulekile ukuthi azi ukuthi iyakukhathaza le ndlela okwenzeka ngayo. Njengendoda kumele avuke azithathe.Umbuzo: Sineminyaka ewu-20 sithandana nomuntu wami. Sewakhokha ngisho ilobolo waze wembesa. Kusele umshado omkhulu nje kuphela. Ngoba ngibona isimo sethu sezimali ngike ngamcela ukuthi siye kobhala enkantolo. Wakhombisa ukungasithokozeli lesi sinqumo sami kwaze kwagcina sekukhona ukungazwani phakathi kwethu. Ngibona ukuthi yena uzitshela ukuthi mina ngibona ukuthi akanayo imali yokungishada kanti mina bengizama ukumsiza. Manje okungixakayo ukuthi akasayiphathi nhlobo manje eyokushada. Asisesihle ngempela isimo phakathi kwethu kodwa manje akekho ofuna ukuphumela obala ngekusasa lethu. Ngenzenjani? Sengicabanga ngisho nokuphumela ngaphandle ngoba angiyazi into engisayihlalele kuleli khaya.Igama ligodliwe, eThekwiniImpendulo: Izinto zoniwa wumlomo ziphinde zilungiswe nguwo. Kungenzeka ngempela ukuthi isoka lakho alikuqondanga kahle ukuthi uchazani ngendaba yokushada enkantolo. Okungenzeka ukuthi naye uzitshela ukuthi ukuyoshada enkantolo kuzokwehlisa isithunzi sakhe njengendoda. Umshado omkhulu ningabuye niwenze uma iphakethe livuma. Yixoxeni le ndaba ningahlukaniswa yinto ebingaxazululeka.Facebook: Mo & PhindiInstagram: Mo & PhindiEmail: [email protected]",EZOTHANDO: Kunzima nokujabula ekamelweni ngenxa yendoda engasebenzi
"INKAMPANI eyenzela abaculi umsebenzi wokukhangisa, ikhala ngonkosikazi wesilomo somculo wokholo ongasekho okuthiwa sekuphele iminyaka engafuni ukubakhokhela imali yabo.Abanikazi be-Art.us Creations eseSmart Exchange, eThekwini bakhala ngo-Ayanda Ncwane weNcwane Communications abathi ubabambisa utalagu ngesikweletu sika-R6 800.USabelo Mchunu we-Art.us Creations uthi ngoNovemba ngo-2015 benzela iNcwane Communications amaBanner awu-20, ngayodwa ngaleso sikhathi yayibiza uR250 nokwenza abenguR5 000 esewonke. Abagcinanga lapho bahamba bewanameka ezigxotsheni ngesivumelwano sika-R90 lilodwa nokwenza kube u-R1 800 bese le mali ibanguR6 800 isiyonke. UMchunu uthi emva kokwenza lo msebenzi kwasekufanele bakhokhelwe u-Ayanda wangena ezintangeni.“Sengikhulume naye kaningi ngimcela ukuthi akhokhe le mali ngoba sesawenza umsebenzi. Okokuqala wavika ngokuthi ubengazi ukuthi asikakhokhelwa wangicela ukuthi ngimnikeze imininingwane yebhange lethu.Ngaphinde ngakwenza ngethemba lokuthi uzokhokha kodwa lutho,” kusho uMchunu.Ethintwa u-Ayanda uvumile ukuthi unolwazi mayelana nalesi sikweletu, wathi kodwa wacela ubufakazi bokuthi ngabe inkampani ibakweleta ngempela yini. Lobu bufakazi uthi bebungakaze bufike ezandleni zakhe nokwenza angayikhiphi le mali.",U-Ayanda Ncwane usolwa yinkampani ngesikweletu
"ZIZOKWAZISWA izitshudeni zase-UNISA ngokuqhubekayo mayelana nokuqala konyaka wokufunda kulesi sikhungo semfundo ephakeme kulo nyakaLokhu kuvele esitatimendeni esithunyelwe kwabezindaba yile inyuvesi kulandela ukudideka nokukhathazeka kwezitshudeni mayelana nokuqala kokufunda okubonakala kubhalwe nasezinkundleni zokuxhumana.Okhulumela i-UNISA kuzwelonke, uMnuz Edgar Rathelele, uthe inyuvesi iyakuqonda ukukhathazeka kwezitshudeni yingakho ixhumana nezinhlaka ezithintekayo okubalwa kuzo nabamele izitshudeni ukuqhamuka nesinqumo esifanele.Uthe zikhona izinqumo esezithathiwe njengokuguqula ikhalenda yonyaka wokufunda ukuze limelane nokudingekayo ukuqinisekisa ukuhamba kahle kohlelo lokufunda nokufundisa njengoba izwe lisabhekene nobhubhane i-Covid 19.“Isinqumo sokuguqula ikhalenda besibaluleke kakhulu ukuze kwamukelwe abafundi baka-matric abasalinde imiphumela yabo kanjalo nabazofundiswa yisikhwama uNSFAS okulindeleke ukuthi siqale ukukhokhela izitshudeni ngo-Ephreli,” kusho uRathelele.Uthe zingu-250 000 izitshudeni ezintsha okulindeleke ukuthi zamukelwe kule nyuvesi. Uthe lena akusiyo inselelo ebhekene ne-UNISA kuphela kodwa nomkhakha wonke wokufunda.Uthe ngenxa yalezi zinselelo, izitshudeni zizobhalisela ihlandla lokuqala nelesibili lezinyanga eziyisithupha ngoMashi 12 kanye kanye.“Lesi sinqumo sokuhlanganiswa kokubhalisela lawa mahlandla kuhloswe ngakho ukuthi kongeke isikhathi esilahleka uma kubhaliselwa ihlandla lesibili ngoJulayi  kuphinde kwandiswe nesikhathi sokufunda esesivele sesilahlekile njengoba unyaka wokufunda uzoqala ngoMashi,” kuqhuba uRathelele.Uthe izitshudeni obekulindeke ukuthi ziqede iziqu zazo ngehlandla lokuqala ngeke ziphazamiseke ngenxa yalesi sinqumo kodwa kuzokwenziwa isiqiniseko sokuthi ziziphothula ngendlela efanele.Uveze ukuthi ngeke izitshudeni ziphoqwe ukuthi zikhokhele amahlandla kanye kanye, kodwa kuzokhokhwa ngendlela ejwayelekile.Phambilini uNgqongqoshe woMnyango weMfundo ePhakeme, uDkt Blade Nzimande, umemezele ukuthi i-UNISA izonciphisa isibalo sezitshudeni ezintsha ngo-20 000 ezizomukelwa kulesi sikhungo ngenxa yokuthi yeqa ngalesi sibalo kwesidingekayo nyakenye. URathelele uthe zingu- 376 000 izitshudeni okulindeleke ukuthi zamukelwe ezweni lonke..",I-UNISA iyakuqonda ukukhathazeka kwezitshudeni
"ANGASE aze aphinde abonakale enkundleni ngenyanga yokugcina yale sizini umdlali ofike kwiLamontville Golden Arrows kwezwakala, uDanny Phiri waseZimbabwe.Ngokusho komqeqeshi wakhe, uClinton Larsen, uPhiri, okuthe angalimala zaqala zabheda izinto kwi-Arrows, udabuke umsipha ohlanganisa isihluzu nesithende.Lokhu kwenzeke ngoSepthemba eziqeqesha neqembu lakhe Abafana Bes’thende. Kusukela ngaleso sikhathi i-Arrows idonsa kanzima kweyeligi. Isidlale imidlalo ewu-11 ngaphandle kwewini.Iwini ize yayithola ngeSonto ishaya iSuperSport United ngo 1-0 KwaMashu. Nokuthi ize yavela yingoba sesivaliwe isikhala sikaPhiri odlale ewu-24 yeligi ngesizini edlule obekungeyokuqala kuyena (eThekwini) esuka kwiChicken Inn yaseZimbabwe.Ngesikhathi esanda kulimala uPhiri uthe unethemba lokuqala unyaka esekwazi ukulubeka phansi unyawo okuyinto esiyenzeka manje. Obekumkhalisa kakhulu wukuthi uzophazamiseka naseqenjini lesizwe athe uyazizwa ukuthi usengena khaxa kulo.“Okusijabulisa kakhulu wukuthi useyalubeka phansi unyawo. Useqalile nokuzama izinto ezincane kodwa asikayicabangi indaba yokuthi uyabuya enkundleni. Kungenzeka simbone mhlawumbe emidlalweni eyisithupha yokugcina yeligi kodwa nakhona lapho akukho okuphathekayo. Sizwa ngodokotela naye umdlali, bese sihlalela ethembeni” usho kanje uClinton Larsen ngeSonto.I-Arrows ivale isikhala sikaPhiri ngoSandile Zuke olaxaze i-Ajax Cape Town waqoma iqembu langakubo esuka kwiChippa United. UZuke, odabuka KwaZulu-Natal, uke wadlala kwiKaizer Chiefs nakwiMpumalanga Black Aces njengoba echayise i-Ajax ekugcineni wajoyina ezikaLarsen.“Sisikile impela kuZuke. Kuningi azosinika khona ebesingenakho. Kuyiqinisio ukuthi uZuke ufika nje yingoba kucacile ukuthi indawo yamaphakathi nenkundla iyinkinga. Ngalokhu angisho ukuthi uNkanyiso (Cele) ubengawenzi kahle umsebenzi njengoba kulimele uPhiri kodwa usezoba nomfutho omkhulu wokuqhubeka nalokhu akwenzayo,” kusho uLarsen.Omunye umdlali weqembu laKwaZulu-Natal obe nebhadi wafika elimele uBokang Tlhone weMaritzburg United osuka kwiBidvest Wits. NgokukaFadlu Davids, akukubi kangako kodwa lokhu kulimala ufike nakho esuka kwiWits.",Sihlalele ethembeni ngoPhiri: Larsen
"IBHUQUZA ekhaya ingwazi ye-Orlando Pirates, uTebogo “Tebza” Moloi, osehlale isikhathi eside kweZimnyama njengephini labaqeqeshi abahlukahlukene.Ngesizini edlule uMoloi nguyena obelekelela u-Eric Tinkler ogcine ekhonjwe indlela emuva kokuhluleka wukuwina emidlalweni emibili yamanqamu.Umqeqeshi omusha weBucs, uMuhsin Ertugral, umemezele uBradley Carnell noZipho Dlangalala njengamaphini akhe. Lokhu kushiye imibuzo ngekusasa likaMoloi.Kuthintwa uFloyd Mbele, oyisikhulu esiphezulu kuBucs, ecacise ngekusasa likaMoloi uvele wakubeka kwacaca ukuthi njengamanje usekhaya.“Indlela abaqeqeshi abasebenza ngayo iyahluka kakhulu. Abanye abaqeqeshi bakholelwa ekutheni kufanele bafike nabantu babo kanti abanye abanankinga nokusebenza nabaqeqeshi abasuke bebafice eqenjini. UMuhsin ukubeke kwacaca ukuthi ufuna ukuzikhethela yena abantu azosebenza nabo. Njengamanje indaba yekusasa likaTebogo sisabhunga ngayo. Ngingakuqinisekisa ukuthi okwamanje usesekhaya. Uma sesixazulule yonke into sizobe sesithatha isinqumo ngekusasa lakhe,” kusho uMbele.UMoloi owayeyibamba kweZimnyama eminyakeni edlule usesebenze ngaphansi kwenqwaba yabaqeqeshi kweZimnyama. Ubekhona iqembu lisacijwa nguRoger de Sa, Tinkler, Vladimir Vermezovic, Julio Leal, Augusto Palacios noRuud Krol. KuPirates ubesefana nedlozi yize abanye bebebuye bakhale ngokuthi unomkhuba wokuxova isikimu.UMoloi kuphele isizini edlule engasahlali ebhentshini lePirates. Isizathu esakhishwa yileli qembu ngokungabonakali kukaMoloi ebhentshini leZimnyama sathi yingoba unezinkinga zomndeni ezidinga ukuthi abhekane nazo ngaphandle kokuphazanyiswa umsebenzi.U-Ertugral usefike wenza inqwaba yezinguquko kuPirates. Uxoshe inqwaba yabadlali waphinde wasayinisa nenqwaba. Phakathi kwabadlali abakhombe indlela kukhona oLehlohonolo “Major” Majoro, Sifiso “Nsunda” Myeni, Rooi Mahamutsa noPhilani “Philo” Zikalala.Khonamanjalo, iPirates inqobe umdlalo weMaize Cup ihlula iPlatinum Stars ngo 3-1 sekukhahlelwa amaphenathi. Umdlalo ubuphele ngo 0-0. Kulo mdlalo u-Ertugral ubebeke uFelipe Ovono emapalini osusiwe kwabachithwayo.Kweminye imidlalo yokuzicija yeBucs bekuvimbe uBrighton Mhlongo noJackson Mabokgwane. Lokhu kwenze kungacaci ukuthi yimuphi unozinti azombophela uma sekuqala imidlalo ye-Absa Premiership abayivula neLamontville Golden Arrows ngo-Agasti 24 e-Orlando Stadium eSoweto.",Imibuzo ngekusasa likaMoloi
"ZISEBENZA zijeqeza izikhulu zoMnyango wezeMfundo KwaZulu-Natal njengoba kunezikhulu ezinikwe izincwadi zokuthi zichaze ukuthi kungani kungamele zimiswe emsebenzini ngezinto ezithinta ukukhishwa kwamathenda.Isolezwe lithole ukuthi ezimbili zazo sezizitholile lezi zincwadi, ezinye kuthiwa zigcwele izinkalo zibalekela ukungazitholi lezi zincwadi.Umthombo weSolezwe emnyangweni, ocele ukungavezwa ngoba ungaxoshwa njengoba isimo sishube kanje, uthe inhlalo ayiyinhle ngoba lezi zikhulu zitshengise ukungahambisani nombono othile wokuthi kukhishwe ithenda ethile.Uthe ngemuva kokungakwenzi lokhu zibe sezinikwa izincwadi zokuthi kumele zichaze ukuthi kungani kungamele zixoshwe.“Uzokhumbula ukuthi kwaxoshwa umphathi wezimali, esinye sezikhulu eziphezulu saxoshwa kuzoba uKhisimusi. Ezikhaleni eziphezulu abantu babambile, abekho abaqashwe ngokugcwele,” kusho umthombo.Uthe lezi zikhulu zimiswa nje ekubeni kunomyalelo owakhishwa yi-ANC wokuthi kumiswe ukukhishwa kwamathenda kuze kudlule ukhetho ngoMeyi.“Kukhona abafuna ukushiya beqashe abantu abathile, yingakho izinto zinje. Abantu basebenza ngokwesaba manje, bayajeqeza ngoba abazi bazomiswa noma baxoshwe nini,” kuqhuba umthombo.UMengameli weNatu, uMnuz Allen Thompson, uthe kumele kugxilwe ezintweni ezibalulekile njengokuthi kuqashwe onogada, kunikwe izikole imali ezinguSection 21, kuqashwe abahlanza izikole nomabhalane kodwa emnyangweni kukhona abamatasa nezindaba zamathenda.Uthe bafuna uNdunankulu angenelele ngoba ziningi izikhulu ezihlale zimiswa kulo mnyango.“Uzinzo alukho, akukwazi ukuthi kungamiswa izikhulu ezingaka. Abantu bamiselwa izinto ezithinta amathenda nokuthi ubani ozothola muphi umsebenzi nayiphi imali,” kusho uThompson.Uthe bazofuna umhlangano noNgqongqoshe walo mnyango uMnuz Mthandeni Dlungwane mayelana nokumiswa umlibe kwezikhulu.UNobhala weSadtu eKZN, uNksz Nomarashiya Caluza, uthe sekuzodingeka ukuthi umnyango uziphenye ngokuthi ngabe bukhona yini ubuqiniso ekumisweni kwabantu.“Kumele umnyango uziphenye ukuthi ngabe akhona kwawona yini la macala abantu abamiselwa wona emnyangweni,” kusho uNksz Caluza.UMnuz Kwazi Mthethwa, okhulumela uDlungwane, uthe ubuholi obukhona buyaziwa ngokuphatha ngendlela evulelekile nengenayo inkohlakalo.Uthe izinto ezithinta umsebenzi womnyango yizinto abajwayele ukungazikhulumi esidlangalaleni ngoba kusuke kuyizinto zangaphakathi.“Namanje lolu daba silwenza ngokwezinhlelo zangaphakathi njengoba sihlale senza ezintweni ezithinta abasebenzi bethu,” kusho uMthethwa.",Kushubile kowezemfundo eKZN
"UYAVEVA yintukuthelo umphakathi waseNkonkotha, eDumbe, ngomlimi omsola ngokubulala izimbuzi zawo ezingaphezulu kuka-40 ngokuzidlisa ushevu ngoLwesihlanu.Imindeni ethintekayo ifuna uMnuz Jack Odendaal emsolayo, azikhokhe zonke izimbuzi.UMnuz Mfana Zwane uthe kuduma amakhanda ngenxa yokuhlukumezeka befelwa yimfuyo abebeyithola iyizigingane egcekeni nasesibayeni.“Okubuhlungu wukuthi lo mlisa uqale wasibizela umhlangano wathi asisayine izincwadi zokuthi uma izimbuzi zethu ziqhubeka nokungena epulazini lakhe uzothatha izinyathelo. Sisayinile savuma kodwa ngemuva kwalokho wasitshela ukuthi uzozibulala. Sisamangazwe yilokhu kwafa ezinhlanu, laqhubeka isonto kwalandela ezinye. NgoLwesihlanu isibalo sinyukele kwezingu-47,” kusho uZwane.Uthe iningi lezimbuzi azibalayo ezifile ezikadadewabo, uNkk Musa Dlamini.Uthi izimbuzi zabo zidliswe ngommbila othelwe ushevu obizwa ngeKarati obulala amagciwane.Lesi sehlo sigadle nasemzini wakwaKhumalo obufelwe yizinkomo eziyisikhombisa ngesonto eledlule ebezishaywe wumbani.Umphakathi wakule ndawo awuzange ubambisane kulesi simo njengoba kuthiwa abanye abafuni lendaba ibikwe emaphoyiseni ngoba basaba ukuthi umlimi uzobenzakalisa.UZwane uthe bazifuna zikhokhiwe izimbuzi zabo ngoba * -Odendaal ubathembise kanjalo.Uthe ezinye ezifile amazinyane ancele ushevu konina.Izolo kushaye isikhathi sokushicilela umphakathi ungakalutholi usizo lokugqiba izimbuzi.UZwane ufike emaphoyiseni eyovula icala amtshela ukuthi abathathe isisu sembuzi eyodwa basigcine esiqandisini ukuze kwenziwe ngaso uphenyo kodwa awamnikanga inombolo yecala.* -Odendaal ubengalubambi ucingo kanti nemiyalezo abeyithunyelelwe akayiphendulanga.IMeya yaseDumbe, uMnuz Majuba Mavuso ithe inkulu inkinga abanayo nabalimi abamhlophe ngoba kade bebavimba ukuba bafake ugesi emzini yabantu ngoba bethi unqamula emasimini abo.Okhulumela uMnyango wezoLimo KwaZulu-Natal, uNkk Phathisa Mfuyo uthe bajube ithimba lososayensi babo ukuba bayohlenga ezinye izimbuzi ngoLwesihlanu kodwa besekonakele ngoba zivele zafa.Uthe okwamanje bazojuba ongoti abazophenya ukuze kucace ukuthi zibulawe yini.OKhulumela aphoyisa KwaZulu-Natal, uCaptain Nqobile Gwala uthe amaphoyisa ayaphenya ngenhloso yokwaluleka umshushisi ngokwenzeke ezimbuzini eziqumbe zafa.",Bakhala ngomlimi ngezimbuzi ezifile
"UMNYANGO wezeMfundo KwaZulu-Natal uthathe isinqumo sokuhlonipha indodakazi yomholi we-IFP, uDkt Mangosuthu Buthelezi, ngesikole sikanokusho esakhiwe oLundi.Lesi sikole esiseZondela, oLundi, siphothulwe ngonyaka odlule saqanjwa ngokuthi iPrincess Phumzile Primary School okuyigama lendodakazi endala kaButhelezi, uMntwana uPhumzile Audrey Buthelezi oyilungu le-IFP esiShayamthetho sesiFundazwe, eMgungundlovu.Okhulumela uMnyango wezeMfundo KwaZulu-Natal, uMnuz Muzi Mahlambi uthe lokhu bakwenze ngemuva kokuxhumana nomphakathi wendawo.“SiwuMnyango wezeMfundo sinohlelo lokuletha uguquko ezikoleni ngokuba zakhiwe kabusha ziphinde ziqanjwe kabusha. Lokhu sikwenza kusona sonke isiFundazwe. NasoLundi sixhumane nomphakathi wakhona sabonisana nawo ngaleli gama likaMntwana uPhumzile balamukela,” kusho uMahlambi.UMntwana uPhumzile ethintwa uthe akakwazi ukuphawula ngoba bamatasa eMajuba District noSomlomo wesiShayamthetho, uNkk Lydia Johnson bavakashela izikole.Sekungokwesibili uHulumeni wesiFundazwe oholwa uNdunankulu uWillies Mchunu noMnuz Sihle Zikalala uhlonipha abantu abangekho eqenjini elibusayo.Ngo-2017 uNgqongqoshe wezobuCiko namaSiko, uNkk Bongi Sithole-Moloi wenze indumezulu yomcimbi wokuhlonipha uMntwana wakwaPhindangene ngamagalelo akhe emphakathini nakwezombusazwe.“Ngacela abasebenzi boMnyango wami ukuba balethe amagama abantu esingabahlonipha kodwa babenginika awabaholi be-ANC ngoba bazi ukuthi ngiwuKhongolose. Ngavele ngaqhamuka nelikaMntwana wakwaPhindangene ngathi nali igama engilibonayo bethuka,” kusho uNkk Sithole-Moloi oLundi ngo-2017 .Kulindwe ukuba uNgqongqoshe wezeMfundo KwaZulu-Natal uMnuz Mthandeni Dlungwane azosivula ngokusemthethweni.",Umnyango uhloniphe uMntwana
"NONTUTHUKO NGUBANEI NTSHA ye-ANC ikhale ngokungabikhona kwezinhlelo ezibhekene ngqo nokukhuthaza intsha ukuba ivotele le nhlangano okhethweni oluzayo ngonyaka ozayo.Lokhu kuvele ngesikhathi kuhlangene intsha kucotshelelwana ngolwazi emhlanganweni obizwa nge- Masikhulume Manifesto Forum obuse-AF Wood Community Hall, eMgungundlovu ngoMgqibelo.UMnuz Mbongeni Zuma oyilungu le-ANC uthe izinhlangano eziphikisayo zisebenzisa ithuba lokuheha abantu abasha abazobe beqala ukuvota ngezinhlelo ezahlukene ekubeni iqembu lakhe lisalela emuva.“Njengomuntu omusha, i-ANC kumele isibhekele izindlela zokuheha intsha ezalwe emuva kwenkululeko. Kukhona abantu abasha ababizwa ngamaBorn Free abangazi kakhulu ngomlando nokwenzeka kudala. Abafuna ukukuzwa ukuthi sibaphatheleni uma bevotela i-ANC. Ngicabanga ukuthi kuyosisiza ukuba nezinhlelo ezintsha ezizokwazi ukubaheha futhi kube yizinhlelo ezibhekene nabo ngqo. Amaqembu amaningi aphikisayo ashela amaBorn Free ngezindlela ezihlukene,” kusho uZuma.Lokhu ukusho enanela inkulumo kaNgqongqoshe wezeziMali KwaZulu-Natal uNkk Ina Cronje, obeyisikhulumi sosuku.UNkk Cronje ethula inkulumo yakhe uthe njengoba beya okhethweni kubalulekile ukuba bathembise abantu izinto abazozenza kungabi izinto abazi kahle ukuthi ngeke babe namandla okuzenza.“Kuyiqiniso elingesphikiswe ukuthi kuningi i-ANC esikwenzile ukushintsha impilo yabantu. Namanje sisafuna ukwenza ngcono impilo yabantu. Uma sithi sithembisa abantu izinto kwiManifesto yethu kumele siqikelele ukuthi esibathembisa khona sizokwenza singadlali ngabo. Asingathembisi ukushintsha inyanga ibe bomvu okuyinto engeke sakwazi nhlobo ukuyenza, asifuni ukwenza izifiso ezingeke zifezeke. Sifuna ukwenza izethembiso ezibambekayo nesizozigcina, ezidingwa abantu bakuleli ukwenza isizwe sethu sibe yindawo efanele ukuphila nengcono,” kusho uNkk Cronje.Phakathi kwezinye izinto ebezigqugquzelwa ukuba zibe khona kwiManifesto yangonyaka ozayo yimfundo esezingeni eliphezulu, ukuphepha kwezingane nabesifazane, izigwebo ezinzima kwabenza ubugebengu obuhlobene nokuhlukumeza nezidakamizwa, ukulawula nokuqinisa umthetho kwabangena kuleli ngaphandle kwemvume, ukubuyiselwa komhlaba kubanikazi, ezempilo nokunye okuningi.Izolo lo mkhankaso ubuKwaMaveshe Community Hall, ePort Shepstone nakhona bezolalela ukuthi yiziphi izinto abantu abafuna zifakwe kwiManifesto.",Isikhalo entsheni ye-ANC ihlangene
"UKUNTULA imali yokuhamba kungase kuphazamise ingqayizivele yethuba leqembu lobuciko laseMkhumbane, eChesterville, iProspa Youth Empowerment lokuyomela iNingizimu Afrika e-United Kingdom.Leli qembu bekumele lihambe ngoSepthemba 10 kodwa imali ayikahlangani kahle.Iqembu linamalungu angu-36 kanti lenza ubuciko bokudansa, ukucula nemidlalo yeshashalazi.Umqondisi uMakhosazana Qabathule, uthe njengoba kuyinyanga yamagugu, bathole ithuba lokuyochitha izinsuku ezingu-30 e-United Kingdom lapho beyokhombisa khona ngobuciko baseNingizimu Afrika.“Njengoba siya eLondon sizobe sihamba ngokomculo nangokomdanso lapho sizonandisa khona ezindaweni ezahlukene,” kusho uMakhosazana.Uthe ngeke kuhambe wonke amalungu eqembu kodwa kuzohamba ayisikhombisa.“Bekumele sihambe ngomhlaka-10 kodwa manje sesizohamba ngomhlaka-24. Sicela uxhaso kubantu ngoba abasimemile bazosinikeza imali yokudla nendawo yokuhlala lapho siya khona hhayi imali yokugibela. Silokhu singqongqoza emahhovisi kaMasipala weTheku ukuthi basixhase kodwa siyacela nanoma ubani ongakwazi ukuthi asilekelele,” kusho yena.Iqembu libunjwe ngasekuqaleni konyaka odlule kanti amalungu amathathu alo asephuma e-Europe lapho ayeyothekela khona ulwazi ngomsebenzi iqembu eliwenzayo.Amalungu ayisikhombisa azohamba nguGugulethu Mtshengu, Ntokozo Bengu, Makhosazana, Sizwe Mkhize, Xolani Ndimande, Skhumbuzo Zulu noNondumiso Buthelezi.Imali abayidingayo ilinganiselwa kuR120 000.",Idinga usizo intsha yaseThekwini eyomela izwe e-United Kingdom
"USUKU lwangoSepthemba 18, 2016 lube muncu kubathandi bekwaito kuwa ingqalabutho uMduduzi ‘Mandoza’ Tshabalala kodwa kumkakhe uMpho obegubha usuku lokuzalwa, buphindwe kaningi ubuhlungu.Ngesikhathi kusanda kuzwakala izindaba zokushona kukaMandoza, uGabriel “Gabi” Le Roux owadidiyela naye ingoma i
Nkalakatha, ukhulume kabanzi ngeqhaza likaMpho empilweni yale ngqalabutho.“Ngiyacela ukuthi ngesikhathi abakuleli bekhalela ukushona kukaMandoza bangakhohlwa wumkakhe uMpho okumele abongwe ngokubekezela kwakhe. UMpho ungomunye wabantu abanesibindi kwengake ngahlangana nabo. Ngiyazi ukuthi namuhla (ngeSonto) wusuku lwakhe lokuzalwa kodwa sekushone umyeni wakhe. Ngicela Mpho uqine njengomuntu engimaziyo noma kunzima kodwa wazi ukuthi siyakuthanda,” kusho uLe RouxUbekhuluma nabezindaba i-eNCA kwiSkype. Uthe uMandoza ubewuthanda umndeni wakhe.“Wangitshela sisendleleni ukuthi umkakhe angabeletha noma yinini. Nangempela kwangena ucingo lumtshela ukuthi usebelethile. Sashaya imoto sibheke esibhedlela, ebanga umsindo indlela yonke ejabulisa okwengane,” echaza.UMpho wahlangana noMandoza ngo-1998 engakadumi. Kwezinye izingxoxo zakhe nabezindaba waveza ukuthi wayengamethembi engabaza nokumqoma. Uthe bathandana begibela amatekisi okuthe uma ethenga imoto yokuqala eyayibuye ibafele endleleni, baqala bakwazi ukuhamba izindawo.Unkosikazi kaMandoza alisali igama lakhe uma kukhulunywa ngomyeni wakhe yize yena ebengeyena usaziwayo. Okwenza angalibaleki wukuthi kuzo zonke izivunguvungu ezibhekane nomyeni wakhe ubelokhu emesekile.Kwaba nemibiko eminingi yezinkinga ebezikhungethe umshado wabo owacishe wabhidlika, uMandoza ecwile ezidakamizweni. Abanye basola yena nangokugula komkakhe owaphathwa wuhlangothi esanda kubeletha indodakazi yabo uKarabo. UMpho wabuye waphumela obala ngokugula kwakhe ohlelweni i
Motswako kuthelevishini ngo-2011 olwashiya ngisho umphathi walo uPenny Lebyane ecwebe izinyembezi. Uvezile nokuthi bacishe badivosa.Nguye futhi owaphumela obala echitha izinsolo zokusabalala kwemibiko ethi uMandoza unegciwane lengculazi.Emasontweni amabili edlule kuvele ukuthi isimo sibi kuMandoza umdlavuza obusungene ebuchosheni wamvala namehlo. Nalapho umkakhe ubesalokhu enethemba lokuthi uzophila.“Angifuni nokucabanga ngokufa kwakhe kodwa ngifuna lo mdlavuza ufe unomphelo. Ngiyazi ukuthi sonke sizohamba kulo mhlaba kodwa asikakafiki esakhe isikhathi, usanecebo kulo mhlaba futhi kunezingane okumele sizikhulise,” kusho uMpho.UMpho usho lokhu emuva kokuba uMandoza ebonakale okokugcina kubalandeli bakhe e-Orlando Stadium eGoli, umkakhe eseduze kwakhe embambile.UMnuz Lebogang Mphuthi, obekhulumela umndeni wakwaMpho esithangamini nabezindaba izolo, uthe kusinda kwehlela kuyena selokhu kushone umyeni wakhe.UTokollo, oyindodana endala kaMandoza, uthembise ukufeza izifiso zikayise zokunakelela uMpho nezingane zakhe.",Umeseke kwaze kwaba sekugcineni uMandoza
"SEKUJUTSHWE ithimba lochwepheshe elizophenya ngembangela yomlilo ongqongqise izimoto zomkhandlu kaMasipala waseNdwedwe izolo ekuseni.IMeya yaseNdwedwe uMnuz Nkosinathi Chili ithe bawuqale kabi unyaka izolo bevuswa ngezindaba ezimbi zokusha kwezimoto zomkhandlu ezishiswe wumlilo engakaziwa imbangela yawo.“Ukucekelwa phansi kwalezi zimoto kuzothikameza ukuhlinzekwa kwabantu ngezidingongqangi ngoba ziyadingeka ukufinyelela kubantu abadinga usizo.“Sijube ithimba lochwepheshe elizophenyisisa futhi licubungulisise konke okuqoshwe amakhamera. Uma kukhona isandla semfene, kunomuntu okutholakala ukuthi nguyena othungele ngomlilo lezi zimoto, kuyofanele ukuthi ingalo yomthetho ithathe indawo yawo,” kusho uChili.Uthe amaphaphu phansi kubantu baseNdwedwe ngoba isimo singaphansi kwezandla ezifanele.“Asikhombi muntu ngenjumbane kodwa wuphenyo oluzocacisa ngokwenzekile. Abantu baseNdwedwe abangakhathazeki.“Besisathi sidonsa umoya eNdwedwe ngemuva kwezigameko ezimbi ezimbili okungesokudilika kwentaba nesesiphepho esikhahlameze imizi engu-61 njengoba sekuthungeleka ngomlilo izimoto zomkhandlu,” kusho uChili.IMOTO kaMasipala waseNdwedwe ehangulwe umlilo obusha ubuhanguhangu lapho kupaka khona izimoto. Isithombe: SITHUNYELWEUNgqongqoshe woMnyango wezokuBusa ngokuBambisana neziNdaba zoMdabu KwaZulu Natal, uMnuz Sipho Hlomuka, uzwakalise ukukhathazeka ngokuthungeleka ngomlilo kwezimoto lapho zipakwa khona emkhandlwini.“Sikhathazekile yilesi sigameko. Kuyishwa ukucekelwa phansi kwempahla kamasipala okumele ngabe ihlinzeka abantu ngezidingo zabo. Nakuba ingakatholakali imbangela yomlilo, sesiyalele umasipala ukuthi uqinisekise ukuthi kuyaphenyisiswa futhi kuthathwa izinyathelo zomthetho ezifanele uma kutholakala ukuthi zokhelwe ngomlilo,” kusho uHlomuka.Umnyango uthi ubikelwe ukuthi ngo-6 izolo ekuseni onogada bakamasipala babone intuthu ebiqhamuka endaweni okupakwa kuyo izimoto. Kuthe uma onogada beyobheka bathola ukuthi kunezimoto ezine zomkhandlu ebezisha.Kulesi sigameko zimbili izimoto ezishe zaphela kwathi ezinye ezimbili zasha ingxenye yazo.Amaphoyisa aKwaZulu-Natal athe ayalwazi lolu daba kodwa alikho icala elivuliwe.",Kuphenywa ngomlilo oshise izimoto zikamasipala
"AmaZulu FC aqale isizini kungekuhle ngaphansi kukaCavin Johnson ogcine echithiwe kuleli qembu ngenxa yokugqoza kwemiphumela. Kadeni uJohnson wayiqala isizini ngenhlanhla ngoba kwakukhona ukuthi izibalo zakhe selokhu athatha izintambo azikhuli futhi aziliyisi iqembu phambili. Ushiye izintambo kwathatha uJozef Vukusic ofike kuleli qembu kubhekwe lukhulu kuyena kodwa kwangaba njalo. Besikhona isikhathi lapho obubona khona ukuthi nenhlanhla nje le iyodwa iyamphika uVukusic kodwa ukubekezela kwezikhulu zeqembu kwalisindisa itoho lakhe.Ayizange iqhubeke isikhathi eside leyo nhlanhla njengoba egcine echithiwe. Njengamanje kubambe inkakha yeqembu, esuka kude noSuthu futhi eyazi wonke umlando waleli qembu * -Ayanda “Cobra” Dlamini.Bebekhona abathi abaphathi boSuthu bageje umgodi ngoDlamini, besho nokusho ukuthi indawo iqembu elikuyona (kwazise livika izembe), idinga umakadebona womqeqeshi osijwayele lesi simo.Umdlalo kaDlamini wokuqala kwakumele ayobhekana neKaizer ekuhambeni emdlalweni wePremiership. Wamangaza abaningi uDlamini ebuya namaphuzu aphelele.Selokhu kubuye imidlalo yeligi, Usuthu lusashaywe kanye, lwadlala ngokulingana emidlalweni emibili, lwanqoba owodwa.Ukunqoba koSuthu ngempelasonto lwehlula iBlack Leopards ngo 1-0, kufike ngesikhathi esihle. UBongi Ntuli ushaye igoli lokunqoba elimenze wasala ngelilodwa kuGabadinho Mhango noPeter Shalulile abanamagoli angu-14. Lo mphumela ubeke AmaZulu kunombolo 13, ngamaphuzu angu-28, emidlalweni engu-28.Uma AmaZulu enganqoba umdlalo olandelayo, angakhuphukela emaphuzwini angu-31, nokungabe sekusho ukuthi asethubeni elihle lokusinda ezembeni njengoba kusho umlando.“Bekubalulekile kakhulu ukuthi sinqobe kwiLeopards. Amaphuzu amathathu besiwadinga kakhulu, nokuthe maphakathi nesiwombe sesibili savele sathi sizohlala emuva sivikele igoli lethu ngoba siwafuna ngempela la maphuzu. Ukunqoba kwethu ngalesi sikhathi esinzima kanje kuhle kakhulu ngoba kubuyisa nokuzethemba kubadlali bethu. Yinto esiyamukela impela kakhulu. Ngalesi sikhathi sidinga abadlali abalambele ukudlala ngokomqondo,” usho kanje uDlamini encoma ezakhe ngemuva kokushaya iLeopards.Imidlalo emibili esalele Usuthu bazoyidlala neStellenbosch FC (ngoLwesithathu) bayivale neHighlands Park (ngoMgqibelo).",Usuthu ethubeni lokusinda ezembeni
": Sineminyaka emine sithandana nomama wengane yami.Ngicabanga ukuthi sengikulungele ukumenza unkosikazi wami kodwa inkinga manje ngunina. Akafuni nokuyizwa indaba yami. Angisazi ngempela ukuthi ngenzenjani ngoba ngiyayondla ingane yami futhi siphathene kahle nesithandwa sami. Akukho nokuncane engikwaziyo okungenza ukuthi angathandi ngishade nendodakazi yakhe. Angisazi ngempela ukuthi ngenzenjani.Okhathazekile:Ikabili le ndaba. Kungenzeka ukuthi kukhona akwaziyo wena ongakwazi okwenza ukuthi angakuthembi.Kusengenzeka futhi ukuthi unovalo lokushiywa yindodakazi yakhe okwenza angakwenameli ukushada kwenu.Zibuze futhi ukuthi ngabe uyilandele yonke yini imigudu yokushada ngoba abantu abadala bafuna izinto zenziwe ngendlela. Ayikho into edlula ukuthi uhlanganise imindeni yenu nike nilukhulume lolu daba.Umama kudingeka aphumele obala ngokwenza ukuthi angawuthakaseli lo mshado.Kuyilungelo lakho ukuthi ulazi iqiniso njengoba linjalo futhi ulungise uma kukhona la ungahambanga khona kahle, indoda eqotho yenzenjalo.:Nginenkinga yomyeni ongakhiphi ngisho utiki endlini. Siyasebenza sobabili kodwa yonke into ibheke mina.Okungiphatha kabi kakhulu wukuthi ngaphandle sibukeka njengomndeni ophila kahle. Ngisho nabangani bakhe baze bamncome ngomsebenzi omuhle awenzayo uma bevakashe emzini wethu.Ngivele ngingazi nokuthi ngenzenjani ngoba mina ngiyazi ukuthi amandla ami wonke lawa abakhuluma ngawo.Lapho yena usuke esehambela phezulu.Sengikhathele manje ukumisa umuzi indoda ikhona ekhaya.Ngiyazi ukuthi kumele sibambisane njengabantu abashadile kodwa akusekona ukubambisana loku.Kungukuhlukumeza omunye umuntu ikakhulukazi ngoba ngiyazi ukuthi unawo amandla okusiza naye kuleli khaya. Kanti mina ngothwala kuze kuthini?Nomalungelo, eThekwini:Kusobala ukuthi umyeni wakho wamjwayeza ekuqaleni ukuthi wena ukhona uzokwenza wagcina eseyijwayele le mpilo.Ayikho indoda engahlala nje ingakhiphi ekhaya isebenza ngaphandle komuntu ozitshele nje ukuthi ngeke ayingene.Futhi kujwayelekile ikakhulukazi kubantu besifazane ukuthi bazibone bekule nkinga okuyona ngoba umuntu usuke ezitshela ukuthi uzokwenza ukubalekela ukukhuluma kanti ila ezifaka khona ogibeni.Uyakudinga ukuhlala phansi nomyeni wakho umtshele nje ukuthi cha usufuna naye athathe indawo yakhe kuleli khaya.Ngeke aqhubeke anconywe ngento angayenzanga.Nidinga ukuhlukaniselana izidingo zekhaya futhi wenze isiqinisekiso sokuthi uyazenza eziqondene naye ngoba kulula ukucabanga ukuthi umuntu uyazikhokhela izidingo kanti cha.Ningavumelana nangokuthi zibanjwe ebhange lakhe ukuze imali ingaze ifike ezandleni zakhe. Nawe kubalulekile ukuthi uyeke ukufuna ukubamba yonke indawo ngoba uzokhathala, njengoba usukhathele kuyimanje.Yebo umshado udinga abantu abazobambisana kodwa akusho ukuthi nalapho omunye enawo amandla kumele ayekelele omunye abambe ikhaya yedwa. Akukhona ukubambisana lokho.:Ngingowesifazane osindisiwe onokuthanda abantu besilisa abangakholwa. Ngiyazifela ngabo.Lokhu kwenza ukuthi ngihleze ngifihla ukuthi ngithandana nobani ngoba ngiyazi ukuthi bazongehlulela esontweni. Ngabe likhona iphutha ekuthandeni umuntu ofunwa yimina noma kumele ngithande umuntu ofunwa ibandla lami? Ngicela usizo ngoba sengizibona njengomuntu ongakufanele nokuba sendlini yesonto. Ngenzenjani?Igama ligodliwe:Khumbula ukuthi nawe awuzalwanga usindisiwe kodwa kwaba umusa nje. Nesoka lakho ngelinye ilanga lohlangana nalowo musa.Kusengenzeka ukuthi uJehova uyomazi ngenxa yakho ngakho kubalulekile ukuthi umazise ngempilo oyiphilayo ukuze ubuhle bukaJehova abazi ngawe. Ubani owaziyo, kungenzeka ukuthi akakholwa hhayi ngoba engafuni kodwa ukungazi.Kusobala nokuthi nawe uyalifihla isoka lakho ngoba unovalo lokuthi ngeke balamukele ebandleni lakho okuyinto ejwayelekile.Uma kungukuthi uyamthanda njengokusho kwakho, qala ngokumbiza avakashe ebandleni lakho ngoba kubalulekile ukuthi ushade umuntu enimqondo munye ukuze ningaphambani ngemiqondo senishadile.",#Ezothando: Ngisindisiwe kodwa ngizifela ngabesilisa abangakholwa
"UNGQONGQOSHE weMfundo ePhakeme ophinde engamele ezeSayensi nobuChwepheshe kuleli, uDkt Blade Nzimande, usememezele ukuthi iNingiimu Afrika isiqalile ukucwaninga ikhambi lesintu eliwundabuzekwayo kulezi zinsuku, umhlonyane ngenhloso yokuwusebenzisa njengekhambi lecoronavirus.UNzimande uthe nensangu nayo iyahlolwa nemikhiqizo yayo ukuze leli gciwane livinjwe ngazo zonke izindlela.Umhlonyane waziwa kakhulu ngokukwazi ukwelapha umkhuhlane ojwayelekile ohambisana nokukhwehlela nobuhlungu bamalunga omzimba, okungezinye zezimpawu zomuntu osehlaselwe yiCovid-19. Uyabalwa nasekwelapheni izinkinga zesisu okuwukuqunjelwa. UMHLONYANE okuyikhambi lakudala lesintu, lizohlolwa wuhulumeni wakuleli ukuze lisetshenziswe empini yokulwa neCovid-19""Ekulweni neCovid-19, sesiqalile nokuhlola amakhambi esintu njenge-Artemisia afra or African wormwood eyaziwa ngesiNguni, ngokuthi wumhlonyane,""kusho uNzimande ekhuluma kwi-ENCA ngoLwesithathu emini. Ezinyangeni ezedlule uMengameli waseMagadascar  u-Andry Rajoelina  watshela umhlaba ukuthi izwe lakhe linobufakazi bokuthi umhlonyane uyakwazi ukwelapha iCovid-19.Wakuveza nokho ukuthi akukho cwaningo lososayensi olusenziwe ngalokhu, abakwaziyo kuwulwazi lwasemandulo ngalesi sitshalo.Wanxusa ososayensi ukuthi balihlole ukuze umhlaba wonke usizakale njengoba lolu bhubhane lukhahlameze umhlaba wonke.UNgqongqoshe wezeMpilo kuleli, uDkt Zweli Mkhize walamukela leli khwelo, wathi leli lizwe lizokwenza imizamo yokuthi leli khambi lihlolwe. INSANGU ibalwe emakhambini ahlolwa nguhulumeni waseNingizimu Afrika ekulweni neCovid-19 Isithombe: REUTERSUNzimande uthe njengamanje kubekwe eceleni imali ewuR90 million, kodwa leli lizwe lisadinga olunye uxhaso ukuze kwenzeke lolu cwaningo ngempumelelo.Uvezile ukuthi akhona amazwe njengeCanada namanye asevumile ukufaka isandla ocwaningweni lweNingizimu Afrika.""Sizosebenzisana kakhulu nabelaphi bendabuko ukuze wonke lamakhambi esintu asizayo sikwazi ukuwacwaninga. Insangu nayo siyayibala kulezo zinto esizihlolayo. Angisho ke njalo ukuthi azilime ziye etsheni ngokubhenywa kwensangu, kuthiwe uNzimande uyena owashoyo,""kusho uNzimande.Kwezinye zezinto ezibalwa ngensangu, wukuthi iyasiza ukwelapha izinkinga ezihambisana nobunzima bokuphefumula.Abanye ongoti kwamanye amazwe bayisebenzisela ukwelapha isifuba somoya i-Asthma.    ",INingizimu Afrika ihlola umhlonyane nensangu ukulwa neCovid-19
"UThuso Mbedu uqokelwe ukuthi adlale indawo kaCora kwiThe Underground Railroad, okuwumdlalo osuselwe encwadini ehlonishwayo emhlabeni kaColson Whitehead. Uzolingisa nabalingisi base United States uChase Dillon no-Aaron Pierre nabo abazolingisa izindawo eziqavile kulo mdlalo.Lo mlingisi okhulele eMgungundlovu, udalule lezi zindaba ekhasini lakhe kwi-Instagram lapho ebonge khona uMdali ngokuqokwa kwakhe.“Ngizokwenza njengoba kuvame ukwenza abaningi bakuleli uma kwenzeke into efana nalena: Ngiwutholile umsebenzi! Ngijabule kakhulu ukuba yingxenye yalento. Ukuzilungiselela nje inhlolokhono kukodwa kungikhulise kakhulu. Kuyisibusiso futhi ngiyazigqaja ukuthi ngixoxe ngalolu daba,” kubhala uMbedu.I-The underground iveza impilo yabantu abathathu abamnyama ababeyizigqila eningizimu ne-United States abasuke befuna inkululeko. Lo mdlalo uzokhonjiswa kwi-Amazon, esebenza ngendlela efanayo neNetflix, uqukethe iziqephu ezingu-11 eziqondiswe uBarry Jenkins.UMbedu uzakhele igama emidlalweni yethelevishini okubalwa kuyo iSaints and Sinners, Is’thunzi, Scandal! neGenerations: The Legacy muva nje. Indawo ayidlala kwi-Is’thunzi yamthatha yambeka emehlweni omhlaba wonke eqokelwa indondo ye-Emmy.Abanye abalingisi okubalwa kubo uNomzamo Mbatha, Terry Pheto, Larona Moagi, Pearl Thusi noJessica Nkosi ngabanye bosaziwayo abahalalisele uMbedu ngokuqokwa kulo mdlalo.",Useyolingisa eHollywood uThuso Mbedu
"ISILO samaBandla sinxuse othisha ukuthi bagqoke ngendlela ehloniphekile ukuze abafundi babukele kubona.UNgangezwe Lakhe uthe uyazi ukuthi amasudi awasagqokwa kodwa uthisha yinto emqoka ezweni.“Othisha babegqoka beyizingcwasimende, angafuni nokuthintwa wuthuli. Izingane zazifisa ukugqoka njengothisha. Ngiyazi amasudi awasafakwa kodwa ukwenzeka kwezinto kuyamfundisa ukuthi umfundi amhawukele uthisha, afise ukufana naye,” kusho iSilo.Sikusho lokhu sikhuluma emcimbini wokwethulwa kohlelo lokufunda ngamaholidi asebusika ePhoenix ngoLwesihlanu.Emcimbini bekukhona izifunda zomnyango ezintathu okuwuMlaza, Pinetown neLembe.UNgqongqoshe wezeMfundo eKZN uMnuz Mthandeni Dlungwane, uhambe emazwini eMbube wayibonga ngokukhumbuza othisha ngendlela okwakugqokwa ngayo.“Siyabonga Silo ngokusikhumbuza ngendlela othisha ababegqoka ngayo. Uthisha kumele kube ngumuntu umphakathi ozofuna ukuzifanisa naye ngendlela asuke eziphethe ngayo,” kusho uDlungwane.Imbube ikhala ngokuthi kuyishwa ukuthi othisha bakhunjulwa uma sekukhishwa imiphumela yabafundi.“Othisha bangabantu ababalulekile okumele bahlale bekhunjulwa njalo. Abazali nabo kumele babambe iqhaza emfundweni yezingane zabo. Sibheke nina bothishanhloko nothisha ngemiphumela yezingane.”ISilo sikhale ngodlame ezikoleni sathi ezinye izimpi zisuka emakhaya bese ziphelele ezikoleni.Sikhale nangokugcwala kakhulu emakilasini okwehlisa umdlandla wothisha wokufundisa.“Siyazi ezinye izimpi ziqala emphakathini bese ziphelela ezikoleni. Akekho umfundi okumele alethe isibhamu sikayise esikoleni ngoba ebhekene nobunzima.”Unxuse ukuthi imiphakathi isebenzisane ukuze kuliwe nalesi sihlava sezimpi ezikoleni.Sikhale nangamathaveni aseduzane nezikole.Sibalule ukuthi abafundi abenzi kahle ezivivinyweni zabo sathi kodwa njengoba sikhuluma nothishanhloko bezikole asizile ukuzothetha kodwa sifuna ukuthi kwakhiwe isifundazwe ukuze senze kahle.“Ukhona umehluko engiwubonayo esifundazweni. Ngike ngahlangana nothishanhloko bezinye izifunda eKing Cetshwayo nasoLundi ngiyawubona umehluko emiphumeleni yesifundazwe.”UDlungwane uthe bazolwa namathaveni aseduzane nezikole.ISilo sithe siyazibona ezinye izikole ukuthi ziluqalile uhlelo lokufunda ngamaholidi nangezimpelasonto ngoba sihamba yonke indawo.“Anginganibambezeli ngoba ngiyazi nijahe ukuyovala izikole. Namhlanje akekho ozophuthwa ukuvala isikole ngoba kuwuLwesihlanu,” kusho iMbube kwaqhuma uhleko.Sihlabise umnyango ngezinkomo ezimbili.",Uxwayise othisha ngendlela yokugqoka
"UMCULI weKwaito uMshoza ubhalele uBabes Wodumo incwadi yokumeseka kulesi sikhathi njengoba kusanda kuvela izinsolo zokuthi ubehlukunyezwa owayeyisoka lakhe, uMampintsha.NgoLwesihlanu olwedlule abantu abaningi kuleli basale beshaqekile ngezinsolo ezivele kwiMetro FM, ohlelweni iThe Drive olwenziwa uMo Flava noMasechaba Ndlovu, lapho uMasechaba aveze ukuthi uyazi ngokuhlukunyezwa kukaBabes Wodumo, athi bekwenziwa uMampintsha.Lo mculi wasekwa abantu abaningi ezinkundleni zokuxhumana ngemuva kokuvela kwalolu daba, abanye babhekisa intukuthelo yabo kuMampintsha, obengumphathi wakhe nasesitebeleni abeqopha kuso iWest Ink.UMshoza, naye obhekene nodaba olucishe lufane njengamanje, ube ngomunye wosaziwayo abathumelele lo mculi amazwi enduduzo nokumeseka kulesi sikhathi.“Amanxeba abuhlungu ngaphakathi kodwa ngaphandle sishaya sengathi konke kuhamba kahle. Ngesikhathi ngizwa ngesimo obhekene naso izolo ebusuku ngihlulekile ukulala! Bengilokhe ngizibuza ukuyhi senzeni olubi? Sizophendukela kubani?” kubhala uMshoza encwadini ayibhekise kuBabes.Lo mculi uqhube waveza ukuthi akukho lula ukukhuluma ngokuhlukumezeka nokuthi uyafisa ukuba seduzane noBabes kodwa uvinjwa ukuthi usekubhaceni.“Njengoba ngikubhalela le ncwadi ngisekubhaceni, ngenxa yokuhlukunyezwa. Lo muntu wesilisa uzame ukungiphuca isithunzi sami, kodwa ngikwazile ukuthola amandla ngaphuma. Ngiyathemba ukuthi nawe ngelinye ilanga uzowathola amandla okuthi sekwanele!” kuqhuba yena.UMshoza uthe uBabes akaqine kulesi sikhathi wamazisa nokuthi akekho yedwa. Uthe amanxeba azophola futhi bazoyilwa ndawonye impi yokuhlukunyezwa kwabantu besifazane.“Ngelinye ilanga lezi zinyembezi zizophenduka zibe yinjabulo,” kusho uMshoza.Incwadi ebhalwe uMshoza
'Sengifisa ukwazi ukuthi yena uyongivikela nini emhlabeni' - MampintshaEngxoxweni neSolezwe ngalolu daba uMampintsha uthe usola isandla sesithathu ngezinsolo abekwe zona.Part 2: ‘UBabes uyongivikela nini emhlabeni?’ 
#BabesWodumo
#Mampintsha
#MasechabaVideo: 
@FaneleBengu
pic.twitter.com/bj0he4QanH— Isolezwe Newspaper (@IsolezweNews) 
May 20, 2018“Inhliziyo yami ibuhlungu kakhulu kuyabonakala ukuthi kunesandla sesithathu. Sikahle noBabes, makufakwa kakhulu izinto zothando, akekho umuntu ongenayo inkinga othandweni kodwa ngendlela asebebeka ngayo: izinto zezibhakela, omongozima nokuphuka komlenze, ngivele ngadunyelwa ngoba naye uBabes uvele waxakeka ukuthi imilenze yayiphuka kanjani, izibhakela kanjani.“Angisona isilwane, uyangazi naye. Ngiyamthanda ngimphilela kakhulu, manje sebengihlasela ngaye. Bengifisa naye uBabes sengathi uNkulunkulu angasisiza, akwazi ukubona lezi zinto zezitha ngoba ekugcineni njengoba ngangimvikela kusuka kuqala uBabes kuze kuba manje, ngaze ngashintsha impilo yami ngendaba yakhe ngoba ngangimthanda,"" kusho uMampintsha. Lo mculi namhlanje kulindeleke ukuthi aziphendulele ohlelweni lukaMasechaba noMo Flava kwiMetro FM. ",FUNDA: UMshoza ubhalele uBabes Wodumo incwadi ezwelana naye....
"INKAKHA kaDJ u-Oskido, ipike umethuli wezinhlelo zethelevishini uPearl Thusi, eculweni layo elisha.UPearl , obuye abe ngumlingisi, upikwe engomeni entsha ethi Une Mali  esanda kukhishwa yilo DJ.“ UPearl unamakhono amaningi. Uthe uma engitshela ukuthi angayenza ingoma nami ngase ngithatha isinqumo sokuthi singene estudiyo, lapho kufike kwacaca ukuthi uyayazi into akhuluma ngayo,” kusho u-Oskido.Kuleli culo u-Oskido upike noNokwazi noFocalistic. Ulishaya ngesigqi sakudala kanti ne-video yalo iveza indlela okwakugqokwa ngayo kudala.“ Empeleni sibuyise isigqi somculo waseSophiatown. (Ngale ngoma) bengifuna ukukhumbuza abantu ngendlela okwakuculwa ngayo kudala nendlela abantu bangaleso sikhathi ababethanda ukubukeka ngayo.  Akumele sikhohlwe lapho siqhamuka khona. Okuhlukile ngalo wukuthi ngisebenzise abaculi abasebancane njengaye uFocalistic ukuze kubonakale ukuthi yiculo elisha futhi sihambisana nesikhathi,” kuqhuba u-Oskido.Uthe ukukhipha leli culo akusho ukuthi usezokhipha lolu hlobo lomculo njalo kodwa wenza umculo anomuzwa wokuwenza ngaleso sikhathi, nokucabangela abathandi bomculo ukuthi bathole uhlobo abaluthandayo. Uveze ukuthi akekho ezinhlelweni zokukhipha i-albhamu ngenxa yokuthi esikhathini samanje, ingoma idayisa ngisho iyodwa ngenxa yezinkundla ezidayisa umculo nge-internet.Okunye athe umatasa nakho ukuqopha abaculi abebekuma-Idols SA nyakenye njengoba iKalawa Jazzme Records, isebenzisana nalo mqhudelwano waminyaka yonke.Ngaphandle komculo u-Oskido uthe usenendawo yakhe yokudla iBaruma by Oskido eseWaterfall, eGoli. Uthe ukuhlasela kweCovid-19 kumvule amehlo ngokuthi acabange namanye amabhizinisi, angagxili emculweni kuphela njengoba kuvalwe imicimbi amaciko athwala kanzima ukuthola imisebenzi.",U-Oskido uvuse umculo kuPearl Thusi
"INKANTOLO eNkulu iNorth Gauteng igxeke uphenyo loMvikeli woMphakathi, u-Advocate Busisiwe Mkhwebane, alwenza ngomkhankaso kaMengameli Cyril Ramaphosa wokuba ngumholi we-ANC ngo-2017.Amajaji abehlulela kuleli cala okubalwa uJaji Dunstan Mlambo, Keoagile Matojane noRaylene Keightley, alubuke kabusha uphenyo lukaMkhwebane ase eluchitha.Inkantolo iyalele u-Advocate Mkhwebane ukuthi akhokhe izindleko zecala zikaSomlomo wasePhalamende, uNksz Thandi Modise, nophethe abashushisi kuleli, u-Advocate Shamila Batohi ayekade enze izincomo ngabo.UMlambo uqhubeke wathi: “Isinqumo soMvikeli woMphakathi sokuphenya abese ebika ngomkhankaso wokhetho lweCR17 lobuholi be-ANC ngo-2017, lubuyekeziwe lwatholakala lungekho emthethweni lwase lubekwa eceleni.U-Advocate Mkhwebane akanawo amandla okuyalela uphiko lwezokushushisa ukuthi luphenye indaba yokushushumbiswa kwemali embikweni wakhe othinta iCR 17. Inkantolo ithole ukuthi uhlulekile ukuveza ukuthi uRamaphosa walidukisa kanjani iPhalamende.”Inkantolo ithe uRamaphosa wayengenaso isibophezelo sokuthi adalule ukuthi imali yokuxhasa umkhankaso wakhe wayithathaphi.U-Advocate Mkhwebane uyalelwe ukuba akhokhe nezindleko zecala zikaRamaphosa.Ngesikhathi bephikisana ngaleli cala ngenyanga edlule, abamele uRamaphosa bathi u-Advocate Mkhwebane ngesikhathi ephenya lolu daba waba budedengu, akuthola kwakudukisa.Ummeli kaRamaphosa, uMnuz Peter Harris, uchaze isinqumo senkantolo njengokunqoba kukaMengameli.Okhulumela u-Advocate Mkhwebane, uMnuz Oupa Segalwe, uthe asikho isinqumo esisathathiwe ukuthi ngabe bazolidlulisela yini icala kwenye inkantolo enkulu.Uthe bebengasilindele lesi sinqumo samajaji.I-EFF ithe izoyisa lolu daba eNkantolo yoMthethosisekelo. Ithe ayihambisani nesinqumo esithathiwe.",Inkantolo igxeke uphenyo lukaMkhwebane nge-CR17
"Umbuzo wokuqala:Sineminyaka emibili sithandana nesoka lami. Ngonyaka odlule waphelelwa umsebenzi. Bengenza konke ukuthi angasweli lutho ngesikhathi ephelelwe umsebenzi. Ngimubuzela kubantu futhi ngize ngimuzamele mina umsebenzi. Waze wagcina ewuthola ekupheleni konyaka odlule. Kwaba ukuqala kwezinkinga phakathi kwethu. Sashintsha isimo endlini, bekungathi akuyena lo engimaziyo.Uma nje eke wahola kuba ukugcina kwami ukumbona, abuye engasenamali. Akathengi ngisho isinkwa lesi endlini. Ngiyakhathazeka kakhulu ngoba bengicabanga ukuthi ukuthola kwakhe umsebenzi kuzokwenza isimo sibesihle phakathi kwethu.Ngenzenjani ukubuyisela izinto esimeni esejwayelekile?Zinhle, eMandeniImpendulo:Kwaze kwadabukisa-ke lokhu. Impela iqiniso ukuthi ngeke uthi umuntu uyamazi.Kwesinye isikhathi kuyenzeka ukuthi ukuhlupheka kube nemithelela emibi kumuntu uma izinto sezihamba kahle.Kusangenzeka ukuthi lokhu okwenziwa isoka lakho kuyadlula. Akakujwayeli ukuzimela futhi abe nemali ethi yena okwenza ukudideka kuyena. Kujwayelekile ukwenzeka lokhu.Esikhathini esiningi uma usujwayele ukungabi nemali ukubakhona kwayo kuba inkinga.Abanye bazebathathe izinto ngamawala. Baze bakhohlwe izinto ezibalulekile empilweni.Hlala phansi naye umtshele ngokungaphatheki kahle kwakho. Uma ekulwisa, kuzobe kuchaza ukuthi akwenzayo ukwenza ngamabomu.Iminyaka emibili kwabathandanayo isikhathi esanele ukubona ukuthi nikulungele yini ukushada. Ngakho kubalulekile ukulungisa izinkinga ezinjengalezi ningakazibophezeli ngomshado. Kuhle lokhu okwenzayo ukuthi mawubona izimpawu ezingezinhle ufune ukusizakala. Kukhombisa ubuhlakani obukhulu.Zama ukukhulumisana naye. Sinethemba lokuthi uma ehlakaniphile uzoshintsha. Uma lungekho ushintsho sekuzomele wena unqume ukuthi uyafuna yini ukuphila le mpilo na?Okuhle kodwa.Umbuzo wesibili:Ngingowesifazane oneminyaka ewu-30, oshadile nonabantwana ababili emshadweni. Ngiyamuthanda umyeni wami kakhulu. Uyikho konke kumina. Unothando, uyasinakekela futhi uwubaba oqotho.Iyodwa nje vo inkinga. Akathembekile neze emshadweni wethu.Sengimbambe izihlandla ezintathu ekhombisa ukungathembeki kumina. Njalo uma ngimbamba uyaxolisa athembise ukuthi akasoze aphinde akwenze ukungathembeki.Ngiyamxolela njalo mangimbambile. Kodwa sekuqala ukubanzima kumina manje ukumela lesi simo. Ngizithwele, nginezinyanga eziyisithupha.Sengiphinde ngamubamba futhi nomunye umuntu wesifazane. Angisazi ngenzenjani, noma ngithini. Sengize ngiyazenyeza ngoba angisazi ukuthi yini le emenza angathokozi ngami. Kwenziwa yini ahlale efuna abanye abantu besifazane ngikhona?Ngisizeni. Angisazi ngenzenjani ngomyeni wami.Igama ligodliwe, UmzintoImpendulo:“Kwenziwa yini ehlale efuna abanye abantu besifazane ngikhona?” Singasho singananazi ukuthi kwenziwa uwena lokhu.Uwena omjwayezile ukuthi akulutho ukuphuma ngaphandle eshadile. Uwena omkhuthazayo ngale senzo sakhe.Uwena omamukela ngezandla ezimhlophe njalo uma umbambile. Ukwenzelani lokhu? Uyamkhuthaza ukuthi akwenze njalo ngoba uyazi uzomxolela.Umuntu uyena uqobo ozikhethela ukungathembeki, futhi usuke azi kahle ukuthi wenzani. Uthando akuyona imizwa. Isinqumo esibonakala ngezenzo.Uwena onquma imihla namalanga ukumthanda ngaphezu kwezenzo zakhe ezikhombisa ukungakuthandi wena, ukungakuhloniphi, nezikhombisa ukungakhuli kwakhe.Ngamanye amazwi ushade nengane, engazihloniphi yona. Lokhu ngazihloniphi kwayo sekwenze nawe ukuthi ungazihloniphi.Uzizwa kanjani wena ukushada nendoda engakuhloniphi futhi engawukhathaleli umshado wayo?Ukhe walubika nje lolu daba kwabakini, noma abangane benu nanoma ubani omunye enimhloniphayo nina nobabili?Kubalulekile njengomuntu wesifazane ukuthi uzihloniphe ngokuthi ungabekezeleli into engekho.Uwena okumele ubeke imibandela. Uthathe isinqumo sokuthi, sekwanele. Uzokwazi ngalelo langa ukuthi awudlali.Ezinye zezindlela zokukhombisa uthando kwindoda engakuhloniphi ngalendlela, ukunqamula ifindo lomshado.Okuhle kodwa!",EZOTHANDO: Ukuphinga kwendoda yami sekungenza ngizenyeze
"OMUNYE wabafelokazi babasebenzi abangu-34 ababulawa eMarikana ngamaphoyisa ngo-2012, ukhala ngokuthi uhulumeni ukushaya indiva ukuthi kumele inxeshezelwe yize sekudlule iminyaka eyisishiyagalombili isigameko senzeka.UNkk Nonkululeko Ngxande ubekhuluma emcimbini obuwenziwe yi-Amcu eMidrand, eGoli, izolo.Umyeni wakhe uMnuz Mphumzeni Ngxande, wayengomunye wababesebenza emayini iLonmin, ababulawa ngamaphoyisa becashe eKoppie Two.Abasebenzi babefuna iholo elinguR12 500 nezimo ezingcono zokusebenza. Imicimbi ibijwayele ukwenziwa eMarikana kodwa kulokhu ngenxa yegciwane iCorona elilawula ukuhlangana kwabantu, kuphoqe ukuba kushintshwe.UNkk Ngxande owayehlala nomyeni wakhe emjondolo iNkaneng, uthe wayekhona eduzane nendawo yesigameko ngesikhathi kuhlaselwa umyeni wakhe.“Ngesikhathi ngizwa umsindo kwakungathi yisichotho. Ngezwa ukuthi khona okungahambi kahle. Kusebuhlungu namanje kodwa kumele sixole,” kusho uNkk Ngxande.UMengameli Cyril Ramaphosa, wayengomunye wabaqondisi eLomnin ngesikhathi kwenzeka inhlekelele.UNkk Ngxande uthe akuzange kube khona ukubuyisana ngalesi sigameko phakathi kwemindeni nohulumeni ngoba imindeni ayijabule ngokuthi abakaxolisi abaphethe.“Akekho noyedwa umuntu osuke kuhulumeni wazoxolisa kuthina. Ukuxolisa yikhona okubalulekile kakhulu, sisalinde lolo suku ukuba uNkulunkulu athinte izinhliziyo zabaphethe bezoxolisa. Sizobaxolela,” kusho uNkk Ngxande.UMengameli we-Amcu uMnuz Joseph Mathunjwa, uthe inkampani iSibanye-Stillwater ethathe izintambo kwiLonmin, kumele igxekwe ngokufa kwabavukuzi.Uthe lezi zinkampani ziyafana wathi abasebenzi basaxhashazwa. Uqhube wathi uRamaphosa kumele azoxolisa kubafelokazi nakulabo bavukuzi abalimala. Ethula inkulumo ngobuchwepheshe umholi we-UDM uMnuz Bantu Holomisa, uthe abaphethe kwi-ANC kumele bazithobe bayoxolisa ngalesi sigameko saseMarikana.“Le nto yokuthi kushone abantu bese kungezi muntu kuhulumeni azoxolisa ngokona abakwenza, akulungile. Bavumelekile ukuyoxolisa besenaso isikhathi,” kusho uHolomisa.Umholi we-One SA Movement uMnuz Mmusi Maimane, usole uhulumeni ngokungabakhokheli abantu iminyaka eyisishiyagalombili kwenzeka isigameko. Uthe lolu suku kumele lube yiholidi.",Bafuna uRamaphosa axolise kwabashonelwa
"KUSOLWA isoka ngokungqongqisa abane belele endlini, kwashona nengane yalo (5) endaweni yaKwaDesai, ngaKwaNdengezi, izolo.Kulesi sigameko kushone uSinenhlanhla Mkhwanazi (5) kanti unina, uNksz Zodwa Mkwanazi, udadewabo uNksz Sibongile Mkhwanazi nomlamu wakhe uMnuz Khanyisani Mpanza basesimeni esibucayi esibhedlela ngemuva kokusha.Kuthiwa uNksz Mkhwanazi (Zodwa) uxabane noyise wengane yakhe ahlala naye eLuganda, wabe esebalekela kwaDesai emzini okuqashe kuwo udadewabo nesoka lakhe, lapho okwenzeke khona isehlo.UNksz Sizakele Ndlovu wakulo muzi, uthe uNksz Mkhwanazi uqale waxabana noyise wengane yakhe, ngaphandle kwalo muzi.“Baqale bahilizisana beme ngaphandle kwesango, belokhu bethukana. UZodwa wabe esebuyela endlini kasisi wakhe, wamvalela ngaphandle,” kusho uNksz Ndlovu.Uthe owesilisa obebukeka ecasukile ube esesonga ngokuthi bazobona ukuthi bazophuma kuphi njengoba bemvalele ngaphandle wase wahamba.“Ubuye ephethe isikhwama sengane yabo ebesinekhadi lasemtholampilo, isitifiketi sokuzalwa nomfaniswano wesikole wayokubeka komunye umuzi oseduze nalapha waphinda wahamba,” kusho uNksz Ndlovu.Uthe bekusezintatha ngenkathi bezwa ukuqhuma okuvuse nabanye omakhelwane, okusolakala ukuthi bekungumabonakude obususha.“Ngesikhathi sivuka sibone umnyango wegumbi labo uvutha kuphuma nentuthu. Bekuzwakala kancane amazwi abantu bememeza. Sizame ukuwuvula umnyango kodwa wangavuleka kwaphoqeleka ukuthi siwukhahlele.“Namanje into engiyibone ngenkathi kuvuleka umnyango inyantisa igazi. Bese bebucuke izikhumba bengakwazi nokuhamba, bagaqe ngamadolo baze bafika emnyango balala phansi bekhala ngokushiselwa,” kuqhuba uNksz Ndlovu.Uthe nezingane ezincane ezibone laba abane zizodinga ukwelulekwa ngokwengqondo ngoba isimo besihlasimulisa umzimba.Uthe ngenkathi ebuza uSibongile ukuthi kwenzekeni, uphendule wathi umsolwa obashisile futhi ujwayele ukwenza izinto ezifana nale.Abane abashisiwe baphuthunyiswe esibhedlela lapho kufike kwashona khona uSinenhlanhla.Ngenkathi Isolezwe lifika endaweni yesigameko lihogele iphunga likaphethroli ebelisemnyango wegumbi okwenzeke kulo isigameko.Umfowabo wezelamani zakwaMkhwanazi, uMnuz Jabulani Mkhwanazi uthe umndeni wakhe ukhungathekile ngesehlo esenzekile.“Inhliziyo yami ibuhlungu kakhulu. Namanje angikwazi ukucabanga kahle. Okubuhlungu kakhulu ukuthi sekudlule nengane emhlabeni,” kusho uMkhwanazi.Umphakathi uthe ukhathazekile ngesigameko esinesihluku esenzeke endaweni.“Sithukile ngale nto eyenzekile ngoba asikaze sibe nezigameko ezifana nalesi kule ndawo.Sifisa kube khona okwenzekayo ngalokhu ngoba akumele kuphinde kwenzeke into efana nale,” kusho uNksz Ndlovu.Ikhansela lakule ndawo, uMnuz Reginald Cloete, lithe liyazwelana nemindeni elahlekelwe.“Ngiyathemba ukuthi amaphoyisa azosebenza ngokuzikhandla, ukuze kube khona ojezayo ngalokhu,” kusho uCloete.Okhulumela amaphoyisa KwaZulu-Natal uCol Thembeka Mbele, ukuqinisekisile ukushiswa kwabantu abane, wathi bayaphenya.",Kushone ingane (5) uyise 'eshisa' indlu
"NJENGOBA selidumela emansumpeni ngezingoma okufanele zihlukanise unyaka, abaculi begqom’ baseThekwini futhi abanezingoma ezishisa izikhotha kulezi zinsuku sebegqemeke ingozi engeqiwa ntwala.Lezi zintandokazi zomculo wokujuxuza zisanda kuthola izindaba ezibuhlungu zokuthi izingoma zazo zivaliwe, ngeke zidlalwe emsakazweni omkhulukazi Ukhozi FM. UBianca ‘Nuz Queen’ Mbatha waseMlaza odume ngengoma esuse umsindo esihloko sithi Laze Lavuka Idimoni Lami uthe utshelwe emehlweni yizikhulu zoKhozi FM ukuthi ngeke ize idlalwe ingoma yakhe kulesi siteshi esihamba phambili e-Afrika jikelele.“Kuthiwe ayikulungele ukudlalwa emsakazweni ngoba ikhuluma ngamadimoni. Kuyangixaka lokho ngoba bayayidlala enezinhlamvu ezifana nayo.”Okhulumela iSABC, uNeo Momodu, ukuqinisekisile ukuthi ivaliwe le ngoma kulo msakazo ngemuva kokuba Ukhozi FM luthole ukuthi le ngoma kaNuz Queen ethi inezinhlamvu ezinganambithiseki kubalaleli balo. Ngemuva kokukhulumisana noNuz Queen, ubuye waletha ingoma enezinhlamvu ezintsha, nayo esazocutshungulwa yikomiti elihlunga izingoma oKhozini,” kusho uNeo. UNuz Queen usole ukuthi uKhozi selungene impi ephakathi kwakhe noDJ waseKapa u-Ed Harris. Lo DJ ubesola uNuz Queen ngokweba leli culo kuye futhi le ngxabano yaze yangenelelwa nawuBusiswa Gqulu noDJ Maphorisa. Kuze kwanezingoma eziqoshwe yilaba baculi bengcofana ngazo. NoManqonqo odume ngenoni elithi Eyadini, uthole ukuthi kunezindawo zobumnandi ezingafuni kudlalwe ingoma yakhe kuzo ngoba iqhakambisa indawo yodumo yaseMlaza. UMCULI wegqom’ uManqonqo okuvalwa ingoma yakhe ezindaweni zobumnandi Isithombe: FACEBOOK/MANQONQOIsolezwe ngoMgqibelo lithole ngemithombo yalo ukuthi kunoDJ asebevalwe kaningi ezindaweni zobumnandi. “Ngathi ngiyaqala ukuyidlala kwathiwa angidlale enye. Okubuhlungu abantu bayayithanda. Sithwele kanzima ngempela. Mhlawumbe kungangcono uManqonqo ashintshe isinhlamvu zayo, athi okungcono Uzongithol’eClubbin,” kukhalaza omunye uDJ. UManqonqo uthe naye usethathe isinyathelo sokuzishintsha izinhlamvu zayo. “Uma ngicula kwezinye izindawo angisasho ukuthi Uzongithol’eYadini kodwa ngibiza igama laleyo ndawo. Njengoba kade ngidlala eY2K, bengithi uzongithol’eY2K. Ngihlela ukuyocula kwaMax, nakhona ngizothi uzongithola kwaMax,” kusho uManqonqo. Uvumile ukuthi sekunesi-vumelwano asesenze nomphathi waseYadini uJabulani ‘Mjay’ Zama sokunandisa eYadini isikhathi esiningi.",Usole umbango kuvalwa iculo lakhe oKhozini
"IZOLO kulalwe ngezindaba ezibuhlungu zokudlula emhlabeni komunye wezinkakha zabalingisi bakuleli, uCandy Moloi. Abaningi bazomkhumbula uCandy elingisa indawo kaVho-Makhadzi kuMuvhango. Izindaba zokuwa kwalomuthi omkhulu zidalulwe ngabeTV Mzansi kodwa zaqinisekiswa ngumdidiyeli omkhulu walo mdlalo, uDuma KaNdlovu ezindabeni zakwaSABC. UCandy wake wahlabana ngomklomelo weBest Supporting Actress kumaSouth African Film and Television Awards ngo2009 ngenxa yobuchule ekulingiseni indawo kaMakhadzi. Ngaphandle koMuvhango, uCandy ubuye wadlala indawo kaFhatu Neluvhola kwiThola ngo2004, waba nguMaModumedi Death of a Queen ngo2008, walingisa indawo kaGranny Rambau kwiRing of Lies, walingisa ekaMakhadzi kwiStikvel nekaVjo-Phophi Baloyi kwiGiyani.Ubengunina kaLerato Zah Moloi owayelingisa indawo kaRefiloe kuMuvhango. Kubantu abadlulise amazwi enduduzo kubalwa uFlorence Masebe owayenguHumbulani kuMuvhango othe ""Kufa awunamahloni."" Kuze kwashaya isikhathi sokushicilela kungakaziwa imbangela yokushona kukaCandy.Khonamanjalo ngeSonto kushone omunye umlingisi weSkeem Saam, uKarabo Makhobela (40) obedlala indawo kaJazzy T. Lezi zindaba zidalulwe ngabadidiyeli balo mdlalo. ",Kushone enye yezinkakha zabalingisi bakuleli
"UKHALA ngokuba seholidini kwabadali bakhe umqeqeshi weSuperSport United, u-Eric Tinkler, athe kubonakele ngendlela abadlale ngayo bebhaxabulwa yiBaroka FC emdlalweni we-Absa Premiership ngempelasonto.I-United, obese kungumdlalo wesithathu ingawini kwiligi, ishaywe ngo 3-1 ngempelasonto. Amagoli eBaroka, enyukele endaweni yesithathu kwi-log njengoba ingelinye lamaqembu anamaphuzu angu-22, ashaywe uLucky Nguzana, Letladi Madubanya noMduduzi Mdantsane. Ele-United okube elokulinganisa kuba ngu 1-1, lishaywe u-Ezubuike Egwuekwe.U-Egwuekwe ubengaqali ukusiza leli qembu njengoba alitholela elokulinganisa ngemizuzu yokugcina bebhekene neCape Town City emasontweni edlule. Ngemuva komdlalo weCity, Amatsatsantsa a Pitori ashaywe yiFree State Stars ngo 1-0 ekuhambeni njengoba esethola esinye isibhaxu.Iqembu likaTinkler lidlala imidlalo yeligi yokukhava ngemuva kokusala ngemuva liyibambe kwiCAF Confederation Cup lapho lihambe laze lahlulwa kowamanqamu ngenyanga edlule.Ephawula kwithelevishini ngemuva komdlalo uTinkler, okuyisizini yakhe yokuqala kwi-United, uthe uyakuqonda ukuthi abadlali kubakhandlile emoyeni nasemiqondweni ukwehlulwa kowamanqamu kodwa kumele babhukule.“Ngeke ngithi benziwa ukukhathala kodwa ngibona abantu asebevele bezitshelile ukuthi basemaholidini. Ngiyazi ukuthi bayadinga ukuyophumula kodwa abangacashi ngalokho, iningi labo alisakwazi ukulinda. Bangabadlali abasezingeni elikhokhelayo kumele benze kangcono. Angicabangi ukuthi sikwenzile lokho emidlalweni emithathu edlule,” kusho uTinkler.Kusasa bazovakashela iBloemfontein Celtic, eDr Molemela Stadium ngo-7.30 ebusuku okuwumdlalo wokugcina onyakeni.Yize iCeltic izobe iphuma endukwini ka 4-1 eyithole kwiMamelodi Sundowns ngempelasonto ekuhambeni, izobe ibuyela enkundleni yayo esanda kuthela kuyona othulini iFree State Stars ngo 3-0.Kuwona lo mdlalo kuzobe sekubuye nomqeqeshi wayo uVeselin Jelusic obengekho ngempelasonto.“Ngomunye umdlalo onzima lona. Ngishilo ukuthi wonke umdlalo manje ufana nowamanqamu. Amaqembu aseyasazi ngakho afuna ukusiwisa phansi. Kumele simelane nawo, uma ungakwenzi lokho ngeke uyiwine le ligi lapho kungekho qembu elingahlulwa wukushaya elinye uma lizimisele,” kusho uTinkler.",UTinkler ukhala ngokuphela komdlandla kubadlali bakhe
"UROBERT Du Preez oqeqesha iCell C Sharks eyibamba kwiVodacom Super Rugby, ushintsha ebusweni uma ekhuluma ngomdlalo wabo nosokhaya neVodacom Bulls ozoba ngoMgqibelo, eKings Park ngo-3.15 ntambama.Okwenza lo mqeqeshi ashintshe ebusweni wukuthi iBulls ishaye ezakhe ngo 37-14 emasontweni amabili edlule kulo mqhudelwano. UDu Preez uthe useyakwazi okwabashayisa ePitoli, wathi njengoba iBulls izovakashela eThekwini, izozibona ukuthi ifana nobani.ISharks ishaye iMelbourne Rebels yase-Australia ngo 28-14 ngoMgqibelo eKing’s Park, emdlalweni obungenazo iziwombe eziningi. Ama-try eSharks, ashaywe uDaniel du Preez, Robert du Preez noMakazole Mapimpi kwathi aweRebels ashaywa uTom English noJack Maddocks.Nakuba oShaka bengadlalanga kahle njengokwejwayelekile nxa besekhaya, kodwa uDu Preez uthe ujabule ngokuthi bathole amaphuzu aphelele kulo mdlalo.Kwenzeka lokhu nje, iBulls yona ithole isibhaxu sika 56-20 ishaywa iWaikato Chiefs yaseNew Zealand emdlalweni obuseLoftus Versfeld, ePitoli.Ebuzwa ngobunzima bomdlalo wezakhe neBulls, uDu Preez uzwakale njengomuntu ojabule ukuthi bazodlalela ekhaya “nesitha sabo esidala”.“Kufanele bakhumbule ukuthi yibona abavakashela thina. Bashaywe kabuhlungu yiChiefs, ngakho ngilindele ukuthi basithwalise kanzima. Siyakwazi okusishayisile sidlala nabo, kungakho bekubalulekile ukuthi siwunqobe umdlalo wethu neRebels, ukuze sizofika kubona sisesimeni esihle ngokomqondo. Akumnandi ukushaywa emdlalweni wabakhaya ngakho kuzomele sizinikele emalungiselweni alo mdlalo wethu neBulls,” kusho uDu Preez ngemuva komdlalo wezakhe neRebels ngoMgqibelo.Ngokusho kukaDu Preez, uma ezakhe zingagcina ibhola isikhathi eside esandleni akekho ongamelana nazo.“Ngiyohleze ngisho ukuthi uma abadlali bami bengakuqonda ukuthi bayingozi kangakanani uma bengcina ibhola esandleni, singashaya noma ngabe ubani ophambi kwethu. Kufanele siyeke ukulahla ibhola noma yikanjani, yilokho okufanele sikulungise,” kugcizelela uDu Preez.Imiphumela yeSuper Rugby:Reds 36-14 Brumbies; Sharks 28-14 Rebels; Bulls 20-56 Chiefs; Sunwolves 24-37 Lions; Waratahs 20-12 Crusaders; Hurricanes 34-28 Stormers; Blues 33-26 Highlanders.",OweSharks usonga ngokubuyisa izinduku
"LUNGILE MAJOKAISILOMO somdlali waseGhana, uJohn Paintsil, sizimisele ngokusiza iMaritzburg United inyuke ku-log ye-Absa Premiership kunendawo eqede kuyo ngesizini edlule.I-United iqede endaweni ka-11 ngemuva kokuba nesizini embi ecishe yavika izembe kuyona ngaphambi kokufika kukaSteve Komphela othathe kuClinton Larsen phakathi nesizini.UPaintsil (33), onemidlalo engu-88 kwelesizwe futhi obekhona eqenjini leGhana eliyibambe ku-Africa Cup of Nations (Afcon) eNingizimu Afrika ngo-2013, usayiniswe inkontileka yeminyaka emibili kuTeam of Choice.IMaritzburg imethule ngemuva kokuthi ithole uKwanda Mngonyama noSibusiso Kumalo abebekuMamelodi Sundowns. Leli qembu lona lidayisele iSundowns uRheece Evans noMario Booysen kanti ukaputeni uMichael Morton usekuSuperSport United.Lo mdlali ufike kuleli nyakenye wajoyina iSantos kuNational First Division (NFD) ngemuva kokuthi ingazange ivuselelwe inkontileka eqenjini abelidlalela iHapoel Tel Aviv e-Israel.Ungumdlali oyibamba ohlangothini lwesokudla emuva noma esiswini. Udlale eNdebeni yoMhlaba eNingizimu Afrika ngo-2010 lapho amaBlack Stars efinyelele kuma-quarterfinal. Wayekhona nango-2006 eGermany bekhishwa yiBrazil kuLast 16.Uke wagijima nakuFulham nakuWest Ham United ku-English Premiership nokusho ukuthi ufika nesipiliyoni esikhulu ku-United eshiywe ngabadlali bayo asebemnkantshubomvu. ITeam of Choice ichithe uRobyn Johannes, Delron Buckley, Dillon Sheppard kanti uRubben Cloete ujoyine iBloemfontein Celtic. UBongolwethu Jayiya akubonakali ezobuyela eMphithi njengoba ebebolekwe kuBidvest Wits.UPaintsil ucashunwe emithonjeni yabezindaba yangakubo ethi ujabule ngethuba alinikwe yi-United.“Inhloso yami wukusiza iqembu lenze kangcono kunangesizini edlule. Ngiyethemba ukuthi sizokwenza lokho njengoba konke kubonakala kuhamba kahle ejimini. Ngikholwa wukuthi ngithathe isinqumo esifanele, ngizimisele ukuzinikela kuleli qembu kule minyaka emibili ngikulona,” kusho uPaintsil.Uthe akasoze ayikhohlwa iSantos ngokumnika ithuba lokudlala eNingizimu Afrika. Ku-United uPaintsil uzofica umkhaya wakhe uSarfo Gyamf oke wadlalela iqembu lika-Under 20 laseGhana.ITeam of Choice isanda kuchitha uMohamed Yakubu wakhona eGhana.",OwaseGhana uzimisele ngokusiza iMaritzburg United
"UMHLAZIYI wezepolitiki, uMnuz Thabani Khumalo, uthi akuthusi ukubona iMeya yaseCape Town, uNkk Patricia De Lille, ibhekene nenselelo yokuthi ikhonjwe indlela yiDA.UNkk De Lille usolwa ngokufihla izinsolo zenkohlakalo kuMasipala waseCape Town.Engxoxweni neSolezwe izolo, uKhumalo uthe iDA inomkhuba wokuthi ifike isebenzise abantu kuthi uma isikuzuzile ekufunayo bese iyabalaxaza kuhle kwenyongo yenyathi.“Ngadideka kwasekuqaleni ukuthi uNkk De Lille wayijoyina kanjani iDA ngoba banemibono engafani, ikakhulukazi njengoba ephuma kwiPAC,” kusho uKhumalo.Uthe iDA yayihlose ukuzuza ivoti lamakhaladi ngokusondeza uNkk De Lille obeneqembu lakhe i-Independent Democrats.“Akusikho okokuqala iDA yenza le nto. Ike yakwenza nakuMnuz Joe Seremane naye owayephuma kwiPAC, owenziwa iPhini likaMnuz Tony Leon yagcina isiphelile indaba yakhe,” kusho uKhumalo.Uthe ngeke athuke futhi uma noMnuz Mmusi Maimane esekhonjwa indlela yiDA.Omunye umhlaziyi wezepolitiki uMnuz Bukani Mngoma uthe usenkingeni uNkk De Lille uma izinsolo abhekene nazo ziyiqiniso.“UNkk De Lille waziwa njengesishoshuvu esilwa nenkohlakalo. Uzokhumbula ukuthi nodaba lokuthengwa kwezikhali kuleli lwapotshozelwa yena waqhumbuza ithumba, ukunukwa kwakhe ngenkohlakalo akukuhle,” kusho uMngoma.Uthe maningi amathuba okuthi axoshwe uNkk De Lille uma izinsolo abhekene nazo ziyiqiniso.“Kodwa ngokumazi kwami uNkk De Lille angiboni elala phansi evumela ukuthi iDA izenzele umathanda kuyena,” kusho uMngoma.UNkk De Lille ucashunwe kwabezindaba ethi ngeke avume ukuthi akhishwe emsebenzini wakhe ngaphandle kwezizathu ezibambekayo.",'Akuthusi okwenziwa yiDA kuDe Lille'
"Lokhu kuvele izolo ngesikhathi kune-baby shower yengoduso yakhe uThobeka Majozi, ehhotela lakubo iNto’s Boutique Hotel eLa Lucia.Kulo mcimbi abantu bebengena bahlanzwe khona izandla bese benikezwa izifonyo. Abantu abebekhona bebelinganiselwa ku-25 futhi bephethe inqwaba yezipho ezihlukene.Phakathi kwabebekhona kubalwa uDJ Happy Gal, umdansi wase-Afrotainment osenguDJ uSlenda, Polo B, nonontandakubukwa weTheku uThah Simelane nabanye.Isolezwe elihambele kulo mcimbi, lithole ukuthi kulindelwe ukuthi ingane izalwe ngoSepthemba 11.“Uzoteta ngoSepthemba 11, okuwusuku olufanayo nokuzophuma ngalo i-AMN (i-albhamu kaCassper),” kusho umthombo osondelene nabo bobabili.UNto Majozi, unina kaThobeka, uphawule kanje: “Yaze yayinhle into yezingane.”UCassper ubekhona emcimbini wavela sekushaywa izithombe wabuye wasuka lapho bekunomcimbi khona. Izethameli zihlale isikhashana zaqala zagoduka kancane kancane.UCassper wabhala ezinkundleni zokuxhumana ngoJuni ukuthi uzoba ngubaba.“Ngizoba ubaba noma yinini kusuka manje ngakho ngithathe isinqumo sokuthi i-albhamu yami ngiyethe ngokuthi yi-#AMN (Any Minute Now). I-albhamu iphuma ngoSepthemba 11 futhi ikhava ngeyesithombe sendodana yami esesiswini sikamama wakhe, omuhle. Mbheke, muhle njengobaba! Ngijabule ngale albhamu kodwa ngijabule kakhulu ngokuba wubaba kumfana omuhle,” kubhala uCassper.",Uzojabula ngokuphindiwe uCassper olindele ingane ngoSepthemba
"Mbali KhanyileYIZE isixegisiwe imigomo yomvalelandlini kuleli, kuzoba nzima ukungena kwezivakashi eziphuma emazweni anesibalo esiphezulu sabahaqwe yiCovid-19.Lokhu kudalulwe izolo nguNgqongqoshe wezaseKhaya, uDkt Aaron Motsoaledi esithangamini nabezindaba.Phakathi kwamazwe angu-56 asohlwini lwalawo anezibalo eziphezulu kubalwa iQatar, Russia, Switzerland, United Kingdom, India ne-USA.Uthe kabavumekile nhlobo ukuthi bangene kuleli abeze ngokuzongcebeleka kepha ngabeze ngomsebenzi nabazotshala imali kuphela okuvumelekile ukuthi bangene.“Abantu abanenkinga yama-visa, abanomazisi besikhashana kanjalo nama-passport asephelelwe yisikhathi, bangakhathazeki ngoba seluliwe isikhathi sokuthi bawasebenzise. Umnqamulajuqu sekuwuJanuwari 31 wangonyaka ozayo,” kubeka uMotsoaledi.UNgqongqoshe wezobuDlelwane namazwe omhlaba uNkk Naledi Pandor, uthe abazongena kuleli bazohlolwa izinga lokushisa noma benayo incwadi eveza ukuthi bahlolelwe iCovid-19.Uthe uma betholakala ukuthi banegciwane bazozikhokhela bona izindleko zezindawo abazogonqa kuzo izinsuku ezibekwe nguhulumeni.UNgqongqoshe wezokuThutha uMnuz Fikile Mbalula, uthe kusukela namhlanje umnyango uvulele lonke uhlobo lwezimoto embonini yezokuthutha.Phakathi kwazo ubale amaloli athwala izimpahla eziphuma kwamanye amazwe, amaloli enza imisebenzi yakuleli kanjalo namatekisi athutha umphakathi.“Osomatekisi nabashayeli bamaloli kumele baqikelele ukuthi bayaqhubeka nokulandela imigomo ebekiwe. Kubalulekile ukuthi abantu baqhubeke bagqoke izifonyo.”",Kunezivakashi ezingavumelekile kuleli
"I-ANC ingase iphenywe kabanzi mayelana nohlelo lwayo lokusabalalisa izindaba ezingekho ngamaqembu aphikisayo ikakhulukazi ngesikhathi kukhankaselwa ukhetho lohulumeni bezindawo nyakenye.I-DA icele i-Independent Communications Authority of South Africa (Icasa) nenhlangano esingatha ukhetho kuleli, i-Independent Electoral Commission (IEC), ukuba benze uphenyo.Zombili lezi zinhlaka izolo zithe zizolubheka lolu daba. I-IEC ikugcizelele ukuthi lolu daba izolubheka emhlanganweni wayo ozayo.“Singakuqinisekisa ukuthi sibe nomhlangano namalungu e-DA emahhovisi ethu eCenturion,” kusho i-IEC.“Ithimba le-DA beliholwa umholi wayo uMnuz Mmusi Maimane, i-IEC yona ibiholwa uSihlalo wayo uMnuz Glen Mashinini,” kusho le khomishini.Ithe umhlangano wabo ubusukela kwisigameko esenzeke ngo-Agasti nyakenye.“I-IEC ingakuqinisekisa ukuthi uMaimane uphinde wathatha ithuba lokuthi azwakalise isikhalo sakhe ngemibiko engesilo iqiniso esatshalaliswa i-ANC,” kusho i-IEC.UMaimane uthe i-IEC ithembise ukuthi izophenya ngesenzo se-ANC sokusabalalisa izindaba ezingekho.Ilungu lePhalamende le-DA uNksz Phumzile van Damme licele i-Icasa ukuthi nayo yenze uphenyo ngalezi zinsolo.Kodwa i-Icasa inqabile ukuphawula yathi ayiphenyi ngezinto eziphuma emaphephandabeni.I-Icasa inxuse uNksz Van Damme ukuba afake isimangalo ukuze isibheke.Isikhulu se-Icasa uNksz Nomvuyiso Batyi sitshele amalungu ePhalamende ukuthi bona balawula ukusebenza kwemisakazo kuphela.I-ANC isolwa ngokuqala lo mkhankaso wayo ngaphambi kokhetho lohulumeni basekhaya.Umbutho kuthiwa ngalolu hlelo wawuhlose nokuqoqa imali engu-R50 million, uphinde uvundulule namahlazo ngamaqembu aphikisayo.Usomabhizinisi uNksz Sihle Bolani ubopha i-ANC ufuna * -R2.2 million athi ayimkhokhelile wona ngomsebenzi eseyenzele wona othinta lo mkhankaso.Okhulumela i-ANC uMnuz Zizi Kodwa akatholakalanga ukuthi aphawule izolo.",I-ANC ingase ingene enkingeni
"BAPHAKAMISE iziketi kwavela amadilozi nezinqa abesifazane baseCornubia, ngaseVerulam abebebhikishela ukuthi bafuna ukuqashwa ukuze bahlanze umqwaqo ngoba sebenesikhathi bevolontiya kulo msebenzi kodwa kwaqashwa abanye.Laba besifazane abebevutha bengabaselwe, baphakamise iziketi bazibeka phezulu bekhala ngokuthi “kudlalwa” ngabo bengaqashwa ekubeni bebhuquza emakhaya.Ngokuthola kweSolezwe laba besifazane baneminyaka emithathu behlanza indawo yaseCornubia ngethemba lokuthi bazoba abokuqala ukuqashwa uma kuvela ithuba.Abanye besifazane bavele banyusa iziketi zahlala phezulu baveza amathanga nezinqe ngesikhathi kubhikishwa izolo eCornubiaUNksz Thulisiwe Ntombela, ongomunye wabebebhikisha, uthe baphoxekile sebebona kulethwa abanye abantu bezohlanza eCornubia.“Ekuseni namhlanje (izolo), sibone abantu esingabazi bezohlanza le ndawo. Besiqala ukuba kulethwe abantu lapha njengoba besingamavolontiya sizihlanzela le ndawo, ebingahlanzwa. Besinethemba lokuthi uma sekuvela ithuba lokuba kuqashwe abenza lo msebenzi sibe ngabokuqala ukuqashwa.Kusidinile lokhu sabe sesibaxosha. Sibhikishile ukuze kuzwakale ilaka lethu, savala nomgwaqo,” kusho uNksz Ntombela.Lo mphakathi uphinde wakhala ngokungabonakali kwekhansela labo uMnuz Syabonga Thango, nelingabalekeleli uma benezinkinga.Amanye amalungu omphakathi ashise udoti emgwaqeni ngesikhathi kubhikishwa.UThango uthe amanga ukuthi akabonakali ngoba uhlale enabo emhlanganweni wamavolontiya.“Udaba lwalabo mama abangamavolontiya ngiyalwazi futhi sekunesikhathi ngilubekile ezithebeni zikamasipala. Labo mama bavolontiya bacela ukushanela umgwaqo nokuwuhlelo lwe-Expanded Public Works Programme (EPWP). Ngabacela ukuba bame ukushanela ngisafake isicelo kumasipala ukuba bathole amathuba okusebenza ngaphansi kwe-EPWP. Njengekhansela anginawo amandla okuba baqasheke ngaphansi kwalolu hlelo, umasipala wathi awunaso isabelomali sokubaqasha. Sihlale nabo emhlanganweni eminingi ngibachazela lolu daba, kuyamangaza uma sebethi abangazi futhi angibasizi ngalutho. Kumanje kuvulwe uMakro ngenza isiqiniseko ukuthi bayathola ukuqasheka. Abanye bekufunwa u-matric kutholakale ukuthi abanawo. Nasemafemini abakhuluma ngawo ngiyaya ngiyobancengela ukuba baqashwe,” kusho uThango.Uthe uze wabacelela indawo ukuba bakwazi ukutshala, babe nezingadi, abanye kuthiwa bathi abazifuni izingadi bona.Okhulumela amaphoyisa KwaZulu-Natal uLt Colonel Thulani Zwane uthe kubizwe amaphoyisa ase-Verulam ukuzoqapha isimo kodwa alikho icala elivuliwe.Okhulumela uMasipala weTheku uMnuz Msawakhe Mayisela, uthe bayazi ngalo mbhikisho wacela ukuba behlise umoya abaseCornubia.“Ngokwazi kwethu akekho umuntu owayethenjiswe umsebenzi , sinohlelo lwe-EPWP lokuhlanza kumasipala,” kusho uMayisela.",Babhikishe ngezinqe befuna ukuqashwa
"Damien Chazelle(wenze i
Lala Land). RyanGosling (Neil Amstrong); ClaireFoy (Janet Armstrong); JasonClarke; Kyle Chandler; CoreyStoll; Patrick Fugit; ChristopherAbbott Iqophamlando eliqukethe idrama 2h 13m PG-13 MALIBONGWE MDLETSHEIphume ngo-Okthoba 26emabhayisikobho aseMzansi  KWESINYE isikhathi ukeuzitshele ukuthi into uyayazi kanticha akunjalo, awuyazi kodwaunolwazi ngayo. Lokhu kungenzeka kukufikelengasekupheleni kwamahoraamabili nangaphezulu ozowahlalaebhayisikobho uma usuyobukaiFirst Man. %%%twitter https://twitter.com/hashtag/FirstMan?src=hash&ref_src=twsrc%5Etfw"">#FirstManis in theaters and IMAX now. Get tickets: 
https://t.co/CpSwblfVEU
pic.twitter.com/VC60Uktl4n— First Man (@FirstManMovie)Ifilimu ikhuluma ngomlandoowaqoshwa nguNeil Armstrong,eba ngumuntu wokuqalaukunyathela enyangeni. Uma ungumuntu othandaumlando ngomhlaba, ukwazingezinto ezithinta umhlaba nomanje usemkhakheni wezokundiza,ngeke uwezwe nokuthi ashonephilawo mahora amabili. Nami angiwezwangangaphandle nje kokuphazanyiswauphathina ebengihambe naye kulefilimu. Ungakhathazeki, unkabi azwelekuye amahora amabili ngobaakayena umuntu okhathaleleumlando womhlaba kodwa uyilenhlobo ezifela ngoMadea kaTylerPerry. Asibuyele kwiFirstMan. Ikhuluma ngesihlokoosekunesikhathi ngizitshelaukuthi ngiyasazi kodwa ngiqondileukuthi yisihloko enginolwazingaso. Bengazi ukuthi uNeilArmstrong (odlalwa kahlenguRyan Gosling), wabangowokuqala wasemhlabeniukufika enyangeni kodwabengingazi ukuthi wayehambanobani. UNEIL Armstrong kwakuyindoda yomuzi eganiwe inonkosikazi, uJanet, esivamise ukungakhulumi ngaye emlandweniBengingazi ukuthi kwamthathaiminyaka ewu-10 nethimbaleNasa belungiselela uhambooluyingqophamlando. Okuhle okwenziwe nguDamienChazelle, oqondisa ifilimu,wukusinika uhlangothi cishesonke esingakaze sikukhuthaleleukuluqonda. Lolo nguNeil Armstronghhayi i-astronaut kodwa uNeilArmstrong umuntu, ubabanendoda yomuzi wayo.  Uzomangala ukubona izintoadlule kuzo u-Armstrongngaphambi kokuthathe abekei-Apollo 11 enyangeni ngo-1969. %%%twitter https://twitter.com/hashtag/FirstMan?src=hash&ref_src=twsrc%5Etfw"">#FirstManis now playing in theaters and IMAX. Get tickets now: 
https://t.co/CpSwbkYkgk
pic.twitter.com/YeXt8E456c— First Man (@FirstManMovie)Uma ubuvele usithandaisifundo ngempilo ka-Arsmtrong,uzomangazwa yizinseleloabhekane nazo ekhaya, empilweninasemsebenzini. URYAN Gosling indlela adlala ngayo uNeil Armstrong ngenye yezinto ongayela ukuyozibona kwiFirst ManUzothola nesifundo esimqokaempilweni, ukuphokophelelaentweni ethile empilwenikumnyama kubomvu.[email protected]",I First Man ngeyabathanda ukwazi ngomhlaba
"Izimeya ezimbili ze-ANC, uMnuz Mluleki Ndobe waseHarry Gwala noDkt Ntuthuko Mahlaba waseNewcastle, zikhalelwe ngamasongo kaSigonyela ngemuva kokuthinteka amacaleni okubulala.UNdobe usolwa ngecala lokubulala owayenguNobhala-jikelele we-ANCYL uMnuz Sindiso Magaqa, uMahlaba usolwa ngokubulala uMnuz Wandile Ngobeni owayekwi-ANCYL esifundeni eMalahleni.Imibiko engazange iqinisekiswe izolo iveze ukuthi enye imeya ye-ANC oThukela ithathwe ngamaphoyisa iyophonswa imibuzo. Uma lezi zinsolo ziyiqiniso kusho ukuthi sekungokwesibili iphonswa imibuzo.Khonamanjalo, luhlale obala uqhekeko kwi-ANC ngemuva kokuthi iMeya yeTheku uNkk Zandile Gumede inqabe ukuxhawulwa nguNobhala we-ANCYL esifundazweni uMnuz Thanduxolo Sabelo izolo embuthanweni obuhanjelwe nguNobhala-jikelele wenhlangano uMnuz Ace Magashule ePeople’s Park eMoses Mabhida eThekwini. Izolo bese kusabalele i-video yalesi sigameko.Ekhuluma embuthanweni uSihlalo we-ANC esifundazweni, uMnuz Sihle Zikalala, uthe kunezinhlelo zangaphakathi enhlanganweni okumele zilandelwe uma kukhona ababhekene namacala.Uthe i-ANC ngeke igxambukele ukusebenzeni kwalezi zinhlelo.“I-ANC iyona eyanxusa ukuthi kusungulwe iKhomishini kaMoerane ebiphenya ngokubulawa kosopolitiki futhi iwona uKhongolose owacela ukuthi kujutshwe ithimba eliyisipesheli elizophenya ngala macala esifundazweni,” kusho uZikalala.Uthe bazoxoxa ngalolu daba namhlanje (ngoMsombuluko), wengeza ngokuthi ngokuhamba kwesonto bazobe sebememezela izinyathelo abazozithatha.UMagashule uthe bayabethemba ubuholi besifundazwe ukuthi buzolungisa isimo obubhekene naso sokuboshwa kwezimeya.“Ubuholi besifundazwe buyalusebenza lolu daba buzothi uma sebuqedile bese buyasazisa ngesinqumo obusithathile,” kusho uMagashule.UMagashule ubesesifundazweni izolo ezonxusa amavolontiya ukuthi awaphume ngobuningi akhankasele iqembu njengoba kubhekwe okhethweni.Uthe into ebajabulisayo wukuthi umbutho ubumbene manje uma uqhathaniswa nakuqala.",I-ANC izocacisa ngabasolwayo
"Isolezwe lithole ukuthi uThemba akafuni kwaziwe ukuthi useshiyile ekubeni umfundi wezindaba yize iminyaka yakhe ibingasavumi.Lo mfundi wezindaba kuthiwa ugcine ngoMashi 30 kulo msakazo.Umthombo uveze ukuthi uThemba akajabule neze njengoba ngosuku agcina ngalo engavalelisanga ngisho kubalaleli balo msakazo akade sebemazi iminyaka.“Akafuni kwaziwe ukuthi uyekile manje ekufundeni izindaba njengoba engaxoshiwe kodwa iminyaka yakhe iyona engasavumi ukuthi abe semsakazweni. Uzokhumbula ukuthi uJabulani “Mjey” Sibisi wavalelisa kahle ngesikhathi sekufike isikhathi kodwa bakithi uThemba hhayi akakwemukelanga, naye uyasho ukuthi ubengakathandi ukuhamba futhi ubecabanga ukuthi udaba lwakhe ngeke luze lunakwe,” kusho umthombo.Omunye umthombo uveze ukuthi uzovaleliswa maduzane ngomcimbi omkhulu ozoba soLundi, nokulindeleke ukuthi kufike ozakwabo kuphela kuwona.Omunye umthombo uveze ukuthi uThemba udinwe uyaveva ngemuva kokuthi ebe nethemba lokuthi uzonikwa inkontileka kodwa konke lokho kwangenzeka.“Ubenethemba lokuthi uzonikwa inkontileka ezofunda izindaba njengoba kade kuyisikhathi sokhetho kodwa lokho kwangenzeka. Iminyaka yakhe nje iyona emshayile akukho phutha lamuntu kodwa yena kukhona abakhomba ngeminwe ngalolu daba,” kusho umthombo.Kulo msakazo emkhakheni wezindaba kunabafundi abasha okukhona kubo uMbongeni Somnyama Khumalo noSnethemba Hlophe.Ethintwa uThemba uthe usemhlanganweni.",UThemba akaneme ngokushiya umbhobho kuKhozi FM
".UNksz Masango omatasa neziqu zePHD kwiNuclear Physics eNyuvesi yaseWestern Cape, waqopha umlando eba ngowesifazane wokuqala ukuhola ithimba elalicwaninga ngenuzi ngo-2017.UNksz Masango uthe umkhonzile uNaomi Campbell ngoba ngaphandle kokuthi uwumkhangisi wengqephu kodwa unezinhlelo eziningi zokusiza i-Afrika.“Ngiwumuntu ofuna ukuthuthukisa izinga lesayensi eNingizimu Afrika nase-Afrika yonkana ngoba abafundi bethu abenzi kahle ezifundweni zesayensi. Lokhu kuzosilimaza ngokuhamba kwesikhathi ngoba kukhulunywa ngeFourth Industrial Revolution lapho imisebenzi isizogxila kakhulu kwezobuchwepheshe,” kusho uNksz Masango.Uthe unenhlangano esiza umphakathi iSenamile Masango Foundation egqugquzeka abantu abasha ukuthi bathande izifundo zesayensi, ezezibalo nezokubuchwepheshe.UFUNA ukukhuphula izinga lokuphaswa kweSayensi eNingizimu Afrika nase-Afrika yonkana ngoba okwamanje ayiphaswa kahle ngenxa yokungabi bikho kwezinsiza kusebenza Izithombe: ZITHUNYELWE“Inhloso yami wukwakha ama-laboratory ezindaweni zasemakhaya ngoba izingane azenzi kahle kulesi sifundo ngoba azinawo ama-laboratory. Ngifuna kube nama-laboratory ezindaweni zasemakhaya ikakhulukazi KwaZulu-Natal, Eastern Cape naseLimpopo,” kusho uNksz Masango.Ugqugquzele abesifazane ukuthi bangadumi ngokupheka ukudla okwehla esiphundu kuphela kodwa bangenise emikhakheni wezimali ukuze bafukule umnotho.Ubaluleke ngokuthi bangasabi nokuzivulela amabhizinisi ukuze kuhlomuleumphakathi.",Usosayensi waseKZN enkundleni noNaomi Campbell
"UMQEQESHI weBaroka, uWedson Nyirenda, ukholwa wukuthi kukhulu okusafanele kulindelwe kuThandani “Bibo” Ntshumayelo ojoyine iqembu emasontweni adlule emuva kokuqeda isigwebo sezidakamizwa.UNtshumayelo ugwetshwe iminyaka emine ngo-2016 emuva kokunqanyulwa kwenkontileka yakhe kwi-Orlando Pirates ngenxa yokuvuma ukuthi wayekade esebenzise izidakamizwa icocaine. Emuva kokudonsa iminyaka emibili, ucele ukuthi isigwebo sakhe sibuyekezwe. Lokhu kuholele ekutheni iphulwe eminye emibili ebikade isele.Ngenyanga edlule uNtshumayelo, oqale wazilolonga neBidvest Wits, usayine inkontileka emfishane neBakgaga ezophela ekupheleni kwesizini ka-2018/2019. Ubekade esebhentshini ngempelasonto ngesikhathi iBaroka ihlula iKaizer Chiefs ngo 1-0 emdlalweni we-Absa Premiership.UNyirenda uthe lisekhona ibhola ezinyaweni zikaNtshumayelo.“Ngibone umdlalo ophezulu kuyena. Ngosuku lokuqala efikile ukuzoziqeqesha ngabona okukhulu kuye. Ungumholi omuhle. Bengizicabangela nje ukuthi singabantu, siyawenza amaphutha. Bengidinga ukumbuyisa. Ngokuhamba kwesikhathi ngicabanga ukuthi uzobuyela kwiBafana Bafana. Kusekungi anakho. Siyasebenza kuye ubusuku nemini ukuthi anciphe. Usevele usenciphile, ubukeka ekahle manje. Sekusele kancane alunge.”Iholwa nguNyirenda waseZambia owayengumgadli weChiefs, iBaroka iqophe umlando iwina indebe yokuqala. Iwine iTelkom Knockout ihlula iPirates kowamanqamu. UNyirenda ukwenze lokhu ngesizini yakhe yokuqala eqeqesha kwiPremiership. Nakuba umlando umile kodwa ubhekene nenselelo yokuvikisa izembe iBakgaga etabalasa endaweni ka-14 kwi-log ngamaphuzu awu-24 emuva kwemidlalo ewu-25.Emidlalweni eyisihlanu esele ezocacisa ngekusasa leBaroka kwiPremiership, izobhekana neMamelodi Sundowns (Ephreli 20), Free State Stars (Ephreli 24), AmaZulu (Ephreli 28), Bidvest Wits (Meyi 4), neMaritzburg United (Meyi 11).“Kufanele sibhekane nomdlalo ngamunye. Siphoxekile phambilini. Sidlala kahle namuhla kodwa ngakusasa sibuya singenye into. Akusekho ukugxilisa imiqondo. Kufanele sisebenze kakhulu kukho. Sidlala nelinye iqembu elikhulu iSundowns ngakho sidinga ukugxilisa imiqondo yethu kakhulu siqine. Uma siziqeqesha sizobhekana neqembu elikhulu wonke umuntu wenza izinto ngaphandle kokukhunjuzwa. Benza izinto ongazazi ukuthi bayakwazi ukuzenza.,” kusho uNyirenda.“Kodwa uma sidlala namaqembu amancane kuba khona ukuzithwala. Yilokho okusibeke lapho esikhona manje. Emuva kokuwina iTelkom sidlale emuva kwezinsuku ezimbili neSundowns e-Atteridgeville, sacishe sawina. Sadlala ekhaya nePolokwane sahlulwa ngo 2-0. Uyichaza kanjani into enjalo? Wukuzithwala ngoba sacabanga ukuthi sesibakhulu.”",‘Kukhulu okumele kulindelwe kuNtshumayelo’
"OWAYENGUMENGAMELI wakuleli uMnuz Jacob Zuma ushaye wachitha kwiKhomishini ephenya ngokulawulwa koMbuso yidlanzana usihlalo wayo, uJaji Raymond Zondo echitha isicelo sakhe sokuthi ahoxe kule khomishini ngoba emsola ngokuchema.Ngesikhathi ephendula isicelo sikaZuma ngoLwesine ekuseni uZondo umchazelile ukuthi kusukela ekuqaleni wayazi ukuthi ikhomishini yabekelwa ukuphenya ngenkohlakalo kuhulumeni nakumabhizinisi kahulumeni. Uthe ukuvela kofakazi okubalwa kubo uMnuz Mcebisi Jonas, owayeyiphini likangqongqoshe wezimali abethula ubufakazi ngoZuma bekuphoqa ikhomishini ukuthi imbizele esitikini azobeka uhlangothi lwakhe.Uthe kuyamxaka ukuthi kungani uZuma kumthathe iminyaka emithathu ukuzwakalisa isikhalo ngokubekwa kwakhe njengoSihlalo weKhomishini.UZondo uqhube wasiphikisa nesikhalo sikaZuma sokuthi useke wabeka inkulumo enokuchema phakathi ngesikhathi ephendula ofakazi kule khomishini. Uthe ngisho ijaji enkantolo livumelekile ukubuza ofakazi imibuzo ukuze liqonde kangcono ubufakazi.“Ngiyasichitha isicelo sokuthi ngizihoxise kule khomishini,” kuphetha uZondo.Ephendula isinqumo sikaZondo ummeli kaZuma uMnuz Muzi Sikhakhane uthe ngeke besaba yingxenye yekhomishini. Uthe bazocela sibuyekezwe isinqumo sikaZondo ngoba ube yijaji odabeni olumthinta ngqo. Uthe bazombika kwiJudicial Service Commission ngendlela aziphathe ngayo kule khomishini.U-Advocate Paul Pretorius wekhomishini usheshe wamkhumbuza uSikhakhane ukuthi isinqumo sokushiya kukaZuma kwiKhomishini kuzobe kungukuphula umthetho kwazise kunencwadi emphoqayo ukuthi avele. Uthe kulele kuZondo ukuthi anqume ukuthi kuyaqhutshekwa yini noma cha. Kuthathwe ikhefu okuthe uma sekubuywa kulo uZondo wadalula ukuthi uZuma useshaye utshani ngaphandle kokucela imvume kuyena.“Sengitshelwe ukuthi uMnuz Zuma usehambile. UMnuz Zuma ubekhishelwe amasamanisi okuthi avele kwikhomishini kuleli sonto kusukela ngoMsombukuko kuya kuLwesihlanu ngaphandle uma evunyelwe imina ukuthi angaveli. NgoLwesibili abameli bakhe bacele ukuthi angaveli ukuze aye emngcwabeni, ngakuvumela lokho. Namhlanje uhambe ngaphandle kokucela ukushiya. Yinto engiyithathela phezulu le ngoba bekusamele aqhubeke afakaze aphendule imibuzo ngezinto esiziphenyayo njengekhomishini,” kusho uZondo.Uthe ikhomishini isazoludingida lolu daba kodwa ngeke isahlala kuleli sonto ngoba belihlelelwe ukuvela kukaZuma kuphela.",UZuma ushaye wachitha kwiKhomishini uZondo echitha isicelo sakhe
"ISIBABULI somdlali weKaizer Chiefs uLebogang Manyama sisinde engozini yemoto enyantisa igazi ngoLwesibili eGoli. Amakhosi aqinisekise lezi zindaba ngoLwesithathu ekuseni kanti aveze ukuthi lo mdlali ubesengozini yemoto esendleleni ebheke ekhaya ngemuva kokuziqeqesha neqembu. [email protected] ubhale kuTwitter ukuthi le ngozi yenzeke emgwaqeni uN1 waveza nokuthi kuginqike izimoto ezintathu. IBMW kaManyama ilimale ngemuva kanti kubukeka zingeke zisalungiseka izimoto ezimbili abesengozini nazo. IChiefs ithe lo mdlali uphume engenamyocu kule ngozi.  《Fourways》 
@EMER_G_MED attending to a serious accident on the N1 North after Malibongwe. 4 vehicles involved. Expect heavy traffic delays. 
@EWNTraffic
@GTP_Traffstats
@News24
@ilovefourways
pic.twitter.com/ZCmm1nVtQD— EMER-G-MED (@EMER_G_MED) 
October 16, 2018“Uphuthunyiswe esibhedlela eyobhekwa isimo sakhe benza nama x-rays. Odokotela bamelaphe imihuzuko emincane edolweni nasendololwaneni, usephumile esibhedlela,"" kusho iChiefs kwi-website yayo. “UManyama usazophinde ahlolwe odokotela ukubona ukuthi ulimale kangakanani nokuthi uzokwazi nini ukuziqeqesha neqembu futhi.”Crash on the N1 North after Malibongwe. Three cars rolled. Expect delays. Rumour say the BMW is 
@KaizerChiefs player? 
pic.twitter.com/INI04rZt1N— PigSpotter™ Pty Ltd (@PigSpotter) 
October 16, 2018Akukacaci ukuthi uManyama uzodlala yini uma ezakhe sezibhekene neBlack Leopards emdlalweni weTelkom Knockout ngoMgqibelo eFNB Stadium. ",Umdlali weChiefs engozini yemoto
"SEKUVELE imininingwane emisha ecaleni lenkohlakalo elibhekene nowayeyimeya yeTheku, uNkk Zandile Gumede osolwa ngokukhwabanisa imali yethenda yokuqoqwa kukadoti nezinye izikhulu namakhansela omkhandlu. UGumede uvele enkantolo yemantshi yaseThekwini nabanye abasolwa ngoLwesithathu. Icala lihlehliselwe u-Ephreli 16. Enkantolo abashushisi bazise imantshi ukuthi uma sekuqaliwe ukuqulwa kwecala bazokwethula inqwaba yobufakazi obuvela emiqulwini, izinkulumo zocingo eziqoshiwe kanye ne-data engaphezulu kuka-200 gig etholwe kuma-computer. Phakathi kobufakazi obuqoqiwe, kuvela ukuthi imali ibisaqhubeka nokukhokhelwa ithenda lokuqoqa udoti nakuba isikhathi okwavunyelwana ngaso nomasipala sase sidlulile. Abashushisi baveze ukuthi ngokobufakazi abanabo, kuno-R181 million okhokhwe ngumasipala, ngaphezu kukaR208 million obekusolwa ukuthi yiwona kuphela odliwe. Lokhu kuthatha isamba semali okusolwa ukuthi idliwe ngenkohlakalo yaleli thenda isibeke kuR389 million, okusolwa ukuthi yaphelela emaphaketheni kaNkk Gumede nasolwa nabo. Okhulumela uPhiko lwezokuShushisa KwaZulu-Natal, uNatasha Kara wazise izintatheli ngoLwesithathu ukuthi kukhona abakuvuna ngokushaqa impahla yabasolwa nyakenye ngo-Okthoba kugasela oKlebe. “Lokhu sekusinikeze igunya lokuqhubeka nophenyo,” kusho uKara othe abashushisi basadinga isikhathi ukucubungula kahle ubufakazi ngaphambi kokuqulwa kwecala. OWAYEYIMEYA yeTheku uNkk Zandile Gumede ekhuluma nabalandeli bakhe ngemuva kokuvela eNkantolo yeMantshi yaseThekwini lapho ngamacala enkohlakalo ngoLwesithathu. Isithombe: Doctor Ngcobo/African News Agency(ANA)UGumede ungaphandle ngebheyili kaR50 000. Waboshwa noMnuz Mondli Mthembu owayengusihlalo wekomiti lophiko lwezokuHlaliswa kwaBantu neNgqalasizinda kuMasipala weTheku. Kwaphinde kwaboshwa namakhansela amane, osonkontileka abathathu nezikhulu zikamasipala ngaleli cala.Ephuma enkantolo uGumede uzwakalise ukuphoxeka ngokuhlehla kwecala ebalula ukuthi njengomuntu okwipolitiki, akukho kuhle ukuhlale ulandelwa yizinsolo zecala. Ukhulume nabalandeli bakhe, abafike enkantolo ngoLwesibili ebusuku, wabazisa ukuthi abashushisi abanabo ubufakazi nokuthi sekuyacaca ukuthi kunempi yezepolitiki ayilwayo kodwa konke kuzocaca nonyaka.",Okusha ecaleni lenkohlakalo likaZandile Gumede
"UMGADLI weBanyana Banyana, uThembi Kgatlana, uchaza ngesinqumo sokuqoka iqembu laseChina phezu kokuba ekade efunwa amaqembu asemazweni ahlukene.UKgatlana usanda kuqokwa njengomdlali ovelele e-Africa kwabesifazane, iCAF African Women’s Footballer of The Year. Ngaphezu kwalokho uthole umklomelo womshayimagoli ohamba phambili emqhudelwaneni iWomen’s Africa Cup of Nations (AWCON). Kuvele ukuthi usayine inkontileka yonyaka neBeijing Phoenix edlala kwiWomen’s Soccer League eChina.Izolo kuvele ukuthi ujoyinwe nguLinda Motlhalo abekade edlala naye kwiHouston Dash yase-America. Bobabili azivuselelwanga izinkontileka zabo kwiHouston.“Ngicabanga ukuthi indlela engidlale ngayo kwi-Afcon yenze abantu bafuna ukuzimatanisa nami. Kade sekuwukuthi imenenja izama iqembu elifanele. Kuthathe isikhathi eside ngoba abemaningi amaqembu abefuna ngisayine kuwona. Sithathe isikhathi ukuthola elifanele. Ngicabanga ukuthi elaseBeijing yilona elikahle. Iligi yakhona iyakhula, bonke abadlali bayakhona. Bakhona abambalwa base-Afrika asebevele bekhona. U-Odega (Francesca) no-Ebi (Onome) baseNigeria badlala khona. Iligi yaseChina iheha abadlali abaningi base-Afrika ngoba esikhathini esiningi kudingeka ukuthi ubenezinto ozizuzile ngaphambi kokuthi kubekhona okunika ithuba,” kusho uKgatlana.UKgatlana useqenjini leBanyana elizodlala emqhudelwaneni iCyprus Cup ezoba seCyprus ngesonto elizayo. Lo mqhudelwano uqhatha amazwe angu-12. IBanyana iku-Group A lapho ekleliswe khona neCzech Republic, Finland neNorth Korea. Izovula neFinland ngoLwesihlanu. Ngenyanga edlule iBanyana ikhombise ukuvuthwa ibambana ngo 1-1 neSweden. Ikhale ngaphansi ngo 2-1 kwiNetherlands.KuGroup B weCyprus Cup kuneHungary, Thailand, Mexico ne-Italy. KuGroup C kune-Austria, Belgium, Nigeria neSlovakia.",OweBanyana uchaza ngesinqumo sokuqoka elaseChina
"MHLELI: Kwelakho eliwela umfula ugcwele ngivumele ngikhale ezimathonsi ngenxa yokugqoza kwentuthuko endaweni yakithi kwaNibela ekuMasipala iHlabisa Big5 False Bay ophethwe nguMnuz Velenkosini Hlabisa.Ngisola sengathi ubaba uHlabisa usebenzela ngakubo kuphela ngoba kusukela ku- 1994, okungunyaka esakhululeka ngawo, kuncane okushintshile.Asinawo ugesi, amanzi nomgwaqo. Izindlu zomxhaso zakhiwa ngo-2009 zangaqedwa. Kweminye imizi kusele ukuthi kufakwe uphahla, kweminye bagcina ngokukhonka phansi kweminye kwasala izindonga. Sekushintshwe osonkontileka abathathu kodwa aziqedwa.Izikhulu zikahulumeni sizigcina mhla zikhankasela ukhetho kuphela kwaNibela. Intuthuko asiyazi sisele emuva kakhulu.Ngingajabula uma lesi sikhalo sami singaze sifike kubaba uHlabisa neMeya uMkhombo eMkhanyakude.Phumlani GumedeeHluhluwe",[IMIBONO] Kuncane okushintshile ngakithi kusukela izwe lethu lathola inkululeko
"KUBATSHAZWA isihluku somlisa (28) waseNgwavuma okuthiwa uhlahlele unina okwembuzi emuva kokuthi ezame ukumlamula eshaya unina wengane yakhe.Lo mlisa wasOnaleni, eNgwavuma, ongumakhi, kuthiwa uhlahlele unina, uNkk Maponyane Timbane (56) ngocelemba ngoMsombuluko ntambama, emva kokuthi emlamule enengxabano nonina wengane yakhe abesehlale naye iminyaka emzini wakhe.Induna yendawo, uMnuz Ephraim Ndlazi, ithe basashaqekile ngenxa yesehlo esenzeke endaweni. Uthe uthole ucingo ngehora lesithupha ntambama lumbikela ngokubulawa kukaNkk Timbane.“Ngesikhathi ngibikelwa ukuthi u... (emgagula ngegama) useklabhe unina ngocelemba, ngizitshele ukuthi kuthiwa angiphuthume ngizolanda umuntu obedinga ukuyiswa emtholampilo. Ngishaqekile uma ngifika. Ubemhlahlele ngocelemba umzimba wonke kuhle okwembuzi. Bekuyinto obuyibuka kanye kube sengathi ungangaphinde ubuke,” kusho uNdlazi.Uyise omdala kamsolwa uMnuz Zifo Ntimbane oveze ukuthi ubizwe yinduna emuva kokuthi sekwenzeke isigameko uthe umsolwa ubevame ukumsabisa unina abuye amsole nangokuthakatha.“Unina bekungabonakali nokuthi ngabe ubenawo yini amehlo nokuthi ayengakuphi. Nasezingalweni ubemgencile. Bekuyinto engabhekeki,” kusho uNtimbane.UNdlazi uthole ukuthi uNkk Timbane ubehleli nonina wengane kamsolwa ngesikhathi kwenzeka lesi sigameko. Uchaze ukuthi unina wengane kamsolwa ubezobika ukuthi uyamshaya kanti umsolwa uzotheleka egcekeni esephethe ucelemba esuka kwakhe lapho behlala khona.“Ubuze unina ukuthi uyazi yini ukuthi babangani njengoba bexabana nonina wengane. Ngesikhathi eseqala exabana nonina, unina wengane ubaleke wathatha ingane. Kuyacaca ukuthi ukube akazange abaleke naye ngabe umenze okufanayo,” kusho uNdlazi. Kulesi sigameko kuthiwa ulimaze nomfowabo omncane obezama ukumvimba ngesikhathi ehlasela unina.Amaphoyisa kuthiwa agasele endlini kamsolwa ngoMsombuluko ebusuku amfica elele esekhumule nezingubo ezinegazi abezigqokile ngesikhathi ehlahlela unina.Kuthiwa ubenegazi ezandleni kodwa ephika ukuthi ukwenzile lokhu, ethi ubexabana impela nonina kodwa ubengeke ambulale. Umsolwa kuvele ukuthi ungumuntu obevamile ukuthi ahluphe novame ukuphuza utshwala.UNdlazi uthe namanje umphakathi wonkana uhlukumezekile ngokwenzekile okungangokuthi akazi ukuthi ungamenzani uma kungathiwa uyaphuma njengoba eboshiwe. Uthe umphakathi uthukile ngoba kuyaqala ukuthi kwenzeke isehlo esifana nalesi endaweni, futhi bafisa engathi kungaba ngesokugcina. UNtimbane uthe ufisa ukubona umthetho udlala indawo yawo, aboshwe angadedelwa.Okhulumela amaphoyisa KwaZulu-Natal, uLt Col Thulani Zwane ukuqinisekisile ukuthi umsolwa uboshiwe nokuthi ubhekene necala lokubulala. Uthe bekulindeleke ukuthi avele enkantolo izolo.",‘Uhlahlele’ unina wahuqa ubuthongo
"UMASIPALA weTheku usunxuse umphakathi ukuthi usukume ngokushesha ulungise indaba yokuvuselela izivumelwano zamathuna emindeni, asendaweni kamasipala.Okhulumela uMasipala weTheku, uMnuz Msawakhe Mayisela, uthe uma abantu bengezi kubona kuzophoqeleka ukuthi umasipala uwasebenzise amathuna.  Uthe abantu bangakwazi ukulungisa indaba yamathuna kusukela kule nyanga kuze kushaye uJuni nonyaka.Uthe lokhu kufanele kulungiswe ngoba babhekene nenkinga yokushoda kwendawo yokungcwaba.Uqhube wathi kunezindawo zokungcwaba ezingu-65 ngaphansi kweTheku, bese kuba ezokulothisa ezimbili kuphela ekubeni imingcwabo ingu-9 600 bese kuba u-1 200 wabalothiswayo ngonyaka.UMayisela uthe kumanje kunezindawo zokungcwaba ezine ezisebenzayo futhi nazo zingase zigcwale uma kuphela unyaka esikuwo. “Umasipala unegunya lokusebenzisa amathuna aseneminyaka engaphezu kuka-10. Isinqumo sokusebenzisa amathuna amadala siyasiza ngoba iyashoda indawo yokungcwaba.“Abantu kufanele baye emahhovisi akulawo mathuna omndeni ukuze bezosizakala,’’ kusho uMayisela. Uthe abadinga usizo bayolekelelwa yinduna yasemathuneni ebekwe wumasipala.",Umasipala weTheku ufuna kuboniswane ngamangcwaba nemindeni
"IMANCHESTER United inqume iLASK ngo 2-1 kwathi i-Inter Milan yahlafuna ngo 2-0 iGetafe ngoLwesithathu ebusuku ukudlulela kuma-quarterfinal e-Uefa Europa League.I-United ibisiqedela umsebenzi ngemuva kokunqoba ngo 5-0 emlenzeni wokuqala ngoMashi kanti isizobhekana neCopenhagen yaseDenmark yona enqobe ngo 3-0 kwi-Instanbul Basaksehir.IMila ka-Antonio Conte, ilindile phakathi kweRangers kaSteven Gerrard noma iBayer Leverkusen.Iqembu laseGermany lihamba phambili ngo 3-1 kubhekwe emlenzeni wesibili onamuhla ebusuku.Emidlalweni yangoLwesithathu, bekushubile ikakhulu phakathi kwe-United neLASK, obekucaca ukuthi inethemba lokuphendula amatafula.U-Andres Andrade weLASK ushaye ipali kusadlule imizuzu engu-10 e-Old Trafford kanti omunye ocishe washaya inethi nguPeter Michorl.Nangempela kugcine kuyiyo iLASK eshaya inethi kuqala ngegoli likaPhilipp Weisinger ngomzuzu ka-55.Nokho asheshe abuyela kwasifuba amathe uJesse Lingard eshaya igoli lokulinganisa ngemuva kwemizuzu emithathu.U-Anthony Martial uqhubeke laph egcine khona ezisa i-United iqeda kwitop 4, eshaya elokuwina.Umdlalo we-Inter neGetafe wona udlalwe waba wumlenze owodwa njengalokhu kuhleliwe nge-Europa ezoqedelwa eGermany.Bebehlangene eGelsenkirchen.URomelu Lukaku, omunye wabashayimagoli babo, ube ngumdlali wokuqala emlandweni waleli qembu ukushaya inethi emidlalweni emihlanu yase-Europe ilandelana kusuka ngo-2004 okwagcina ngawo u-Adriano waseBrazil.Igoli likaLukaku lingene ngomzuzu ka-33.IGetafe icishe yayisa umdlalo kumaphenathi libekwa emlotheni we-Inter ngemuva kokuthi iVAR ilahle isitobha salo uDiego Godin ngecala lokudlala ibhola ngesandla.Nokho isitobha sezaseSpain, uJorge Molina, siyishwebile leyo phenathi.Iwachithile amanzi iGetafe ngomzuzu ka-84 uChristian Eriksen eshayela i-Inter elinye igoli ngomzuzu ka-84 elithinta okokuqala ibhola.Uhlomule ngephutha likaDakonam Djene ohlulwe wukukhipha umkhuba ekhaya.Elinye iqembu elizifake kuma-quarterfinal yiShaktar Donetsk eyehlule iWolfsburg ngo 3-0 ukulinda i-Eintracht Frankfurt noma iBasel.",IMan United ne-Inter kumaquarterfinal e-Europa
"UMthandeni uveze lokhu emakhasini akhe ezinkundleni zokuxhumana kanti ushiye iningi labalandeli bakhe lihlukene phakathi ngalesi sihloko, abanye bathi siyinhlamba abanye bemncoma ngokuba yingcithabuchopho. Bathe ubazi ukuthi leli gama lizokhulumisa abantu bese iyamaketheka i-albhamu.Ngaphambi kokuthi adalule igama le-albhamu uMthandeni bese kunesikhathi ethi abantu abaqagele igama layo.Ube esefaka ivideo ememezela igama le-albhamu waveza nokuthi uza eWorkshop eThekwini uzoyethula.“Bafowethu ngizobe ngiseThekwini eWorkshop ngoMgqibelo, zitholele iDog Style bukhoma phambi kwababukeli ngoR80 nje kuphela. Zonke izinkumbi zabalandeli bami zizobe ziphelele,” kusho uMthandeni othe ngemuva kokwethula le-albhamu uzodlulela ePlayhouse lapho eyokweseka khona imbongi uKwazi Nsele onomdlalo weshashalazi okhonjiswa khona.View this post on InstagramQuuuuuuuuu......zashaaaaaa..😂😂😂😂😂😂😂 sesiyodibana ngoMgqibelo ethekwini eGoli ngesonto shap 👍A post shared by 
Mthandeni Manqele(@igcokama_elisha) on Apr 11, 2019 at 10:04am PDTEphawula ngegama le albhamu omunye umlandeli [email protected]_wegqom uthe: “sengilindele ukuzwa uTshatha noZimdollar bebiza isihloko sale-albhamu emoyeini...kodwa nkunzi ngempela zishaphi ngesihloko esinje mfowethu?”[email protected] uthe: “...mina ngiyazi le ngoma ayisho lento abantu abayicabangayo. Kufuneka lokho ke umu ungumculi uhlale uqhamuka nento entsha abantu abazosale beyxaka ngayo befuna ukwazi ukuthi uqondeni uma usho kanje, ngyabonga mina.”[email protected] uthe: “Nithini kubantu abadala ngempela? Izovunywa odwa oKhozini le?[email protected] yena uthe: “Kungcono istayela sezinja ngoba lengoma izoculwa nayizingane.”Omunye [email protected] uthe: “Ake silungise IsiNgisi. Umkhuba lo eniwucabangayo akusiyo iDog Style, kuthiwa yiDoggie Style noma Doggy Style. Ukuthi Dog Style uzokuthola kwiCD ukuthi kuchazani.”",Bahlukene phakathi abalandeli beGcokama ngeDog Style
"USEPHENDUKE isitha kubantu besifazane umlingisi omusha womdlalo weMzansi Magic, iThe Queen, uPabee Moganedi odlala indawo kaMamiki.Lo mlingisi odlala indawo yesingqazu sentokazi eyenga amadoda ukuze ayinike imali, usezakhele isigcwagcwa kubabukeli besifazane balo mdlalo.Ekhuluma neSolezwe ngeSonto uthe uthwala kanzima uma ehlangana nabantu besifazane emgwaqweni ngoba bathi abamthandi uMamiki.Uthe lokhu kuyamkhuthaza ngoba kuveza ukuthi le ndawo uyilingisa kahle.Emakha-sini eThe Queen ezinkundleni zokuxhumana ugxekwa kakhulu ngabantu besifazane, abanye baze bathi bafuna ahambe kulo mdlalo ngoba indawo ayidlalayo iyabacasula.Uthe usizwa ukuthi ungumuntu okhululekile, onomusa, ngakho abantu basheshe babone ukuthi akasiye lo muntu abambona kwithelevishini.Uthe noninakhulu akayizwa kahle indawo kaMamiki, uze ambuze ukuthi uphoqelekile yini ukuthi awaqabule okwangempela amadoda alingisa nawo. Uthe kufezeke isifiso sakhe seminyaka ukuthi abe yingxenye yemidlalo yabakwaFerguson.“Ngesikhathi i-agent yami uMiranda ingitshela ukuthi kumele ngihambele inhlolokhono yalo mdlalo, ngavumela phezulu. Bengihlezi ngikulangazelela ukulingisa emdlalweni yabakwaFerguson. Lo msebenzi ngangiwuzwa egazini ukuthi ngowami. Ucingo olwalungazisa ukuthi ngiwutholile umsebenzi lwangena ngalo usuku lwenhlolokhono,” kusho uPabee.Echaza kabanzi ngoMamiki, uthe ungowesifazane osemncane oqhamuka emndenini ongamile kahle waseMamelodi.“Uhambe kubo esemncane, wafunda impilo yokuba yiphanta. Uthanda kakhulu imali, wenza noma yini ukuze ayithole.“Yikhona lokhu okugcina sekumfaka enkingeni. Uyakholelwa ukuthi akasoze ahlupheka emhlabeni kusekhona amadoda,” kusho uPabee.Uveze ukuthi usazoba mningi kwithelevishini ngoba kunohlelo iThe Agent aseqalile ukuqopha nalo kodwa uthe, ngeke asho ukuthi luzodlala kwisiphi isiteshi.Ubonge abomdlalo wakwiSABC1, iTempy Pushas, abamvulela indlela kulo mkhakha wokulingisa ngokumnikeza ithuba lokudlala indawo kaLerato Bogatsu.",OweThe Qeen uzakhele izitha
"ESIKHATHINI sanamhlanje akusekho lula ukukhetha iselula ngenxa yezinga lobuchwepheshe obuqukethwe amaselula amaningi abizwa ngama-smart phone, kusukela kwashibhile kuya kwabizayo. Eminyakeni edlule kuqaphelekile ukuthi sandile isibalo sabantu abasebenzisa ama-smart phone eNingizimu Afrika kanti lokhu sekuholele ekutheni kunyuke isibalo sezinkampani ezikhiqiza amaselula ezisezingeni eliphezulu kuleli. NgoMashi ka-2020, ngesikhathi kuqala ukuvalwa kwezwe njengendlela yokunqanda ukusabalala kwe-Covid-19 kuleli, inkampani yaseChina, iTecno, yamemezela ukuthi amaselula ayo asezodayiswa eNingizimu Afrika.Ngokocwaningo, ukuthengwa kwama-smart phone eNingizimu Afrika, Nigeria nase-Egypt, kunyuswe yizinga lamaselula abiza amanani aphansi kodwa aqukethe cishe yonke into oyifunayo kwiselula.Ngenyanga edlule ngithole ithuba eliyingqayisivele lokuvivinya enye yamaselula akhiqizwe yiTecno Mobile, iSPARK 5, ephume ngoSepthemba nonyaka.Into yokuqala engichazile ngale selula yibhokisi layo. Ngiyazi abantu abaningi abakunaki lokhu, kodwa indlela iselula ethulwa ngayo ebhokisini layo ibalulekile. Ifika ngebhokisi elikhulu, elingeke likufakele amahloni uma kungathiwa le selula uyithenga njengesipho sohlekisana naye, ingane yakho, noma uzithengela wena nje. Ngifake isithombe ngezansi ukuze uzibonele ukuthi bekumele ngiphawule ngebhokisi layo (packaging).Ngaphakathi kuleli bhokisi akuphumi iselula kuphela, ihambisana nama-HiPods H2 earphones, okungama-earphones asebenza nge-bluetooth.  Anomsindo ogcwele ama-HiPods H2 kanti okuhle ngawo ukuthi uyakwazi ukuwasebenzisa uma kungena ucingo futhi uma uwumuntu othanda ukuzivocavoca uyakwazi ukukwenza lokho engaphumi ngoba ayabambelela ezindlebeni. Ama-earphones aphuma nebhokisi lawo elisebenza njenge power-bank yoku-charger.Into evame ukubhekwa abantu abaningi uma bethenga iselula namhlanje yizinga lekhamera. ISPARK 5 igxile kakhulu ekuqhikizeni izithombe namavideo amahle njengoba iqukethe amakhamera amahlanu. Inamakhamera amane ngemuva, neyodwa yama- ‘selfie’ engaphambili.Kwamane angemuva iqukethe ehamba phambili ewu-13MP, ewu-2MP yokushutha okuseduzane, iMacro lens ewu-2MP kanye ne-AI (Artificial Intelligence) Camera. I-AI Camera ifakelwe ukuqinisekisa ukuthi kuphuma izithombe eziveza imibala yosuke ukushutha njengoba injalo. Ukuvivinya lokhu ngithathe izithombe ezimbalwa ukubheka izinga lale khamera.Ngaphandle kwekhamera, iSPARK 5 iqukethe i-battery ehlala isikhathi eside ingacishi. Iphethe amandla awu-5000mAh, okusho ukuthi ingahlala u-16 hours ukhuluma ocingweni ingacishi, noma uchithe u-14 hours ubuka ama-video ingacishi.Lokhu kuhambisana nosayizi wayo omuhle wokugcina amafayela eselula owu-32GB.ISPARK 5 sisebenza ngobuchwepheshe be-Android, okuwubuchwepheshe okujwayelekile kubantu abasebenzisa ama-smart phone okubalwa kuwo iSamsung neHauwei. Le selula iqukethe eyayo injini ngaphezu kwalokho iHelio A22 chipset yeMediaTek.Sekuhlangane uthola iselula esheshayo uma uyisebenzisa, kumnandi nokuthinta i-screen sayo ngoba silandela kalula okwenzayo futhi sinama-graphics agqame kahle. Bakwenzela umsebenzi ube lula ngama-App abakufakela wona, ikakhulukazi awakwa-google, kodwa uyakwazi ukuwasusa uma ungawathandi uzifakele awakho.Le selula uyakwazi ukuyivula (unlock) ngomunwe nangobuso (facial recognition).ISPARK 5 ungayithola ngoR2999 kulezi zitolo: Chatz Connect, Vodacom 4U, Cellucity, GAME, Hi store, Foschini, Totalsports naseTechX.",Ezobuchwepheshe | Sihlaziya iSPARK 5 egadla ngamakhamera amahlanu
"ABAFUNI athole ibheyili umlisa (28) waseWaterloo osolwa ngokubulala intombazanyana eneminyaka eyisikhombisa, ngoMgqibelo.Amalungu omphakathi akule ndawo, othisha nabafundi baseSibonginhlanhla Primary bamashe ngaphandle kwenkantolo izolo bethi akanganikwa ibheyili osolwa ngokubulala umfundi kaGrade 2, uSithembile Miya.UMnuz Laston Moodley kusolwa ukuthi ubulale uSithembile ngemuva kokumdlwengula kodwa usabekwe icala lokubulala kuphela, alikavulwa elokudlwengula ngoba kusalindwe ukuhlolwa kwesidumbu okuthiwa sitholwe sinqunu.Umsolwa kuthiwa ubengumngani kababomncane kamufi.Ubabomncane kamufi uMandla Myaka uthe usashaqekile ngalesi senzo okuthiwa senziwe obewumngani wakhe, abebenza naye umculo we-hip hop.“Ubeseke wangivakashela kaningana umsolwa njengoba besicula ndawonye siqopha umculo. Kwenzeka lesi sigameko nje mina bengisanda kuthutha kuleli fulethi ebesihlala kulo nogogo nengane kabhuti (Sithembile) lapho umsolwa ebengumakhelwane wethu khona,” kuchaza uMyaka.Ubabekazi kaSithembile, uNksz Zinhle Myaka obengakwazi nokuzibamba ekhihla isililo, uthe ingane kamfowabo ibulawe ngesihluku esikhulu.Uthe igwazwe esifubeni ummese waphumela emhlane yabekwa ephaseji ebhilidini lapho behlala khona.UNksz Myaka uveze ukuthi uyise wengane ushone ngo-2016 kanti unina wamshiya noyise esenezinyanga ezimbili bangaphinde bambona.“Kade sasimbheka unina kaSithembile, uNksz Thobsile Mila saze sabhala nakwelinye iphephendaba kodwa imizamo yethu ayiphumelelanga.”Uthisha kaSithembile, uNksz Nqobile Zungu waseSibonginhlanhla Primary uthe baphuke izinhliziyo ngokwenzekile, basabela ngisho nezinye izingane zakulesi sikole.“Ngifisa angayitholi ibheyili. Usengaze abulale ingane encane kangaka ngesihluku esikhulu kanje? Angayitholi ibheyili ngoba usengaphinde abulale enye ingane.”Othisha nabafundi baseSibonginhlanhla Primary eVerulam bayabhikisha ngaphandle kweNkantolo yeMantshi eVerulam njengoba kuvela umsolwa ecaleni lokudlwengula nokubulawa komfundi (7).Bathi abafuni ‘umdlwenguli’ athole ibheyili.Video: 
@KwandokuhleNjo2
#Sekwanele
pic.twitter.com/RH2omdgT1o— Isolezwe Newspaper (@IsolezweNews) 
July 31, 2018IMantshi u-Irfaan Khallil ithe okwamanje uMoodley ubhekene necala lokubulala, okunye kusaphenywa.“Inkantolo ibonile ukuthi bekukhona umbhikisho ngaphandle kwenkantolo, nikhumbule ukuthi inkantolo ayikhethi zinhlangothi. Siphinde sabona ukuthi baningi abantu abafuna ukulandela leli cala kepha inkantolo incane, ngeke ikwazi ukuthi ifake wonke umuntu,” kusho uKhallil.UKhallil uthe uMoodley uzohlala esitokisini kanti icala lihlehliselwe u-Agasti 10 nonyaka.",Bamashele osolwa ngokubulala umfundi
"IKOMITI leMfundo ePhakeme, iSayensi nobuChwepheshe lizophenya ngokusebenza kweNational Student Financial Aid Scheme (NSFAS) ngemva kokuthola izikhalo zokuthi inkohlakalo idla lubi kuyo.Izikhalo zenkohlakalo zivela kwiNational Education, Health and Allied Workers' Union (Nehawu).NgoLwesihlanu ikomiti belinomhlangano nesikhulu esiphezulu seNSFAS, uDkt Randall Carolissen, elimazise kuwo ngezinsolo zenkohlakalo nokungaphathi ngendlela ezivezwe yiNehawu.Kuvele nokuthi abasebenzi beNSFAS bathumele izitatimende ezifungelwe ezithi akulandelwa imigomo uma kuqashwa abantu.USihlalo wekomiti, uMnuz Philly Mapulane, uthe bashaqekile ukuzwa ukuthi kayilandelwa imithetho yokuqasha abantu nokuthi umuntu obeqokwe njengomlawuli ubematasa evulela abangani nezihlobo amathuba omsebenzi.Uthe umlawuli uvumile ukuthi wadlulisa amaCV abantu kwandabazabantu kodwa waphika ukuthi waba nesandla ekuqokweni kwabo.Bayisishiyagalolunye abantu okuthiwa bathola umsebenzi eNSFAS umthetho wokuqasha abantu ungalandelwe.Kubo kukhona owayefunda nomlawuli esikoleni, owayefunda nomlawuli enyuvesi, umfowabo womngani womlawuli, indodakazi yomngani womlawuli, umngani wenkosikazi yomlawuli nomshana womngani womlawuli.UMapulane uthe okubakhathaza kakhulu wukuthi umlawuli uvumile ukuthi wadlulisa amaCV kwandabazabantu.“Asikwamukeli ukuphika komlawuli ukuthi akazange abe neqhaza ekuqashweni kwabantu abathintekayo okukhona kubo abangani bakhe. Uma udlulisela amaCV kubantu obaphethe kunomyalezo ongekho sobala wokuthi kufanele kuqokwe labo bantu. Kungenzeka ukuthi awushongo ngomlomo kodwa uma umphathi ehambisa amaCV kubantu abangaphansi kwakhe kuyacaca ukuthi uthini. Ekugcineni umlawuli obebhekele ukuqashwa kwabantu,” kusho uMapulane.Uthe bafuna ukuphenya ngakho konke okwenzeka eNSFAS kusukela ekuthengweni kwama-laptop ngemva kokuqubuka kweCovid-19 kuya ezindabeni zokuphatha nokuqashwa kwabantu.“Siyayigxeka imizamo yokuqondisa ubugwegwe abasebenzi abalethe ubufakazi ePhalamende. Sifuna ukukhumbuza iNSFAS ukuthi abantu abethule ubufakazi lapha ePhalamende, bavikelekile. ngaphansi kwesigaba u-16 semithetho yasePhalamende ka-2004. Umuntu ozama ukuphazamisa umsebenzi wePhalamende ngokusabisa ofakazi uzothathelwa izinyathelo”",Kuzophenywa ngendlela yokusebenza kweNSFAS
"ASIKALIPHONSI ithawula ngokuthi sizotholwa simsulwa ecaleni lokudlwengula isilomo sekwaito uSipho “Brickz” Ndlovu obuyele ejele ngoLwesihlanu ngemuva kokuchithwa kwesicelo sakhe sokudlulisa icala eNkantolo eNkulu yaseGauteng ngoLwesithanu.UBrickz wagwetshwa iminyaka engu-15 yiNkantolo yeMantshi yaseRoodepoort ngonyaka odlule ngemuva kokumthola enecala lokudlwengula umshana wakhe.Ngo-Ephreli inkantolo efanayo imdedele ngebheyili kaR80 000 esalinde ukuthi kulalelwe isicelo sakhe sokudlulisa icala.Ummeli wakhe uPiet du Plessis utshele leli phephandaba ukuthi isicelo sakhe silalelwe ngoLwesithathu sabe sesiyachithwa.“Ijaji uThwala likhiphe umyalelo wokuthi uBrickz azinikele ejele ukuze eyoqhubeka nesigwebo sakhe. Igxathu elilandelayo esizolithatha wukuthi sifake isicelo esiyisipesheli eNkantolo eNkulu yokudluliswa kwamacala eBloemfontein. Uma siphasa sizobe sesibuyela enkantolo siyofaka isicelo sebheyili sisalindile,” kusho uDu Plessis.Uthe yize lo mculi ephoxekile ngokuthi usebuyele ngaphakathi kodwa uyayihlonipha ingalo yomthetho.“Yingakho enze njengoba inkantolo ibimyalele wazinikela. Njengamanje sizolinda inkantolo yokudlulisa amacala.”Okhulumela iNPA uPhindi Mjonondwane ucashunwe ephepheni langeSonto ethi bajabule ngokuthi inkantolo eNkulu iqinisekise isinqumo senkantolo yeMantshi yaseRoodepoort.Njengoba uBrickz kade ephumile, kusuke omkhulu umsindo ngokuthi uzonandisa emcimbini wemiklomelo, amaMzansi Kwaito and House Music Awards. Abanye, okubalwa kubo noNtsiki Mazwai owaziwayo ukuthi akanqeni ukukhuluma akucabangayo, bebekugxeka lokhu. UBrickz uzakhele udumo ngezingoma okubalwa kuzo iSweety Mababy, Tjovitjo nezinye.",Akaliphonsi ithawula uBrickz enkantolo
"STHEMBISO NGOBESEUKAPUTENI weSwallows FC, uLebohang “Cheeseboy” Mokoena, uthi abakhathazekile nakancane ngokungayinqobi imidlalo yabo yakamuva esigabeni seDStv Premiership.ISwallows eqeqeshwa nguBrandon Truter, iyiqale ngegiya eliphezulu isizini ka-2020/2021 nokufakazelwa wukuhlala kwayo endaweni yesithathu kwi-log ngamaphuzu angu-29 emidlalweni engu-15.Ngaphezu kwalokho Izinyoni zinerekhodi elihle lokungehlulwa kweyeligi, ezilibambe neMamelodi Sundowns eqhwakele kwi-log.Kodwa-ke kamuva nje iSwallows ikuthola kunzima ukunqoba imidlalo yayo. Ngempelasonto idlale ngokulingana ngo 0-0 naMaZulu FC emdlalweni weligi obubhekwe ngabomvu obuseDobsonville Stadium, eSoweto.Ngaphambi kwalo mdlalo noSuthu, ezikaMokoena zibambane ne-Orlando Pirates, Chippa United, Sundowns neSuperSport United. Zagcina ukunqoba ngenyanga edlule zehlula ngo 1-0 iBaroka FC.Nakuba iSwallows inganqobanga emidlalweni emihlanu edlule kodwa iqophe umlando omusha ebholeni lakuleli ngokuba yiqembu lokuqala kwiPremier Soccer League (PSL) ukudlala imidlalo engu-15 lingehlulwa phezu kokuba kuyisizini yalo yokuqala kwiDStv Premiership kwazise ngeyedlule ibigijima kwiGladAfrica Championship.Ekhuluma neSolezwe uMokoena, uthe ukunganqobi emidlalweni yabo yakamuva akubafakeli nencane ingcindezi kwazise bona abaziboni besembangweni wesicoco seligi. Uthe bebazi ukuthi sizofika isikhathi sokuthi bangayinqobi eminye imidlalo yabo.“Ukungayinqobi kwethu imidlalo yeligi yakamuva akusikhathazi nakancane siyiqembu kwazise besibhekene namaqembu azimisele ngokuqukula indebe yeligi uma kuphela isizini. Thina kasizithathi njangabantu abanganqoba iligi kwazise lena yisizini yethu yokuqala sibuyile esigabeni esikhulu.Esikwenzayo nje kuphela wukuthatha umdlalo ngamunye sibone ukuthi lokho kuzosibekaphi.“Besazi ukuthi  sizofika lesi simo esibhekene naso njengamanje sokungayinqobi imidlalo. Esikujabulelayo njengamanje wukuthi sihlezi endaweni yesithathu kwi-log phezu kokuba lena kuyisizini yethu yokuqala sibuyile kwiDStv Premiership,” kusho uMokoena.Yize kunjalo, uMokoena uthe kumele bazithintithe balwele amaphuzu amathathu emidlalweni ezayo.“Njengoba singayinqobanga imidlalo yethu yakamuva kumele manje sivuke sizithathe siqale futhi siqoqe amaphuzu agcwele emidlalweni elandelayo.”NgeSonto iSwallows izobhekana neCape Town City ngo-3.30 ntambama eCape Town Stadium, eKapa. Lo mdlalo uzobe ungowamagqubu njengoba emzuliswaneni wokuqala, Izinyoni zadlula ngo 3-2 eDobsonville Stadium.",UMokoena akakhathazekile ngokungawini kweZinyoni
"SABELO NSELEAKANALO itwetwe ngemiphumela ka-matric uNgqongqoshe wezeMfundo KwaZulu-Natal, uKwazi Mshengu, yize ukufunda kuphazamiseke ngezinyanga ezintathu ngenxa yeCorona. ukufund. UBA  ukufunda kuphazamiseke ngezinyanga ezintathu kulo nyaka, uNgqongqoshe wezeMfundo KwaZulu-Natal uMnuz Kwazi Mshengu, akanatwetwe ngemiphumela kamatric.Ngeledlule abafundi baka-matric abangaphezu kwesigidi baqalile ukubhala izivivinyo zokuphela konyaka.UMshengu uvakashele isikole eMgungundlovu, iNyonithwele Secondary, ukuyohlola ukuthi konke kuhamba kahle yini.Bangaphezu kuka-129 000 abafundi kulesi sifundazwe ababhale isiNgisi.eSingisi.Ekhuluma nabezindaba, uMshengu uthe akalindele ukuthi ukuphazamiseka kokufunda okwaba khona ngesikhathi sikathaqa, kube nomthelela ongemuhle endleleni abafundi baKwaZulu-Natal abazokwenza ngayo kulezi zivivinyo.“Sisebenze kanzima ukwenza isiqiniseko sokuthi abafundi bayakwazi ukufunda lokho obekufanele engabe bakufunde ngesikhathi sikathaqa. Siphinde sasebenza kanzima ukusindisa impilo yabo kuleli gciwane.“Asilindele ukuthi kube khona izikole ezingeke zenze kahle. Ngokwethu sifisa engabe sibe nesikhathi esithe xaxa ukuze sicije kahle abafundi bethu. Ngebhadi isikhathi esibe naso yisona esisitholile, sabe sesenza okusemandleni ethu.”Ngonyaka owedlule kulesi sifundazwe izinga lokuphasa ku-matric libe ngaphezu kuka- 81%.UMshengu uthe bekunzima ukulungiselela izivivinyo ngoba iCorona ayikanqotshwa.“Siningi kakhulu isikhathi esilahlekile njengoba ukufunda kwamiswa ngoMashi. Sathi noma sesiqalile ngoJuni, kwaba nobuhixihixi njengoba bekubuye kumiswe ukufunda. Lesi simo esibhekane naso sinzima kakhulu kwezike sabhekana nazo selokhu kwaba unyaka ka-1994.“Siyakubonga ukuzimisela kothisha nabafundi abenze isiqiniseko sokuthi bayeza esikoleni nakuba isimo besinzima. Kuphoqeleke ukuthi bafunde izinsuku eziyisikhombisa ngesonto, kuzanywa ukuhlenga lo nyaka wezemfundo.”UMshengu uthe sebekhiphe umyalelo wokuthi abafundi baka-matric beze esikoleni nangezinsuku abangafundi ngazo ukuze bacijwe ukuthi balungele ukubhala izivivinyo ezilandelayo.",Akanalo uvalo ngemiphumela ka-matric
"ISILO esisha uMisuzulu kaZwelithini, sizakhele ugazi ezinkundleni zokuxhumana njengoba abesifazane bencoma ukuthi uyigeza lensizwa.Isilo esimenyezelwe ngoLwesihlanu ngemuva kokufundwa kwencwadi yefa likanina iNdlovukazi Mantfombi MaDlamini Zulu,  ephakamise yena njengozohlala esihlalweni selokhu kukhotheme uyise iSilo uZwelithini kaBhekuzulu.Izintokazi zikhombisa ukumthakasela ezinkundleni zokuxhumana, ezinye zimbiza ngoKing Bae, noeSilo esihle. Abanye bafake isithombe sakhe eduze kwezabo, bebuza ukuthi bayafanelana yini. Abanye bebezuza ukuthi ngabe iNdlovukazi uzoyikhetha eMkhosini woMhlanga ngoba bazimisele ukufika ngobuningi ukuze bazibeke ethubeni lokubonwa yiSilo esisha.KuFacebook ozibiza ngoFanelesibonge Mbule Sncengimpilo ubhale kanje:“ Ngiyazisola ngokungaziphathi kahle ngoba uMisuzulu muhle umuntu.” KuFacebook uBeAr'Lelíhle Sphíntlantla Ñtoolí uthe: “Muhle uMisuZulu futhi akashadile. Ngikhona.” Ku-Twitter uMrs [email protected], uthe: “UMntwana uMisuzulu muhle bakithi. Ngisho nomama wami ulokhu emncome njalo ngobuhle bakhe. Uthe muhle ngisho efake isifonyo.”Kwi-Twitter [email protected]_indoni, uthe: “Ngabe uMntwana wenkosi uMisuzulu ushadelwe yini? Ngibuzela abangani bami.Ku-Twitter uNM [email protected] uthe: “ We Misuzulu, ngiwuNoma, ngiyintombi nto. Ngabe ngingakukhipha siyodla isidlo sasemini?Abanye baze bafaka nezithombe zabo, begqoke imvulo bethi bakulungele ukuba nguNdlunkulu. Abaningi bafanise ukubukeka kwakhe njengomkhulu wakhe iSilo uDinuzulu kaCetshwayo. NgoMgqibelo esefake ishethi elifana nelikayise ayejwayele ukuwagqoka uZwelithini kaBhekuzulu, bathe uvele wafana kakhulu neSilo esikhotheme.",Babize Isilo ngoKing Bae besincoma ubugeza
"UCIKWA abagxambukela ezindabeni zakhe umlingisi ogxekwa ngokuncelisa indodakazi yakhe esinonyaka nezinyanga ubudala. ULinda Mtoba usephumele obala wakhuluma ngokukhathazeka kwakhe ngabantu abahlala bephawula begxeka ukuthi usayincelisa ibele indodakazi yakhe uBean onezinyanga eziwu-15. Uthe kuyammangaza ukuthi abantu njalo uma efaka ivideo encelisa indodakazi yakhe bavele bababaze ukuthi isancela ibele nangazi ukuthi bahlanganaphi nokuncelisa kwakhe.""Njalo uma ngifake ivideo ngincelisa, ngiyathunyelelwa kubuzwa ukuthi usancelisa abanye bathi akasemdala esancela. Lalelani ningizwisise kahle, okokuqala yebo, futhi ngiyaziqhenya ngakho. IWorld Health Organisation (WHO) iyakukhuthaza ukunceliswa kwengane izibe neminyaka emibili,"" kusho uLinda. Lo mlingisi ube esegqugquzela abalandeli bakhe ukuthi bazijwayeze ukwenza ucwaningo bafundiseke ngalezi zinto. ""Kuningi kabi okuzuzayo ngokuncelisa. Kuyisinqumo sami futhi ngizoqhubeka ngikwenze izinyanga eziyisithupha. UBean unezinyanga eziwu-15 manje ngoyeka uma sengithanda futhi sengibona ukuthi noBean usekulungele ukuyeka,"" kusho uLinda. ",Ucikwa abamgxeka ngokuncelisa ibele uLinda
"UGWETSHWE odilikajele ababili neminyaka eng-20 ngaphezulu owesilisa waseMlaza olahlwe ngamacala okudlwengula abesifazane abathathu.USiyabonga Patrick Cele (32) owayephume ngoshwele ngoSepthemba 2013 enecala lokubamba inkunzi ehlomile, ugwetshwe yiNkantolo yeMantshi eThekwini izolo, ngemuva kokulahlwa amacala okudlwengula amathathu, elokushaya nokuthumba.Ugwetshwe odilikajele ngamacala amabili okudlwengula, engu-10 ngecala lesithathu lokudlwengula, emibili ngokushaya neminye eyisishiyagalombili ngamacala amabili okudlwengula (ugwetshwe iminyaka emine icala ngalinye.)Kuvele ukuthi uCele wadlwengula abesimame abathathu, omunye wabo wamdlwengulela esontweni.Ummangali wokuqala (19) wathunjwa wadlengulwa ngesikhathi ezivocavoca emgwaqweni okuyilapho kuthiwa uCele wamdonsa khona, wamshaya, wamfaka esontweni ngenkani, wamkhumula wabe esemdlwengula.Ummangali wesibili (23) wayehamba nomngani wakhe kanti kuzoqhamuka uCele, wabasongela ngokubabulala uma bengenzi le nto ayishoyo, umngani oyedwa waphunyuka wayocela usizo, omunye wasala wamdlwengula.Ummangali wesithathu (14) wayezihambela wahlangana noCele owamfaka endlini yakhe ngenkani wamkhiphela ummese, wamdlwengula wabe esethi akazesule ngesikibha, wamphelezela eseya kubo.IMantshi uKaren Moopenaar ithe isiqinisile isigwebo sakhe ngoba izinga lokuhlukunyezwa kwabantu besimame selikhuphuke kakhulu. “Inkantolo ayihambisani nokuhlukunyezwa kwezingane nabantu besimame njengoba selikhuphukile izinga lokubulawa kwabesifazane, le nkantolo iwathathathela phezulu amacala okuhlukunyezwa kwezingane nabantu besifazane,” kusho iMantshi.Ngesikhathi iMantshi igweba uCele ithe ibala nokuthi wayephume ngoshwele ngesikhathi ephula umthetho nokuthi abantu abadlwengula bahlukumezeke ngokomoya, ngokomzimba nangokomqondo.“Kubalwa nokuthi abantu abadlwengulwa ababili bayafunda, baphazamisekile ezifundweni zabo, ummangali wesithathu wamshaya waba nemihuzuko emzimbeni, wamlimaza.”IMantshi ithe okunye okwenza amacala abe mabi kakhulu ukuthi wayephume ngoshwele kanti namanje njengoba evele enkantolo akakhombisi ukuzisola nokuphatheka kabi ngalesi senzo sakho.Ithe yize ummeli wakhe (uCele), * -Adv Phumelele Danisa, wathi ayikho indlela emile yokubona ukuthi umuntu uyazisola noma akazisoli kodwa uCele ubengakhombisi nhlobo ukuzisola.IMantshi ithe uCele uzofakwa ohlwini lwabantu abangabadlwenguli kuleli. Kuthiwa ngeke aphinde avunyelwe ukuthi asebenze eduze kwezingane nabantu abangaphilile ngokomqondo. Uma efuna ukusebenza kulezi zindawo kuzomele afake isicelo enkantolo.",Odilika kowadlwengula esontweni
"UVUKE umbhejazane wabhikisha ngaphandle kwenkantolo umphakathi waseMashona, eMahlabathini, oLundi, uphikisana nokuba kunikezwe ibheyili inyanga (51) eboshelwe icala lokudlwengula umfundi oneminyaka engu-12. Umsolwa oyinyanga endaweni kuthiwa uboshwe ngoLwesihlanu olwedlule ngezinsolo zokuthi udlwengule intombazane yakamakhelwane. UMnuz Siphamandla Shoes Buthelezi (51), ubevele eNkantolo yasoLundi izolo ngecala lokudlwengula. Icala lihlehliselwe uLwesine, ukuze kuzophuma isinqumo ngesicelo sebheyili. Isolezwe lithole ngomthombo osondelene nalolu daba ukuthi umsolwa wafike waphuzisa utshwala unina wale ntombazane, kuthe esephuze kakhulu unina wabe eselala emzini wale nyanga. Kuthiwa wayehamba nengane yakhe eneminyaka engu-12. Inyanga yabe isithi ayilale nezingane zayo le ntombazane. Kuthiwa yilapho le nyanga yanyonyobela ingane ezinye sezilele yabe isiyidlwengula. Isolezwe lithole ngomthombo ukuthi indaba ivezwe umngani wale nyanga eyayimxoxela ngesenzo sayo. “Umgilwa wamsabisa ngokuthi uma eke wakhuluma ngalolu daba uzombulala noma amthumele ngotikoloshe. “Ingane yabe isithula. Indaba isivela ngomngani wayo le nyanga, owaxoxelwa ngokwenzeka. Baxabene naye wabe esedalula zonke izindaba. Udaba lufike emndenini wentombazane, uma ibuzwa yabe isivuma ithi yayisatshiswa ukuba ingasho. “Ihloliwe kodokotela kwatholwa ukuthi idlwenguliwe ngempela. Kumanje umphakathi udiniwe ilesi senzo,” kusho umthombo osondelene nalolu daba. Ilungu lomphakathi eliphinde libe ngumholi we-NFP oLundi, uMnuz Sphamandla Ntombela, lithe impela abahambisani nokuba umsolwa athole ibheyili. “Besikhona impela enkantolo ukuze sizophikisa ukuba athole ibheyili ngoba izingane zethu asiboni ukuthi zizophepha uma ephuma. Lezi zinsolo zibucayi njengoba esolwa ngokudlwengula ingane elingana nabazukulu bakhe. “Kumele ahlale ngaphakathi kuze kube kuphuma isinqumo ngecala. Umphakathi ubulindele ukuba uyena ovikela le ngane,” kusho uNtombela. Okhulumela amaphoyisa KwaZulu-Natal, uLt. Colonel Thulani Zwane uthe, “Kuvulwe icala lokudlwengula esiteshini saseMahlabathini. Umsolwa uboshiwe, uvele enkantolo namhlanje (ngoMsombuluko).”",Kuboshwe inyanga 'edlwengule' ingane (12) yakamakhelwane
"I-SOUTH African Breweries (SAB) izoba nendumezulu yomcimbi ngoMeyi ezobe iveza kuwo izinhlelo ezoseka ngazo amaqembu esizwe azodlala emiqhudelwaneni emikhulu nonyaka.Lokhu kudalulwe yisikhulu esiphezulu seSAB, ekhiqiza iCastle Lager, uVaughan Croeser, esithe u-2019 kuzoba wunyaka omkhulu kakhulu kwezemidlalo. Amaqembu esizwe - amaBhokobhoko, Proteas neBafana Bafana - azodlala emiqhudelwaneni emikhulu.UCroeser uthe umkhankaso i-#SmashTheLabel, abawethule ngoMeyi ngonyaka owedlule, ungeminye yemikhankaso abayixhasile abeseka ngawo elinye lamaqembu esizwe amaProteas adlala nePakistan ochungechungeni lwemidlalo yamaTest.Nge-#SmashTheLabel iCastle izama ukubuyisa ubumbano kubantu baseNingizimu Afrika ngokuthi baye ezinkundleni ukuyokweseka amaqembu esizwe, bangabukelani phansi ngokobuhlanga.EBidvest Wanderers, i-#SmashTheLabel ifake abalandeli bekhilikithi abawu-400 abangakaze balubhade emdlalweni wekhilikithi. Okunye okwenzile wukuthi bayaqinisekisa ukuthi kuba abalandeli bobulili obehlukene kanti nangokobuhlanga kuyalinganiswa.“Asifuni nokuyizwa indaba yokuthi abalandeli bamaqembu esizwe abezwani! Siyi-Castle siweseka wonke amaqembu esizwe futhi sigquqguzela ubumbano nothando. Uzokhumbula ukuthi iCastle ivutshelwa lapha ekhaya, akuyona eyangaphandle. Ngenxa yokuthi amaqembu esizwe ethu, axineke kakhulu kulo nyaka, sizokwethula umcimbi ngoMeyi, lapho sizokwethula izindlela zokuweseka, ezifuze i-#SmashTheLabel. Sifuna ukuthi ndlelanhle kumaProteas azoyodlala kwiNdebe yoMhlaba e-England naseWales. Sifuna ukuvalelisa iqembu lesizwe amaBhokobhoko azolibangisa eJapan kwiNdebe yoMhlaba. Sinethemba lokuthi iBafana Bafana izoyishaya iLibya siye kwi-Africa Cup Of Nations (Afcon). Nabo sifuna ukuthi ndlelanhle e-Egypt uma sesithula umcimbi,” kulandisa uCroeser.Uthe abathandi bezemidlalo akufanele badube amaqembu esizwe nxa engenzi kahle. Wenze isibonelo ngeBafana Bafana.“Siyazi ukuthi uma siya ezinkundleni noma sibukele emakhaya sisuke sifuna amaqembu esizwe anqobe. Kodwa akufanele nxa kungahambi ngokwezifiso zethu bese sigxeka noma sikhulume kabi ngabadlali. Nginethemba lokuthi iBafana izoyishaya iLibya, noma sithole okungenani iphuzu esilidingayo. Kufanele uphele umkhuba wokuthi uma iqembu lingenzi kahle, siliqede amandla ngokugxeka esidlangalaleni futhi singakhi. UStuart (Baxter), nokaputeni bakhe asibethembe ukuthi bazokwenza siziqhenye,” kugcizelela uCroeser.",Umkhankaso wokuseka amaqembu esizwe
"Umcimbi wakulo nyaka uzoba ngoJulayi 6, ePeople’s Park eMoses Mabhida Stadium, eThekwini.UTira uthe lo mcimbi udinga uR6 million ukuze uhleleke kahle kodwa yena unoR1 million.“Into ebalulekile ngomcimbi wukubamba izinga lingehli. Akulula ukwenza lokho,” kusho uTira.Uthe usazama ukuxoxisana noMasipala weTheku ukuze uzoxhasa. Ngonyaka odlule kwavela ukungaboni ngaso linye phakathi kukaTira noMnyango wezokuVakasha kuMasipala mayelana nokuxhaswa kweFact Durban Rocks.“Bakhona abaxhasi kodwa abenele. Kunabantu abangekho esifunayo ukuthi babe khona. Yize kunjalo kodwa siyaqhubeka. Lona wumcimbi omdala edolobheni futhi singenza olukhulu inqobo nje uma sithola ukwesekwa okufanele. Ngalokhu okuncane esinakho siyakwazi ukuqasha amaciko esiwaqashayo sithuthukise amanye,” kusho uTira.Ubonge abantu ngokweseka umcimbi wakhe wathi ngemali yamathikithi bayakwazi ukunciphisa izindleko zingagamanxi kakhulu ephaketheni lakhe.IFact Durban Rocks yakulo nyaka kuzoba wunyaka wesishiyagalolunye ikhona. Abaculi asebeqinisekisiwe ukuthi bazoba khona kubalwa kubo * -AKA, Sjava, Kwesta, Lady Zamar, A Reece, NaakMusiq, TNS, OkMalumkoolkat, Beast, Busiswa, Babes Wodumo, Culoe De Song, Dladla Mshunqisi, Tipcee, Duncan, Shimza nabanye abaningi.Amathikithi aseqalile ukudayisa eWebtickets nasePick * Pay ngemali eqala kuR150.UTira ubuye waveza ukuthi sebeqalile namalungiselelo etende lakhe kwiDurban July ngosuku olufanayo.“Siyakwazi esisuke sikwenza ngokujabula abantu futhi bazobuthola ubumnandi ababudingayo. Nokuphepha kwabo kuseqhulwini kithi.”",Udinga uxhaso uDJ Tira ngeFact Durban Rocks
" Kugujwa iminyaka engu-25 kwaba khona amaSama. Kuzobhekwa emuva ezintweni ezahlukene ezenzeke kuwona.UBob Mabena noMelanie Bala abazakhela igama bethula uhlelo lomculo iStudio Mix, ngabanye abazoba ngabethuli bohlelo.Lokhu bazokwenza ngokubambisana noTwasa Seoke, Khuli Chana, Mpho Popps, Nomzamo Mbatha noHulisani Ravele.UBob noMalanie bazongena esiteji bakhumbuze abantu bakuleli ukuthi wawunjani umculo ngeminyaka yama-90s futhi iziphi izingoma ezazidla ubhedu.UTwasa Seoke noKhuli Chana bazobheka umculo owadlisa ngeminyaka yama-2000s negalelo lwalo kule ndima. UNomzamo noMpho bona bazobheka ngemuva kuka-2010 ukuthi indima yomculo yahamba kanjani, bazophinde baphathe uhlelo nokuyibona abazobiza osaziwayo abazomemezela izindondo.UHulisani uzobe ephethe uhlelo lomcimbi wangoLwesihlanu njengoba uzodonsa izinsuku ezimbili.Isikhulu samaSama uNhlanhla Sibisi sithe ibingekho enye indlela yokubungaza le minyaka ngaphandle kokukhumbuza abantu la kuphunywa khona.“Laba abazophatha lo mcimbi benze izinto ezinkulu ezihlukene kuleli kungakho sikhethe bona ukuthi benze okuhlukene kulo mcimbi,” kuchaza uNhlanhla.NgoMgqibelo umcimbi uyobe usakazwa kuSABC1 ngo-8 ebusuku. Amathikithi alo mcimbi ayatholakala eTicket Pro ngo-R415.",Osaziwayo abasha nabadala kumaSama
"LIHLEHLELE  isonto elizayo icala lo msolwa kwelokubulawa kwesitshudeni saseDurban University of Technology (DUT) obevele enkantolo yeMantshi eThekwini ngoLwesithathu.UMnuz Msizi Mbutho (29) oboshwe ngecala lokubulala uSandile Ndlovu (18) obenza iziqu ze-Industrial Engineering e-DUT, bekulindeke ukuthi avele ngoLwesine eNkantolo yeMantshi yaseThekwini.Ngokwesitatimende esithunyelelwe abezindaba ngokhulumela amaphoyisa KwaZulu-Natal uBrigadier Jay Naiker, besiqinisekisa ukuthi msolwa  uvela ngoLwesine,  kodwa Isolezwe lifika kule nkantolo lithole ukuthi umsolwa uvele ngoLwesithathu.Ngokwamaphepha asenkantolo, umsolwa ubhekene namacala amabili,  elokubulala nelokubamba inkunzi.  Lawa maphepha aveza ukuthi umsolwa uzohlala ezikhindini izinsuku eziyisikhombisa kusenziwa uphenyo. Icala lihlehlele uNovemba 6 nalapho kulindeleke ukuthi umsolwa afake isicelo sebheyili.UMbutho obefunwa uthuli ngamaphoyisa  kuthiwa  ngesikhathi eboshwa ngoMsombuluko utholakale nommese  neselula okukholakala ukuthi ukuthi ngekamufi.UNaiker uthe ngaphambi kokuthi umsolwa aboshwe amaphoyisa aqale ampheka ngemibuzo.USandile wahlaselwa esegumbini lokufundela e-DUT wagwazwa kanzima.  Uphuthunyiswa esibhedlela lapho ehlale khona kwikhoma ephefumula ngemishini izinsukwana ngaphambi kokuthi ashone.  Umbiko kadokodela othulelwe Inkantolo ngokuhlolwa kwesidumbu sikaSandile uveza ukuthi umufi washaywa ngento esansimbi ekhanda ngaphambi kokugwazwa.",Uzobuyela enkantolo ngelizayo osolwa ngokubulala isitshudeni saseDUT
"SESIPHENDUKE umantunta nendishi ngenxa yokungalutholi usizo isitshudeni esiphothule izifundo zeManagement Assistant kodwa asizitholi iziqu zeDiploma eMnyangweni weMfundo ePhakeme.UThabiso Ntlou (28) uthe ngo-2015 uqale izifundo zakhe eCoastal KZN TVet College esikhungweni esiseMlaza kwa-BB okumthathe izinyanga eziwu-18.Ube eseya esibhedlela ePrince Mshiyeni Memorial eyocijwa ngolwazi nakhona wachitha izinyanga eziwu-18.Emuva kokuphothula ukufunda kwakhe uthe ube esegcwalisa ifomu yeDiploma ayihlanganise nencwadi yaseMshiyeni eqinisekisa ukuthi ubecijwa khona ngekhono lomsebenzi nezitifiketi zakhe zaseCoastal wakuthumela emnyangweni ePitoli.“Lokhu ngikwenze ngoJuni nonyaka bangitshela ukuthi ngizolinda isikhathi esiyizinyanga ezintathu. Kuze kube yimanje angitholi lutho. Kuthe uma ngilandelela ngathola ukuthi abasePitoli bathi akuveli lutho kumakhompyutha abo mayelana nokufunda kwami,” kusho uNtlou.Uthe okwenzekayo kumfikisela ngezinyembezi futhi sekumqhathe nabazali kwamdalela ukhwantalala ngoba akasathembekile emndenini futhi uhlezi ecabanga ngale nto ngaso sonke isikhathi.“Abantu esaqala nabo ukufunda bayasebenza manje mina ngilinde into engingazi noma ngiyoke ngiyithole ngoba angisizakali ndawo. Ngihlezi ngiphuthwa imisebenzi ngoba ayiphumi iDiploma yami nesikhungo ebengifunda kusona asingisizi ngalutho,” kusho uNtlou othe usezinhlelweni zokuya emahhovisi omnyango ePitoli ayobuza ngokubambe ukuthi kuphume iDiploma yakhe.UDkt Phakama Langa, uthishanhloko obambile eCoastal, uthe ngokuthola kwabo isitshudeni sisifakile ngoJuni 14 isicelo sokuthola iDiploma emnyangweni.ULanga uthe nakuba ukukhishwa kwamaDiploma kungewona umsebenzi wekolishi labo kodwa ngeke basonge izandla babukele ngoba uNtlou ubeyisitshudeni sabo.“Isitshudeni siyaye silinde isikhathi esiyizinyanga ezintathu kuya kweziyisithupha emuva kokufaka isicelo sokuthola iDiploma yaso.“Siyazibophezela ukuthi sizobheka emnyangweni ukuthi yini ebambezele ukuphuma kweDiploma yakhe,” kusho uLanga.Okhulumela uMnyango weMfundo ePhakeme, uMnuz Ishmael Mnisi, uthe kuyethusa ukuthi isitshudeni asilutholi usizo lapho besifunda khona.Ube esecela ukuthunyelelwa yonke imininingwane yesitshudeni nge-email ukuze babheke ukuthi kwenzekani.“Sizolusukumela udaba lwesitshudeni esithintekayo. Ikolishi kumele ngabe liyasitshela isitshudeni ukuthi kubambeni njengoba singayitholi iDiploma yaso,” kusho uMnisi.Uqhube wathi iPhini loMqondisi jikelele emnyangweni lisebenzisana nezikhulu kuzo zonke izifundazwe ezibhekene nokwenzeka emakolishi kuhlanganisa nokukhishwa kwezitifiketi wumnyango kuzwelonke.",Inkinga ngeDiploma yesitshudeni
"USATHUKILE umphakathi waseMount Moriah, eThekwini, kulandela ukudutshulwa kowesilisa osemncane okuthiwa udutshulwe ngusomatekisi okuthiwa umsole ngokuthi uthandana nendodakazi yakhe.Umufi (20) ushone esendleleni eya esibhedlela ehanjiswa ngumsolwa.Isolezwe lithole ukuthi usomatekisi, okuthiwa owaseNanda, ugasele ngakubo kamufi ehamba emfuna ngempelasonto.Kuthiwa umthole kubangani wafike wamhloma imibuzo ngokuthi uyathandana yini nendodakazi yakhe.Kuthiwa umufi uphikile wathi ubesashela. Usomatekisi ube esexabana nomufi, okuthiwa uguqe ngamadolo exolisa. Umsolwa kuthiwa uvele wakhipha isibhamu wadubula umufi entanyeni.Kuthiwa esebone ukuthi umlimazile, uthukile wamthatha wamfaka emotweni yakhe emphuthumisa esibhedlela kanti uzoshonela endleleni.Okhulumela amaphoyisa KwaZulu-Natal, uLt. Colonel Thulani Zwane, uthe kuboshwe owesilisa oneminyaka engu-41 ngecala lokubulala.“Amaphoyisa asePhoenix abophe umsolwa oneminyaka engu-41 ngecala lokubulala owesilisa oneminyaka engu-20 eMount Moriah. Umufi udutshuliwe, waphuthunyiswa esibhedlela kodwa washona. Umsolwa uvele enkantolo yaseVerulam ngoMashi 4,” kusho uZwane.Uthe amaphoyisa awakabi nemiphumela yasenkantolo njengoba idokodo lisagcinwe enkantolo.Khonamanjalo, inkantolo yaseShowe igwebe owesilisa oneminyaka engu-25 udilikajele ngecala lokudlwengula umzala wakhe oneminyaka engu-33 okhubazekile.Umdlwenguli, igama lakhe esingeke silidalule ukuvikela umgilwa, ugwetshwe ngoMsombuluko.Isigameko senzeka ngoJanuwari 1 ngo-2018, eNhlababo, eGingindlovu.Ngokolwazi olusenkantolo, abafowabo bakamgilwa ababili babebuya kozijabulisa kukade kuhlukaniswa unyaka. Bafika ngo-4 ekuseni babona indlu kamfowabo ophazamisekile ngokomqondo ivuliwe.Bangena endlini yakhe ngenhloso yokubheka ukuthi ngabe konke kuhamba kahle yini bakhanyisa ugesi. Bathuka sebezithela phezu kukamfowabo ekhunyuliwe kwesingezansi, bafica nomzala wabo enqunu ngakwesingezansi. Bambuza ukuthi ngabe udlwengule umfowabo yini. Umzala kuthiwa wavele wangaphika, wacela ukuba babize amaphoyisa. Abikelwa amaphoyisa aseGingindlovu, kwavulwa icala lokudlwengula. Labe selidluliselwa ophikweni lwaseShowe oluphenya amacala odlame lwemindeni, ukuvikelwa kwezingane namacala ocansi.Umdlwenguli waboshwa ngaso isikhathi sesigameko. Ubelokhu egcinwe esitokisini kuqulwa icala eligcine limlahlile wagwetshwa.",Usomatekisi ubulale abemsola ngokujola nendodakazi
"KUPHAZAMISEKE izinhlelo zomqeqeshi weBafana Bafana, uStuart Baxter, ngesikhathi kuhoxa abadlali abathathu esikwatini abesimemezele ngesonto eledlule esizobhekana neLibya emdlalweni wokuhlungela i-Africa Cup of Nations (Afcon) ngempelasonto.Lo mdlalo, ongowesibili kuGroup E, useMoses Mabhida Stadium, eThekwini ngoMgqibelo ngo-3 ntambama.Izolo esithangamini nabezindaba uBaxter uveze ukuthi uHlompho Kekana (onenkinga ethangeni), Themba Zwane (ophuke uzwane) noBongani Zungu (olimale edolweni eFrance) ngeke besafika ekhempini izindawo zabo zizovalwa ngoTiyani Mabunda, Vincent Pule no-Aubrey Modiba.Abanye abadlali abanenkinga ukaputeni weSuperSport United, uDean Furman nomgadli uBradley Grobler nabo abalimele kodwa ngeke babuyiselwe emuva ngoba udokotela weBafana uthe ubona engathi bazobe sebeluleme kusasa (esho namuhla).Omunye umdlali waphesheya ongafikanga ekhempini izolo umgadli uLebo Mothiba. UBaxter uzwakalise ukungenami kwakhe ngendlela elenze ngayo iqembu likaMothiba osayine ngoLwesihlanu kuStrasbourg yaseFrance. Lo mqeqeshi uthe ulindele umbiko ogcwele ngokulimala kwalo mgadli athi uzwe ngakho etshelwa umabhalane waleli qembu hhayi udokotela.“Ngifuna umbiko ogcwele bese kuba yima ngibona ukuthi kufanele yini ukuthi sivalwe isikhala salo mgadli. Uma kwenzeka kuzoba wumgadli okhona la ekhaya ngoba odlala ngaphandle uzofika umdlalo usuphelile,” usho kanje uBaxter. Izolo ePrincess Magogo Stadium ujimise abadlali abangu-12 kuphela.",Kuhoxe abathathu kwesikaBaxter
"ZILOKHU ziqhubeke njalo izigameko zokuzinothisa kwabathile ngokuqola abantu kuthathwe amakhadi abo okuhola izibonelelo zikahulumeni.Esigamekweni sakamuva amaphoyisa aKwaZulu-Natal abophe amadoda amabili atholakale namakhadi akwa South African Social Security Agency (SASSA), nemali engu-R16,000 okusolwa ukuthi la madoda abeyikhipha esebenzisa lawa makhadi.La madoda abanjwe ngenkathi amaphoyisa egasela enxanxatheleni yezitolo e-Amanzimtoti ogwini oluseningizimu neKwaZulu-Natal.Okhulumela amaphoyisa kulesi sifundazwe uCaptain Nqobile Gwala usiqinisekisile lesi sigameko.Uthe la madoda kulindeleke ukuthi avele enkantolo ngamacala omkhonyovu.Neqembu i-Nkatha Freedom Party (IFP), selikhiphe isitatimende sokuthi kwenziwe uphenyo olujulile ngalokhu, ngoba kusoleka ukuthi yindlela abantu abathile abazinothisa ngayo ngokuqola abantu abadala.",Bazinothisa ngokuqola abantu amakhadi okuholwa ngawo izibonelelo zikahulumeni
"UMQEQESHI wokuqala ukunqoba isicoco sePremiership, uGordon Igesund, usonga ngokushaya ibuya ukuze aqede ukuchanasa kukaPitso “Jingles” Mosimane weMamelodi Sundowns, ogile izimanga eqoqa izicoco ezintathu ngesizini edlule.U-Igesund owanqoba neManning Rangers isicoco seligi ngo-1996/97, utshele Isolezwe ukuthi uzovumbuka kwiDStv Premiership ngesizini ka-2020/2021.Lo mqeqeshi owayehamba phambili ngokunqoba isicoco seligi amahlandla amane, uveze ukuthi usaxoxisana namaqembu athile futhi unethemba lokuthi kuzobuyelwa ensimini eseqede konke nelinye lawo.U-Igesund ogcine ukubonakala ngo-2017 kwiHighlands Park, uthe ubematasa nokusungula inkulisa yakhe iHamiltons Football Academy ezinze, eCape Town.Ubongele uMosimane ngokwephula irekhodi lakhe lokuqoqa izicoco ezine zeligi. Abanye abanqobe izicoco ezine zeligi nguTed Dumitru ongasekho, noGavin Hunt.Kwisizini ka-2019/20, uMosimane unqobe isicoco seligi ihlandla lesihlanu wabhansela ngezimbili, eseTelkom Knockout neseNedbank Cup.U-Igesund uthe njengoba ebuya uzokuqeda nya ukuchanasa kukaMosimane onqobe neCaf Champions League ngo-2016.“Ngiyabuya, ngizobuyisa irekhodi lami. Ukuqhudelana kuhlale kuyinto enhle nekhulisa iligi. Bazokutshela oGavin Hunt noMosimane, empeleni bonke abaqeqeshi bazovumelana nami,” kubeka u-Igesund.Kumaqembu ePremiership angenabo abaqeqeshi iBlack Leopards okubambe uMorgan Shivambu noMongezi Bobe abayisindise ezembeni. ITshakhuma Tsha Madzivhandila ethenge isitifiketi seBidvest Wits, nayo ayinamqeqeshi.UMosimane isicoco seligi usinqobe neSundowns kumasizini ambalwa, eka-2013/14, 2015/16, 2017/18, 2018/19 nakweka-2019/20.U-Igesund owake waqeqesha neBafana Bafana usinqobe neRangers, Orlando Pirates (2000/01), Santos (2001/02) naneSundowns ngo-2006/07.Wake waqeqesha ne-African Wanderers, Moroka Swallows, SuperSport kanti uzwakalise ukujabula ngokuya kweyase-Afrika kwawo womathathu amaqembu amakhulu kuleli.“Ukuya e-Afrika kweSundowns, Chiefs nePirates kuzosiza kakhulu iqembu lesizwe. Abadlali bethu bazothola ithuba lokungcweka nofishi abakhulu base-Afrika. Bazothola isipiliyoni esingabavulela namasango e-Europe. Negama leligi yethu lizomaketheka kakhulu. Kuzocaca ukuthi yiliphi iqembu elihlelekile. Kulokhu akekho ozosola omunye, ngokukhala ngokukhathala nangokunye. Wonke umuntu uzozwa lokhu kuhlukumezeka okwenzeka emidlalweni yase-Afrika,” kusho * -Igesund.",Ngizobuyisa irekhodi lami: kusho u-Igesund
"IBHANTSHI ligcwale umoya kumqeqeshi we-Egypt iqembu lakhe lihlulwa yiBafana Bafana ngo 1 - 0 kumdlalo we-Afcon last 16 eCairo International Stadium, ngoMgqibelo ebusuku phambi kwabalandeli ababalelwa ku-75 000. Inhlangano yebhola e-Egypt, i-Egypt Football Association (EFA) kuyithathe amahora ambalwa ngemuva kokushaywa ngegoli likaThembinkosi Lorch ukumemezela ukuthi isimkhombe indlela umqeqeshi uJavier Aguirre.Akugcinanga lapho njengoba kungakapheli sikhathi esingakanani nomengameli we-EFA naye ememezele ukuthi uyasula esikhundleni sakhe.   أبو ريدة يقيل الجهاز الفني ويتقدم باستقالتهأعلن المهندس هاني أبو ريدة استقالته من رئاسة الاتحاد المصري لكرة القدم كما دعا أعضاء مجلس إدارة الاتحاد لتقديم استقالاتهم ، وذلك عقب خروج المنتخب الوطني الأول من دور ال 16 لبطولة الأمم الأفريقية التي تنظمها مصر حاليا . 
pic.twitter.com/jUfNvdCMfD— Egypt National Football Team (@Pharaohs) 
July 6, 2019""UHani Abu Reidah usememezele ukuthi uyasishiya isikhundla sokuba ngumengameli we-Egypt Football Association. Uphakamise nokuthi namanye amalungu ebhodi asule ezikhundleni zawo ngemuva kokukhishwa kweqembu lesizwe esigabeni selast 16 kwi-Africa Cup of Nations ese-Egypt,"" kusho isitatimende esifakwe ku-twitter. I-EFA imemezele nokuthi u-Aguirre uxoshwe nethimba labaqeqeshi ebelimlekelela. IBafana Bafana izobhekana neNigeria kumdlalo wama-quarter finals. ",Ukhonjwe indlela umqeqeshi we-Egypt ishaywa yiBafana
"KUPHELILE ngendawo ebilingiswa u-Andisiwe Dweba kuGenerations: The LegacyEmasontweni adlule Isolezwe libe ngelokuqala ukubika ngodaba lokushiya kukaThuli kulo mdlalo.Izolo, kuphinde kwavela izindaba zokuthi indawo ka-Andisiwe iphelile kulo mdlalo.Isolezwe likhulume nombhali weGenerations, uMfundi Vundla, oveze ukuthi bekunenhlolokhono yokuthungatha abalingisi abasha abazobonakala kuwo maduze.“Siyabonga kakhulu kulaba balingisi bobabili ngendima abayiklamile kulo mdlalo ngesikhathi sesiwubuyisa isibili kukade kuteleke abalingisi abadala. Bebe yizintokazi ezizimisele ngomsebenzi kodwa izindawo akade bezilingisa zifinyelele emaphethelweni,” kuchaza uVundla.Uthe muva nje njengomdlalo bathathe isinqumo sokufuna abalingisi abasha.“Intsha esiyitholile inethalente eliyisimanga. Sesiqedile ukwenza inhlolokhono ngakho sekushoda khona ukuthi kukhulunywe nabo ngezinto ezimbalwa bese beqala ukulingisa,” kuchaza yena.Ukugcizelele ukuthi laba abaxoshwanga kulo mdlalo kodwa bese kufike isikhathi sokuthi baqede izindawo zabo bese umdlalo uya phambili.Uthe laba basazobonakala kulo mdlalo izinyanga ezimbili bese kuyaphela ngabo, njengoba bengasaqophi.",Omunye oshiyayo kwiGenerations
"KUNGENZEKA yini ukuthi umqeqeshi weKaizer Chiefs onyamanambana kubalandeli beqembu ubevalelisa ngemuva kokunqoba ngo 1-0 kowe-Absa Premiership kuPlatinum Stars?Inkulumo eyenziwe wuSteve “Mphathi” Komphela ekhuluma kwithelevishini ngemuva komdlalo obuseFNB Stadium ngempelasonto izwakale njengeyomuntu osazi ukuthi akasanakusasa eNaturena.Ngeledlule iChiefs ishaywe yiChippa United ngo 3-0 obekuwumphumela oyikhiphela ngaphandle kombango wesicoco seligi. Lokhu akwehlanga kahle kubalandeli bayo abadinwe bahlasela uKomphela nabadlali bakhe ngemuva komdlalo. Kube sekulandela isitatimende lapho iChiefs ibiqinisekisa khona ukuthi izokwenza izinguquko ezinqala uma kuphela isizini.Ayizange isho lutho ngekusasa likaKomphela kulesi sitatimende. Inkontileka yakhe yeminyaka emithathu iyaphela ngoJuni.“Ngaphambi kokuthi ngihambe, kusemqoka ukuthi ngibonge wonke umuntu. Ngithanda ukudlulisa ukubonga kubona bonke laba abangifakele ingcindezi. Ngabe angikho kuleli zinga engikulo ngokuqeqesha ngaphandle kwabo. Ngabe ngiseyilendlu yodaka engifike kwiChiefs ngiyiyona ukube abazange bangicindezele ngale ndlela abenze ngayo abalandeli. Ngabe angilona leli dayimane esengiyilo manje ukube abakwenzanga kimina lokhu abebekwenza,” usho kanje lo mqeqeshi kuSuperSport ngemuva komdlalo.Ngokuka-Komphela ukuthwaliswa kanzima ngamazwi ahlabayo abalandeli kuzona zonke izinhlaka zokuxhumana kumenze waphinde waqinelwa wukhakhayi kulo mkhakha wokuqeqesha ibhola esigabeni esikhulu.“Kubalulekile ukumelana nengcindezi ngoba uma uhluleka ukukwenza lokho kufana nokuthi uphikisa uMdali kulokhu afuna ukufunde. UMdali ukufaka engcindezini ngoba ekuqinisela isikhathi esizayo kumbe indawo asuke esazokubeka kuyona. Kungenzeka leyo ndawo ibe kuwona unobhutshuzwayo kodwa futhi kungenzeka kube yinto ehluke kakhulu kulo mdlalo,” kusho uKomphela osekuphele iminyaka emibili nohhafu engafake lutho ekhabetheni lezindebe kwiChiefs.Lo mqeqeshi oseke wapheka iFree State Stars, Platinum Stars neMaritzburg United uthi ufunde lukhulu wakhula kakhulu.“Ngihamba kwiChiefs sengiwumqeqeshi ohlukile kulo engifike ngiwuyena yingakho kusemqoka kimina ukubonga wonke umuntu ngaphambi kokuthi ngihambe. Ngifike ngingaqinile kangaka kodwa manje sengifana nedwala. Abukho ubunzima engingeke ngikwazi ukubumela manje,” kusho uKomphela.Akuzange nokho kucace ukuthi yini le uKomphela abekhuluma ngayo kodwa uma ulilandela ibholamaningi amathuba okuthi ubevalelisa ngoba usetsheliwe ukuthi inkontileka yakhe ngeke ivuselelwe.Nokho akungabazeki ukuthi indlela yokuvalelisa kubalandeli beChiefs sekungaba wukubashiya nesicoco seNedbank. NgoMgqibelo Amakhosi azobhekana neFree State Stars kowandulela owamanqamu eMoses Mabhida Stadium, eThekwini, ngo-8.15 ebusuku.",UMphathi ukhulume okomuntu osevalelisa
"UMQEQESHI weMamelodi Sundowns uPitso Mosimane nomdlali we-Orlando Pirates, uThembinkosi 'Shake My Soul' Lorch bahlomule ngemiklomelo yenyanga ngemuva kokuqokwa njengabavelele kwiPremier Soccer League (PSL) ngoFebhuwari.Laba bachonywe uphaphe legwalagwala ngoLwesithathu emahhovisi ePSL.UMosimane uqokwe njengomqeqeshi wenyanga kwathi uLorch wabaqwaqwada bonke abadlali.Ngenyanga edlule uMosimane uhole iSundowns yakhuphukela esicongweni se-Absa Premiership ihlula iBlack Leopards neCape Town City ngesikhathi iqoqa amaphuzu ayisizile ukuthi ifinyelele kwawu-40 emidlalweni ewu-22.Yehlele endaweni yesibili ngemuva kokushaywa iCity ngo 2-1 ngoLwesibili ebusuku. Sekuqhwakele ezikaLorch ngamaphuzu alinganayo kodwa ezinamagoli amaningi emidlalweni ewu-23. IPirates ilahle amaphuzu ibambana ngo 1-1 neBloemfontein Celtic.Laba kuzobhekwa ukuthi baphinde basize amaqembu uma esedlala kwiCAF Champions League.IPirates izokwamukela iFC Platinum yaseZimbabwe e-Orlando Stadium ngoLwesihlanu ngo-9 ebusuku kuthi iSundowns ibhekane neLobi Stars yaseNigeria ngoMgqibelo ngesikhathi esifanayo eLoftus Versfeld.",Imiklomelo koweBucs noweDowns
".ULebese (29), ufike kwiSundowns ethwelwe ngeqoma kwazise washiya kwiChiefs engomunye wabadlali ababevelele esiza leli qembu ekutheni linqobe izicoco zeligi ngesizini ka 2012/2013 naka 2014/2015.ULebese usayine kwiSundowns akhula engumlandeli wayo ekupheleni kwesizini ka-2016/2017 kanti izinto azikaze zimuhambele kahle kuleli qembu selokhe afika kulo njengoba eqiwa yijezi.ULebese uziqinisekisile izindaba zokushiya kuleli qembu ekhuluma neTimesLive lapho aveze khona ukuthi ucele ukukhululwa ngoJanuwari.UMDLALI wasesiswini weMamelodi Sundowns, uGeorge Lebese okubikwa ukuthi ugaqelwe yiWits neBloemfontein Celtic. Isithombe: BACKPAGEPIX“Akwenzekanga ngendlela ebengicabanga ngayo. Ngibe nemihlangano embalwa, sengizama indlela yokuyodlala kwelinye iqembu ngonyaka ozayo,” kusho uLebese.“Ngiphoxekile ngoba bekuyiphupho lami ngisakhula kodwa ngijabule ngokuthi lafezeka.”ULebese uqhube waveza ukuthi alukho olubi phakathi kwakhe neSundowns kodwa sekumele impilo iqhubeke abheke amadlelo aluhlaza ngoba akubukeki engathi isimo akuso kuleli qembu sizoguquka maduze nje.Phakathi kwamaqembu okuthiwa amcuthele kubalwa iBloemfontein Celtics neBidvest Wits okuthiwa sekuvimbe imali ukuthi asiye kuyo.  ",ULebese ucele ukukhululwa kwiSundowns
"INATIONAL Student Financial Aid Scheme (NSFAS) isithole izicelo ezingaphezu kuka-190 000 zokusekwa kwezitshudeni ngaphambi kokuthi kuvalwe ukufaka izicelo ekupheleni kwenyanga.AbeNSFAS banxuse abafuna ukwesekwa ukuthi baqhubeke bafake izicelo besebenzisa i-internet.Umlawuli weNSFAS, uDkt Randall Carolissen, uthe sebethole izicelo eziwu-191 887 wathi isibalo sikhule kakhulu ngoba ngesikhathi esifanayo nyakenye ziwu-90 000 kuphela izicelo abazithola.“Lokhu kusho ukuthi ngosuku sithola izicelo eziwu-3 500. Ukukhula kwesibalo ngale ndlela singakuyamanisa nohlelo olulula lokufaka isicelo olungathathi ngisho imizuzu emihlanu ukuluqeda. Iwindi lokufaka izicelo silivule ngoSepthemba.”Uthe izitshudeni zingafaka izicelo emahhovisi aseduzane eNational Youth Development Agency (NYDA) ngaphambi kokuphela kwenyanga.UCarolissen uthe zingaphezu kuka-30 000 izitshudeni ezithole usizo emahhovisi eNYDA wathi ngeke besalivula elinye iwindi lokufaka izicelo uma sekuvaliwe ekupheleni kwenyanga.“Sizazisile izikhungo ukuthi izitshudeni ezixhasiwe akumele zikhokhe imali yokubhalisa uma sezibhalisa ngoJanuwari. Siyanxusa izitshudeni ukuthi zingashintshi izinombolo zocingo uma sezifake izicelo ukuze kube lula ukuxhumana.”Ziwu-174 564 izicelo ezitholiwe zabafuna uxhaso lokufunda emanyuvesi, zibe wu-17 322 zabafuna ukufunda emakolishi amakhono amaTVET.IKwaZulu-Natal inesibalo esiphezulu sabafake izicelo ngabawu-53 626; Gauteng (43 943), neLimpopo (27 716).I-Unisa yikhungo esinesibalo esiphezulu sabafuna uxhaso kulandele i-UJ, TUT ne-UKZN.Emakolishi amakhono iLangeni TVET ezinze ePinetown inesibalo esiphezulu sabafuna uxhaso.Bawu-22 038 abahola imali yesibonelelo kwaSassa abafake izicelo kanti abesilisa yibona abaningi abafake izicelo zoxhaso njengoba bengu-122 322 kuthi abesifazane babengu-69 565.Abafuna ukuthola ulwazi bangashayela inombolo yamahhala yeNSFAS ethi:0860 007 327.",I-NSFAS isithole izicelo ezingaphezu kuka-190 000
"I-ANC KwaZulu-Natal ithi kukhona ukungahleleki kahle kwezinto ohlelweni lokwaba izijumbana zokudla ezenzelwe ukubhekelela abantu abahlwempu njengoba kuvaliwe ukwenza izinto ngokwejwayelekile ezweni.Okhulumela i-ANC KwaZulu-Natal, uMnuz Ricardo Mthembu, uthe zingena zilekanyana izikhalo ngamakhansela okuthiwa ashaya isikhekhelembana uma ekhipha izijumbana, anikeze obhululu bawo nabangamalungu amaqembu abo.UMthembu ubephendula emuva kwesikhalo sezakhamuzi zaseMpendle ku-ward 2 ezigodini eMadiphini, eQutshini, eNguga naseNtshiyabantu.Esinye isakhamuzi sikhulume nephephandaba sacela ukungadalulwa, sithe izinto azihambi neze kahle ngokukhishwa kwezijumbana.“Sigcine ukubona ukudla kufika ngezimoto, asikaze sithole lutho kodwa kunikezwa abantu abavele besebenza thina sisale sincela izithupha. Ibuhlungu le nto ngoba umengameli wakubeka kwacaca wathi akunikezwe abahluphekile, akashongo ukuthi akunikwane ngamaqembu epolitiki.“Siswele, silambile, asikwazi nokuya ematohweni njengoba kuvalwe konke,’’ kubalisa isakhamuzi.Kuthiwa abanye eMpendle batshelwe ukuthi wukudla kwe-ANCWL abanye ngeke bakuthole.Ikhansela lendawo alitholakalanga njengoba izinombolo zalo zombili bezingangeni, udaba lwadluliselwa ehhovisi le-ANC esifundazweni.Kuvela isikhalo saseMpendle nje, zingena zilekanyana zivela ezindaweni ezehlukene kukhalwa ngenkohlakalo yezijumbana zokudla okuthiwa yenziwa ngamakhansela.UMthembu we-ANC uthe kukhona ukubhimba kulabo abahambisa izijumbana futhi kumele kulungiswe ngokushesha.“Siyazithola izikhalo nsuku zonke futhi sifisa uma kuyiqiniso lokhu, kuvele obala, sibhekane nalabo baholi.“Kuyasiphoxa kakhulu ukuvela kwento enjalo kodwa kubuye kungahleleki kahle kulabo abasingethe uhlelo.“Bakhona nalabo abasuke belethe izijumbana ngoba befuna ukuthola udumo nje banganaki ukuthi banika abantu abanjani,’’ kusho uMthembu.Uthe ngeke i-ANC ihlale isonge izandla kube konakala ngoba yisikhathi sokuba abantu babe nobuntu.",I-ANC isukumela eyamakhansela akhwabanisa izijumbana zokudla
"KUQUBUKE itwetwe emphakathini wesizwe sakwaWosiyane, eNdwedwe, esakhele intaba iSangwana okudilike ingxenye yayo, esigamekweni esenzeke ngoLwesithathu ntambama.IMeya kaMasipala waseNdwedwe, uMnuz Nkosinathi Chili, ithe lesi sigameko siwethusile umphakathi wasendaweni, ikakhulu emizini emibili esondele nentaba.“Nakuba lesi sigameko siwethusile umphakathi kodwa ukufika kwethu njengobuholi kubaqinise idolo,” kusho uChili.Uthe bazolinda umbiko ogcwele kubacwaningi bezemvelo, wanxusa abantu ukuthi bagweme ukuhamba eduze kwentaba, bakhalime imfuyo yabo ingayi emadlelweni aseduze kwayo.Esitatimendeni sikamasipala, kuvele umbiko wocwaningo ongakaphothulwa okhishwe ngumcwaningi omkhulu wezemvelo kuMasipala Ilembe, oveze ukuthi ngesikhathi kunezimvula ezinkulu ngesonto eledlule, kungenzeka ukuthi intaba imumathe amanzi amaningi abengena ngemifantu yamadwala okuholele ekutheni igcine idilize intaba.UNgqongqoshe woMnyango wezokuBusa ngokuBambisana KwaZulu-Natal, uMnuz Sipho Hlomuka unxuse abantu ukuthi behlise umoya.UHlomuka uthe sekujutshwe ithimba elibhekele izinhlekelele nezikhulu zoMnyango wezeMvelo ukuqapha isimo nokulekelela umphakathi uma kunesidingo.“Imibiko etholwe wumnyango iveza ukuthi abekho abalimalile noma abashonile ngesikhathi kudilika intaba. Lesi sigameko siyasikhathaza kakhulu njengoba kunemizi eyakhe eduze nentaba nakuba ingasondele kakhulu,” kusho uHlomuka.Uthembise ukuthi ithimba labacwaningi lizocwaninga ngembangela yokudilika kwentaba, ukuze ababhekele izinhlekelele batshelwe ngokumele bakwenze ukuhlangabezana nesimo.",Uvalo kudilika intaba emva kwezimvula
"ABASEBENZI basemabhange bahlela umbhikisho wokuzwakalisa izikhalo zabo ngokudilizwa emsebenzini emabhange amakhulu akuleli.Lo mbhikisho uhlelwa yiSouth African Society of Bank Officials (SASBO) okuyinhlangano emele abasebenzi basemabhange. Le nhlangano yagcina ukuba nombhikisho omkhulu ngonyaka ka-1920 kanti kulindeleke ukuthi kube kona izinkumbi zabasebenzi. ISASBO imele abasebenzi abangaphezu kuka-73 000 basemabhange ihlela ukuba nombhikisho wezinsuku ezimbili.Ngeledlule iFNB imemezele ukuthi ingahle idilize abasebenzi abangu-1 500 kanti iStandard Bank nayo isanda kumemezela ukuthi ingase idilize abasebenzi abangu-1 200. I-ABSA ihlela ukwenza izinguquko zomsebenzi kanti iNedbank isezingxoxweni nabasebenzi abangu-1500 mayelana nokuphela komsebenzi noma ukufakwa kweminye imikhakha ekhona kwa-Nedbank.Ekhuluma nabe-eNCA, unobhala jikelele weSASBO uMnuz Joe Kokela uthe bafuna ukuthi amabhange aqale abheke ezinye izindlela anganciphisa ngazo izindleko ngaphandle kokudiliza abasebenzi futhi bafuna amabhange ahlinzeke labo basebenzi abasencupheni yokudilizwa ngamanye amakhono azobasiza ukuthi bangaphelelwa umsebenzi. ""Uma amabhange enqaba kusho ukuthi  umzabalazo uyaqhubeka, futhi sizoqinisekisa ukuthi sivala ukusebenza kwawo aze abuyekeze lesi sinqumo sokudiliza abasebenzi. Singaqinisekisa nokuthi ama-ATM amaningi awasebenzi ukuze izwe lishodelwe yimali,"" kusho uKokela.Lo mbhikisho uhlelwe ukuthi ube khona ngenyanga ezayo. ",Bahlela umbhikisho abaphelelwa umsebenzi emabhange
"KUVALWE imigwaqo ethikamezekile eWorcester, eWestern Cape, kuqhuma kuphinde kusha iloli ebelithwele uphethroli ngoLwesithathu ekuseni.Kushe namabhilidi amane abeseduzane kulesi sehlo kanti umshayeli weloli ophume engenamyocu. Izakhamizi ezihlala buqamamana nendawo yesigameko zithe zizwe kunokuzamazama komhlaba ngenxa yokuqhuma kweloli.Ungqongqoshe wezeMvelo nokuThuthukiswa koMphakathi eWestern Cape uMnuz Anton Bredell  uthe nakuba imininingwane ingakacaci, ukuqhuma kudalwe ukushayisana kwaleloli nemoto encane emgwaqeni uHigh.""Ekuseni namhlanje kube neloli likaphethiloli eliqhumile emgwaqeni uHigh eWorcester eduze nasemafemini. Umgwaqo uHigh uvaliwe, abezicishamlilo nabezimo eziphuthumayo basendaweni yesigameko, nemigwaqo esondelene nesigameko ivaliwe.""Osebenzela izicishamlilo kumasipala waseBreede Valley uTheo Botha utshele iCapeTalk ukuthi, akekho olimele ngaphandle kwezicishamlilo ezithole imihuzukwana.Situation in Worcester now after petrol tanker explosion 
#explosion
#Worcester
@eNCA
@_ArriveAlive
@Abramjee
@SABCNewsOnline
@1SecondLater please avoid Highstreet near Industrial area in Worcester 
pic.twitter.com/uLEJYo2d96— BOSBEER.COM (@BOSBEER2006) 
July 10, 2019#Incident
#explosion Reports of a gastruck that exploded a short while ago in CBS of Worcester in Western Cape. Residents say they heard massive explosion. Developing story.. 
@News24
@Abramjee
@SAPoliceService
@eNCA
@TrafficSA
@_ArriveAlive
@1SecondLater
pic.twitter.com/0ktqRGMnAf— BOSBEER.COM (@BOSBEER2006) 
July 10, 2019",BUKA: Kuvalwe imigwaqo kuqhuma iloli likaphethiloli
"IQHUBEKE yize kade sekunencwadi eyimisayo evela inkantolo ingqungquthela ye-ANC esifundeni saseHarry Gwala namhlanje.Amagatsha akulesi sifunda anezikhalo, acele abameli ukuba bafake isicelo sokuthi imiswe ingqungquthela. Abameli bafikile nencwadi kodwa ubuholi be-ANC esifundazweni banquma ukuthi ingqungquthela iqhubeka ngoba bukholwa ukuthi akukho obungakwenzanga kahle ukulungiselela lengqungquthela.Izindaba zencwadi yabameli ebimisa ingqungquthela zivezwe, iPhini likaSihlalo we-ANC KwaZulu-Natal uMnuz Mike Mabuyakhulu ngesikhathi evula ingqunggquthela.""Kumele sikusho lokho maqabane ukuthi sesithole incwadi evela kubammeli emisa lengqungquthela,"" kusho uMabuyakhulu.Uthe njengo buholi besifundazwe babone ukuthi alikho iphutha abalenzile belungiselela ingqungquthela, wengeza ngokuthi yingakho bethathe isinqumo sokuthi baqhubeka nayo yize kukhona incwadi yabammeli.UMabuyakhulu unxuse amalungu e-ANC ukuba abumbane, wathi labo abangeke baze baphumelele kumele bamukele imiphumela.""Kwa-ANC akekho umuntu onqobayo nohlulwayo uma kunezingqungquthela kodwa uKhongolose onqobayo njenge qembu,"" kusho uMabuyakhulu.""Akumele kube khona abazojabula benze imicimbi ngoba bethi bawinile, uma kujatshulwa sibizeni sonke sizojabul ndawonye,"" kusho uMabuyakhulu.Uphinde waxwayisa labo abazokhethwa wathi akumele bahole inhlangano ngokwezinhlangothi.Uthe kumele baqinise ubumbano enhlanganweni ukuze bakwazi ukuhola umphakathi. ""Enye into okumele siyisebenze ukuqinisa ubudlelwano namadlelandawonye, i-ANC, Sacp neSanco siyadingana, okunye esikufunayo ukuthi ukubambisana kwethu ezingeni lobuholi kumele kwehlela nasemagatsheni,"" kusho uMabuyakhulu.Uthe bafuna ukuguqula impilo ye-ANC nabalandeli bayo.""I-ANC eminyakene edlule, idlule ebunzimeni  obuholele ekutheni igcine ihlukana phakathi,"" kusho uMabuyakhulu. Uthe futhi bazimisele ngokubhekana nombango wangaphakathi enhlanganweni.UMabuyakhulu uthe isifunda iHarry Gwala sidumile ngomnikelo waso emzabalazweni nangokukhiqiza abaholi abanohlonze okubalwa kubo noMnuz Pass 4 Phungula.""Le ngqungquthela ifika ngesikhathi silindele ukuthi kube nokhetho ngonyaka ozayo, silindele ukukhipha ubuholi obuzobumba isifunda,"" kusho uMabuyakhulu.Uthe akumele bakhohlwe ukuthi baningi abaholi asebebulewe kulesis sifunda kubalwa nalowo owake waba nguNobhala-jikelele we-ANCYL uMnuz Sindiso Magaqa.""Ngaphandle kokaMagaqa, bakhona nabanye abaholi ababulewe singabala uMnuz Khaya Thobela, uMnuz Mduduzi Shibase nabanye,"" kusho uMabuyakhulu. Unxuse uhulumeni ikakhulukazi ithimba elibhekene nokubulawa kosopolitiki ukuthi lenze isiqiniseko sokuthi ababulali bayabanjwa ukuze kube nesiphetho.Kodwa waxwayisa amaqabane ngokuthi awangakhombani ngeminywe, wathi lokho kungaqhubezela phhambili ukungezwani.""Yebo sonke siyafuna ukwazi ukuthi ngobani ababulali kodwa kumele siyekele umthetho wenze umsebenzi wawo,"" kusho uMabuyakhulu.Ingqungquthela bekumele iqale ngo-10, ekuseni kodwa igcine iqala ngehora lesithupha ntambama.Isizathu esidale ukuthi ingqungquthela iqale sekudlule isikhathi, ukuthi bekunamagatsha abenezikhalo okuphoqe ukuthi ingqungquthela iqale kodwa kusaxoxwa.Umkhulumeli we-ANC KwaZulu-Natal uNkk Nomagugu Simelane-Zulu uthe bebehlele ukuthi bahlalise izingqungquthela ezimbili eyaseHarry Gwala naseMoses Mabhida kodwa ngeshwa eyaseMabhida yagcina ihoxisiwe ngenxa yezikhalo ebezikhona.Uthe bajabule ngokuthi eyaseHarry Gwala iqhubekile yize kade nakhona kunezikhalo.",IQhubeke ngenkani ingqungquthela ye-ANC eHarry Gwala
"AMAPHOYISA afuna uthuli abasolwa abazame ukubulala umshayeli webhasi, babe sebelingqongqisa ngomlilo eNewlands West izolo ekuseni.Abekho abagibeli bebhasi abalimele kulesi sehlakalo esenzeke ngo-5 ekuseni.Ngokuthola kweSolezwe lo mshayeli ubesayimisile ibhasi ngesikhathi ehlaselwa abasolwa abathathu, bamphuca iselula yakhe. Ngesikhathi ephuma ebaleka, babe sebedubula bebhekisa kuyena kodwa wasinda.Lo mshayeli esabaleka, ubone ibhasi abehamba ngalo igqamuka amalangabi, lisha.Okhulumela amaphoyisa KwaZulu-Natal uLt. Colonel Thulani Zwane, uthe kumanje bathungatha abasolwa abathintekayo kulesi sigameko.“Amaphoyisa aseNewlands East aphenya icala lokuzama ukubulala, elokubamba inkunzi nelokucekela phansi impahla kulandela lesi sigameko esenzeke namhlanje (izolo) ngo-5 ekuseni. Umshayeli uhlaselwe abasolwa abathathu bamdubula. Bashisa ibhasi. Ngenhlanhla abekho abagibeli abalimele kulesi sigameko. Kusaphenywa icala, akekho osaboshiwe,” kusho uZwane.Imbangela yokushiswa kwaleli bhasi ibingakaziwa. Amaphoyisa athe azoqinisa ezokuphepha eNewlands kulandela lesi sigameko.",Usinde kukubi owebhasi eshisiwe
"SITHEMBISO MKHIZEABAKHOHLWE labo abazitshela ukuthi iNingizimu Afrika izolandela amazwe ase-Europe, ivumele idlanzana lezihlwele ezinkundleni.Obambe njengesikhulu esiphezulu kwiPremier Soccer League (PSL), uMato Madlala utshele Isolezwe ukuthi kabakaze bayibhunge nakancane noMnyango wezeMidlalo eyokuthi kumele kube nedlanzana labalandeli elivunyelwa ezinkundleni njengoba kwenzeka kwamanye amaligi emhlabeni. Ngempelasonto edlule e-England kuvunyelwe amaqembu azinze eLondon kwi-English Premiership, ukuba amukele abalandeli abawu-2000 enkundleni. Lokhu bakwenze ngoba kubikwa ukuthi sekudambile ukutheleleka ngeCoronavirus kule ndawo.UMadlala uthe ukuphoqa lokhu akunasidingo njengoba  lapha eNingizimu Afrika kubikwa ukuthi kungase kubuye ngamandla ukutheleleka ngeCoronavirus.“Akusizi ukulandela amanye amazwe sibe sibona isimo sethu sihlukile. Amanye amazwe mhlawumbe kunezinhlelo azenzile. Akekho ongaboni ukuthi igagasi lesibili lifuna ukubuya ngamandla, sonke siyezwa ezindabeni. SiyiPSL akukho esingakwenza, konke sikuzwa ngoMnyango wezeMidlalo,” kusho uMadlala.Emasontweni edlule kubonakale i-Uefa ivumela idlanzana labalandeli emidlalweni yayo yeChampions League emazweni abalelwa ku-27.Kuvunyelwa u-30% wabalandeli beqembu lasekhaya.Kulandele iFrench Football League (FFL) evumela abalandeli abawu-5 000 kuya ku-7 000.EGermany khona kuthiwa bamukela u-20% womthamo othathwa yinkundla.I-Uefa ibeke umbandela othi uma isibalo sabatheleleka ngegciwane sinyuka ngo-35% kubantu abawu-100 000, ezinsukwini eziyisikhombisa ngaphambi komdlalo, ngeke bavunyelwe abalandeli.UMicky Modisane okhulumela uMnyango wezeMidlalo kuzwelonke, uthe ngeke nangephutha izihlwele zibuyele ezinkundleni.Uthe abapholise izinhliziyo  abebenethemba njengoba kuza  nowamanqamu eMTN 8 oseMoses Mabhida Stadium, eThekwini, ngoMgqibelo.“Ngiyakuqinisekisa kubantu bakithi ukuthi okwamanje kabakavunyelwa abalandeli ezinkundleni. Nawo la mazwe aselivumele idlanzana kubukeka sanda isibalo sabahaqwa iCoronavirus. Kuleli kasifuni ukuzifaka enkingeni efanayo. Njengamanje siyabona ukuthi  igciwane liyenyuka. Ungqongqoshe  (uzomemezela uma sezivunyelwe izihlwele, konke kuzoncika ekwehleni kwegciwane,” kusho uModisane.",Azikadingeki izihlwele ezinkundleni
"Umbuzo: Ngithandana nowesilisa oyisikhulu esiphezulu kumasipala wangakithi. Ngiyazi ukuthi ushadelwe noma izinto zibukeka zingahambi kahle ekhaya. Wayekhombisa ukunginakekela ngomsebenzi lapha nalaphaya, engithembisa okukhulu sisaqala. Manje usengiphatha nanoma ikanjani futhi akasakhombisi nokungithanda. Kanti nokuyimisebenzi ayenginika yona sekumile. Akasazibambi ngisho izingcingo zami futhi sesibonana uma kuthande yena. Ngizizwa nginentukuthelo enkulu uma ngicabanga ngesikhathi sami asedlale ngaso.Igama Ligodliwe, eThekwiniImpendulo:Kuyacaca dadewethu ukuthi lo wesilisa usedlulile kuwena. Akukho ongakwenza uma uthando lungasekho ngaphandle kokuthi uphume ungaze uzizwise ubuhlungu kakhulu. Qhubeka uzifunele eminye imisebenzi.Umbuzo: Ngithandana nowesifazane engamthola ekhulelwe ingane yenye indoda. Basebehlukene nobaba wengane ngesikhathi sihlangana. Yafika ingane ngayithatha njengeyami. Iminyaka emibili yonke ubaba wengane engabonwa nangokhalo, kuyimina ongubaba enganeni. Muva nje, ngisanda kuthola futhi nginesiqiniseko sokuthi sebebuyelene nobaba wengane. Mina bengazi ukuthi akamazi nokuthi uhlalaphi lo mlisa. Kumanje ngiphithene ikhanda emva kwamandla ami angaka ngikhulisa le ngane yabo. Inkinga ngiyamthanda lo wesifazane futhi nengane yazi mina njengoyise. Kwenziwanjani?Muzi, Pimville eSowetoImpenduloUkukhulisa umntwana iminyaka engaka ngaphandle kukayise omzalayo akuyona into encane. Hlala phansi nomama wengane ukwenza isiqiniseko sokuthi ngempela usebuyile ubaba wengane. Okunye okumele akwazi umama wengane ukuthi isiphi isiqiniseko sokuthi lobaba wengane owamushiya ekuqaleni ngeke amushiye manje. Kunobungozi obukhulu kuyena nasemntwaneni ukubuyelana kwabo. Umntwana angamazi ukuthi ubani ubaba wakhe omuzalayo ngaphandle kokuthi baze babuyelaneUmbuzo: Ngithandana nosisi oneminyaka ewu-23 nesesithandane naye iminyaka emihlanu. Ubeyingane ebengiyithemba futhi ngizikhulisela yona nebengiyenzela konke ekudingayo. Ngiyifundise yaze yathola ngisho izincwadi zokushayela. Ngemuva kwakho konke lokhu, sengibona isithombe sakhe ku-facebook eqabulana nomlisa othize.Uma ngimbuza, uthi mina angimuphi imali eyanele nokuyisona sizathu esimenze wangijolela. Ugcine ethi ukuze siqhubeke angomnika noma R3 000 njalo ngenyanga ukuze sibuyelane ngithande yena yedwa. Ingane ebengiyihlonipha kakhulu, asikaze silale ngoba ngazi ukuthi useyintombi nto. Ngisazifela ngaye kodwa lokhu kwemali nokungathembeki kuyangihlupha kakhulu.Igama Ligodliwe, ePaulpietersburgImpenduloYabuhlungu le nto eyenziwa ilo wesifazane. Kodwa okuhle ukuthi usezikhombisile ukuthi ungumuntu onjani. Ngakho usuyabona nawe ukuthi ukulungele noma cha. Imali ayingeni nhlobo kwezomathandana. Awumdingi umuntu onjalo empilweni yakho. Abantu abanjena banobungozi kakhulu ngoba uzohlala naye iminyaka bese eyakushiya ekugcineni.UmbuzoNginenkinga kankosikazi wami othatha izindaba zethu azineke kumama wakhe. Ngazi kahle ukuthi akukho umama wakhe angakwazi ngomshado wethu ngoba uhlezi engibuza izinto ezenzeka la ekhaya. Mina nginobufakazi obuphelele bokuthi ubaba kankosikazi akathembekile kumkhwekazi wami kodwa angikaze ngithi vu. Isiqala ukungikhathaza lento kamkhwekazi nezindaba zakwami. Ngiyamhlonipha kakhulu. Angazi ngingamukhipha kanjani ezindabeni zomuzi wami?Mhlampe loko komsiza nokubona ukuthi kwenzakalani kwakhe.Mxolisi, EmgababaImpenduloUbudlelwano phakathi kukamama nendodakazi buwubudlelwano obubalulekile kakhulu. Empeleni indodakazi iyabukela kumama wayo indlela ikakhulukazi mekuza kwezomshado. Ingakho isisho sesiZulu sithi ‘indlela ibuzwa kwabaphambili’. Noma kunjalo, akukuhle ukukhipha izindaba zomuzi wenu ekumele zibe phakathi kwenu njengonkosikazi nendoda. Sinesiqiniseko sokuthi unkosikazi wakho akakwenzi lokhu ngoba ezama ukona umshado wenu. Njengomndeni akenilukhulume loludaba. Mazise ngobungozi bokukhuluma ngezindaba zenu kuMama wakhe. Wena ufuna ukuthi umkhwekazi wakho akuhloniphe njengendoda yekhaya kodwa angathathi lezindaba azizwayo ngawe nangomuzi wakho bese eyakucwasa njengendoda nomkhwenyana.Facebook: Mo & PhindiInstagram: Mo & PhindiEmail: [email protected]",EZOTHANDO: Ufuna ngimuphe uR3 000 ngenyanga ukuze sibuyelane
"UMNYANGO wezoBulungiswa ngeke uzithathe kancane izinsongo ezenziwe ngalowo owayengumengameli uJacob Zuma, nanoma ngabe ngubani futhi wakuleli lizwe.UZuma kwiKhomishini ephenya ngokulawulwa kwamandla oMbuso yidlanzana, udalule ukuthi yena nomndeni wakhe, bathole izinsongo zokubulawa ngoMsombuluko ebusuku.UMqondisi-jikelele walo Mnyango, uMnuz Vusi Madonsela, utshele abezindaba eKapa ngesikhathi ebuzwa ngezinsongo ezibhekiswe kuZuma, ukuthi banazo izinhlelo zokuvikela ofakazi bale Khomishini kaJaji Raymond Zondo. Uthe uZuma unabo abamvikelayo kodwa uma kunesidingo sokubenezezela lokho kuzokwenziwa.UZuma uqale ubufakazi ngokutshela ikhomishini ukuthi umsizi wakhe uthole ucingo kumuntu angamazi emtshela ukuthi bazombulala (uZuma) nezingane zakhe.“Umsizi wami ubeshayelwa umuntu angamazi, lo muntu uthe kumele atshele uZuma ukuthi ‘sizombulala futhi sizobulala nezingane zakhe’,” kusho uZuma.Uthe izinsongo zenziwe nakummeli wakhe omkhulu, u- dv Muzi Sikhakhane ngeledlule.“Impilo yami, eyomndeni wami neyabameli bami kayiphephile.”USihlalo weKhomishini, uZondo, uzigxekile lezi zinsongo ezibhekiswe kuZuma.“Kuyinto engavumelekile kunanoma ngubani kuleli lizwe ukusebenzisa indluzula, ukwesabisa nanoma ngabe iyingaphi indlela engavumelekile. Uma kukhona abanganeme ngakho kumele bayobika emaphoyiseni,” kusho uZondo.UZondo uthe kuyamthokozisa ukuthi uZuma uyaqhubeka nokufakaza. Ucele abezomthetho kwikhomishini ukuthi bamlekelele uZuma noma yingaluphi usizo aludingayo.OyiNhloko yezoMthetho kwiKhomishini, uMnuz Paul Pretorius, uthe bazoziphenya lezi zinsolo zokusatshiswa kukaZuma noSikhakhane.Umhlaziyi wepolitiki uMnuz Thabani Khumalo, uthe ukholwa ukuthi lezi zinsongo ezibhekiswe kuZuma, umndeni nabameli bakhe, akumele kuyekwe nje ngoba uMthethosisekelo wezwe uthi noma ngabe ubani kuleli othola ukusatshiswa, iminyango efanelo kumele yenze okuthize.“UMthethosisekelo ukubeka kucace ukuthi uma kukhona okusabisayo labo ababhekele ezokuphepha kumele bangenelele,” kusho uKhumalo.UZuma uqhubekile nokwethula ubufakazi izolo, echitha ubufakazi obumhlanganisa nezenzo ezingalungile nomndeni wakwaGupta. Kuningi futhi abengakukhumbuli kule minyaka engu-9 ephethe njengomengameli kuleli.Owayeyisikhulu esiphezulu seGovernment Communication and Information System (GCIS), uMnuz Themba Maseko nowayeyilungu le-ANC ePhalamende, uNkk Vytjie Mentor bangabanye bosopolitiki nezikhulu zahulumeni ezakhomba uZuma ezenzweni ezingalungile.UZuma ubuchithile ubufakazi bukaMaseko bokuthi wachithwa njengesikhulu esiphezulu seGCIS ngemuva kokuthi uZuma ekhiphe umyalelo wawubhekisa kulowo owayengungqongqoshe ehhovisi likamengameli, uMnuz Collins Chabane, ukuthi afake uMaseko komunye umsebenzi noma anqamule inkontileka yakhe.“Angikaze ngithumele uChabane ukuthi asuse uMaseko ekuphatheni iGCIS amyise ukuyoba ngumqondisi jikelele komunye,” kusho uZuma.UZuma uphinde waziqhelelanisa noNkk Mentor, ethi akakaze ahlangane naye. Ukuchithile ukuthi uNkk Mentor waxoshwa njengosihlalo wamabhizinisi kahulumeni ngoba anqaba ukuhlangana noZuma eseChina.* Lo mbiko unezezelwe nguSiyabonga Mkhwanazi noSihle Mavuso",Kuzosukunyelwa ukwesatshiswa kukaZuma
"LUNGILE MAJOKAA BABANINGI abadlali abagijima kuPremier Soccer League (PSL) njengamanje abangazishaya isifuba ngokuthi bayayikazela yizindondo ngenxa yokuhlabana kwamaqembu asebeke bawadlalela.Umdlali wasesiswni ku-Orlando Pirates, uDaine Klate (29), nguyena obonakala enonyawo oluhle njengoba lapho efika khona iqembu liyahlabana.Ngemuva kokuphunyukwa yiqatha kathathu, kweyamanqamu edlule kule sizini esanda kusongwa, ekugcineni eZimnyama zihlabene, wakwazi ukufaka indondo ka-12 emgodleni wakhe.Lena bekuyindondo yesikhombisa kaKlate ayithola nePirates kusukela afika kuyona ngo-2010. KuSuperSport United aqala kuyona ukudlala ezingeni eliphezulu, ushiye enqobe izicoco ezintathu zeligi ngaphansi kukaGavin Hunt. Ubekhona kuMatsatsantsa a Pitori edla umhlanganiso ku-SAA Supa 8 ne-Absa Cup ngaphansi kukaPitso “Jingles” Mosimane.“Ngingasho ukuthi ngibusisekile futhi nginenhlanhla yokudlalela amaqembu aphumelelayo. Ngicabanga ukuthi lena yindondo yami ka-12. Okungijabulisa kakhulu ngazo ngukuthi wonke lona wumsebenzi wokuzikhandla siyiqembu. Akuhlonishwa mina kuphela. Bonke abadlali abalapha bazogoduka nezindondo. Ngizoqhubeka nokuzimisela ukuze siye phambili,” kusho uKlate ngemuva komdlalo wamanqamu weNedbank Cup ababhuquzise kuwona iBidvest Wits ngo 3-1.Uthe okubaphumelelisile ekugcineni wukuthi abakaze balilahle ithemba phezu kokuhlulwa kowamanqamu weCaf Champions League, MTN 8 nakuTelkom Knockout.“Kube yisizini enzima kithina, sihlulwa kweyamanqamu kathathu kodwa ekugcineni senze okufanele. Asikaze sililahle ithemba, umqhudelwano ebesidlala kuwona besizimisela njengoba kugcine kuhambe ngendlela esifisa ngayo. Sibonga nomqeqeshi (uVladimir Vermezovic), ufike wasikhuthaza futhi akazange enze izinguquko ezinqala, naye ufanele ukunconywa,” kusho lo mdlali.UKlate waphekwa eTransnet School of Excellence, ngaphambi kokujoyina i-United ngo-2002.Umdlali wePirates olandela uKlate ngezindondo, ukaputeni uLucky Legkwathi, onqobe ezintathu zeligi, ezimbili zeNedbank Cup, iTelkom Knockout nezimbili zeMTN 8.UKlate uthe usebheke ukuthi badle umhlanganiso kuCaf Confederations Cup abazodlala kuyona ngonyaka ozayo ngesizathu sokuba ngompetha beNedbank Cup.“Kuningi esikufundile kuChampions League esizimisele ngokukusebenzisa kuConfederations Cup. Okuhle ngePirates wukuthi siyayithakasela le miqhudelwano, sizimisele ngokuyinqoba,” kusho uKlate.Izindondo zikaKlate:n Premier Soccer League (2007-08), (2008-09), (2009-10), (2010-11), (2011-12)n Telkom Knockout (2012)n MTN 8 (2010, 2011)n Nedbank Cup (2011, 2014)n Absa Cup (2005)n SAA Supa 8 (2004)",UKlate wumdlali ononyawo oluhle
"IMARITZBURG United izenzele walula umsebenzi wokubuyela kwi-Absa Premiership ishaya iTshakhuma Tsha Madzivhandila (TTM) kowukuhlungela ukukhuphukela kwiPremiership izolo ntambama eThohoyandou Stadium, eLimpopo.Amagoli eMaritzburg ashaywe uJudas Moseamedi noBongokuhle Hlongwane ngesiwombe sesibili.Okucace bha ngemizuzu ewu-15 yokuqala kulo mdlalo, ukuthi iTTM ibihlele ukuthi iMaritzburg ingazinzi ebholeni.Ithuba lokuqala liqhamuke ngomzuzu ka-16, uMohau Mokate ongumgadli kwiTeam Of Choice, ejika abadlali basemuva beTTM, uCarlington Nyadombo noTshepo Makgoga kodwa wakha amabhilidi.Ithuba lesibili lezivakashi liqhamuke ngomzuzu ka-18, uSiphesihle Ndlovu edlala kahle kwesokunxele egoba ibhola elihle, lahlangana noMokate obesebhekene nepali kodwa uNyadombo ngokubambisana noLebohang Mabotja bakuvimba konke lokho, yaphunyuka kanjalo iTTM.Umdlali wasemuva kwiMaritzburg, uSiyanda Xulu udlale imizuzu ewu-33 kulo mdlalo, ngaphambi kokuthi * -Eric Tinkler amkhiphe. Ubengalimele, kodwa wenze iphutha ngomzuzu ka-32, efaka enkingeni uRichard Ofori ovimbela iMaritzburg emphasela kwi-18, esikhundleni sokukhiphela ibhola ngaphandle.UXulu ubexinwe ngu-Edward Manqele, waphasela * -Ofori kanti nalo nozinti ubemakiwe njengoba ebexinwe uLehlohonolo Nhlapo kodwa wehluleka ukumphuca ibhola.Ngesiwombe sesibili iqhubekile iTTM nokuba yisicefe kwiMaritzburg, ingayiniki ithuba ebholeni.UTinkler wenze ushintsho lwakhe lwesibili kulo mdlalo efaka uMoseamedi endaweni kaMokate maphakathi nesiwombe sesibili. Ngomzuzu ka-66 uMoseamedi ujabulise abalandeli beTeam Of Choice engqofa ibhola elihle ebeligotshwe uDeolin Mekoa, yahamba phambili iMaritzburg.Izamile ukubuya iTTM kodwa uHlongwane ushaye elesibili leTeam Of Choice ngomzuzu ka-81 ngemuva kokuhudula udonga lweTTM, okuphoqe ukuthi unozinti uSimon Mamudzdi aphume emapilini kodwa waphambana nalo.Umdlalo olandelayo kweyokuhlunga uzoba phakathi kweTTM neRoyal Eagles ngoMgqibelo, eThohoyandou Stadium, ngo-3 ntambama.Imidlalo esele yokuhlunga:NgoMgqibelo - Tshakhumav Royal EaglesMeyi 29 - Royal Eagles v Maritzburg UnitedJuni 1 - Maritzburg United v TshakhumaILog yemidlalo yokuhlungaAmaqembuPWDL PtsMaritzburg22006Eagles21013Tshakhuma20020",I-Maritzburg izicabele indlela iphumelela
"SITHEMBISO MKHIZEUMQEQESHI waMaZulu, uBenni McCarthy, uzishaya isifuba ngokusayinisa uThabo ""Section 10"" Qalinge ogijime umdlalo wokuqala iqembu lishaya iBlack Leopards ngo-1-0 koweDStv Premiership eThohoyandou Stadium, ngeSonto.Igoli okunqobe ngalo uSuthu lishaywe uSiyethemba Sithebe. Belunqoba umdlalo wesihlanu kulandelana. Kwemine kalingenelwanga amagoli.Ukunqoba lapha kulithathe kwalibeka endaweni yesithathu kwi-log ngamaphuzu awu-37, emidlalweni ewu-21.Lulandela iLamontville Golden Arrows ekweyesibili, babambene ngamaphuzu.Ngemuva kokudlala kukaQalinge imizuzu ewu-20 koweLeopards, uMcCarthy uthe akangabazi ukuthi lo mdlali oyibamba ohlangothini lwesokunxele uzoba wusizo olukhulu kokuhloswe ukuzuzwa uSuthu.""Umdlali umsayinisa ngenxa yokwazi ithalente lakhe. Ngithemba ukuthi uzosiza iqembu ukuthi lisonge lisendaweni eliyifunayo. Okungijabulisayo ukuthi nasejimini wenza kahle. Akumele simfake ingcindezi, kumele sithathe izinto kancane. Kumele sikhumbule ukuthi sekuphele isikhathi eside agcina ukudlala. Ngokuhamba kwesikhathi, uzoba yile nto esiyidingayo. Nakuba kukuningi okusamele akulungise kodwa ingichazile indlela adlale ngayo koweLeopards,"" kubeka uMcCarthy.Umdlalo wangeSonto bekungowokuqala selokhu uQalinge akhonjwa indlela iSuperSport United, ngoMeyi wangonyaka odlule.OSuthwini ufike maphakathi nenyanga ezozama inhlanhla, ngempela kwamlungela. Ungumdlali wesibili osayiniswe uMcCarthy. Owokuqala uZukile Kewuti obesuka kwiCape Town City. UQalinge owazakhela igama kwi-Orlando Pirates ijezi uzolibanga  naye uKewuti, Siphiwe Tshabalala, Luvuyo Memela noPhakamani Mahlambi.Mayelana nomdlalo weLeopards, uMcCarthy uthe bebebazi ubunzima abazobhekana nabo eThohoyandou.""Iqhinga bekuwukuthi sifake ingcindezi kwiLeopards. Besazi bazohlasela ngamandla, bafake abagadli abaningi. Ngichazekile ngendlela uVeli (Motha) nodonga lwakhe abadlale ngayo. Umdlalo wesine engangenelwa igoli. Okwami ukuthi ngincome abadlali bami, kuhlale kunzima ukuthola amaphuzu aphelele kule nkundla. Ngithandazela ukuthi siqhubeke nalo mgqigqo nasemdlalweni wethu olandelayo neStellenbosch. Imidlalo iya ngokuba nzima, nokho ngalo mgqigqo ngithemba ukuthi sizokufeza esikudingayo.“Umdlalo woSuthu neStellies ungoLwesihlanu ngo-5 ntambama, eDanie Craven Stadium.",UMcCarthy uchazekile ngomdlali omusha
"UMHOLI we-Economic Freedom Fighters (EFF) uMnuz Julius Malema usegxeke abakhuluma kabi ngeNgengonyama yamaZulu, Isilo Samabandla, esikhotheme, wabasola ngokungahloniphi amasiko esintu. UMalema ubekhuluma nabezindaba ngemuva kokuyobhonga emswaneni esigodlweni seSilo, kwaNongoma namhlanje. “ISilo besingeyona imali, ngeke sithandwe yiwo wonke umuntu. Njengabantu sikulindele ukuthi ihluke imibono ngabanye abantu, ikakhulukazi ngabaholi. Ngokwesintu kodwa kuyichilo ukukhuluma kabi ngomuntu osedlulile emhlabeni. Yingakho uma singakuthandi kungcono sithule, ngakho abathule (labo abakhuluma kabi). Asigxile emisebenzini emihle eyenziwe yiSilo kule ndawo naseNingizimu Afrika. Sifunda okuhle kuphela kwabangasekho, siyakuziba okubi ngoba abasekho ukuzoziphendulela,” kusho uMalema. UMalema uqhube wathi iningi labantu abakhuluma kabi ngeSilo abantu ababesaba ukukhuluma noNgangezwe Lakhe esaphila.“Asinaso isikhathi samagwala. Uma kunezinto ababefisa ukuzikhuluma ngeSilo kwakumele bazikhulume naso sisekhona” usho kanje. The brave one is no more; we celebrate your life, my King. Sleep well, good night. ✊🏿 pic.twitter.com/zbiN4KWcPuKing Zwelithini and his family recognized African people across the length and breadth of our country as ONE, and refused to let the demon of tribalism sowed by colonialism and apartheid to divide the PEOPLE.We will always cherish his wisdom. #EFFAtZuluRoyalPalace pic.twitter.com/4FEbFhMJI4UMalema uqhube waveza ukuthi bafike bashumayela ubumbano kubaNtwana baseNdlunkulu ukuze umlando nemisebenzi yeMbube iqhubeke. Uthe uyethemba ukuthi bazosebenzisana neNgonyama Trust ukuqinisekisa ukuthi umhlaba ubuyiselwa kubantu boHlanga kuleli. Ngaphandle kwe-EFF, namhlanje kufike nePhini likamengameli we-ANC uMnuz David Mabuza ngokunjalo noNobhala-jikelele wale nhlangano, uMnuz Ace Magashule, eseSigodlweni sakwaKhethomthndayo bezobhonga emswaneni. ",'Bangamagwala abakhuluma kabi ngeSilo ngoba nakhu sesikhotheme' - Malema
"SESIFINYELELE ku83 890 isibalo sabantu asebehaqwe yigciwane leCovid-19 eNingizimu Afrika kulandela ukutholakala kwabanye abangu3 478 sebenaloleli gciwane emahoreni awu-24.Izolo uMnyango wezeMpilo kuzwelonke umemezele ukuthi isibalo sabantu abasishiyile emhlabeni siku63, okungabaseWestern Cape nase-Eastern Cape. Lokho kusho ukuthi abantu asebebulewe yiCovid-19 eNingizimu Afrika sebebalelwa ku1 373E- Eastern Cape kushone abayisithupha kwathi eWestern Cape kwahamba emhlabeni abangu57. Nakuba kunjalo kodwa asebephunyukile emlonyeni wengwenya sebebalelwa ku44 920. Ngokusho kukaNgqongqoshe wezeMpilo kuleli, uDkt  Zweli Mkhize.Uthe sekuhlolwe abantu abangu-1 228 098, sekubalwa nabahlolwe emahoreni angu24 adlule, abangu-27 362. IWestern Cape isaqengqeleza phambili ngokuba nesibalo esiningi sabantu asebehaqekile  esingu47 522, kulandele iGauteng ngokuba  nabantu abawu15 898 ne-Eastern Cape enabawu-12 639. Uxwayise abantu ukuthi yize sekuxegiswe imithetho kodwa impi isenkulu yokunqanda ukubhebhetheka kwaleli gciwane emphakathini.  NgoLwesithathu uMengameli wezwe, uMnuz Cyril Ramaphosa, umemezele ukuthi kunemithetho yokuvalwa kwezwe esigabeni sesithathu ezoxegiswa ukuze kufukuleke umnotho wakuleli. Yize kunjalo kodwa uMkhize uthe kusemqoka manje ukuba izakhamuzi zakuleli ziqikelele ukuziphatha ukuze kwehle isibalo sabahaqekile. ""Emasontweni ambalwa awedlule, saxwayisa ngokuthi kuza isigxabhane semvula. Siyozifaka kuso. Umthelela wegciwane uzokuba yinselelo. Kusemqoka ukuthi sibhekana ngqo nezinguquko ezizokwenzeka ezimpilweni zethu. Akukwazi ukuthi kuqiniswe imithetho ezweni lonke ekubeni abantu belamba."" Uthe kufanele kodwa kuqinisekiswe ukuthi ngesikhathi kuvikelwa izimpilo zabantu, kube kunqandwa nesibalo sabantu abahaqekayo. ""Manje abantu kudingeka bakuqonde ukuthi izimpilo zethu zixhomekeke ekuziphatheni kwethu."" UNgqongqoshe uthe ngaphambi kokuvalwa kwezwe besanda ngokuphindaphindiwe isabalo sabantu ebebehaqeka njalo ezinsukwini ezimbili kodwa manje isibalo sesikhula kabi njalo ezinsukwini ezingu12 futhi kwezinye izindawo njalo ezinsukwini eziyisishiyagalolunye.",UMkhize uthi akumele kuqiniswe imithetho yokuvalwa kwezwe ekubeni abantu bebulawa yindlala
"UPHIKO lukahulumeni olulawula ukudayiswa kotshwala esifundazweni i-KZN Liquor Authority (KZNLA) inxenxa amalungu omphakathi ukuthi ampimpe abantu abakhiqiza utshwala obuyimbombayi ngoba buyingozi.Isicelo sabe-KZNLA silandela esamaphoyisa ngeledlule anxuse abantu ukuthi bahlukane nokuphuza utshwala obuyimbombayi ngoba babeka impilo yabo engcupheni.Amaphoyisa ayebuya koshaqa amabhokisi angaphezu kuka-20 kagologo oyimbombayi nemishini yokuwukhiqiza emzini oseDududu ngaphansi kukaMasipala uMdoni.Okhulumela i-KZNLA, uMnuz Vuyani Dimba, uthe bayayeseka imikhankaso yamaphoyisa elwa nokuhweba ngotshwala ngesikhathi sikathaqa.UDimba uthe ngokophenyo lwabo, abakhiqiza utshwala obuyimbombayi bakwenza kalula ngoba izithako zokubukhiqiza zishibhile.“Basebenzisa izindlela ezisheshayo zokwenza utshwala ngezithako eziyingozi njengoba behlanganisa amanzi ne-methanol enobuthi obuyingozi. I-methanol ayenzelwanga ukuphuzwa ngabantu ngoba ingamosha isibindi, ikuphendule impumputhe futhi iyabulala uma uyiphuza.""Sicela umphakathi ukuthi usebenzisane nathi namaphoyisa ngenhloso yokuthola izindawo ezikhiqiza utshwala obuyimbombayi bese kuboshwa abakhiqizi babo,” kusho uDimba.Okhulumela amaphoyisa kuzwelonke, uBrigadier Vish Naidoo, ngeledlule uthe lobu tshwala buyingozi kangangoba bungambulala umuntu obuphuzayo.UNaidoo wathi abasolwa eDududu badla phansi engakafiki amaphoyisa kodwa kwavulwa icala lokuphula umthetho kathaqa.UNgqongqoshe woMnyango wezokuThuthukiswa koMnotho, ezokuVakasha nezeMvelo, uNkk Nomusa Dube-Ncube, uncome umsebenzi omuhle owenziwa ngamaphoyisa kanjalo nabeKZN Liquor Authority.“Ngifisa ukubongela abomthetho ngalo msebenzi omuhle wokubamba izigilamkhuba ezidayisa utshwala ezinye zizakhele utshwala ngendlela engekho emthethweni futhi ephula imigomo ebekiwe ngaphansi kwesimo sikathaqa esingaphansi kwaso.""Sithi nalabo esingakababambi abalale obenyoni ngoba lukhulu luyeza luyanyelela,” kusho uNkk Dube-Ncube.Khonamanjalo, kubukeka idla ubhedu emalokishini imfulamfula okuwutshwala bokuzakhela phambilini obebuthathwa njengobuphuzwa ngabantu asebekhulile.Njengoba kuvaliwe ukudayiswa kotshwala ngesikhathi sikathaqa, intsha eningi iziphuzela imfulamfula.Intengo yezithako zokuyiphisa inyukile ezitolo futhi kunasebeqale ibhizinisi lokudayisa izigubhu eziwo-2 litre zokuyilayisha ngenhloso yokuzenzela imali.",Uhulumeni unxusa ukuba kumpimpwe abadayisa utshwala obuyimbombayi
"MCEBO MPUNGOSEKUNGAKAPHELI nezinyanga ezimbili umphakathi waseNanda, Ntuzuma naKwaMashu uzibusise ngomcimbi ePrincess Magogo, usuphinde waba nenhlanhla yokulethelwa abaculi abanohlonze emcimbini ozobe uKwaMashu Freedom Park kwa-G ngoMgqibelo. Kulo mcimbi obizwa nge-INK Kasi Experience kuzobe kuboshelwe abanye abaculi abaphambili kuleli okubalwa kubo iDreamTeam, WTF, Duncan, Zakwe, DJ Happy Gal, DJ Le Soul, DJ Twitty nabanye.La malokishi kade esingethe i-INK HOP Festival ngenyanga edlule eyashoda ngezethameli phezu kokuba yayinohlu lwabaculi okubalwa kubona uZakwe, AKA, Nathi Mankayi, HHP, Kwesta, Thebe, Naima Kay, DJ Zinhle, Euphonik nabanye. Lo mcimbi wacishe wabhuntsha ngenxa yesibalo esincane sabantu ababethenge amathikithi kanti kwakunezikhalo ngokuvalelwa ngaphandle kwabaculi bendawo. Kulokhu la malokishi asethole elinye ithuba lokujabulela isikhathi samaholidi ngomcimbi. Omunye wabahleli bomcimbi uNkosinathi Mdunge weLacoste Entertainment uthe benze okuhluke kakhulu ukuheha abantu ukuthi beze kulo mcimbi.“Kumanje sisemgqigqweni wokuhambela la malokishi amathathu sicela abantu ukuthi beze ngobuningi babo. Ngaphandle kwalaba baculi abakhulu ababaliwe sivele siphethe nabaculi bendawo abasafufusa esizobanikeza ithuba lokuzazisa,” usho kanje.Amasango azovulwa ngo-10 ekuseni kanti amathikithi omcimbi atholakala ngo-R70, awe-VIP angu-R300. Abantu bavumelekile ukuphatha ama-coolerbox neziphuzo zabo.",Omunye umcimbi KwaMashu
"INDODAKAZI yesiqumama saseThekwini, uSbahle Mpisane, ithi isikhathele abantu abamatanisa umcebo kanina uShauwn Mkhize, nezindaba zokuthakatha nokuthwala.Uthi uma ngabe abantu bakuleli bekholelwa kangaka ekutheni wonke umuntu ocebile unenyoka, pho bona balindeni bengalandi ezabo.Lokhu kulandela ukusabalala kwenkulumo yombhali wezincwadi uJackie Phamotse, othe “osaziwayo nezicebi ezaziwayo zakuleli zisebenzisa izinyoka ukuze zigwilike”.Phambilini uSbahle uke wafaka isithombe ebambe ufeleba wenyoka, okwenze ukuthi abantu ezinkundleni zokuxhumana bematanise inkulumo yalo mbhali nale nyoka ashutha nayo uSbahle.Bathi le nyoka kusobala ukuthi ingekaShauwn Mkhize, iyona eyenza ukuthi agwilike ngale ndlela.Ekhasini lakhe le-Instagram uSbahle uphoqelekile ukuthi aziphendulele ngokufaka isithombe somnikazi wangempela wenyoka ayeyifakile, uhambisana nombhalo othi: “Nansi le nyoka, iningi leziduphunga elizitshela ukuthi ngeyami. Hlalani nikhuluma”.Ekhuluma neSolezwe ngoMgqibelo, uSbahle uthe usekhathele ukubukela abantu bedicilela phansi isithunzi sikanina nomndeni wakhe.“I-video yokuqala ngayifaka ngoba ngithukile ukuthi kukhona umuntu ohlala nenyoka engaka endlini. Kodwa-ke ngoba abantu bahlale bengafuni ukubona umuntu ephumelela, kumele bakhulume nezinto ezingekho njengokuphiwa inyoka esingenayo,” kusho uSbahle.Eqhuba uthe kumanje kunekhasi leFacebook okungesilo elakhe kodwa elivulwe ngegama lakhe.“Bananesithombe sami sikamazisi babuye bafake nemizi kaMa kodwa angiyazi inhloso yabo ukuthi yini ngempela njengoba manje sekuthiwa sinenyoka,” usho kanje uSbahle.Ephetha uSbahle uthe uyajabula ngoba useyalulama futhi useyakwazi nokuqukula izinsimbi zokujima, nokuyinto abengasayenzi.“Ngikhuluphalile ngesikhathi ebengisalulama ngaso njengoba bengingasajimi.“Kuyangijabulisa ukuthi sengiyakwazi ukwenza into engiyithandayo ngoba ukujima yikona okwaphakamisa igama lami kuleli,” kusho yena.Uthe ngeke ahlukane nokujima ngoba yiyona nto azizwa ejabulile uma eyenza.",Ukhathele uSbahle ngabasola ukuthi unina uShauwn ucebiswe yinyoka
"NJENGOBA namhlanje kuqala inyanga yokuqhakambisa amagugu eNingizimu Afrika, ongoti bathi sekuyisikhathi sokuthi abantu bakuleli abagcina amasiko athile bawenze ngendlela efanele, basiyeke kancane isilungu esesidla lubi uma kwenziwa le micimbi.Bathi kuningi nokubhimbiswa kwezinto osekubonakala, okwenza ukuthi abasuke begcinelwa leyo midanti babe nezinkinga ngoba isiko lingagcinwanga kahle.Ungoti wamasiko KwaZulu-Natal, uDkt Nomagugu Ngobese, uthe abantu ake bayeke ukusebenzisa imali eningi benza imicimbi yesintu bayihlanganise nesilungu.“Imicimbi yesintu akumele yenziwe njengeyesilungu ngoba abantu bedlalisa imali. Kunemcimbi okungamele intombazane ize ikhule ingenzelwanga yona ekhaya.Umhlonyane, umemulo, umkhehlo nokugcagca ngezinye zezinto okumele zenziwe ngendlela ukuze izinto zilunge.Nokho le eqondene nomendo bangeke benzele wonke amantombazane ekhaya ngoba awagani wonke,”kusho uDkt Ngobese.Eqhuba uthe kuyihlazo ukuthi kunemizi egcina ixuba umemulo nephathi. Lezi zinto uthe azihlangani nhlobo.“Kuyenzeka eminye imizi ithenge notshwala, umuntu anikezwe nokhiye kade emula emini.“Ihlazo lelo. Iphathi nokhiye yisiko labelungu. Akumele lihlanganiswe nomemulo. Uma umzali ethanda nokwenza iphathi akakhethe olunye usuku,”kusho uDkt Nomagugu.Nazi ezinye izinto uDkt Ngobese athi abantu kumele bazenze ngendlela okuyiyo::-Lesi yisigaba sokuqala ngqa sengane yentombazane esuke isithombile.Ihlatshelwa imbuzo, igongqe uma iqala ukuya esikhathini.Kulowo mgongqo isuke inikwa iziyalo ngoshintsho olusuke luzoba khona ngomzimba wayo njengoba isithombile nje.Ngenxa yokuthi yonke into idinga imali, kuyenzeka ukuthi abazali bangakwazi ukuyenzela ngaleso sikhathi ikade iqala ukuya esikhathini.Uma sekwenziwa umcimbi, intombazane ihlala nontanga bayo begcobe ibomvu, okuwuphawu lokugongqa. Abafana abavunyelwe ukusondela kulowo mgongqo.:-Umemulo kusuke sekuyisigaba sesibili lapho ingane yentombazane seyikhulile yahamba phezu kweziyalo eyazinikwa ngabazali ngesikhathi yenzelwe umhlonyane.Uyise wayo usuke esebonga ukuziphatha kahle kwayo eyikhulisa phambi kwabantu.Endulo ngenxa yokuthi bekungafundwa kungasetshenzwa, owesifazane ubethi uma enzelwa lo mcimbi kube yindlela yokumnika imvume yokuthi usengakhethwa yinsizwa ayiqome noma agane.:-Intombi isuke seyidlulile kulezi zigaba ezingenhla yaze yaqoma yagana. Uyise usuke eseyikhehlisa ngoba isuke isilungela ukuyogana komunye umuzi.Endulo lokhu bekwenziwa nangokuthi owesifazane enziwe uhlobo oluthile lwesitayela sasekhanda, esihlobe ngezinto ezahlukene.Lo mhlobiso wasekhanda ubuwenziwa abesifazane ababizwa ngokuthi yizinyanga zekhanda ebezikwazi ukwenza isitayela sasekhanda esihlukanisa owesifazane oseganile ezintombini.Esikhathini samanje lokhu sekwenziwa ngezicholo zesimanje ezihlobe ngezimpaphe, ubuhlalu nezinkinobho.-Usuke usulandela konke lokhu okungenhla, lapho intombi isuke isiphuma ekhaya seyiyohlala emzini ngokusemthethweni.Esikhathini samanje kwenziwa ngendlela ehlukile neyakudala njengoba sekuthengwa nezimpahla zasendlini nezitsha nemiswenko ngenxa yezinga lempilo esiphilwa.",Ukhuza ukusheba amasiko nesilungu
"INHLANGANO eyengamele ibhola emhlabeni iFifa ikhomba iSafa ngenjumbane ekutheni ayizange igxilise umqondo odabeni lukaPhineas Nambandi, oluholele ekutheni AmaZulu FC aphucwe amaphuzu ayisithupha.UNambandi waseNamibia, inkontilleka yakhe yanqanyulwa ngo-2014. Amaphuzu ayehamba nenhlawulo kaR1 086m.Encwadini ethunyelwe kwiSafa yiFifa ngoMashi 12, 2019 (Isolezwe ngeSonto elinayo ikhophi yayo) ngesinqumo sayo sakamuva ngodaba oluthinta AmaZulu FC angaphansi kweLyrastars Investments Pty Ltd okumanje adlala kwi-Absa Premiership.Nalawo ayengaphansi kwenkampani okungaMaZulu Football Club Pty Ltd osekuyiRichards Bay Football Club egijima kwiNational First Division. Ngokusho kwencwadi iSafa iKhabeni Projects Pty Ltd okufanele iqonde kahle konke ngezimo zomthetho zamalungu ayo njengoba kuyiyona eyengamele izindaba zebhola eNingizimu Afrika.Ethintwa nge-email ngale ndaba oyisikhulu esiphezulu esibambile seSafa, uRussell Paul, uthe bakwenza konke okuyimiyalelo yeFifa.“Sakwenza konke njengokulandisa kwenqumo yokusebenzisana phakathi kwezinhlangothi zonke.“Kuyinto eyaziwa umphakathini wonke ukuthi umyalelo weFifa sawulandela njengoba unjalo.“Inkulumo yakho ethi iFifa ikhomba iSafa ngenjumbane ngiyayichitha. ISafa yenza konke ngokwemigomo ebekiwe yokusebenzisana nobudlelwanao neNSL (National Soccer League) nemigudu ekhona phakathi kwezinhlaka zombili, yaphinde ngaso sonke isikhathi yagcina imiyalelo njengokucelwa yiFifa futhi lolu daba seluvaliwe.”Kule ncwadi iFifa iqhuba ithi: “Ngemuva kwemininingwane emisha ithole ukuthi iKhabeni Project Pty Ltd engumnikazi weRichards Bay FC yiyo ethathwa ngokuthi yathatha ilungelo laMaZulu Football FC Pty Ltd.ILyrastar Investments Pty Ltd yathenga ilungelo leThanda Royal Zulu yathi isingaMaZulu FC, ngakho laMaZulu ngeke kube yiwona asemthethweni ezindabeni ezithinta AmaZulu Football Club Pty Ltd.Kuyona le ncwadi kuvele umyalelo othi iSafa kufanele ithathe amaphuzu ayisithupha kuMaZulu FC Pty Ltd noma kuloyo othathe ilungelo lawo ngokusemthethweni okuyiRichards Bay.Ibuye ithi akubuyiselwe ilungelo leqembu elahlukumezeka. U-Ashwin Trikamjee, onguqweqwe lommeli uthe incwadi yeFifa icace bha.“NgokweFifa umuntu okunguyena ongaMaZulu okufanele aphucwa amaphuzu yiRichards Bay FC, hhayi AmaZulu angaphansi kweLyrastar Investment Pty Ltd ngoba ayiThanda Royal Zulu kodwa kuphela adlala ngaleli gama.“Iyalela iSafa ukuthi ayithathe amaphuzu kwiRichards Bay FC bese ithumela ubufakazi balokho ngaphambi kukaMashi 26 nokuthi ilungelo leThanda Royal Zulu (okungaMaZulu dlala kwiPremiership) libuyiselwe kuyona. Le ncwadi yeFifa yangoMashi 12, 2019 ichaza lokhu,” uTrikamjee egcizelela nokuthi AmaZulu angazidlela amahlanga enkantolo ngale ncwadi.Ngenyanga edlule uJomo Biyela usihlalo weRichards Bay watshela leli phephandaba ukuthi bayaphupha abacabanga ukuthi bangathola amaphuzu. AmaZulu anqabile ukuphawula, athi yonke imibuzo mayibhekiswe esikhulwini esiphezulu seSafa.",I-Fifa nongqimphotho ngamaphuzu oSuthu
"ICIKO lakuleli, uZwelethu Mthethwa, utholwe enecala lokubulala ngenhloso owesifazane owayedayisa umzimba, uNokuphila Khumalo (23), yiNkantolo eNkulu eWestern Cape namhlanje ekuseni.Isinqumo sokugwetshwa kukaMthethwa sincike kakhulu ekusetshenzisweni kwevideo ye-CCTV eyakhombisa uNokuphila ekhahlelwa ezintatha kuso ngo-Ephreli 14 ngo-2013, kuRavencraig Road, eWoodstok.Selokhe kwaqala ukuqulwa kwaleli cala uMthethwa ubemi kwelokuthi akasakhumbuli ukuthi kwenzakalani eThe Corner Lounge, eGugulethu, okuyindawo ayephuza kuyo ngobusuku obufanayo. Uthe akukhumbulayo ukuthi wachitha imali engaphezulu kuka-R2000 ethenga utshwala kule ndawo kuphela.",Utholwe enecala owabulala umahosha
"KUFE abantu abangu-22, kwalimala ababalelwa ku-59 kuqhuma ibhomu emcimbini womculi wase-United States, u-Ariana Grande, edolobheni laseManchester e-England izolo ebsuku.UNdunankulu wase-Britain, uTheresa May, uthe lesi sigameko kungenzeka ukuthi sidalwe abashokobezi. Lelizwe ligcine ukubheka nesigameko esifana nalesi ngenyanga kaJulayi ngo-2005. Kubikwa ukuthi amaphoyisa azwe ngalesi sigameko esenzeke eManchester Arena ngo-10.30 ebsuku. Bekunezinkumbi zabantu ababalelwa ku-21 000 abebezobuka u-Ariana Grande, okubalwa kubo nezingane ezincane. Obekulendawo uthe uzwe kuqhuma ibhomu esephuma kule ndawo, okulandelwe ukuhayiza kwabantu abebegijima bezama ukuphuma. Ekseni bekubikwe ukuthi kushone abantu abangu-19 kulesi sigameko kodwa isibalo sesinyukele ku-22. U-Ariana, oneminyaka engu-23 ubhale kutwitter waxolisa ngalesi sigameko.“Ngibuhlungu ekujuleni kwenhliziyo yami, ngiyaxolisa, anginawo amanye amazwi,” usho kanje.UNdunankulu uMay, obekuzoba nokhetho ezweni lakhe emasontweni amabili udlulise amazwi enduduzo emndenini yabashonile.-Reuters","Kufe abangu-22 kuqhuma ibhomu eManchester, e-England"
"KUSHONE abantu ababili engozini yeveni okuthiwa beyithwele abantu abangu 27 eyenzeke ePort Shepstone izolo ezintanta.Okhulumela uMnyango wezokuPhepha, ukuThutha nokuXhumanisa uMphakathi KwaZulu-Natal uMnuz Mluleki Mntungwa uthe kule ngozi kushone abantu ababili. Imbangela yengozi isaphenywa.UMntungwa uthe ngaphandle kwale ngozi amaphoyisa abe nezivimbamgwaqo eThekwini ngoMsombuluko ebusuku lapho kuboshwe khona abashayeli abangu 10 ngamacala okushayela bephuze utshwala.Uthe kumiswe izimoto ezingu-827 kwabekwa amacala abashayeli abangu-66 abanye babo okutholwe ukuthi abanazo izincwadi zokushayela, abanye beshayela izimoto ezingekho esimeni sokuba semgwaqweni.UMntungwa uthe bekunezivimbamgwaqo kuso sonke isifundazwe ukuze kwenziwe isiqiniseko sokuthi abashayeli balandela umthetho.Uthe amaphoyisa asazobonakala emigwaqweni yesifundazwe kuze kube kuphela amaholidi.UMnuz Simon Zwane weRoad Traffic Management Corporation (RTMC), uthezikhona izingozi ebezikhona kodwa nayeubalule eyasePort Shepstone okushone kuyo abantu ababili.Uthe izingozi eziningi zidalwa ukuthi abantu bashayela bephuze utshwala. Uxwayise abashayeli ukuthi bashayele ngokucophelela ikakhulukazi eGoli njengoba izulu lina.Uthe izibalo zokuthi kushone abangaki emigwaqweni yakuleli ngesikhathi samaholidi bazozikhipha uma sekudlule amaholidi.",Kushone 2 engozini yeveni 'ebino-27' wabantu
"ZODWA NDABAINOVALO injini yaMaZulu, uKhulekani “Chillies” Madondo, ngokuba sengcupheni yokulahlekelwa yindawo kuTop 8 kweqembu layo eselishaywe imidlalo emithathu ilandelana ku-Absa Premiership.AmaZulu aqale isizini eshayela phezulu njengoba eke ahlala ngisho endaweni yesibili ku-log.“Siyayibona ingozi esibhekene nayo njengoba izinto ziqhubeka nokungasihambeli kahle. Akukona ukuthi sidlala kabi kodwa kunamaphutha amancane okumele siwalungise okuyiwona asenze sashaywa imidlalo emithathu kulandelana,” kusho uMadondo.“Uma ubheka amaqembu esidlale nawo akumele ngabe sesilahle amaphuzu angaka. Kufanele siwalungise amaphutha esinawo singakashiywa yisikhathi.”Usuthu seluqoqe amaphuzu amahlanu emidlalweni eyisikhombisa emzuliswaneni wesibili we-Absa Premiership. Luzogijimisana neMaritzburg United ngoLwesihlanu, ngo-8 ebusuku, eHarry Gwala Stadium, eMgungundlovu, kanti kumele luqinisekise ukuthi luyaqhubeka nokuhlala kuTop 8.UMadondo uthe kuningi okumele kushintshe ngendlela abadlala ngayo ukuze bangasali ngaphandle kuTop 8.“Kumele sishintshe indlela esizinikela ngayo enkundleni. Akumele sizifakele ingcindezi engenasidingo kuthi sekusele imidlalo emncane kube yilapho siqala ukuphaphama. Umqeqeshi ukhulumile nathi mayelana nengozi esibhekene nayo yokuphuthwa yiTop 8 emuva kokuqala kahle isizini. Ekuqaleni kwesizini sasizibekele ukuthi siqede namaqembu amane aphezulu kodwa izinto zibukeka ziba nzima umdlalo nomdlalo. Asibhekile ukungena kuTop 8 kuphela kodwa sibheke nokuthi sihambe ibanga elide kuNedbank Cup, “ kusho uMadondo.Uthe njengoba sebeshaywe imidlalo emithathu kubalulekile kubona ukuthi bawunqobe umdlalo wabo ne-United.“Umdlalo wethu neMaritzburg uzoba nzima impela kodwa kumele nakanjani sibuye namaphuzu amathathu. Siyazi ukuthi ngeke kube wumdlalo olula kodwa kumele senze konke okusemandleni ukuze sigcine indawo yethu kuTop 8.”EzikaSteve Komphela zizoza kulo mdlalo zihambela phezulu ngemuva kokushaya iFree State Stars ngo 3-2 ngoLwesibili ebusuku.Ngaphandle kokungabi nawo umgqigqo omuhle koSuthu uMadondo uthe ujabule kakhulu ngendlela adlala ngayo.“Ngeke ngiqambe amanga ngizibona ngidlala kahle kakhulu futhi kungifanele ukuthola ijezi ngaso sonke isikhathi,” kusho yena.Imidlalo ye-Absa Premiership:Kusasa: Maritzburg United v AmaZulu (Harry Gwala Stadium, 8pm)NgoMgqibelo: Orlando Pirates v Kaizer Chiefs (FNB Stadium, 3.30pm); Black Aces v Moroka Swallows (Kanyamazane Stadium, 3.30pm); Mamelodi Sundowns v Polokwane City (Loftus Stadium, 8.15pm); Bidvest Wits v Free State Stars (Bidvest Stadium, 8.15pm)NgeSonto: Ajax Cape Town v University of Pretoria (Athlone Stadium, 3.30pm); Bloemfontein Celtic v SuperSport United (Kaizer Sebothelo Stadium, 3.30pm)",UMadondo unovalo ngokuphuma kuTop 8 koSuthu
"UKHALE ngemidlalo edlule umqeqeshi weMamelodi Sundowns, uPitso Mosimane, ezakhe zihluleka ukudlulela kuma-quarterfinal eCAF Champions League.ISundowns igcine ithole iphuzu ibambana ngo 0-0 neHoroya A.C yaseGuinea emdlalweni wokugcina wamaqoqo kaGroup C, eLucas Moripe Stadium ngoLwesibili. Bekufanele iSundowns iwine ukuze ibizojoyina iWydad Casablanca yaseMorocco esigabeni esilandelayo.Nokho ukutatazela nokuhluleka ukusebenzisa amathuba kwabadlali beSundowns kugcine kuholele ekutheni lishabalale iphupho lokuwina iChampions League okwesibili.IHoroya, etheleke eMzansi idinga ukungahlulwa, yiyona edlulele kuma-quarterfinal emuva kokuqeda endaweni yesibili kuGroup C.“Sisesimeni esihlukile ngoba sihlulekile ukudlulela esigabeni esilandelayo. Kuyibhadi ukuthi sihlulwe amathuba amaningi okushaya amagoli. Sikwenzile obekufanele sikwenze. Sizamile, sabacindezela. Sigadle ngakho konke esinakho, sanyusa abadlali basemuva sazibeka engozini. Kodwa ibhola linjalo, uma ungawasebenzisi amathuba ekubeni udinga ukuwina, kuphetha kanje. Ngiyayibongela iHoroya nomqeqeshi. Ngibafisela okuhle kodwa. Umdlalo kade siwuphethe, senze konke,” kusho uMosimane.“Kodwa kwakungafanele sihlulwe iHoroya ekuhambeni. Sashaya amagoli amabili, sekusele imizuzu eyisihlanu sadala ikhona, bashaya igoli.Sasiphambili ngamagoli amabili, ingekho inkinga. Kodwa umdlalo omkhulu kithina ngowaseTogo (AS Togo-Port). Kwakungafanele sihlulwe kulowo mdlalo. Akukholakali okwenzeka eTogo. Angikaze ngiwubone umdlalo ofana nalona selokhu ngaqala ukuqeqesha. Mangakhi amathuba? Angaphezu kwawanamuhla. Sabhekana nonozinti kathathu. “Sibhekene neWydad sashaya igoli emizuzwini emibili yokuqala, sahamba phambili. Sahuqa ubuthongo, umdlali wethu wacabanga ukuthi ibhola liphumile, wama. Ibhola lagotshwa.Lowo kwaba yisipho, uKhisimusi. Kubalulekile ukukhuluma iqiniso. Ungasithwa yizinto ezizoshiwo kodwa ubhekane nayo ngqo into. Nakuba sesidlale lo mqhudelwano iminyaka emine ilandelana kodwa siseyizingane.”Amaqembu adlulele kuma-quarterfinal yiTP Mazembe (Democratic Republic of Congo), ES Setif (Algeria), Wydad Casablanca (Morocco), Horoya A.C (Guinea), Etoile du Sahel (Sudan), Premiero de Agosto (Angola), Al Ahly SC (Egypt) ne-Esperance (Tunisia).Umqeqeshi weHoroya, uVictor Zvunka uthe: “Bengishilo ukuthi kufanele senze konke okusemandleni. Sibe nenhlanhla uma ubheka amathuba abawatholile. Ngiyazi asidlalanga kahle kodwa inhloso bekuwukudlulela phambili. Silindele noma yiliphi iqembu kuma-quarterfinal. Sifuna ukuhamba ibanga elide.”UMosimane uhlalelwe wumsebenzi wokugqugquzela abafana bakhe ngaphambi komdlalo womlenze wesibili owandulela owamanqamu weMTN8 neCape Town City eLoftus Versveld, ngeSonto ntambama. Emlenzeni wokuqala iSundowns ikhale ngaphansi ngo 1-0 eKapa.“Into eyodwa engingayisho okwamanje ukuthi sizoqhubeka nokuhlasela njengoba senzile. Ukungawashayi amagoli kujwayelekile eqenjini. Asinayo inkinga yokwakha amathuba,” kusho uMosimane.",Ubalisa ngemidlalo edlule uMosimane
"UMENGAMELI weSouth African Football Association (Safa) uDanny Jordaan uthi nakuba kuyinto enhle ukusayina kukaPercy Tau phesheya kwezilwandle kodwa unombono owehlukile ngokuthi bekufanele adlale kuliphi izwe.UTau usayine kwiBrighton & Hove Albion yase-England ngemali ebalelwa ngaphezu kukaR50 million. Ngenxa yokuthi amahlandla asewadlale kwiBafana Bafana mancane (njengoba ewu-12), nokuthi elesizwe lakuleli alikho emazweni angu-50 ahamba phambili emhlabeni jikelele, uTau uzobolekiswa iBrighton emaqenjini akwamanye amazwe ase-Europe enobuhlobo nawo.Imibiko ithi angase alibangise eBelgium noma eHolland.Ekhuluma nezintatheli uJordaan ngesikhathi kunomqhudelwano weSAB Under 21 National Champioship, eKing Zwelithini Stadium eMlaza, lesi sikhulu sakhombisa ukuthi ngokwaso uTau bekufanele adlale kwelinye izwe.“Sikujabulela kakhulu ukuyodlala phesheya kukaTau njengenhlangano eyengamele unobhutshuzwayo kuleli. Ngiyazi ukuthi bekunombango wokuthi kufanele asayine e-England noma eSpain kodwa-ke ugcine ekhethe i-England. Nginowami nokho umbono ngokuthi bekufanele asayine kuphi kodwa ngizothula nginganitsheli (esho ezintathelini). Ungumdlali onesiphiwo, simfisele konke okuhle. Siyakholelwa ekutheni uzokhula ngoba amaqembu aphesheya ayasiza ekukhuliseni umdlali ngokomqondo,” kusho uJordaan obekubonakala ukuthi unomuzwa owehlukile ngokusayina kukaTau kwiBrighton.UJordaan uthi umqeqeshi weBafana uStuart Baxter kumele azihluphe ngokuthatha indiza ayobheka abadlali bakuleli abasebancane abazinze phesheya ngenhloso yokuqinisa iqembu lesizwe ukwakhela iNdebe yoMhlaba ka-2020 eQatar. “Akufanele sikhohlwe ukuthi sinabadlali abangaphezu kuka-80 abase-Europe emaqenjni ehlukene. Okubuhlungu abadlali kwiPremier League yase-England noma kwiLa Liga yaseSpain okwenza banganakwa.""",UJordaan unomuzwa ohlukile ngokusayina kukaTau kwiBrighton
"ABAMABANDLA ahlangene KwaZulu-Natal banikele ngo-R1 million wokulekelela ekulweni nokubhebhetheka kwegciwane iCorona.Esitatimendeni esithunyelwe kwabezindaba izolo, inhlangano yamabandla ahlangane eKZN, ithe ifuna ukulekelela kulandela ukuba uMengameli Cyril Ramaphosa ememezele ukuvalwa kwezwe inyanga yonke.Bathe bayazi ukuthi uthaqa uzoba nemiphumela engemihle kwezomnotho kanjalo nakubantu abampofu. Bathe ukudla kuzoshoda kubantu abampofu.Bancome ubuholi bukaRamaphosa, iKhabhinethi noNdunankulu.“Siyakuncoma ukuba abaholi banikele ngengxenye yomholo wabo ukuze balekelele esikhwameni esizolekelela abantu nezinhlaka ezehlukene kulesi sikhathi. Sifisa ukuveza ukuthi amabandla ase-KZN nawo afisa ukunikela ngo-R1 million ukuze kulekelelwe esikhwameni sesifundazwe,” kusho isitatimende.Usihlalo we-KZN Church Leaders Group ophinde abe ngusihlalo we-KZN Inter Religious Council uCardinal Wilfrid Napier uthe: “Elakuleli livaliwe kuze kuphele * -Ephreli ngenxa yeCorona. Lokhu kuzoba nomthelela eongemuhle ikakhulukazi odabeni lokudla,”Ngaphansi kwalolu hlelo lokunikela, le nhlangano yamabandla izonikela ngama-voucher okudla komasipala besifunda abangu-11 e-KZN.Lama-voucher okudla azosebenza kunoma iziphi izitolo ezilandelayo, ika-Shoprite, Pick * Pay, Usave, Checkers noma kwaBoxer.Eminye imizamo yabo yokunikela kubalwa ukuxhumana nabantu nokufundisa ngegciwane, ukunakekela abefundisi, nokubheka umphakathi wonkana.Ngaphezu kwalokhu bathe kumele imikhuleko ingami.Kulo mkhankaso bahlangene ne-South African Council of Churches and Intellimali.Banxuse noma ubani ofisa ukufaka isandla ngalesi sikhathi enze njalo njengoba uMengameli eshilo ukuthi wonke umuntu angalekelela ukulwa neCorona.",Abamabandla eKZN nomnikelo  kaR1m ozosiza abampofu
"BALIMALE kanzima onogada abathathu abathutha imali ngesikhathi imoto abebehamba ngayo igingqika emuva kokuhlaselwa ngamadoda angaziwa abehlome ngezibhamu emgwaqweni u-R33 KwaKopi ngaphandle kwaseGreytown izolo ntambama.UMnuz Werner Vermaak wenkampani yezimo eziphuthumayo i-ER24, uthe baphuthume KwaKopi ngabo-3.30 ntambama izolo bathola imoto igingqikile. “Sithole ukuthi onogada abathutha imali bebesendleleni ngesikhathi behlaselwa ngamadoda amathathu. Imoto yawo ilimele ngesikhathi igingqika yaphuma emgwaqweni. Ngenhlanhla onogada balimale kancane njengoba bethe baphume imoto ihamba. Abazange balinyazwe yiziqhumane.""Uthe onogada baphuthunyiswe esibhedlela esiseMgungundlovu lapho bethola khona usizo lwezempilo.UBrigadier Vish Naidoo wamaphoyisa eNingizimu Afrika, uthe onogada bebesuka eMsinga beyolanda imali enxanxatheleni yezitolo iMsinga Mall.“Onogada bahlaselwe ngamadoda angaziwa abehamba ngezimoto ezimbili ngesikhathi eseKwaKopi, okuyindawo ephakathi kweGreytown noMsinga. Amadoda angaziwa adubule imoto yonogada, bafaka neziqhumane befuna ukuyiqhumisa base bebaleka nemali engadalulwanga.""",Kulimale 3 wonogada abathutha imali behlaselwa
"BAZOHLOLWA abantu abafika kuleli ngemikhumbi yakwamanye amazwe, ukuqinisekisa ukuthi abanayo i-coronavirus.AbakwaTransnet Port Terminals bathe bonke abantu abasemikhumbini yakwamanye amazwe abangena emachwebeni akuleli bazohlolwa.Bathe bafuna imininingwane yokuthi imikhumbi ime emachwebeni awu-10 akumaphi amazwe ngaphambi kokuthi ifike eNingizimu Afrika.Imikhumbi evela emazweni ane-coronavirus izobhalwa kolunye uhlu oluseceleni.Abasebenzi baseNingizimu Afrika, okubalwa abashayeli bemikhumbi abavumelekile ukudla, ukudla noma ukuphuza izinto abazinikwa wozakwabo abafika nemikhumbi yakwamanye amazwe.Uma kukhona umuntu ogulayo emkhumbini, lowo muntu akavumelekile ukuziphumela ngaphandle kokuthola imvume kwabaphethe ezempilo emachwebeni.Akekho umuntu ovela kwelinye izwe ovumelekile ukwehla emkhumbini ngaphandle kokuyalelwa ngababhekele ezempilo emachwebeni.Imikhumbi izobhekisiswa ukuqinisekisa ukuthi wonke umuntu uyahlolwa.Ngisho abahamba ngama-yatch abavumelekile ukuzehlela kodwa kufanele kuqinisekiswe ukuthi abaguli.Abashayela amabhanoyi angenisa imikhumbi echwebeni nalabo abasebenza nemikhumbi evela kwamanye amazwe bazogqoka ama-musk nama-gloves.Khonamanjalo uNgqongqoshe wezeMpilo eNingizimu Afrika, uDkt Zweli Mkhize, uthe i-coronavirus ayikafiki eNingizimu Afrika, waqinisa abantu idolo ngokuthi leli lizwe limi ngomumo ukubhekana nalesi sifo.Ngabo-12 emini yayizolo bebebalelwa ku-304 abantu ababulawe yi-coronavirus. Kuthiwa bangaphezu kuka-14 000 abalaliswe esibhedlela ngenxa yayo.IPhillipines ibike ukuthi sekushone owesilisa oyedwa kuleliya lizwe ngenxa ye-coronavirus, kuthiwa ubevakashele eWuhan, eChina, wase ebuya nesifo.NgoLwesihlanu iBotswana ikuqinisekisile ukuthi kunomuntu wakuleliya lizwe ophethwe yi-coronavirus. Okwamanje kalikho ikhambi le-coronavirus equbuke eChina.INational Institute for Communicable Diseases (Nicd) yiyona enemininingwane egcwele ngalesi sifo futhi eyazisa abantu ngokwenzekayo.",Bala ukhasha emachwebeni ngobhubhane
"ISEMANZINI iNdlunkulu kaZulu emuva kokushona kodadewabo ababili beSilo, okunguMntwana uBusi noNobuhle.UMntwana uBusi ubevamise ukuhamba noNdlunkulu beSilo uma kunoMkhosi woMhlanga abalekelele ukunakekela izintombi.UMntwana uNobuhle yena ubesebenza esibhedlela i-Addington, eThekwini.UMntwana uMbonisi Zulu, okhulumela iNdlunkulu, uthe uMntwana uNobuhle uthathwe wumkhuhlane iCovid-19 kanti bebengakasho odokotela ukuthi uMntwana uBusi uthathwe yini kodwa ubengumuntu ohlushwa yizinso nomfutho ophezulu wegazi.“Siyayikhalela iNdlunkulu ngokushiywa wodadewabo. Ingonyama ayikwazanga nokugubha usuku lwayo lokuzalwa ngenxa yokushiywa wodadewabo,” kusho uZulu.Uthe abantwana bazofihlwa kusasa, eMahhashini.Sebebathathu odadewabo beSilo abashonile selokhu kuqubuke iCovid-19 kwazise kwashona obeyiNdlovukazi yamaRharhabe iNdlovukazi Noloyiso Sandile njengoba sekulandela uMntwana uNobuhle noMntwana uBusi.UNkk Nomagugu Ngobese, oyisazi samasiko nomsunguli weNomkhubulwane Culture and Youth Development Organisation, uthe zibuhlungu kakhulu izindaba zokudlula kwabantwana baseNdlunkulu.“Hhawu zaze zabuhlungu lezi zindaba ezehlele iNdlunkulu kaZulu! Ngizomkhumbula kakhulu uMntwana uBusi ngoba ubenathi ekugcineni isiko lokuhlolwa kwezintombi. Ubehlale ehamba noNdlunkulu uMaNdlovu benakekela izintombi. Ubenomoya ophansi, ethanda ukuhleka futhi engaziphakamisi,” kusho uNkk Ngobese.Uthe noma benemicimbi kaNomkhubulwane ubeye ameme uNdlunkulu uMaNdlovu noMntwana uBusi beze bazoyala kahle izintombi.“Siyakhala singomama abahlola izintombi. Silahlekelwe kakhulu. Awu kodwa ngeSilo odadewabo. Ewu siyakhala,” kusho uNkk Ngobese.",Kushone odadewabo beSilo ababili
"PHILI MJOLIUMNYANGO weMfundo eyisiSekelo izolo umemezele ukuthi zizomiswa ezemidlalo ezikoleni zakuleli, njengoba zinyuka izibalo zabahaqwa yiCovid-19. UMnuz Elijah Mhlanga okhulumela umnyango, uthe lesi sinqumo sithathwe wumkhandlu wongqongqoshe bezemfundo kuleli emhlanganweni wakamuva.  Uthe isinqumo sithathwe ngemuva kokuthi kube nabafundi abayisikhombisa okubikwe ukuthi bebedlala imidlalo eyenza ukuthi bathintane nabanye, kumbe bathintene nabafundi abenza le midlalo okutholakale ukuthi baneCovid-19.UMhlanga uthe eminye imidlalo engenzi ukuthi abantu bathintane isazoqhubeka kodwa kumele kuqashelwe ukuthi abafundi abasondelani.""Kumele kube nesiqiniseko sokuthi kunebanga elidingekayo phakathi kwabadlala leyo midlalo nangesikhathi sokuzilolonga,"" kusho uMhlanga.Ngeledlule isishoshovu sezemfundo uMnuz  Hendrick Makaneta,  saphakamisa ukuthi ezemidlalo zimiswe okwesikhashana njengoba izwe libhekene nesivuvu sesithathu seCovid-19. UMakaneta wathi izibalo zabahaqwa yigciwane zizokwenyuka njengoba kungena ubusika, ngakho ukuvumela abafundi ukuthi badlale imidlalo eyenza ukuthi bathintane, kungaba ubudedengu.Imidlalo ethintekayo ibhola lezinyawo, ibhola lombhoxo, umkhalambazo neminye. Ngesikhathi kuvulwa izikole umnyango wezemfundo washicilela emqingweni kahulumeni imigomo okumele ilandelwe uma izikole zivula ezemidlalo.“Ngesonto lokugcina lekota yokuqala yokufunda nasekuqaleni kwekota yesibili kube nabafundi okutholakale ukuthi sebehaqekile, eGauteng. Izibalo bezilokhu zikhula. Lokhu kusitshela ukuthi ingozi ikhona nakuba kunemigomo ebekiwe elandelwayo yezokuphepha. Ngokwemibiko esinayo le midlalo inomthelela wokuthi igciwane lisabalale,"" kusho uMhlanga.USolwazi Andre De Bruyn wenyuvesi yaseStellenbosch, uthe okubalulekile kulesi sikhathi esibhekene naso, ukuphepha yize ezemidlalo zibalulekile ezikoleni.“Uma kubonakala ukuthi kunamathuba amaningi okuthi ezemidlalo ezithize zisabalalise iCovid-19 kumele zimiswe,” kusho uSolwazi.",Zimisiwe ezemidlalo ezikoleni zakuleli
"ISIKHWISHIKHWISHI somdlali esigijima phambili ngawesokunxele kwiMaritzburg United, uMxolisi “Jomo’’ Kunene, sithi siyabethemba ozakwabo nakuba sona singekho ngenxa yokulimala edolweni ukuthi bazoqhubaka nokuyibamba ishisa kule midlalo esele ngaphambi kokuthi kusongwe isizini ka-2019/20.Umdlalo olandelayo nonzima abafana baseMphithi bazowudlala ne-Orlando Pirates eLucas Moripe Stadium, e-Atteridgeville ngoLwesithathu ngo-6 ntambama.Okwenza lo mdlalo udle ngokukhanga wukuthi womabili la maqembu azokube elwela ukuvikela isithunzi sawo ngenxa yokuthi awekho embangweni wesicoco kodwa azokube efuna ukuqeda endaweni ehloniphekle kwi-log.I-The Team of Choice ihlezi endaweni yesithupha ngamaphuzu awu-41 ngemuva kweZimnyama ezikweyesihlanu eziqoqe awu-43.Okwenza uKunene (28), odabuka eMooi Farm, eNyanyadu, eDannhauser, aqine idolo ngozakwabo yindlela yokuzethemba efike yatshalwa umqeqeshi wabo * -Eric Tinkler.“Umqeqeshi * -Eric (Tinkler) usenze umehluko omkhulu lapha eqenjini selokhu afika.“Into afike wayenza kubadlali ufake umoya wokuzwana, ukuzethemba nokuphikelela ngaso sonke isikhathi noma ngabe sibhekene naliphi iqembu.“Sisebenza ngomoya wobunye ngaso sonke isikhathi. Asinayo le nto yokuthi ubani uyisihlabani noma ungcono kunabanye eqenjini,” kuchaza uKunene.Uphinde waphawula ngokwakuyiphupho labo lokunqoba indebe yeTelkom Knockout eyagcine iqukulwe yiMamelodi Sundowns.“Nakuba-ke sigcine singasayiwinanga kodwa esesizibophezele ngakho njengamanje ukulwela ukuqeda le sizini sikwiTop 8,’’ kusho uKunene.UKunene uphinde waveza ukulahlekelwa kwakhe yithemba ngesikhathi iMoroka Swallows eyafeza iphupho lakhe lokudlala esigabeni esikhulu isiphinde idliwa yizembe.Ngaleso sikhathi yayidlala kwiNational First Division (Glad Africa Championship) ngesizini ka-2015/2016.Izinyoni zehlela esigabeni i-ABC Motsepe ekupheleni kwaleyo sizini okuyisigaba abedlala kusona esekwiDurban Worriors.Kwaba yilapho-ke uKunene afikelwa ngumuzwa wokuphelelwa yithemba ebholeni.Lokhu kwakwenziwa ukuzibona esebuyela esigabeni i-ABC Motsepe League ayesedlale kuso amasizini amaningi.Ngenhlanhla wasayiniswa yiBaroka FC maphakathi nesizini ka-2016/17 nokwenza walibamba ngazo zombili ithuba eliyingqayizivele ayeselinikwe yiBakgaga lokuphinde agijime esigabeni sePremiership.Waphinde wabamba iqhaza ngenkathi leli qembu livika izembe ngasekupheleni kwaleyo sizini nalapho ashaya igoli bedlala neKaizer Chiefs emuva kokugadulisa abadlali bayo waze wahlanganisa i-Itumeleng Khune namapali, eshaya igoli lokulinganisa.Lelo kwakuyigoli likaKunene lokuqala esigabeni sePremiership, nelamhlabanisa ngomklomelo wengcwenga yegoli lenyanga ka-Ephreli ngaleyo sizini.Emuva kokusinda kweBaroka ezembeni, ngesizini elandelayo lo mdlali wabe esebhekisa amabombo kwaNdongazibomvu (eMgungundlovu) eseyojoyina iTeam of Choice asephenduke isethenjwa sayo muva nje.",Isibabuli seMaritzburg sibeke ithemba kozakwabo
"UMNUZ Angelo Agrizzi owayeyisikhulu esiphezulu eBosasa Facilities Management uthi babalelwa ku-80 abantu abebesohlwini lokugwazelwa zinyanga zonke kule nkampani.U-Agrizzi udalule lokhu ngoLwesihlanu njengoba esaqhubeka nokufakaza kwikhomishini kaJaji Raymond Zondo ephenya ngokulawulwa kombuso yidlazana.NgoLwesine uZondo uke wayimisa ikhomishini yakhe ephenya ngokusetshenziswa kombuso yidlanzana ngabo 2 ntambama, ngemuva kokuthola izikhalo zabantu akade bengenelisekile ngezokuphepha.“Asizange sisaqhubeka ngo-2 ntambama ngenxa yokuthi bekunodaba lwezokuphepha oluthinta ikhomishini. Kubalulekile ukuthi abantu abazofakaza bazizwe bephephile uma bethula ubufakazi futhi sidinga ukunika abasebenzi ithuba lokwenza umsebenzi wabo,” kusho uZondo.Ikhomishini imiswe emuva kokuthi uMnuz Angelo Agrizzi owayeyisikhulu esiphezulu saseBosasa ethe, ubone uMnuz Solomon Segale owayeyiphoyisa futhi osebhekelele ezokusebenza eBosasa engena kule khomishini.“Ngibone uSegale engena ema namaphoyisa afake umfaniswano wawo. Ngicabanga ukuthi usebenzise ikhadi lakhe lasemaphoyiseni ukungena kule khomishini ngaphandle kwamaphepha avumelekile. Ngikhathazekile ngokuba khona kwakhe,” kusho u-Agrizzi.U-Agrizzi useke wathola izinsongo zokuthi uzobulawa uma eke wakhuluma ngezinto azaziyo futhi useyaqashwa.Ngaphambi kokumiswa kwekhomishini u-Agrizzi ubethula ubufakazi ekhuluma nge-video ebikhombisa lapho kugcinwa khona imali yaseBosasa.Kule video bekubonakala isikhulu saseBosasa uMnuz Gavin Watson ebala imali u-Agrizzi athe yayisetshenziselwa ukugwazela amathenda.Kule video engamaminithi ayisithupha uWatson ubonakala enomuntu ayesebenzisana naye uMnuz Johannes Gumede noMnuz Papa Leshabane bebala imali ewuR1 million eyizitaki zikaR50 000.U-Agrizzi uthe le mali yayivalelwa nemininingwane ebalulekile yaseBosasa bese ikhokhelwa abantu ukuze iBosasa ithole amathenda.Uveze ukuthi wacela uMnuz Andries van Tonder owayephethe ezezimali eBosasa ukuthi aqophe lapho uWatson ayenza khona izigameko zomgwazo ngo-2017.“Baningi abasebenzi baseBosasa ababengayithandi indaba yomgwazo kodwa kungelula ukuthi bakhulume ngoba babemsaba uWatson. Ngiye ngafuna ubufakazi obuphathekayo ngoba bengazi ukuthi uma ngiza kwikhomishini ngingaphethe lutho bekuzothiwa imina engangigwaza.“Bengifuna ukukhombisa abantu baseNingizimu Afrika ukuthi kulula ukugwazela abantu. Sasitshelwa ukuthi singamadoda amhlophe ngakho ngeke siyithole imisebenzi lokhu kwangenza ukuthi ngizame ubufakazi obuphathekayo ukuze uma kwenzeka okuthile ngazi ukuthi nginento ebambekayo,” kusho u-Agrizzi.Uthe kwakunzima ukuphila kubona ngoba wake wabizewa emhlanganweni nephoyisa athe liyingozi uMnuz Nkosana “Killer” Ximba.UXimba wayengumhlobo wowayeyinhloko yezobunhloli uMnuz Richard Mdluli futhi waphelelwa wumsebenzi ngo-2015 emuva kokulahlwa yicala lokuthi wahlukumeza isigebengu esidayisa izidakamizwa uRadovan Krejicir.",#StateCaptureInquiry: 'Babalelwa ku-80 ababegwazelwa yiBosasa' - Agrizzi
"UKUFIKA kwentombi yakhe kulamulele owesifazane (18) okuthiwa ubevalelwe nguyise wengane yakhe ubusuku bonke emdlwengula eHopewell, ngaseMgungundlovu.Umgilwa kuthiwa ubehamba nesoka lakhe elisha ngoMgqibelo ngesikhathi kuqhamuka uyise wengane yabo eneminyaka emithathu asebahlukana naye wamphoqa ukuthi bahambe naye baye endlini yakhe.Isoka elisha kuthiwa ulisabise ngommese wase elixosha wathi kukhona abasakukhuluma nonina wengane yakhe.Unina womgilwa uthe uyise wengane walamela indodakazi yakhe ihamba nesoka elisha wagajwa yisikhwele wase eyithatha ngenkani.“Indodakazi yami ilanyulelwe wukufika kwentombi kayise wengane yabe isibaleka kade eyivalele endlini eyidlwengula. Intombi yakhe ifike yangqogqoza ebusuku.”Uthe indodakazi yakhe noyise wengane cishe banezinyanga ezimbili behlukene.“Indodakazi yami ithi uyisabise ngokuyibulala wase eyitshela ukuthi ngeke ikwazi ukuhamba nomunye umfana yena esaphila. Uthe kumele yazi ukuthi uma nje eyidinga noma yinini uyoyithatha ngenkani.”Uthe indodakazi yakhe isithuka into engekho selokhu kwenzeke lokhu.“Usaba nokuphumela emnyango. Nathi siwumndeni nje siyasaba ngoba uyise wengane uyahlukumeza. Besathandana wake wafika lapha ekhaya ezomthatha ngenkani ephethe ummese. Asizange sikubike lokho emaphoyiseni ngoba samxosha. Lokhu kwenza sisabe ukuthi uzobuya asihlasele lo muntu ngoba unawo umlando wokuba nodlame,” kusho unina womgilwa.Okhulumela amaphoyisa KwaZulu-Natal, uCaptain Nqobile Gwala, uthe: “NgoMgqibelo owesifazane oneminyaka udlwengulwe umsolwa. Ngokophenyo umsolwa uphoqe lo wesifazane ukuba baye kubo eHopewell. Ubemkhombe ngommese.”Icala lokudlwengula livulwe esiteshini saseThornville.“Umsolwa uboshiwe, kulindeleke avele enkantolo yaseMgungundlovu kusasa (izolo),” kusho uCaptain Gwala.",Uvalelwe ubusuku bonke edlwengulwa
"MHLELI: Ngibhala le ncwadi nginokudumala ngohlobo lobuholi esinabo KwaZulu-Natal ikakhulukazi enhlanganweni ebusayo i-ANC nenhlangano ethathwa njengenkulu yabasenzi iCosatu indlela abenza ngayo izinto esikhathini samamnje iyadumaza.Ngikhathazwa ukubuka isimo sakuMasipala Ugu lapho kwaxoshwa khona abasebenzi abevile ku-100 bexoshwa yimenenja ngoba ithi bangenele isiteleka esingekho emthethweni. Kuxoshwa abantu benganikwanga ngisho ithuba lokuzikhulumela. Kubantu abaxoshwa kukhona ngisho abantu ababesebenza ebusuku ngoba babengabonakali emini baxoshwa. Kukhona nabantu nama-general workers, o-supervisor babo ababethathe izinsuku zokuphumula kungekho ukuthi bazophuma nobani ababekwenza kwakuba ukusayina ehhovisi bese beyahlala kodwa nabo baxoshwa.Selohku kwathiwa udaba lwabo luyaxoxwa kodwa luxoxwa into engapheli ngenxa yobuntekenteke bobuholi esinabo esifundazweni iKZN nasesifundeni sasoGwini. Kuyadabukisa ukuthi kulesi sikhathi senhlupheko enjena kunabantu abahlaliswe emakhaya bebhuqwa yindlala ngenxa nje yokusatshwa kwemenenja eyodwa oGwini nayo esekubuye kwatholakala ukuthi ayihambisi kahle ngasemalini kumasipala woGu.Baholi ake nisukume nenze enakukhethelwa abantu ningajiki nezihlalo emahhovisi nibe yizikhulu, asikho isikhulu kwi-ANC nakwiCosatu kodwa kukhona izithunywa zabantu.Bhekani NgwaneEHIBBERDENE",Ngiyadumala ngobuholi be-ANC esinabo eKZN
"LUPHUMILE uhla losolwazi abayisishiyagalolunye abazofakaza ohlangothini lomgijimi uCaster Semenya uma esebhekene ne-International Association of Athletics Federations (IAAF) kubangwa umgomo wayo ozomphoqa ukuthi adle amaphilisi okwehlisa i-testosterone uma esazimisele ngokugijima amabanga awajwayele.USemenya ungumpetha womhlaba nowama-Olympic ku-800m. Ubuye agijime ku-400m naku-1 500m okungamabanga i-IAAF ethi abagijimi besifazane imizimba yabo ekhiqiza i-testosterone engaphezulu komthamo owejwayelekile kumele bayehlise ngokusebenzisa imishanguzo.Icala elifakwe nguSemenya lilalelwe ekomkhulu leCourt for Arbitration of Sport (CAS) eLausanne, eSwitzerland, kusukela ngoMsombuluko kuya kuLwesihlanu. Kulindeleke ukuthi isinqumo siphume ekupheleni kukaMashi.Izolo ithimba labameli bakaSemenya likhiphe olwalo uhla longoti abazofakaza lilandela i-IAAF ekhiphe eyalo ngoMsombuluko.“USemenya ukholwa wukuthi yena nabanye besifazane abathintekayo yile migomo kumele bavunyelwe ukugijima nabanye besifazane ngaphandle kokucwaswa futhi kufanele babujatshulelwe ngethalente labo lemvelo njengabo bonke abagijimi abadaleke ngezindlela ezehlukile,” kusho isitatimende sabameli izolo.Siqhube sathi imigomo ye-IAAF iyacindezela.“Iveza enye indlela engaqondile nebuhlungu yokulawula ubulili babagijimi besifazane. Isibindi sikaSemenya nokubekezela ukulwela ukugijima ngenkululeko kukhuthaza nabanye abagijimi abasebancane ezweni lakhe iNingizimu Afrika nasemhlabeni. Ithimba longoti elizimele lizoveza ulwazi olunzulu leseka uSemenya ngobufakazi.”Ongoti abazofakaza basebenzela izikhungo zemfundo ephakame emazweni ahlukene. Kukhona abasebenza ngokwengqondo, nalabo abafunde bagogoda ngokwakheka kobulili.Elinye iphuzu elibukeka lizophosela abameli be-IAAF inselelo enkulu yisinqumo sale nkantolo eyavuna ngaso umgijimi waseNdiya webanga eliwu-100m uDutee Chand, naye owayebhekene nenkinga efana nekaSemenya.UChand, owaphumela obala waseka uSemenya waze wameluleka ngokuthi asebenzise ithimba labameli bakhe.Yathi ngesikhathi yona iphikisa isinqumo se-IAAF yabe ingazi lutho kumnyama ngoba yayiyintombazanyana ekhulele emakhaya eyayazi ukuzilolonga nokuqhudelana nabanye kwezejubane.“Ngenhlanhla kaSemenya kuyena ngeke kufane nokwami ngoba vele usengumpetha futhi useqinile ngokomqondo.Abazofakazela uSemenya woMadeleine Pape, Solwazi Ross Tucker, Solwazi Wayne Derman, Dkt Jeroen Swart, Solwazi Carl Lombard, Dkt Ariane Spitaels, Solwazi Mark Engel, Solwazi Joel Dave noSolwazi Marc Blockman",Osolwazi abazofakazela uCaster Semenya
"BAZONYUSA izinga lokuphaswa kuka-matric emajele aKwaZulu-Natal njengoba kungekho noyedwa ofeyilile ngonyaka odlule.UKhomishana wezamaJele KwaZulu-Natal osabambile, uMnuz James Smallberger, uthe bamjabulise kakhulu abafundi bezikhungo zokuhlunyeleliswa kwezimilo ngoba baphase bonke KwaZulu-Natal baze babalwa nabafundi abenze kahle ezweni jikelele.USmallberger uthe njengoba bethole u-100% ngonyaka odlule, kulo nyaka bafuna wonke umfundi aphase ngeBachelor okungamamaki abafaka enyuvesi.Uveze ukuthi izinga lokuphasa linyuke ngo-11.99% lisuka ku-88.01% ngo-2018 kwathi ngonyaka odlule kwaphasa wonke umuntu bethola u-100%.“KumaBachelor awu-66 atholwe ezweni jikelele iKwaZulu-Natal ithole awu-24; kumaDiploma awu-34 kuzwelonke, iKwaZulu-Natal ithole amane; bese kuthi kumaHigher Certificates awu-29 ezweni jikelele, sathola ayisithupha. Zonke izikhungo zethu zemfundo zithole u-100%. Izikhungo zethu yi-Usethubeni, Ekuseni, neQalakabusha lapho abafundi benza khona iMaths,” kusho uSmallberger.“Kulo nyaka sifuna wonke umfundi aphase ngeBachelor. Besicela nemifundaze ezinkampani sicela ukuba zibaqashe ukuze bangabuyeli ebugebengwini uma sebephumile ezikhungweni zokuhlumelelisa izimilo,” kusho uSmallberger othe abasasho ukuthi amajele kodwa bathi yizikhungo zokuhlumelelisa izimilo ngoba bahlomisa abonile ngamakhono azobasiza ukuthi bangabe besona.USANDILE Stangoni ubeze agiye uma eseyokwamukela umklomelo wakhe njengomfundi wasejele obashaye bonke emakhanda KwaZulu-Natal, uze wabizwa nasePitoli ngenxa yokuzimisela kwakhe Izithombe:Zanele Zulu/ AfricanNewsAgency(ANA)UDkt Barney Mthembu, ibamba lephini lomqondisi-jikelele, elibhekele uhlelo lokufunda nokufundisa eMnyangweni wezeMfundo KwaZulu-Natal, uthe bayaziqhenya kakhulu ngabafundi basemajele abenze kahle, wathi bazobeseka ngaso sonke isikhathi.Uthe kuyilungelo lawo wonke umuntu waseNingizimu Afrika ukufunda futhi naye uke wafundisa ejele. Ikhansela laseLamontville, uNksz Nolubabalo Mthembu obemele iMeya yeTheku uMnuz Mxolisi Kaunda, ligqugquzele iziboshwa ukuthi zizimisele ezifundweni zazo ngoba nalo lake laboshwa lase liphuma lakwazi ukuqhubeka nempilo.Abafundi ababili abakhulume neSolezwe abangene ohlwini lwabawu-10 abaphase kahle emajele, uMzwakhe Madlala obefunda eQalakabusha noSandile Khoza obefunda Ekuseni (Newcastle) bathe bafuna ukwenza iziqu zomthetho kulo nyaka.UMzwakhe wangena ejele emuva kokuduna imoto kanti uSandile uboshelwe elokudlwengula.View this post on Instagram#MatricResults2019 | Umfundi obadlule bonke emajele ngemiphumela kamatric uSandile Stangoni (21) uthi unesifiso sokwenza iziqu ze-Architecture. Unxuse intsha ukuba idlalele kude nezidakamizwa. Video: @mcebo_mpungoseA post shared by 
Isolezwe(@isolezwe) on Jan 8, 2020 at 5:23am PSTBathe bafuna ukwenza iziqu zomthetho ukuze bakwazi ukumela abanye abaphule umthetho nabasolwa ngamacala abangawenzanga.Bagqugquzele abanye abafundi ukuthi bagxile emfundweni, bangalindi ukungena ejele ngaphambi kokuthi bafunde. Bekukhona nabesifazane abanikela ngesikhathi sabo baphinde basize iziboshwa ababizwa ngoMama baseChesterville.",Bahlela ukwenyusa izinga lokuphasa emajele aseKZN athole u-100%
"SITHEMBISO MKHIZETS Galaxy (1) 1Orlando Pirates (0) 0I-ORLANDO Pirates izinciphisele amathuba okubuyela e-Afrika ivumela ukushaywa yiTS Galaxy ngo-1-0 emdlalweni weDStv Premiership izolo, eMbombela Stadium.I-The Rockets idlule ngegoli likaMasilake Phohlongo alingqofele enethini ngekhanda ngomzuzu wesithathu esiwombeni sokuqala.EZimnyama zizoqhubeka nokuhlala kweyesine ngamaphuzu-46 emidlalweni ewu-28.Ukube zinqobile, bezizogudluza iLamontville Golden Arrows endaweni yesithathu ngamaphuzu awu-49.Lokhu bekuzoqinisa amathuba okubuyela kwiCaf Confederation Cup.Zisanda kukhishwa kabuhlungu kulo mqhudelwano, zishaywa yiRaja Casablanca yaseMorocco ngo-5-1 kwi-quarterfinal.Esiwombeni sokuqala iGalaxy isizwe ukushaya igoli zibekwa, izitobha zeZimnyama zingalindele lutho.Ngesikhathi abePirates besamangazwe yileli goli,          u-Abel Mabaso uphume ngekhadi elibomvu ngemuva kokudlalisa kabi uLindokuhle Mbatha singekho isidingo.Ngemuva kwalokhu kuqhamuke uMxolisi Macuphu, ongumgadli weThe Rockets, obethi ulinamathisela enethini laphuma eceleni kwepali.Kubukeka kubanengile abadlali beBhakhaniya ukuphuma kukazakwabo ngelibomvu. Bavele baba nolaka, kugqame kakhulu uGabadinho Mhango. Ulaka lwakhe ubebuye alukhiphele ezintini zezitha, nokho izitoba ezinjengo-Ebrahim Seedat zingazibekile phansi.Amaphaphu ePirates athe ukwehla, uSiphiwe Mahlangu weGalaxy naye ekhishwa ngekhadi elibomvu.Kwesesibili, iGalaxy kumele ibonge unozinti wayo, uMarlon Heugh ovimbe amabhola anzima. Ngeke lusale ngaphandle nodonga lwakhe obeluphebeza abadlali beZimnyama abebengqongqoze njalo. I-Galaxy bese ihleli emuva, idle ngamabhola okuzuma.I-Pirates iye kowayizolo ihambela phezulu kulandela ukuthi kodlule ishaye AmaZulu ngesonto eledlule. NgoLwesithathu izovakashela iBaroka ePeter Mokaba  emdlalweni okumele iwunqobe uma izimisele ngokusondela ekudlaleni eyeCaf.Izosonga iligi neTshakhuma ngoMgqibelo, e-Orlando Stadium.Ngokunqoba kowayizolo, iGalaxy igudluze iBaroka kweyesishiyagalombili. Inqoba lapha nje, bese ishaywe emidlalweni emithathu kulandelana.Umkhankaso wayo wukulwela ukuhlala kwiTop 8, uzoqhubeka ngoLwesithathu uma seyibhekene neStellenbosch eKapa. Izovala neKaizer Chiefs ekhaya, eMbombela.",IGalaxy inciphise amathuba ePirates okungena kweyeCaf
"KUSHONE abathathu ezingozini ezihlukene eThekwini kusukela ngoLwesihlanu, okubalwa nomshayeli wesithuthuthu esithutha ukudla.Kuthiwa ubephuthumisela ikhasimende iPizza owesilisa othutha ukudla, ngesikhathi isithuthuthu sishayisa iloli, sangena ngaphansi kwayo ngoMgqibelo, oThongathi. Lo mshayeli (27) engatholakalanga imininingwane yakhe, kuthiwa ushonele endaweni yesigameko.Kwesinye isigameko esenzeke ngoMgqibelo eVerulam, kugingqike iveni ebizama ukuvika obehamba ngezinyawo. Abezimo eziphuthumayo kwaReaction Unit South Africa (Rusa) bathi bafike iveni isagingqikile eceleni komgwaqo.“Umshayeli uthe ubehamba ngasemakethe eVerulam ngesikhathi obehamba ngezinyawo ewela umgwaqo egijima. Ubezama ukuvika yena, iveni yagingqika. Ngenhlanhla umshayeli akalimalanga,” kusho isitatimende seRusa.Khona eVerulam ngoLwesihlanu, kulimale intombazane eneminyaka engu-11 noyise oneminyaka engu-32 kushayisana izimoto. Ingozi yenzeke ntambama emgwaqweni uTodd, lapho kushayisane izimoto ezintathu. Kuthiwa izimoto okuyitekisi, iFord Figo neVolvo, zishayisane ezimpambanweni zomgwaqo.Kusolwa ukuthi omunye umshayeli, ubephuzile.Kuphinde kwashona ababili engozini eyenzeke ngoLwesihlanu emgwaqweni uM4, eThekwini. Abezimo eziphuthumayo i-IPSS Medical Rescue bathi abashayeli bezimoto ezimbili ezishayisane bebevaleleke phakathi. Isitatimende se-IPSS sithi owesifazane obewumshayeli weFord Fiesta ushonele endaweni yesigameko“Umshayeli weToyota Hilux okungowesilisa, uzanywe ukukhishwa evenini. Isimo sakhe besibucayi kakhulu, waphuthunyiswa esibhedlela, washonela khona.”Kwenzeka lokhu nje, uNgqongqoshe wezokuThutha nezokuPhepha koMphakathi esifundazweni uMnuz Bheki Ntuli, usanda kukhala ngokwanda kwezingozi esifundazweni. Usole ukuvulwa kokudayiswa kotshwala njengambangela yezinye zezingozi.",Kufe (3) abanye balimala ezingozini
"LUNGILE MAJOKAUSEXOSHIWE uMolefi Ntseki esikhundleni sokuqeqesha iqembu lesizwe iBafana Bafana.Lokhu kumenyezelwe isikhulu esiphezulu seSouth African Football Association (Safa), uTebogo Motlanthe kwisithangami nabezindaba ngoLwesithathu eSafa House.""Ngo-10 (ngoLwesithathu) isigungu esiphezulu seSafa sithathe isinqumo sokwehlukana kuthi  nomqeqeshi,"" kusho uMotlanthe.Uthe yena njengesikhulu esiphezulu ubesazohlangana noNtseki ukumazisangokusemthethweni ngesinqumo esithathiwe, badingide nodaba lwenkontileka ebingakapheli.Okugqamile kulesi sithangami wukuthi umengameli weSafa uDanny Jordaan ubengabonwa kuso.UMotlanthe ubehambisana nosihlalo wekomodi losomaqhinga, uJack Maluleka.Uthe isigungu esiphezulu sithume bona ukuthi bazoxolisa esizweni ngokuthi iBafana ayiyi kwi-Africa Cup of Nations (Afcon) ezobanjelwa eCameroon ngonyaka ozayo.UNtseki uxoshwe ngemuva kokuthi ehlulekile ukufaka iBafana kwi-Afcon. INingizimu Afrika ihlulwe yiSudan ngo 2-0 ngempelasonto edlule emdlalweni wokugcina wokuhlunga kuGroup C. Lokhu kwenze yaqeda eqoqweni isendaweni yesithathu ngamaphuzu awu-10.Amaqembu amabili aya eCameroon kube yiGhana eqhwakele neSudan esendaweni yesibili",Usekhonjwe indlela uNtseki kwesokuqeqesha iBafana
"KUSHONE umfana oneminyaka engu-15 kwalimala omunye ngesikhathi imoto abebehamba ngayo igingqika emgwaqweni uBesters ngaphandle kwaseWatersmeet, KwaZulu-Natal.Abezimo eziphuthumayo kwa-ER24 bathi bafike endaweni yengozi bathola imoto encane igingqikile iseceleni komgwaqo.Okhulumela abakwa-ER24, uMnuz Russel Meiring, uthe ngesikhathi behlola indawo bathole umfana oneminyaka engu-15 esesihlalweni somshayeli, omunye oneminyaka engu-19 esesihlalweni somgibeli.Uthe umshayeli bamthole esesimweni esibucayi kwathi lo omdala watholwa elimele kancane.Kusetshenziswe izindlawu ukuze kukhulelwe umshayeli obevaleleke emotweni.UMeiring uthe ngesikhathi esekhululiwe umfana obevimbeke emotweni abezimo eziphuthumayo bathole ukuthi isimo sakhe siba bucayi kakhulu.Uthe bazame ukumsiza kodwa emuva kwesikhathi bezama bahluleka kwatholakala ukuthi useshonile.Umfana oneminyaka engu-19 kuthiwa ukhishwe emotweni welashelwa khona lapho.Kukholakala ukuthi umshayeli uhluleke ukulawula imoto yaphuma emgwaqweni yashayisa isihlahla.",Kushone umshayeli ono-15 kugingqika imoto
"SEKUQUBUKE indida ngokukhishwa kwabaculi ababili emncintiswaneni wezindondo zamaSouth African Music Awards (Sama) izolo.USands wodumo lwengoma ethi Tigi noMobi Dixon wengoma ethi Lake By The Ocean bakhishwe kulezi zindondo. Esikhundleni sikaSands kufakwe uSketchy Bongo, kuMobi Dixon kungene ingoma ethi Mwanagu kaJackie Queens opike uVeneiGrette.USands odabuka eSwazini, ubeqokwe emkhakheni weRecord of The Year. Ingoma kaMobi Dixon yona isemkhakheni weBest Remix.Isikhulu esiphezulu kwaRiSA u-Advocate Nhlanhla Sibiya sithe okwenze akhishwe uSands wukuthi akayena owaseNingizimu Afrika.“Imithetho ithi lezi zindondo zingenelwa ngumuntu walapha eNingizimu Afrika ngokunjalo nomculo kufanele kube ngowalapha.“Odabeni lukaSands ungene kulo mkhakha ngoba kusuke kutonyulwa izingoma ezisuke zidle ukhasi kulowo nyaka. Neyakhe ingene kanjalo,” kubeka uSibisi.Echaza kabanzi ngohlelo lokukhethwa, uthe kulo mkhakha weRecord of the Year kuqale kubhekwe izingoma ezingu-50 ezidlalweni kakhulu.UKHISHWE kumaSouth African Music Awards (Sama) umculi uSands wodumo lwengoma ethi Tigi ngenxa yokuthi ungowaseSwaziniKuzona kube sekususwa ezingangeni esikhathini sonyaka okusukwe kugxilwe kusona ezingu-20. Ezisalayo zibe ngu-30 kuhluzwa kuzoba ezizongena kwezingu-20 okusuke kungezalapha eNingizimu Afrika.“Ngephutha kungene nekaSands ongowaseSwazini. Siyaxolisa kakhulu ngalokhu kuyena nakubalandeli bakhe ngoba besebeqalile nokuvota. Yingakho sesisungule uphenyo ukubheka ukuthi kwenzeke kanjani lokhu,” usho kanje.Mayelana noMobi Dixon uthe ukukhishwa kwakhe kube ngenxa yokuthi uthake kabusha ingoma yaphesheya.Yize kunjalo Isolezwe ngeSonto limkhumbuze ukuthi uDJ Sbu uke wanqoba umkhakha ofanayo ngo-2007 exube iRemember When It Rained kaJosh Groban wase-USA. Kulokhu u-Adv Sibisi uthe sebeshintshe imithetho ukubhekela abaculi bakuleli kuphela.Kuhlaluke ukuthi uJackie Queens ofakiwe, kuvela ukuthi ungowokudabuka eZimbabwe.U-Adv Sibisi uthe ngokolwazi abalutholayo ungowaKwaZulu-Natal kodwa basazoqhubeka bamnxuse ukuthola kabanzi ngaye ukuze konke kuhambe ngendlela.Mayelana namavoti abesengenile uthe bazowacisha kuthi abamenyezelwe bakhushulwe ukuze bangasali ngemuva kulabo abasemikhakheni eyodwa nabo.Umcimbi wamaSama uzoba ngoJuni 2, eSun City eNorth West.",Isidididi kukhishwa abaculi kumaSama
"AKAKUNGABAZI ukuthi azothwala kanzima amaqembu aseNingizimu Afrika azoyibamba kwiCAF Champions League nakwiCAF Confederation Cup, uManqoba “TV” Mngqithi, oyiphini lomqeqeshi kwiMamelodi Sundowns, njengoba sekushintshwe isikhathi sokuqala kwalo mqhudelwano.Eminyakeni edlule imiqhudelwano engaphansi kweConfederations of African Football (Caf) ibiqala ngoFebhuwari igoqwe ngoNovemba. Nokho ngemuva kwezinguquko zakamuva ezenzeke sekungene umengameli omusha kwiCAF, * -Ahmad Ahmad, le miqhudelwano isizoqala ngoDisemba isongwe ngoMeyi. Ngesikhathi kuphuma lesi simemezelo sashayelwa elikhulu ihlombe kuleli kwazise sasizohambisana nesizini ye-Absa Premiership.UMngqithi, oyiphini lomqeqeshi kwiMamelodi Sundowns enqobe isicoco seCAF Champions League ngo-2016, uthe kusheshe kwajatshulwa kuleli njengoba ethi kuzoba lukhuni satshe ukuthi amaqembu azinikele ngokuphelele kulo mqhudelwano ngenxa yemiqhudelwano engaphansi kwe-Absa Premiership ezoqondana neyeCAF.“Ngibona kuzoba nzima kakhulu ukuthi amaqembu aseNingizimu Afrika enze kahle kule sizini emiqhudelwaneni engaphansi kweCAF. Lokhu ngikusho ngoba kunzima ukuhambela amazwe ase-Afrika njengoba amabhanoyi engahambi aqonde ngqo ezweni kepha ejikeleza kwamanye amazwe lokho okugcina kuthathe isikhathi eside. Akufani nase-Europe njengoba khona uma uhamba isikhathi eside kuba ngamahora amahlanu. Kungakho sibona ne-Uefa Champions League iqhubeka kahle ngaphandle kwezihibe,” kusho uMgqithi.Lo mqeqeshi uphinde waveza ukuthi ukuthatha uhambo lwase-Afrika kumba eqolo futhi kuthatha amahora amaningi ukuya kwamanye amazwe, ikakhulukazi asenhla ne-Afrika.“Ake ngenze isibonelo ngokusuka lapha uye eGuinea. Awukwazi ukusuka lapha eNingizimu Afrika uye kuleliya zwe uqonde ngqo. Lokhu kwenza ukuthi uthathe indiza eyisipesheli engingacabangi ukuthi wonke amaqembu angakwazi ukukhokha leyo mali. Noma kunjalo kusithathe amahora angaphezu kangu-20 ukufika eConakry ngoba sisuke lapha saya e-Ethiopia, sasuka khona saya e-Ivory Coast kwaba yima sifika eConakry,” kuqhuba lo mqeqeshi.UMngqithi uthe ufisa ukubona ukuthi ngabe iyozala nkomoni kule Champions League ezoqala ngoDisemba igoqwe ngoMeyi.“Uma ngingakhuluma iqiniso mina ngibona into engeke nhlobo ize yenzeke. Uzokhumbula ukuthi ngaphansi kwe-Absa Premiership sisuke simatasa nakhona njengoba kusuke sekushubile kweyeligi, kuqhubeka nomqhudelwano iNedbank Cup nayo iChampions League. Ngibona amaqembu akuleli ezoba nenkulu inkinga. Nanka akanke umbombo, ngiyafisa ukubona ukuthi iyozala nkomoni,” kusho yena.Amaqembu akuleli azoba yingxenye yemiqhudelwano yeCAF, iSundowns ne-Orlando Pirates abazodlala kwiChampions League, kuzothi iKaizer Chiefs neFree State Stars badlale kwiConfederation Cup.ISundowns izobhekana ne-AS Togo kwiChampions League ngoJulayi 17.",Izinhlelo ezintsha kweyeCAF zimshayisa uvalo uMngqithi
"KUPHELA amaphupho kubafundi abenza uGrade 7 no-matric KwaZulu-Natal, njengoba bebuyela ezikoleni namhlanje, zimbalwa izikole ezingeke zivulwe.Lokhu kushiwo nguNdunankulu wesifundazwe uMnuz Sihle Zikalala noNgqongqoshe wezemfundo uMnuz Kwazi Mshengu esithangamini nabezindaba eThekwini izolo.UZikalala uthe ezikoleni ezingu-6 148 eziKwaZulu-Natal, ezingu-6 044 sezihlinzekiwe ngezinsiza ezizovikela izingane ekuthelelekeni ngeCorona, wagcizelela ukuthi belulekwe ngabezempilo. Zingu-104 ezingeke zivulwe namhlanje ngenxa yokungahlangabezani nemigomo yokulwa neCorona.“Esikubeke phambili ukuphepha kothisha, yizingane nabasebenzi ezikoleni. Akukho lapho senza izinto ezizobeka impilo yezingane nothisha nabasebenzi ezikoleni engozini,” kusho uZikalala.Udalule ukuthi izikole eziningi sezidwetshiwe phansi lapho kuzoma noma kuhlale khona abafundi ukuze kuqikelwe ibanga eliphephile phakathi kwabo.Imishini yokuhlola ukushisa komzimba, izibulalimagciwane nezifonyo, uthe sekuthunyeliwe kuzona zonke izikole ezingu-6044. Uthe iningi lothisha liqeqeshiwe ngezindlela zokubhekana neCorona ezikoleni. Uthe yize amanzi eseyinselelo enkulu komasipla abaningi, baxhumene nomasipala ukuthi bahlele izikhathi zokuhambisa amanzi ezikoleni ikakhulu ezindaweni ezintula amanzi.“Angu-28 amagumbi angomahamba nendlwana athunyelwe ezikoleni ezacekelwa phansi yizigebengu kanti angu-461 amathoyilethi angomahamba nendlwana afakwe ezikoleni ezingenawo noma ezinamathoyilethi angekho esimeni.”UMshengu uthe izikole zizosebenza ngo-50% wabafundi ukuze zingagcwali. Uthe kuneziphakamiso zokuthi abafundi bashintshane ngezinsuku zokuya esikoleni, esinye ngesokuthi beze kanye ngesonto ukuze kungagcwali.“UGrade 7 no-matric bazofunda ngeke bashintshane, amanye amabanga azoshintshana ngokwesiphakamiso esikhona okwamanje. Lezo ezasha sizothutha abafundi sibayise kwezinye izikole ezinendawo ukuze bangasali ezifundweni.”UMshengu uthe bavumelene nezinyunyana zothisha ukuthi kuvulwe namhlanje futhi basebenzisana kahle nazo.“Udaba lokunyamalala nokutholakala kwezinsiza zokulwa neCorona, yinto ezophenywa futhi siqoke abazimele. Sifuna ukwaziukuthi kwenzakaleni ngoba sengamele imali yabakhokhi bentela.”UZikalala uthi isifundazwe senza kahle ngasohlangothini lokugwema ukusabalala kweCorona wathi abahaqeke kakhulu ngabaneminyaka engu-25 kuya ku-39. Bangu-3 060 abahaqekile esifundazweni, babe ngu-1 371 abalulamayo. Sebengu-61 asebeshonile.",Kumi ngumumo ezikoleni zaseKZN
"ISIKHULU esiphezulu sePosi uMnuz Mark Barnes sithe sekuzophela inyanga yonke amaphasela awu-38 million esahleli ePosini.UBarnes ubekhuluma ohlelweni lwasekuseni lwe-eNCA ngoLwesithathu. Uveze ukuthi isiteleka samasonto amabili eposini yisona esiholele ekutheni kube namaphasela awu-38 million angahanjisiwe kubanikazi bawo.Isiteleka sasePosini senzeka ezinyangeni ezine ezedlule njengoba abasebenzi babefuna ukunyuselwa amaholo nokuthi kuqashwe ngokuphelele abasebenzi abayitoho.Esitatimendeni esithunyelwe kwiSolezwe, uBarnes uthe kunabasebenzi abasebenza ngempelasonto ukuqinisekisa ukuthi amaphasela nezincwadi kufika kubanikazi ngesikhathi esifanele.Uthe sandisiwe isibalo sabasebenzi ababhekelele amaphasela avela kwamanye amazwe futhi le video esabalele kuFacebook ekhombisa amaphasela amaningi ayisilo iqiniso ngoba isimo sesishintshe kakhulu. Uveze ukuthi ngosuku iPosi lithola amaphasela noma izincwadi eziwu-210 000 ezivela kwamanye amazwe.Uveze ukuthi kuzo zonke izifunda iPosi lisebenza ngokuzikhandla ukuqinisekisa ukuthi abantu bathola impahla yabo.Mayelana namaphasela avela kwamanye amazwe, uBarnes uthe banohlelo lokuthi uma kungawaseGauteng afikele e-OR Tambo bese kuthi awaseThekwini nawo aye eKing Shaka nawaseCape Town aye esikhumulweni samabhanoyi sakhona.Uphinde waveza ukuthi izinhlelo zabo zokuholela abantu izibonelelo zikahulumeni zihamba kahle kwazise imali abayithola kwaSouth African Social Security Agency iyabasiza ukuthi baqhube umsebenzi wePosi.“Ibhizinisi leposi lihamba kahle ngoba imali esiyithole ngokwenza umsebenzi wakwaSassa iyona ezosisiza ukwenza eminye imisebenzi. Abantu bazoyithola impahla yabo kungakapheli le nyanga,” kusho uBarnes.AbasePosini baphinde bakhumbuza abantu ukuthi bavuselele amakhadi okuhola isibonelelo sikahulumeni.Uthe abantu uma bengavuseleli amakhadi okuhola isibonelelo sikahulumeni bazoba nenkinga uma sekufanele bahole imali kaJanuwari.",Amaphasela awu-38m asaduve ePosini
"USAKHUNGATHEKILE umndeni wenyanga engumfundisi edutshulwe ngoyaba lwezinhlamvu phambi komndeni wayo eBhobhonono, KwaXimba ngaseCato Ridge.UMnuz Bongani Shelembe (57) ongumbhishobhi ebandleni iHoly Baptist Church in Christ udutshulwe amahlandlu ayisikhombisa umuntu ongaziwa ofike wavulela ngenhlamvu ehlezi nomndeni wakhe bebukela ithelevishini.Isimo simanzonzo kule ndawo njengoba kuvele ukuthi sezijwayelekile lezi zigameko endaweni.Indodakazi kamufi, uNksz Masindi Shelembe, ebikhona kulesi sigameko itshele Isolezwe ukuthi bebehlezi nonina naye oyinyanga uNkk Joyce Shelembe uMaMbeje, ngesikhathi behlaselwa.Uthe basamangele ngoba uyise ubethandwa yiwo wonke umuntu futhi ewusizo emphakathini.UNksz Shelembe elandisa Isolezwe uthe bebebuka izindaba ngo-7, uyise ehlezi emuva kwabo ebhala etafuleni, uthe abezwanga kuvuleka umnyango kodwa bezwe sekuqhuma isibhamu.Endlini bebehlezi bebahlanu, uthe babaleke bagcwala indlu, yena wacisha ugesi ngoba esaba ukuthi bazodutshulwa nabo. “Okusicacele ukuthi bebeqonde ubaba ngoba thina umbulali akazange asidubule, ubengakwazi ukusiqeda sonke ngoba besisendlini engurawondi,” kusho uNksz Shelembe.Kwenzeka lesi sigameko nje ngoDisemba, uShelembe wayenze isiphihli somcimbi wokuthweswa iziqu zokuba umfundisi njengoba ubesaqhubeka efunda.Ezinye izingane zikamufi oNksz Nolizwi, Bonisiwe nomshana uMnuz Lungani bathe bafe olwembiza ngoba umufi ubelusizo olukhulu futhi eyithanda imfundo njengoba zonke izingane zakhe zifundile.Umufi kuvele ukuthi ubenamathwasa angaphezu kwayisithupha futhi kugcwala esigodlweni sakhe njengoba ubeze ahlole esebenzisa ucingo, exhumana nabaseSwazini lapho aqeqeshwa khona kwezobunyanga nobungoma.Ikhansela lakule ndawo, uMnuz Musa Mkhize, likhale ngamaphoyisa nezokuphepha kule ndawo.“Esehlakalweni sesibili kubulawa umuntu ngale ndlela endaweni kodwa akekho oboshiwe. Le ndawo isiphenduke isilaha sokuhlinza abantu ngoba bahlezi bebulawa. Sifuna siphele lesi sihlava sokubulawa kwabantu, amaphoyisa enze umsebenzi wawo,” kusho uMkhize.Okhulumela amaphoyisa KwaZulu-Natal uLt. Col Thulani Zwane uthe kuvulwe icala lokubulala esiteshini saseMsunduzi, akekho oboshiwe.",Kubulawe inyanga engumfundisi phambi komndeni wayo
"Leli cwecwe lahlomula ngezindondo eziningi kumaSAMA okubalwa neye-Album of the Year, Best Newcomer neBest Female Artist. Leli cwecwe laba nesasasa kakhulu njengoba ladayisa amakhophi angaphezulu kuka-30 000. Lokhu kwenze lo mculi wenoni iSuited wasimama kakhulu.Sikhulume noShekhinaheqeda ukucula emgubheniweHeart FM, eKapa, ukuthola ukuthi uphezu kwaziphi izinhlelo kulo nyaka. Lo mculi uthe usimame ngokushesha kodwa uqale kahle kakhulu.Uphinde wadalula ukuthi unezinhlelo ezinkulu kulo nyaka futhi uyazijabulela izindondo asehlomule ngazo.Ngemuva kwecwecwe lakhe elenze kahle kakhulu, uShekhinah usebenze kanzima kulo yize ewumuntu omatasa.Akaculi kuleli kuphelakodwa ucula emhlabeni wonke jikelele.Ekhuluma ngecwecwelakhe elisha uthe: “Ngijabule kakhulu. Ngicabanga ukuthi sengikhulile manje futhi ngijabule ngokuthi abantu bazobona lowo muntu kwi-albhamu yami entsha.”“Ngenkathi ngenza iRose Gold bengisasesigabeni sokukhula lapho bengibona yonke into ilungile. Manje sengiyabona ukuthi akusiyo yonke into elungile.”Uqhubeke wathi: “Ngifuna ukufundisa abantu ngesigaba sokuba seminyakeni engu-24/25/26.”Ngaphambi kwecwecwe lakhe wasebenza ezingomeni ezishisa izikhotha ezifana neBack to the Beach neka DJ Black Coffee ethi Your Eyes. Uqhubekile wakhipha amanoni amathathu ashisayo iSuited, Please Mr neDifferent ebe nedumela kakhulu emisakazweni.Ebuzwa ukuthi ucabanga ukuthi yini eyenza umphakathi uzifele ngomculo wakhe uthe: “Ngicabanga ukuthi bathanda umyalezo. Ngicabanga nokuthi ngisho le nto abafuna ukuyizwa. Abantu bafuna ukwazi ukuthi kulungile ukwehluka.“Abantu bafuna ukucula amaculo nabantu ababathandayo futhi anezihloko abazithandayo.”UShekhinah uthe into eshodayo emculweni wakuleli ababhali bamaculo.Uthe baningi abaculi abangahlomula kubabhali bamaculo njengoba nabaculi baphesheya bebhalelwa amaculo.Uthe abaculi bakuleli bazama ukungena kwimakethe yomhlaba wonke ngezi-ngoma ezishisayo kodwa kuba nzima njengoba bengekho ababhali bomculo.UShekhinah ungomunye wabaculi ababonisa abantu abathandana nabobulili obufanayo kuma-video omculo wakhe.“Ngikhule nabantu balolu hlobo ngakho yinto engiyijwayele. Ngikhule umama ethandana nabantu besifazane ngakho akukusha lokhu kimina,” kusho yena.Kulo nyaka uShekhinah uzoba nohambo lokucula umculo wakhe omusha aphinde asebenzisane nabanye abaculi emculweni wakhe.",Unyaka wokuba matasa kuShekhinah
"CELANI SIKHAKHANEUMHOLI we-DA ePhalamende uNksz Lindiwe Mazibuko (32) uthi usezinhlelweni zokuthi ashade abenomndeni wakhe ngoba akafuni ukufana nabaye abaholi besifazane abagcine bengenayo imindeni ngenxa yokunikela isikhathi sabo kwezombusazwe.Lokhu ukusho ekhuluma ne
Solezwe nalapho ebecacisa khona ukuthi ngabe unazo yini izinhlelo zokuthi abenowakhe umndeni njengoba ebonakala ematasa nezombusazaswe futhi engumuntu ongathandi ukukhuluma esidlangalaleni ngempilo yakhe.Echaza ngalokhu akazange acacise ukuthi yinto engenzeka nini kusuka manje.“Angithandi ukufana nabaholi abafana noHelen Suzman abagcine beze bebabadala bengenayo imindeni ngenxa yokuthi isikhathi semindeni nokuba nezingane abazange babenaso kodwa bebezinikele kakhulu kwezepolitiki. Ngakho nginazo izinhlelo zokuthi ngishade ngibe nezingane nomndeni wami njengabo bonke abantu besifazane,” kusho uNksz Mazibuko.Enkulumeni yakhe ugcizelele ukuthi yize ekucacisa ukuthi unazo izinhlelo zokushada kodwa akafuni umuntu osuke ezombuza ngezinto ezithinta izindaba zakhe zothando nokunye okuthinta impilo yakhe.UNksz Mazibuko ukusho lokhu ngemuva kokuthi bekulokhu kunemibuzo yokuthi ngabe uthandana nobani ngoba akakaze abonakale ehamba nomuntu wesilisa kangangokuthi nangesikhathi kuvulwa iPhalamende eKapa ekuqaleni konyaka waqhamuka ezihambela nonina, uNkk June-Rose Mazibuko onguMatron esibhedlela iNkosi Albert Luthuli, eThekwini.UNksz Mazibuko useke wacashunwa kwelinye lamaphephabhuku ethi uma eseshada uyoqale acabangisise ukuthi ngabe kufanele yini alotsholwe ngoba kukhona abasebenzisa ilobolo ukuhlukumeza abantu besifazane. Uphinde waveza nokuthi yize engumholi kodwa uma esesekhaya uyingane futhi lokho ngeke kushintshe.Ubekusho lokhu ephawula ngodaba lokuthi usephenduke ihlaya ePhalamende ngoba uMengameli Jacob Zuma uvele angayinaki imibuzo yakhe uma esephendula okushiwo abaholi bamaqembu aphikisayo .“Empeleni lokho angikuthathi ngokuthi kuhlangene neminyaka yami ngoba uma ngisePhalamende angizithathi njengengane kodwa ngiyazitshela ukuthi ngingumholi ngakho uma noZuma engangiphenduli ngisuke ngazi ukuthi yingoba esuke ebhekene nenkinga yokuthi akazi uzothini ngoba engisuke ngikusho kusuke kumphonsela inselelo,” kusho uNksz Mazibuko.Uthe i-ANC isenkingeni futhi inovalo nge-DA yingakho noZuma ehlale engayiphenduli imibuzo asuke emphonsela yona ePhalamende .",ULindiwe Mazibuko akafuni ukuze abe mxhiliba engakashadi wanomndeni
".UMampintsha, ogama lakhe nguMandla Maphumulo, uvela kule video eshaya ngempama uBabes (Bongekile Simelane) ngemuva kwengxabano. Noma abantu abaningi bezwakalise ukucasuka ngesenzo sikaMampintsha, kuke kwasabalala isitatimende ezinkundleni zokuxhumana siveza ukuthi lokhu bekuhleliwe, okuyinto ayichithile uSimelane.“Utshela abantu ukuthi ingane yami iyalingisa, wonke umuntu uyabona ukuthi iyashaywa, abamaphepha kumele bayilandele lento, uMandla uhubhuza amanga,” usho kanje.Akuqondakali ukuthi isitatimende esisabalele ezinkundleni zokuxhumana siqhamuke kuphi kwazise asifakwanga emakhasini ezokuxhumana kaBabes noMampintsha. UDJ Tira, obengumphathi kaMampintsha esakuBig Nuz, naye usichithile lesi sitatimende wathi singamampunge ngemuva kokukhuluma noBabes ngoMsombuluko ekuseni.USimelane uthe ufuna uMampintsha abhadle ejele ngalesi senzo.“Ngifuna aye ejele. Ngidinga ukuthi (uNgqongqoshe wezokuPhepha koMphakathi) uMnuz Mxolisi Kaunda ukuthi angenelele. Ingane yami iyashaywa, ngiyamazi uMandla uzohamba ayokhokhela amaphoyosa,” kusho uSimelane.Uthe uBabes ulandwe lapho abehlala khona noMampintsha eWestville ngo2.30 ezintatha ngoMsombuluko kulandela ukwaziswa abangani ngevideo abayibone ku-Instagram. “Amaphoyisa athe asibuye namhlanje (ukuzovula icala), kodwa kungamanga ukuthi ingane yami ibilingisa. Kumele enzeni uMandla ukuze abantu babone ukuthi uzoyibulala indodakazi yami uma amaphoyisa engenzi lutho?” kubuza uSimelane. Kuzokhumbuleka ukuthi nyakenye uBabes wahlatshwa ngemibuzo ohlelweni lwantambama kuMetro FM umsakazi uMasechaba Ndlovu emtshela ezinhlamvini zamehlo ukuthi uthole ngomthombo wakhe ukuthi uMampintsha wake wamphula umlenze emshaya. UBabes akaziphikanga emsakazweni lezi zinsolo kodwa ngokuhamba kwesikhathi wayihlaba indlela afakwa ngayo ekhoneni ngobudlelwano bakhe noMampintsha kulesi siteshi.USimelane uthe konke okwavezwa kulolu hlelo kwakuyiqiniso.“Khulumani noMasechaba, uyalazi iqiniso. UBabes wagonyuluka emndenini, kwakuyiqiniso, kodwa wabuyela kuye (uMampintsha),” usho kanje.",‘Ngifuna abhadle ejele uMampintsha’ - ubaba kaBabes
"IPHILISI lokulawula inzalo kwabesilisa lingasebenza kuphela uma lingatholakala emakhemisi. Ngeke kudingeke ukuthi olidingayo aye emitholampilo.Lokhu kushiwo uMnuz Siya Hlongwa ongumqondisi wenhlangano iTB and Investigative Network, KwaZulu-Natal. Uthe le nhlangano ibinesithangami sokucobelelana ngolwazi nezitshudeni zesilisa zaseNyuvesi yaKwaZulu-Natal, ngempelasonto. Ibibheka ukuthi ngabe njengoba ucwaningo lwephilisi lokuhlela umndeni labesilisa, i-dimethandrolone undecanoate (DMAU), selisesigabeni sesibili nje uma kungathiwa selikhona amadoda ngabe angalisebenzisa yini.“Ngithole ukuthi izitshudeni ebeziyingxenye yalesi sithangami zithi zingalisebenzisa leli philisi. Kodwa kungamele ukuthi litholakale endaweni enjengasekhemisi ukuze ukwazi ukulithenga ungalokhu ubambe ulayini emtholampilo. Angimangalanga uma ngithola impendulo enjalo ngoba namakhomdomu amahhala akukhona ukuthi amadoda awafuni ukuwasebenzisa, inkinga ukuyowalanda emtholampilo, yikho ancamela ukuwathenga,” kusho uHlongwa.Uqhube wathi uyazi ukuthi amadoda asaba ukukhulelisa engahlosile ngaphezu kokuthi esaba ukuthola igciwane lengculazi.“Ucwaningo olwenziwe yiHuman Research Council (HRC), eVulindlela eMgungundlovu, ngo-2016 luyaveza ukuthi amadoda amaningi ayethi ayesaba ukukhulelisa engaqondille, ngaleyo ndlela ayayisebenzisa ikhondomu. Akayisebenziseli ukuthi asaba ukuthola izifo,” kusho uHlongwa.Uthe ngokubona kwakhe ucwaningo olwenziwa yiNyuvesi yaseWashington ngephilisi iDMAU, eselisesigabeni sesibili sokuhlolwa, lungaba yimpendulo ezinkingeni eziningi amadoda abhekana nazo mayelana nokukhulelwa kophathina babo, njengokuthi akhale ngokuthi abanjwa ngezingane.“Ezikhathini eziningi uma owesifazane ekhulelwe kungahleliwe, kube nemibuzo yokuthi ubengawuhleli ngani umndeni, mhlawumbe ukhulelwe ngamabomu ngoba efuna ukubamba indoda ngengane. Kwesinye isikhathi indoda ithi yona beyazi ukuthi uphathina wayo uyawuhlela umndeni. Uma sekunaleli philisi nayo indoda izokwazi ukuhlela umndeni,” kusho iHlongwa.Yize ikhona inhlansi yethemba lokuthi bakhona abesilisa abangalisebenzisa iphilisi, uthe umanqikanqika ukuthi amadoda angakwazi ukusebenzisa leli philisi okuthiwa liphuzwa zonke izinsuku kanye ngosuku ngoba amadoda angabantu abangathandi ukudla imishanguzo.“Uma sibheka inombolo yabantu abayeka imishanguzo yabo yokunqanda ukusabalala kwegciwane lengculazi neyesifo sofuba, yibo abaningi. Lokhu kwenza ukuthi ngizibuze ukuthi amadoda angakwazi yini ukuphuza iphilisi lokuhlela umndeni zonke izinsuku?” kubuza uHlongwa.Ucwaningo lwenziwa ngamadoda angu-83 aneminyaka ephakathi kuka-18 kuya ku-50. Selokhu kuvele imiphumela yokuthi likhona ithemba lokuthi leli philisi libe yimpumelelo, kunemibono eminingi mayelana nokuthi ngabe amadoda ayolisebezisa yini.",Umbandela wabesilisa ngephelisi lenzalo
"UMAKADEBONA we-ANC uMnuz Parllo Jordan, uthi kusamele kube nomkhankaso omkhulu kuleli wokulwa nokubandlululwa kwabantu abamnyama ngabamhlophe.Ubekhuluma ohlelweni iThe Fix, kwi eNCA ngempelasonto mayelana nomthelela umkhankaso iBlack Lives Matter ongaba nawo ekuhlalisaneni kwezinhlanga ezahlukene kuleli.“Sasuke saqhamuka nohlelo lokubuyisana olubukeka lungekho mandla kangako. Lolu hlelo kumele ngabe lusebenza kuzo zonke izinhlanga kodwa okwamanje lubukeka kuwuhlanga oluthithile olwehlela ngezansi ngokusebenzisa lolu hlelo,” kusho uJordan.UJordan uphinde wathi kumjabulisile ukubona ukususwa komfanekiso oyisichuse kaMnuz Edward Colston eLondon owayehweba ngabantu abamnyama ebenza izigqila.“Sekuyisikhathi sokuthi namanye amazwe ase-Europe anjengeFrance neNetherlands, azibheke ukuthi wona ami kuphi ngokubandlululwa kwabantu abamnyama ngoba nawo ayethinteka kukona,” kusho uJordan.Uthe umkhankaso wakuleli wehlukile kancane kunalowo wase-America osuswe ukubulawa kukaMnuz George Floyd ngamaphoyisa akhona, okuyinto evamile ukwezeka kuleliya lizwe. “Kuleli sibe nezimo ezifana nokubulawa kwabantu eMarikana ababelwela amalungelo abo ezimayini, kanjalo nokubulawa kukaMnuz Collins Khosa ngamaphoyisa nombutho wezokuvikela kuleli,” usho njalo.Uthe ukwenzeka kwalezi zigameko, azifani ncamashi nesidalwe ubandlululo lwase-America, nakuba zonke zichaza ukubaluleka kwempilo yomuntu omnyama.Umkhankaso iBlack Lives matter ungenisile nakuleli emva kokuthi uqale e-America, wabe usunabela nakwamanye amazwe omhlaba.",Kumele elakuleli libe nemikhankaso emikhulu yokulwa nobandlululo
"KUSAME nse ukusebenza kwamatekisi erenki yaseMlaza, iMNR naseNgonyameni njengoba ososeshini bakulezi zindawo bengavumelananga emhlanganweni kulandela ukubulawa kwabashayeli abangaphansi kwasoseshini uMNR eMlaza. NgoLwesibili ntambama kubulawe abashayeli bamatekisi ababili kwizigameko ezehlukene. Umshayeli oyedwa udutshulwe ka-D kanti omunye udutshulwe kwa-M.Kuthiwa ukubulawa kwalaba bashayeli kulandela ukubangwa kwemizila phakathi kososeshini ababili iMNR Taxi neNgonyameni Taxi. Kuthiwa osomatekisi bakwaMNR banqabele amatekisi aseNgonyameni ukuthi asebenzise umgwaqo odlula eMlaza uma beya eThekwini nokusolwa ukuthi yikho okususe lolu thuthuva.Izolo ososeshini iMNR Taxi neNgonyameni Taxi babe nomhlangano obulawula yisifunda iNingizumu 2.UNobhala weNingizimu 2, uMnuz Mandla Malishe, uthe baphume bedangele kulo mhlangano njengoba kungabanga nokuzwana kulabo soseshini.“UMnyango wezokuThutha usungenelele kulolu daba njengoba uze wasiyalele ngokumele sikwenze ukuze sixazulule lolu daba, kodwa umhlangano awubanga nenqubekela phambili njengoba kugejane amazwi kulabo soseshini,” kusho uMalishe. Isolezwe latshelwa umthombo walo ukuthi usoseshini waseNgonyameni uneminyaka wacela ukuncikiswa owaMNR.“Ubudlelwana bube muncu ngoba usoseshini waseNgonyameni awuyinyusanga imali yokugibela kule nyanga, uMNR uyinyuse ngo50c kubagibeli abaya ngaphakathi eMlaza, kwabaya eThekwini inyuke ngo R1,” kusho umthombo. Umthombo uthe ukunganyuswa kwemali kwamatekisi aseNgonyameni kuthathwe ngendlela yokudla umsebenzi wakwaMNR kwabe sekukhishwa umyalelo wokuthi bengabe besaguduza emzileni ohamba uMNR, bahambe ngoMangosuthu Highway.Amatekisi awabonwa erenki yakuMNR emva kokudutshulwa kosomatekisi, kanti abagibeli bagibela amabhasi, abanye bagibela awakwa-E, F nakwa-G. UMnuz Sifiso Shangase, oyimenenja ehhovisi leSantaco KwaZulu-Natal, ucele labo soseshini ukuthi baxoxisane. “Njengoba siyimboni yamatekisi sikhona ukusiza umphakathi, ngakho uma lungaxazululwa lolu daba umphakathi uyahlukumezeka,” kusho uShangase.",Kusabanjwe umoya ngamatekisi eMlaza
"INHLANGANO esemandleni kuhulumeni KwaZulu-Natal, i-ANC, ithi ukushintshwa kongqongqoshe ababili baphambana ngeminyango yabo, akunayo inhloso embi ngaphandle kokuqinisa ukusebenza kukahulumeni.UNdunankulu, uMnuz Sihle Zikalala, ngoLwesibili uthathe uNgqongqoshe Nomusa Dube-Ncube obephethe ezokuThuthukiswa koMnotho nezokuVakasha, wamfaka koweziMali.Obephethe ezeziMali uMnuz Ravi Pillay, waya emnyangweni okusuke kuwona uNkk Dube-Ncube. UDube-Ncube ophethe nesikhundla sikaMgcinimafa we-ANC esifundazweni, ungumholi wemisebenzi kahulumeni esifundazweni.Ungomunye wabaholi asebenisipiliyoni kuhulumeni wesifundazwe nakuyona inhlangano ebusayo.Ushintsho belungalindelekile futhi lushiye abaningi bemangele. Kuke kwaba nemvunge nemibiko ethi kukhona ipolitiki edlalwayo ngoshintsho kodwa uZikalala wakuchitha lokho. Uthe ushintsho luhambisana nokubeka phambili izidingo zabantu.Okhulumela i-ANC KwaZulu-Natal, uMnuz Nhlakanipho Ntombela uthi indaba yoshintsho ixoxwe kakhulu, izinsuku eziningi, kwathathwa isinqumo kubunjenwe.‘’Isigungu esiphezulu se-ANC esifundazweni sihlalile izinsuku ezine, sacwaninga kabanzi ukusebenza kukahulumeni wesifundazwe.  Sihlale nezinhlaka ezehlukene futhi ubuholi be-ANC buthintiwe ngalolu daba. Yinto efanayo nokuthi senze ushintsho kuMasipala weTheku naseMsunduzi,’’ kuchaza uNtombela.Uthe amalungu abo ajutshwe kuhulumeni kufanele afunde ukuthi athunyelwe ukuyosebenzela abantu futhi asemseni wenhlangano, hhayi umuntu thizeni. Uthe kufanele bonke abajutshiwe basebenze ngokubambisana.UNtombela uthe inhlangano isazoqhubeka nokubheka ukusebenza kukahulumeni kuwo wonke amazinga. Futhi uma kunesidingo soshintsho ngeke bacucuze ukulwenza.Uthe bavule iminyango kuzo zonke izinhlaka ezifisa ukubeka imibono ngalolu daba.UNGQONGQOSHE Nomusa Dube-NcubeIzithombe: EZIGCINIWEuNgqongqoshe Ravi Pillay",I-ANC iphawula ngoshintsho longqongqoshe
"SEKUQUBUKE indida kusabalala i-video yowesifazane ozibiza ngonina womculi  obeshadelwa ngempelasonto noveza ukuthi akamfuni noma ambone umakoti wakwakhe. Lo wesifazane osesabalele ezinkundleni zokuxhumana ezahlukene uveza ukuthi yena wamthwala izinyanga eziwu-9 uMampintsha kodwa usezoshiwa ngaphandle uma sebeshada.Ukhala ngokuthi uBabes Wodumo “uyisikhathi sini” njengoba esetshelwa ukuthi womenywa ngomshado omhlophe.""Yimina umama kaMandla wangempela owamthwala izinyanga eziwu-9 ekugcineni sengizodomorozizwa yilo makoti omusha obhedayo. Umakoti uthi thina asigcine ukufika noma sofika ngomshado omhlophe. Ngicela ukwazi ngempela ukuthi ningashada kanjani ngingekho, obani laba enibambesayo? Angibazi,"" kusho lo wesifazane.Eqhuba usole nabantu abaqopha lolu hlelo, Uthando Lodumo, okulindeleke ukuthi lukhonjiswe kwithelevishini, ukuthi abanalo iqiniso ngoba bekumele konke kuqale kuye kubekhona nakukhokhelwayo njengokuvela kwakhe ohlelweni. Ukhale nangokuthi sebeqophile kumele engabe kukhona imali asebeyikhokhelwe.Uphinde waveza nezinsolo zokuthi uBabes akakhulelwe konke kwamanga ufaka izidwedwe ukwakha isisu.""Akakhiphe isimpontshi azale ingane yena. Ngilinde izingane ezamawele ayethembise ukuthi uzowabeletha, aphi ngoba awekho amawele. Ngikhulekela ukuthi uMandla wami uNkulunkulu amvikele kulabo sathane aqomene nabo. Ngeke usindisiwe ushadele kubantu abakholelwa emadlozini abangasindisiwe bese ubungqo,"" kusho lo wesifazane.Uphinde washiya angalazi kuyise kaMampintsha amsola ngokuthi isigebengu esidala esasintshontsha esesiqhamuka nezihlobo zaseChesterville angazazi. Uthe ukutheleka kulo mshado egqoke ophaca ukwenze ngenhloso ngoba bakhohlisiwe kwathiwa bazothengelwa izingubo kodwa lutho. Uyise kaMampintsha uthe ugijime wahamba nonkosikazi wakhe ngasese kanti nabazali bakaBabes ubasola ngokuba yizigebengu ngoba bekumele bakhulume naye kuboniswane.Uphethe ngokuthi akamfuni noma ambone uBabes futhi akakufihli lokhu ufisa kwaziwe yizwe lonke ngoba abanalo iqiniso nomndeni wakhe. Udadewabo kaBabes noyimenenja uNondu umshiye nesiqalekiso sokuthi akazi uyozala nhloboni, mhlawumbe uyobeletha ikati. ",Ushiya angalazi ’unina’ kaMampintsha ngoBabes
"ABOMSAKAZELI womphakathi iSABC baveze ukuthi imidlalo efana noZalo, ayiyi ndawo njengoba yenza kahle futhi kungenye yemidlalo efaka inzuzo.Bakusho lokhu ngoLwesibili ngesikhathi behlangene nabezindaba ezindlini zawo umsakazeli womphakathi eThekwini.AbakwaSABC bakhethe ukuhlangana nabezindaba ngenjongo yokuzobavezela ukuthi bami kephi ngokwezinhlelo zabo njengomsakazeli womphakathi.UGugu Ntuli oyisikhulu emkhakheni wezokukhangisa, uveze ukuthi kuningi abahlele ukukwenza ukufukula iSABC ukuya phambili.“Izinhlelo esibona ukuthi zenza kahle eziteshini zethu zonke sizimisele ukuthi siqhubeke nokukhuthaza abazibhekile ukuthi baqhubeke nokwenza umsebenzi oncomekayo. Kanjalo nemisakazo ehlukene eyenza inzuzo nayo sizimisele ngokuthi ikuqhube lokho. Umsakazo uKhozi FM ungesinye seziteshi esiziqhenya kakhulu ngaso. Izinhlelo abanazo zenza abantu bazithokozele, siyabakhuthaza ukuthi baqhubeke nazo. Kulezi zinhlelo kukhona i-Nyusi Volume eyenzeka njalo ekupheleni konyaka,“ kuchaza uGugu.Uthe yize kuke kwaba nezikhalo ngomdlalo Uzalo kodwa sebekhethe ukuthi njalo baqhamuke kuwo ukuze bezobona ukuthi yini abasunguli bawo abeza nayo.“Ngikhuluma nani nje, manje abaphathi bethu ababili abasuka eSABC bahambele kulo mdlalo ukuyobheka isimo khona. Imidlalo enye esiziqhenyayo ngayo emisha okukhona kuyo othi u-Bettina Wethu nezinhlelo zezindaba, ezemidlalo nemicimbi ehlukene yezindondo eyenzeka kuleli. “Okunye abantu abangakwazi ukuthi siphinde sibuyisele emphakathini njengoba besiyingxenye yomuzi okade uvulwa eWeenen kuleli sonto,” kuchaza yena.Uthe kubajabulisile futhi ukuthi benze inzuzo kaR43 million, nokuyinto abayigcina eminyakeni emihlanu edlule.USbongi Ngcobo ongumphathi woKhozi FM, uveze ukuthi ezinhlelweni zalo nyaka bazoqhubeka nomkhankaso wokuhlonipha abasakazi besifazane ababeyibambile kulo msakazo kudala.Uthe kulo nyaka bazohlonipha uZamambo Mkhize ngendlela efanayo abahlonipha ngayo uWinnie Mahlangu.",Aluyi ndawo Uzalo: SABC
"ISISHOSHOVU se-IFP esike saba yimeya yaseNdumeni, uMnuz Sboniso Mbatha, sithi ngeke silale singandlalelwe, sizokuphosela inselelo ukuxoshwa kwaso kuaMasipala wesiFunda uMzinyathi.Isolezwe ngeSonto libike ngokuxoshwa kukaMbatha emva kokuba kuqinisekiswe wumasipala ukuthi sekuhlukene inhloko nesixhanti phakathi kwabo.Wayengatholakalanga ocingweni lwakhe ukuba aphawule kodwa emuva kokubona udaba ephephendabeni ubuye ehaza, wathumela umbhalo ephawula ngokuxoshwa kwakhe.Kuthiwa indaba inokusebenzisa budedengu izimoto zomkhandlu aze azilimaze ephindelela. Kuthiwa waze wavalwa ukuzisebenzisa kodwa wakhokhoba, wayothi uthunywe yimeya ukuba athathe imoto ayosebenza.Kuthiwa ngosuku axoshwe ngalo uMbatha ubengekho esithangamini sokuqondiswa izigwegwe, wafonelwa kwaze kwayekwa engatholakali ocingweni lwakhe.UMbatha okhonjwe indlela esikhundleni sokuxhumanisa umphakathi nomasipala, uthi ngeke agcine ngokuphosela inselelo umasipala kodwa uzophinde aneke amabibi afihliwe kulo mkhandlu.“Bengingathule ngoba lokhu okwenziwa kimi kwehla esiphundu njengesobho lenyoni kodwa bengihlonipha imigomo ye-IFP nomasipala. Kunabantu abaginqa izimoto zomkhandlu bayaziwa (ebagagula ) kodwa abakaze benziwe lutho.Ayikho imoto engake ngayiginqa mina abantu abayeke ukukhuluma izinto abangazazi. Sesiyohlangana esithangamini sezindaba zabasebenzi nomasipala,’’ kushwabula uMbatha.Uvumile ukuthi uzwile ukuthi uxoshiwe wangakhokhelwa ngisho nezimali zakhe kodwa ubona sengathi indlela okwenze ngayo ayikho neze emthethweni. Uthe maningi amahlazo kamasipala awaziyo azowabeka obala aziwe yizwe ngoba nabo bayamhlukumeza.UMbatha akaqali ukungena ekukhulumeni ngenxa yezimoto njengoba ngesikhathi eseyimeya kwake kwavela ukuthi uginqe imoto yomkhandlu.Uke waba sematheni ngesikhathi enza isikweletu sikatshwala bukaR 11 000 kwiDundee July. Kumanje uhamba icala lokuhlela ukubulala owayengusomlomo kaMasipala eNdumeni.",Usukumela ukuxoshwa kwakhe owe-IFP
"ININGI labaqwayizi baseNingizimu Afrika kalazi ukuthi linegciwane lengculazi.Lokhu kusanda kuvezwa ngumbiko we-UNAIDS oveze ukuthi bangu-53% kuphela abaqwayizi basemadolobheni abahlolelwe igciwane lengculazi nyakenye yize belinganiselwa ku-60% abantu abadayisa ngomzimba abanegciwane lengculazi kuleli.Phambilini izinhlangano ezilwela amalungelo abantu abadayisa umzimba sezike zakuveza ukuthi ukungabi bikho semthethweni kwalo msebenzi yikhona okwenza ukuthi abadayisi bagcine bengayi emitholampilo ukuyothola usizo lwezempilo.Umbiko we-UNAIDS obheka osekwenziwe ukufinyelela kwimigomo eyaziwa ngo-90-90-90, i-Ending AIDS: Progress towards the 90-90-90 targets uveza ukuthi kusekuningi okufanele kwenziwe ukulwa nokusabalala kwegciwane lengculazi kubantu abadayisa ngomzimba kuleli.Umqondisi we-UNAIDS eNingizimu Afrika, uMnuz Mbulawa Mugabe, uzwakalise ukukhathazeka ngezibalo zabaqwayizi abanegciwane lengculazi kuleli.Umbiko uveze ukuthi * -86% wabaqwayizi baveze ukuthi bayisebenzisile ikhondomu ngesikhathi begcina ukuya ocansini namakhasimende abo.“Isibalo esiphezulu sabadayisa ngomzimba (60%) banegciwane lengculazi. Ngicabanga ukuthi kubalulekile ukuthi iNingizimu Afrika ibheke indaba yokukwenza kube semthethweni ukudayisa ngomzimba. Lokhu kuzonika elakuleli ithuba lokusungula uhlelo olucacile lokuqinisekisa ukuthi abaqwayizi bayahlolelwa igciwane lengculazi,” kusho uMugabe.Lo mbiko uveza ukuthi yize usemkhulu umsebenzi okufanele wenziwe ukulwa nokusabalala kwegciwane lengculazi, amazwe asebenza kanzima ukuqinisekisa ukuthi abantu bayayithola imishanguzo. Balinganiselwa ku-53% abantu asebethola imishanguzo yokuthithibalisa igciwane lengculazi kanti futhi nezibalo zabantu abashona ngenxa yengculazi sehlile.Balinganiselwa ku-19.5 million abathola ama-ARVs kwabangu-36.7 million emhlabeni wonke. Izibalo zabashona ngenxa yengculazi zehle zafinyelela ku-1 million zisuka ku- 1.9 million ngo-2005.Umqondisi jikelele we-UNAIDS, uMnuz Michel Sidibé uthe banethemba lokuthi bazokwazi ukufinyelela emigomeni abazibekele yona yokunyusa isibalo sabantu abathola usizo sifike ku-30 million ngo-2020.Elakuleli libalwa namazwe enze kangcono ekuqinisekiseni ukuthi omama abakhulelwe nabancelisayo bayayithola imishanguzo.Amazwe amahlanu athathwa njenganezinga eliphezulu labantu abanegciwane lengculazi okubalwa kuwo iNingizimu Afrika, Namibia, Botswana, Swaziland ne-Uganda asekwazile ukuhlangabezana nemigomo yokuhlinzeka imishanguzo ku-95% womama abakhulelwe nabancelisayo abanegciwane lengculazi.",U-60% wabaqwayizi unegciwane lengculazi kuleli
"UMNDENI wendoda nonkosikazi abashone engozini yomgwaqo ngesikhathi behudulwa yiloli ngaseMbali eMgungundlovu ukhala ngokusala kwabafana abangamawele abaneminyaka engu-16 beyizintandane.UNkk Duduzile noMnuz David Lekhoaba bashone engozini ebandakanya izimoto ezimbili neloli ngoMgqibelo.Le ngozi kuthiwa yenzeke ngasemarobhothini kaSasol ngaseSlaangspruit, eMbali.Kuthiwa imoto yezithandani okuthiwa bezingahlukani, ihudulwe yiloli ibanga elide. Zikhishwe abezimo eziphuthumayo, sekusikwe ukhakhayi lwemoto, sezishonile.Udadewabo ka-Lekhoaba, uNkk Thembekile Msomi uthe namanje abazi nokuthi bayamukele kanjani le nto ebavelele.“Umfowethu nomakoti wakhe bebeya emsebenzini edolobheni ngesikhathi beshayiswa yiloli. Ngokolwazi esisalutholile bebeserobhothini ngesikhathi kuqhamuka iloli eliphelelwe amabhuleki, lingasakwazi ukuma. Lifike lashayisa enye imoto ladlula. Lena ebihamba umfowethu, liyishayisile, lase liyayihudula ibanga elide. Bashonele khona lapho,” kusho uNkk Msomi.Uthe okubuhlungu kakhulu wukuthi laba bashiye izingane zabo zodwa.“Bashada eminyakeni engu-16 edlule, umakoti wayevele ekhulelwe. Bebenezingane ezimbili kuphela, amawele abafana. Ngomzuzu nje bahanjelwe wunina noyise. Kunzima nokukhuluma ngale nto,” kusho uNkk Msomi.ULekhoaba ubesebenza esitolo esihamba phambili sezimpahla zabesilisa uNkk Lekhoaba esebenza esalon enxanxatheleni yezitolo.Okhulumela amaphoyisa KwaZulu-Natal uLt. Col Thulani Zwane ukuqinisekisile ukuthi amaphoyisa ase-Alexandra Road avule icala lokubulala ngokungenhloso.",Bashiye amawele abashone engozini
"PHILI MJOLI , MONIQUE VANEK, JANICE KEW  noPAUL VECCHIATTOKUBUKEKA sengathi iNingizimu Afrika izohluleka ukugoma abasebenzi bezempilo abangu-1.5 million, ukuze bavikeleke kwiCovi-d19 ekupheleni kwale nyanga.Inhlangano yezempilo emhlabeni, iWorld Health Organisation (WHO), iyalele ohulumeni bamazwe ukuthi bagome bonke abasebenzi bezempilo ezinsukwini zokuqala eziwu-100 zokuqala zalo nyaka.Iphini likaNgqongqoshe wezeMpilo kuleli, uDkt Joe Phaahla, lithe imigomo ekhona ayenele ukuthi kungagonywa lesi sibalo. UPhaahla usho kanje ngenkathi ekhuluma nezazi zomthetho, kusetshenziswa ezobuchwepheshe ngoLwesihlanu. Uthe iNingizimu Afrika i-ode imigomo ekhiqizwe yiJohnson&Johnson engu-11 million, kanti engu-20 million ikhiqizwa yiPfizer futhi kulindwe eminye ethengwe ngaphansi kohlelo lokuthenga ngokuhlanganyela olwenziwe yiWHO, iCOVAX neminye e-odwe ngokuhlanganyela ngamazwe ase-Afrika, yonke ngeke ifike masinyane njengoba uhulumeni ebefisa.""Kulindeleke ukuthi ekupheleni kukaMashi kube sekugonywe abasebenzi bakahulumeni abangu-700. Imigomo yakwaPfizer neyakwaJohnson siyilindele kodwa sisilele emuva. Siyethemba ukuthi isimo sizogcina sibuyele esimeni uma kungenzeka imigomo isheshe itholakala,""  kusho uPhaahla.Imigomo yeCovid-19 iyashoda emhlabeni wonke ngenxa yokuthi amazwe acebile athenga kuqala. Bangaphezulu kuka-100 000 abasebenzi bezempilo asebegonyiwe kuleli. Uhulumeni ufuna kugonywe abantu abangu-40 million ngasekupheleni konyaka ukuze kuvikeleke bonke abantu.Iphini lomqondisi womnyango wezempilo kuleli uDkt Anban Pillay, lithe ukugonywa kwabasebenzi bezempilo kulindeleke ukuthi kuphele maphakathi no-Ephreli, abanye abasengcupheni yokuthola iCovid-19 bazogonywa ngasekuqaleni kukaMeyi.""Indlela esigoma ngayo manje yileyo evumelana nohlelo locwaningo imigomo esiyithola ngalo. Uma sesiphumile ohlelweni locwaningo sizokwazi ukugoma abantu abaningi ngendlela esifisa ngayo,""  kusho uPillay.USolwazi Glenda Gray, umengameli we South African Medical Research Council (SAMRC ), obhekelele umgomo wakwaJ&J kuleli, uthe luyathuthukiswa uhlelo lokulethwa  komgomo.",Ngeke bagonywe bonke abezempilo ngoMashi
"ZANELE MTHETHWAO THISHA baseMaxulwini Primary School, eHammarsdale kuthiwa badube ukufundisa besaba isijumbane somuthi esitholakale egunjini labo lokuphumula ekuqaleni kwaleli sonto.Izolo abazali baqhinqe emasangweni bekhala ngokuthi kusuka ngoMsombuluko izingane azifundi. Kuthiwa ngoMsombuluko othisha bathi bathole umuthi odale ukunukana phakathi kwabo.Lesi sikole sike saba nezinkinga kumiswa uthishanhloko, okuthiwa ubuye watholakala emsulwa. Uthishanhloko kuthiwa naye ubuye kuleli sonto, okuyinto okuthiwa abanye othisha abayijabulelanga.Kuthiwa wamiswa ngenxa yomsindo ngaphakathi, abanye othisha bemsola ngokuba ngundlovukayiphikiswa nangenkohlakalo.Izolo abazali bashayele umhloli wesekethe befuna azoxazulula lolu daba, wabiza umhlangano nothisha. Abazali bebelokhu belinde ngaphandle befuna ukuzwa isiphetho somhlangano.UNksz Zodwa Zulu obemele abazali kulo mhlangano uthe uzihambisile izikhalo zabo, umhloli wathembisa ukuthi udaba luzosukunyelwa.“Abantu abangafuni ukufundisa kulesi sikole kumele bazame ezinye, ngeke kuhlukumezeke izingane zethu kanje. Bese sithi udaba lukathishanhloko lulungile, manje asazi ukuthi kwenzekani,” kusho yena.Abazali bebethukuthele bethi uma othisha beqhubeka nokungafundisi bazosivala isikole.Izolo kuthiwa uthishanhloko akafikanga esikoleni, okusolwa ukuthi kungenxa yokuthi othisha abakujabulelanga ukubuya kwakhe.“Labo thisha yibona abanenkinga ngoba sezwa ukuthi abamfuni uthishanhloko ngoba uqinisa isandla, abakwazi nokuya emathoyilethi uma ekhona. Asinendaba nokungezwani kwabo, sifuna izingane zethu zifunde. Lena yomuthi ngeke singene kuyona ngoba asiyazi kodwa kuyamangaza ukuthi sekungaze kuphele isonto kungafundwa ngenxa yomuthi,” kusho omunye umzali.Isolezwe lishiye izolo othisha besavalelene emhlanganweni nomhloli sekuyoshaya u-1 emini. Omunye wabazali obengaphandle uthe kuphele umhlangano umhloli wababikela ngesinqumo esithathiwe.Uthe othisha bacela abazali babekezele, udaba luzolungiswa kodwa wanganikeza isiqiniseko sokuthi othisha bazongena emakilasini namuhla.Okhulumela uMnyango wezeMfundo, uMnuz Sihle Mlotshwa, uthe ukubuyela kukathishanhloko esikoleni kusho ukuthi abukho ubufakazi bezinsolo abebekwe zona.“Othisha siyabethemba ukuthi uma kunezinkinga bayazazi izindlela zokuzixazulula kunokuthi kuphazamiseke ukufunda. Isifunda sizolulungisa lolu daba futhi siyathemba othisha bazosibuyisa isikhathi esilahlekile,” usho kanje.",Badube ukufundisa bethola umuthi
"ABAHOLI beNFP basoLundi naKwaNongoma baqoke ukuzivalela emakhaya abanye baya enkonzweni yakusihlwa ngenxa yobuhlungu ababuzwe kumenyezelwa imiphumela yokhetho ngoMgqibelo ntambama.Lokhu kugqame ngesikhathi Isolezwe lihambele eZululand ngoMgqibelo.I-NFP ithole isihlalo esisodwa esiShayamthetho KwaZulu-Natal lisuka kweziyisithupha ebelinazo.Kuzwelonke lithole izihlalo ezimbili. Umunyu ngemiphumela ushaye kwezwela kuyo njengoba amalungu ayo aqavile oLundi nabaholi balo bebengabonwa nangokhalo ezindaweni zobumnandi abavamise ukutholakala kuzo bejabule.Nasehhotela iGarden Court abavamise ukuyojabula kulo ngemiphumela bebengabonwa.UMnuz Jeremiah Mavundla onguSihlalo KwaNongoma, uthe:“Bengifuna ukubonga uThixo ngalezi hlalo esizitholile nokubonga ukuthi abantu bakwazi ukusivotela yize uMengameli wethu, uNkk Zanele KaMagwaza- Msibi ebegula. Sivotelwe sisesimeni esinzima lapho iNFP ichithe iminyaka emithathu isezinkantolo, yaphinde yehlulwa ukungenela ukhetho ngo-2016,” kusho uMavundla.Ngokujwayelekile oLundi uma kuphuma imiphumela kuyaphithizela kube nemibhiyozo kodwa ngoMgqibelo bekuhlukile. Kube nedlanzana lamalungu kaKhongolose elizame ukubhiyoza emgwaqweni osuka ngaseGarden Court Hotel libheke ngasemahhovisi aseZululand kamasipala kodwa lisheshe layeka ngemuva kokuhamba lukagesi.Epaki engaseSishayamthetho esidala, obekuthiwa kuzoba nombhiyozo we-ANC, bekuzihlalele abantu abebebuka imidlalo yePSL ehlukene bengazi nokuthi iliphi iqembu elinqobe ukhetho.UNksz Lihle Mhlongo waseMabedlane uthe yena uwuKhongolose, akanandaba nokuthi izihlalo ozitholile kuzwelonke nasesifundazweni zehlile ujabuliswe ukuthi i-ANC isaphethe.UNksz Thola Zulu we-IFP uthe kumjabulisile ukuthi i-IFP ikhulile. UNksz Nhlonipho Mhlongo uthe yize ejabulela ukunqoba kwe-ANC kodwa kusamphatha kabi ukuthi abantu basoLundi basacwaswa babizwe ngokuthi bayi-IFP.Iningi labantu okukhulunywe nalo belingayiphathi indaba yentuthuko kodwa belikhuluma ngezinombolo ezitholwe amaqembu.I-IFP yona inqume ukungabhiyozi ngoba abaholi bayo bebethi bakhathele, basadinga ukuphumula.Ngisho ngaKwaPhindangene eNkonjeni bekuthulekile.Ngo-2016 amalungu e-IFP awuvala lo mgwaqo eyobhiyoza esangweni loMntwana uMangosuthu Buthelezi ejabulela imiphumela.",Bazivalele emakhaya bezikhotha amanxeba abeNFP
"BAKHOSELISWE eziteshini zamaphoyisa abokufika abahlala eGreenwood Park, Sea Cow Lake, Kenville naseSydenham ababaleke lapho behlala khona kulandela ukuhlaselw kulezi zindawo.NgeSonto ebusuku abanikazi bezitolo bangaphandle kwaleli bahlaselwe, kwathathwa nempahla yabo, nabo kuthiwa baphindisele ngenganono okuholele ekufeni kwabantu abathathu bakuleli.Ukuhlaselwa kwabangaphandle kuqhubekile ngoMsombuluko, kulezi zindawo imigwaqo ibisivalwe ngamathayi avuthayo nezingodo, abangaphandle abahlala kulezi zindawo babalekele eziteshini zamaphoyisa.UMnuz Daniel Dunia we-African Solidarity Network, uthe ukwesatshiswa kuqhubekile ngoMsombuluko okuholele ekutheni abangaphandle babalekele eziteshini zamaphoyisa.IMeya yaseThekwini uNkk Zandile Gumede ikugxekile ukuhlaselwa kwabangaphandle kwaleli okuhambisana nokuthathwa kwempahla ezitolo zabo. Uthe ngeke kubekezelelwe ukubuyiselwa kwezwe emuva okuhambisana nokucwaswa kwama-Afrika.Imenenja yeTheku uMnuz Sipho Nzuza ithe: “Kuyakhathaza kakhulu ukubona imibhikisho enodlame ethe chithi saka kuleli dolobha. Sesibe nezigameko eziningi zokucekelwa phansi kwempahla kuhulumeni, kuvalwe nemigwaqo ngodoti, lezi zenzo ziwubulwane ngoba kucekelwa phansi nempahla kahulumeni eyakhiwe ngezigidi zamarandi.”UMnuz Thami Ngidi okhulumela uNdunankulu waKwaZulu-Natal, uthe bazwile ngezigameko zokuhlaselwa kwabokufika kulesi sifundazwe abakholwa wukuthi ziwubugebengu. “Abebehlasela abangaphandle kwaleli abashayela amaloli esizwa ukuthi kwenzekile, bayizigebengu ezifuna ukuphazamisa izingxoxo ezikhona eziholwa wuMnyango wezokuThutha kuleli.” ULt Col Thulani Zwane uthe izolo azikho izigameko ezintsha ezibikiwe kodwa abokufika babalekele esiteshini samaphoyisa eGreenwood Park naseSydenham.",Abokufika babalekele emaphoyiseni behlaselwa
"UBONGA Isolezwe  owesifazane waseMgungundlovu ophila nokukhubazeka ebesevele ngekhanda ezikweletini kulandela ukuvalwa kwempesheni yakhe.UNksz Thandi Zondi (45) waKwaNgcedomhlophe, eMafakatini, wahlaselwa isifo sohlangothi ngo-2005.Uhole okokuqala emuva kwezinyanga ezinhlanu engaholi. Leli phephandaba libike ngodaba lwakhe ngenyanga edlule.Owengamele ezokuxhumana kwaSassa uNksz Sandy Godlwana wathembisa ukuthi uzolisukumela ngokushesha lolu daba. Emasontweni amabili edlule iSassa iqale phansi isicelo sempesheni yakhe emahhovisi aseVulindlela.UNksz Zondi ubesenezikweletu ezingaphezulu kwemali ayiholayo ngenxa yokuthi akakwazi ukuhamba kumele aqashe izimoto uma eya emtholampilo.Ubonga ukushicilelwa kodaba lwakhe nokusukunyelwa ngokushesha yizikhulu zakaSassa. “Ngabona sekufika imoto ngesonto okwakuzoqala ngalo ukuvalwa kwezwe. Bangithatha ngemoto bangihambisa kudokotela ngenziwa yonke into ngagingqa nezithupha.“Ngachazelwa nokuthi kunezinto ezingabhalekilekahle esibhedlela okwenza udokotela wangayivuselela impesheni. Kodwa bakulungisa konke lokhu ngikhuluma nawenje sengibuya ukuyohola ngiyitholile, sengilinde ukuthi baphinde babuye ngoba kwenziweeyonyaka ukuze kulungiswe enye incwadi yasesibhedlela engabhalekanga kahle,” kusho uNksz Zondi.UNKSZ Sandy Godlwana wakwaSassa osukumele udaba lukaNksz Thandi Zondi obevalelwe impesheniUthe okunye okumjabulisile wukuthi abakwaSassa bamyise ePinetown wafike wanikezwa inqwaba yokudla.“Ngabuya nokudla okuningi, baphinde bangibuyisa ngemoto bazokudiliza ekhaya. Ngiyabonga kakhulu ngoba bese siside isikhathi nginenkinga, ukube udaba lwami alubhalwanga kwiSolezwe ngabe mhlawumbe abakezi namanje,” kusho uNksz Zondi.Ephetha uthe yize bengasebenzi ngokuthi batholele umuntu indlu kodwa bathembise ukuthi bazozama nokumxhumanisa nezinhlaka ezifanele mhlawumbe ezingamsiza ukuthola indlu entsha noma ngabe umxhaso kahulumeni.UNksz Godlwana uthe kuwumsebenzi wabo ukusukumela abantu nokuqinisekisa ukuthi bayahlinzekwa ngosizo ngazo zonke izindlela.",Ubonga Isolezwe obese kuphele izinyanga engaholi
"ZANELE MSOMIK USOLWA umkhonyovu wokweba izimali zabantu emabhange ngokusebenzisa iselula emuva kokuba owesifazane waseMachobeni, eNanda eqolwe u-R14 000 kwi-akhawunti yakwaCapitec ngoDisemba.UNkk Thembisile Mdletshe, owebelwe imali abesanda kuyiboleka kwelinye ibhange efuna ukuqedela ukwakha nezinye izidingo zikaKhisimusi, uphithene ikhanda ngenxa yalobu bugebengu.Utshele 
Isolezwe ukuthi ngoDisemba 20 waboleka u-R28 000 kwelinye ibhange wangena kwi-akhawunti yakhe yakwaCapitec.NgoDisemba 24 wayesele no-R14 000 wazama ukukhipha imali yangavuma ukuphuma.NgoDisemba 27 waya egatsheni lakwaCapitec eliseBridge City wacela bamenyusele isamba asikhipha ngosuku, wathuka etshelwa ukuthi akusekho mali.“Angizange ngikholwe ngoba ngangazi ukuthi ngisele no-R14 000. Baze banginikeza isitatimende esiveza ukuthi akunamali kwi-akhawunti yami,” usho kanje.Ebhange watshelwa ukuthi imali ingene kwi-akhawunti yomunye umuntu oseGoli, yakhona kwaCapitec.“Intombazane ebingisiza ithe inayo imininingwane yalo muntu kodwa ayivumelekile ukuyidalula,” echaza.UNkk Mdletshe uthe wabuyela ebhange ayeboleke kulo imali eyobabikela lo mhlola nabo bakuqinisekisa ukuthi imali ingene kwenye i-akhawunti kwenziwa iMobile Banking Transfer, okuyindlela yokusebenzisa iselula.Emuva kokuthola lolu lwazi, uNkk Mdletshe ukhumbulile ukuthi ngoDisemba 24 kwangena ucingo lozibize ngomsebenzi wakwaCapitec efuna ukuqinisekisa imininingwane yakhe.Uthe wambuza inombolo yocingo ayisebenzisayo nekheli lalapho ahlala khona nokuthi iyiphi inombolo ajwayele ukuyishayela kwiselula yakhe.Kwangena i-SMS angayiqondanga kahle ngoba yayibhalwe ngesiNgisi.Uthe inombolo yakhe yocingo yagcina ukusebenza emuva kokushayelwa ucingo ngoDisemba 24.Indodakazi yakhe, uNksz Thobile Mdletshe, osebenza enkampanini yamaselula, uthe sebekuqinisekisile ukuthi kwasetshenziswa iselula ukweba imali kanina.Uveza ukuthi njengoba athola ucingo babefuna imininingwane yakhe ukuze benze i-sim swap bakwazi ukwenza iMobile Banking ngenombolo yakhe.UNkk Mdletshe wavula icala waya nakwaCapitec ngenhloso yokucela ukubuyiselwa imali kodwa wangasizakala.“Bangitshele ukuthi ngeke benze lutho ngoba maningi amakhasimende abo aseqolwe ngale ndlela.”IMenenja yaseCapitec Bank eBridge City, ezibize ngoNonku-luleko, yenqabile ukuphawula yasinika inombolo yamakhasi-mende ukuthi kushayelwe yona.",Uqolwe imali kwi-akhawunti yakhe
"KUPHAZAMISEKE ukuhamba kwezimoto kwaphinde kwadaleka nezingozi emigwaqweni yaKwaZulu-Natal kulandela imvula enamandla eshiye abantu abaningi bekhahlamezekile izolo.NgoMsombuluko ebusuku kushone intombazane eneminyaka engu-14 ngenkathi kushayisana izimoto emgwaqweni uN3, eNtshanga.Okhulumela abosizo oliphuthumayo iNetcare 911, uMnuz Shawn Herbst, uthe zinhlanu izimoto ezibandakanyeke kule ngozi.“Abosizo oluphuthumayo baxilonge abalimele endaweni yesigameko kwatholakala ukuthi intombazane eneminyaka engu-14 ilimale kakhulu.“Le ntombazane ishonele endaweni yesigameko,” kusho uHerbst.UHerbst uthe kulimale abanye abantu abayisishiyagalolunye kule ngozi abadluliselwe esibhedlela ukuyokwelashwa.Kwesinye isehlo, owesilisa ulimale kanzima ngemuva kokushayisa udonga lwebhuloho emgwaqweni uM4 ngaseLa Lucia, izolo.UHerbst uthe imibiko abayitholile ibikhomba ukuthi lo wesilisa uhluleke ukulawula imoto yakhe wayoshayisa udonga lwebhuloho.“Lo wesilisa ulimale kanzima ekhanda nasesifubeni.KUSHONE oyedwa ngenkathi kushayisana izimoto ezinhlanu eNtshanga Isithombe: SITHUNYELWE“Uxilongwe endaweni yesigameko wabe esephuthunyiswa esibhedlela ukuyothola ukunakekelwa.”Kwesinye isehlo enyakatho neTheku kutholakale imoto ibhajwe emanzini emgwaqweni uM4.UHerbst uthe imoto eyiSUV ibingenamuntu ngenkathi itholakala ibhajwe emanzini.UNgqongqoshe wezokuThutha KwaZulu-Natal, uMnuz Mxolisi Kaunda, unxuse abashayeli nabahamba ngezinyawo ukuthi baqaphele emigwaqweni nalapho bewela khona.Unxuse abashayela ukuthi bakhanyise amalambu, bangasondeli kwenye imoto eduze futhi behlise ijubane ukuze kugwemeke izingozi.Unxuse abahamba ngezinyawo ukuthi bangaweli ezindaweni ezinamanzi amaningi ukuze baphephe.",Izulu elinamandla lidale izingozi emgwaqweni
"IMEYA yeTheku, uMnuz Mxolisi Kaunda, igxeke ukubulawa kwabantu ababili abagwazwe olwandle iNorth Beach eThekwini ngoMsumbuluko ntambama.UKaunda ucele amaphoyisa ukuba aqinise uphenyo lwawo lokuthungatha izigebengu ezenze lokhu.Uphenyo lwamaphoyisa luveze ukuthi owesilisa nowesifazane bebezihlalele esihlabathini ngaseSuncoast Casino ngesikhathi behlaselwa.“Ngithanda ukuqala ngokudlulisa amazwi enduduzo emindenini yabashonelwe. Amaphoyisa kumele asebenze kanzima ukubopha izelelesi. Isehlo senzeke ngesikhathi iTheku lizilungiselela ukwamukela izinkumbi zabavakashi ngesikhathi samaholidi okuphela konyaka,” kusho uKaunda.UKaunda uthe iTheku linohlelo lezokuphepha olwenzelwe izakhamuzi nabavakashi ukuqinisekisa ukuthi bavikelekile ngaso sonke isikhathi.Ube esenxusa labo abangaba nolwazi mayelana nokuhlaselwa kwababulewe ukuthi banikezele ngolwazi emaphoyiseni.“Enye yezinto esizibeke eqhulwini siwuMkhandlu ukwandisa isibalo samaphoyisa aqaphe ubugebengu futhi sifake amakhamera ezindaweni ezihanjelwa ngabavakashi khona sizokwazi ukubona abantu abafunwayo abasuke behlela ukwenza ubugebengu,” kusho uKaunda.Okhulumela amaphoyisa, uBrigadier Jay Naicker, uthe kuyamangaza ukuthi babulawe kanjani abagilwa ngoba indawo ababulawelwe kuyo inenqwaba yamaphoyisa nonogada abayiqaphile.",UKaunda ugxeka ukubulawa kwabantu ngokugwazwa olwandle
"NGEKE isakhokhwa imali yesikole ewuR450 nginyaka esikoleni osekuphele iminyaka ewu-17 sithola u-100% emiphumeleni yaso ku-matric iMenzi High, eseMlaza. UNgqongqoshe wezeMfundo KwaZulu-Natal, uMnuz Kwazi Mshengu wenze lesi simemezelo izolo ngesikhathi esho ngokusemthethweni ukuthi sekusele izinsuku eziwu-50 ukuthi abafundi baka-matric babhale izivivinyo zabo zokuphela konyaka.UMshengu ucele abafundi ukuthi bagxile ezincwadini zabo.“Sesibala izinsuku ngaphambi kokuthi abafundi baka-matric abawu-180 000 babhale izivivinyo zokuphela konyaka. Siyacela abazali bayeke ukubathuma nokubaphazamisa. Mabadedelwe bayofunda ngoba bafunda ngisho nangempelasonto. Siyawucela umphakathi ukuthi ubeseke abafundi, ubavikele uma beyofunda ngisho sebephuma sekuhwalele.”UMshengu uthe bakhethe ukuthula umkhankaso wabo wokubala izinsuku eMenzi High ngoba yisikole esenza kahle KwaZulu-Natal yize siselokishini. “Uthishomkhulu uthe isikole sidala, nengqalasizinda ayisekho sesimeni esifanele ngakho sizobuya sizoyilungisa. Uthe kunamakhompyutha awu-30 kuphela kodwa abafundi baningi, sizobuya silethe amakhompyutha awu-60 nezinsiza kufunda ezinobuchwepheshe besimanje. Lesi sikole siyisibonelo esihle kwezinye, sizokwenza konke okusemandleni ukusithuthukisa ngoba othisha baso bazinikele futhi nabafundi bayalawuleka.”Kulo nyaka uMshengu uthe balindele ukuthi abafundi baseMenzi High bathole u-100% njengenjwayelo bese izinga lokuphaza KwaZulu-Natal libe wu-80% kuya phezulu.UNGQONGQOSHE wezeMfundo KwaZulu-Natal, uMnuz Kwazi Mshengu, ucele abafundi ukuthi bagxile ezincwadini zabo ngoba sekubalwa izinsuku ngaphambi kokuthi babhale izivivinyo zabo zokuphela konyaka. Video: Boniswa MohaleUtshele izintatheli ukuthi bawenze wonke amalungiselelo okuthi abafundi baphase ngoba bekunamakilasi okuzilungiselela ebusika azoba khona nangentwasahlobo.Uthishomkhulu waseMenzi High, uNksz Muntu Ntombela, uthe sebevivela izivivinyo ngoba bayiqeda ngoJulayi isilabhasi ukuze abafundi babe nesikhathi esanele sokubuyekeza umsebenzi wabo.“Ngiwuthishomkhulu kodwa ngibuye ngifundise ngithole u-100% esifundweni sami, amaphini ami amabili nawo ayafundisa athola u-100% ezifundweni zawo. Siyabambisana siwothisha nabafundi bayagxila ezifundweni zabo.”UMnuz Khetha Mjodi onguSihlalo weCosas eThekwini, uthe bayajabula ukuthi izingane zaseMenzi High zizothola imfundo yamahhala futhi bayajabula ukuthi nokufunda ngezobuchwepheshe bamakhompytha kuzokwenzeka kulesi sikole okusho ukuthi abafundi ngeke basale ngaphandle kwi-4th Industrial Revolution.Okubajabulisa kakhulu uthe wukuthi zonke lezi zinhlelo zenzeka elokishini, wathi ukuba noNgqongqoshe osemusha wezeMfundo KwaZulu-Natal kuzokhuphula izinga lezemfundo kulesi sifundazwe.",BUKA: Ngeke kusakhokhwa eMenzi High
"Sibusiso MdlaloseOYINHLOKO yabaqeqeshi esifundeni seSafa Amajuba, uJeff Nkosi, uthi akanakho nokuncane ukungabaza ukuthi uManqoba Mngqithi usekulungele ngokuphelele ukuyibamba ishisa kwiMamelodi Sundowns.UMngqithi (49), odabuka eMzimkhulu, KwaZulu-Natal, usanda kuqokwa noRhulani Mokwena kwesokuhola ithimba labaqeqeshi kumaSandawana ngemuva kokuhamba kukaPitso Mosimane, oseqeqesha i-Al Ahly eyizingqungqulu ze-Egyptian Premier League, yase-Egypt.Yize bekhethwe bobabili, uMngqithi noMokwena, ukuba baqhoqhobale esokuqeqesha amaBrazilians kodwa nguMngqithi okuthiwa uzoba nezwi lokugcina.Lokho kukhomba ngokusobala ukuthi kukhala isicathulo sikaMngqithi, ojoyine leli qembu laseChloorkop njengephini likaMosimane ngo-2014.UNkosi, ongomunye wabaqeqeshi abengamela izifundo zokuqeqesha ngaphansi kwezinhlaka zeSafa esifundazweni saseKZN nasezingeni likazwelonke, uthi kungaba yiphutha ukuqhathanisa uMngqithi noMosimane.“Ngokwami ukubona uManqoba usekulungele ngokuphelele ukubhekana nenselelo yokuhola iqembu elinjengeSundowns futhi anginakho nokuncane ukungabaza ngalokho.“Amagalelo akhe ayaziwa, usuke kude kakhulu nebhola, futhi uqeqeshe kuzo zonke izigaba zebhola kusukela kuSAB Regional League, Vodacom League (esiyi-ABC Motsepe League), First Division (esiyiGladAfrica Championship) kuze kuzofika kuPremiership.“Lokho, kumenza abe ngumqeqeshi ophelele, futhi oliqonda kahle ibhola nosikompilo lalo eNingizimu Afrika.“Ngesizini ka-2002 uthathe iMoja United ebidlala kwiVodacom League wayikhuphulela kwi-1st Division, nokuthathe iminyaka eminingi ukuthi kuphinde kube khona omunye umqeqeshi waKwaZulu-Natal ukwenza lokho (kuze kwaba nguSimo Dladla ngo-2016 efaka iReal Kings kwiNFD isuka kwiMotsepe League). Ngenkathi esaqeqesha kwiGolden Arrows akekho umthandi webhola obengathandi ukubuka i-Arrows idlala ngenxa yebhola ebelidlalwa khona.“Okunye futhi okufanele kukhumbuleke ukuthi nguye oqale ukwakha i-technical team enkulu kwi-Arrows, eyayihlanganisa ababengamaphini akhe uMandla Ncikazi noPera Ranthlakane waseBloemfontein, uMoses “Skebhe” Khanyeza owayeqeqesha onozinti (ngokubambisana no-Alexandre Revoredo waseBrazil), nabaqeqeshi baseBrazil (uLuis Reis Goncalves owayeyiphini lomqeqeshi noCarlos Parreira owayeqeqesha abadlali ukuthi babe qatha ngokomzimba).“Ngakho-ke ukufika kwakhe kwiSundowns asebenze kwi-technical team enkulu akuzange kube yinto enzima kuye ngoba yinto ayesevele eyazi,” kuqhuba uNkosi, owake waba yiphini likaFred “Junior” Njiyela (ongasekho) kwiNewcastle Blizzards eyayidlala kwi-1st Division ngeminyaka yabo-1990.ISundowns izovula isizini ngokubhekana neKaizer Chiefs kwephezulu.",‘UMngqithi usekulungele ukuyibamba ishisa kwiSundowns’
"UKUFEYILA enyuvesi okokuqala empilweni yakhe kuholele ekutheni abe nengcindezi ephazamise ukusebenza kahle kwengqondo yakhe kodwa engaboni.UNksz Nokukhanya Shandu (23) waseGingindlovu owenza unyaka wokugcina ezifundweni zobuthisha enyuvesi iWitswatersrand, uthe ukufeyila ezinye izifundo ngesikhathi enza unyaka wokuqala kwamenza ukuthi ahlaselwe yisifo sokuphazamiseka kwengqondo ngoba wayecabanga kakhulu.Uthe wayehluleka ukumelana nengcindezi yokuthi kunezifundo azifeyilile ekubeni kubo belindele ukuthi aphase kahle bese ethola umsebenzi ukuze abakhulule enhluphekweni.“Ekhaya bahlale bebala ukuthi ngizoqeda nini, bengihluleka ukubatshela ukuthi ngeke ngiqede ngaleso sikhathi ngoba kukhona izifundo engingaziphasanga. Bengicabanga ukuthi bazongibuza ukuthi yini eyenze ukuthi ngihlulwe ukufunda ngoba yikona engakuphumela ekhaya. Bengaqondi ukuthi ukuqala impilo entsha kunengcindezi. Ngangizibona ngiyisehluleki, ngenhlanhla uthisha wami wakhuluma ngezifo zokuphazamiseka komqondo ekilasini. Kulapho ngabona khona ukuthi ngiyagula futhi ngidinga usizo ukuze ngikwazi ukuqhubeka nezifundo zami kahle,” kusho yena.Uthe ngemuva kokuthola usizo wafunda ngezifo eziningi ezihambisana nokuphazamiseka komqondo, waqonda ukuthi indlela abantu abayibuka ngazo indaba yokuphazamiseka emqondweni yenza ukuthi lezi zifo zingasukunyelwa.“Emiphakathini yethu kuba lula nje ukuthi kuthiwe umuntu uyahlanya kungabe kusacutshungulwa ukuthi unasiphi isifo futhi angasizakala kanjani,” kusho uNksz Shandu.Eseluleme uthe waba nogqozi lokuqwashisa, ukusabalalisa nokufundisa ngesifo sokuphazamiseka komqondo. Nyakenye ungenele umncintiswano womuntu omusha ofisa ukwenza umehluko emphakathini, uMiss Gauteng Exclusive, aphethe isicoco sawo njengamanje.Umsebenzi wakhe ukuqwashisa nokufundisa abantu abasha ngezinkinga ezihlasela bona.Uthe uma uphethe lesi sicoco uyazikhethela ukuthi ufuna ukugxila kuphi, yena ugxile ekufundiseni ngezifo ezihambisana nophazamiseka kwengqondo nangendlela abantu abaziphatha ngayo uma benalezi zifo. Ulwazi oluhambisana nezithombe ezifundisa ngalezi zifo, ulusabalalisa ezinkundleni zokuxhumana.UNksz Shandu uthe uzophuma kulesi sikhundla ngenyanga ezayo. Uthe ubefisa ukuthi kuthi kuphela isikhathi sakhe abe esenehlangano yakhe eqwashisa ngezifo zokuphazamiseka komqondo, kodwaakakwazanga ngoba imigomo yokuvula inhlangano ibalula ukuthi kumele abe nabanye abantu asebebenza nabo ubengakabaqoki.“Okunye ebengikufisa ukuvula inkampani yami ukuze ngikwazi ukuhamba emiphakathini ngenza izinkulumo ezakhayo. Senginayo inkampani kodwa ngisacija ikhono lokukhuluma phambi kwabantu,” kusho yena",Uzime useqwashisa abasha ngezinkinga ezahlukene
"UNGQONGQOSHE wezokuThuthukiswa koMphakathi KwaZulu-Natal uNkk Nonhlanhla Khoza, ukwamukele ukumiswa kwemantshi esolwa ngokwenzelela uma igweba abamangalelwa emacaleni aphathelene nocansi.Imantshi esebenzela eMlaza, imiswe isikhathi esingangonyaka ngemuva kokuba isolwe ngokuthambisa isandla uma ikhipha izigwebo emacaleni okudlwengulwa kwezingane.Kuthiwa ayisishiyagalombili amacala lapho ededele abadlwenguli wabathola bemsulwa kodwa kuthe uma amacala edluliselwa emajajini izinqumo zashintshwa, batholwa benamacala.UNkk Khoza uthe ukumiswa kwale mantshi ngezinsolo zokudedela izigilamkhuba noma ukuzinika izigwebo ezincane kunezilindelekile kuyinhlamba uma kubhekwa umfutho ofakwa uhulumeni nomphakathi ekutheni abenzi bokubi bathole izijeziso ezibafanele.“Yize lolu daba lusaphenywa, kodwa kuyakhathaza ukuthi kuleli zwe elinamacala amaningi abikwayo okuhlukunyezwa kwabantu besifazane nezingane, amanye awo awakutholi ukunakwa okuwafanele. Uma lokhu kuyiqiniso kuzobe kufana nokubuyela emuva empini yokulwa nokuhlukunyezwa kwabesifazane nezingane.”Uthe abantu abasebenza ngala macala kumele benze isiqiniseko sokuthi bawenza ngokucophelela okukhulu nangobuyoninco.Ugcizelele ukuthi ezinyangeni ezedlule, maningi amacala okubulawa kwabesifazane ngakho akwemukelekile ukudedela izigilamkhuba zizitanasele emigwaqweni.Unxuse uNgqongqoshe wezoBulungiswa uMnuz Ronald Lamola ukuthi abuyekeze wonke amacala aseke enganyelwa yile mantshi emisiwe.",Imisiwe imantshi esolwa ngokwenzelela
"AMAZULU ayeke ithuba lokuziqhelelanisa namaqembu atabalasela ukusuka ezansikwi-log ye-Absa Premiership ngesikhathi edlala ngokulingana ngo 0-0 neBloemfontein Celtic emdlalweni obuseKing Zwelithini Stadium, eMlaza, izolo ebusuku.Usuthu luye kulo mdlalo luhlukaniswe amaqembu amathathu nePlatinum Stars ebambe ibhuleki kwi-log ngamaphuzu angu-15 ngemuva kwemidlalo engu-18.Amaphuzu amathathu abezokwenza Usuthu lunyukele endaweni ka-11 ukuba lunqobe ngamagoli angaphezu kwamabili.Beluzojomba iPolokwane City kweka-12 bese lugudluza iSuperSport United enamaphuzu angu-21.Iphuzu lenze Usuthu lwanganyakaza kwi-log kwazise lusahlezi endaweni ka-13 ngamaphuzu angu-19.AmaZulu asahlukaniswe amaphuzu amane neDikwena.NgoMgqibelo ngo-3.30 ntambama Usuthu luzoshukana nePolokwane City e-Old Peter Mokaba Stadium.UCavin Johnson ocija Usuthu wenze ushintsho olulodwa eqenjini eliqoqe amaphuzu amathathu ngesikhathi luguqisa iSuperSport United ngo 2-0 ekhaya ngempelasonto.UCamaldine Abraw uthathe indawo kaRhulani Manzini phambili. U-Abraw owaduma kwiKaizer Chiefs usayine oSuthwini ngeledlule.Akazange adlale ngempelasonto ngoba amaphepha akhe okusebenza kuleli abengakalungi.Ngemizuzu engu-20 yokuqala Usuthu yilona obeluphethe umdlalo kubhoke * -Ovidy Karuru.Izivakashi bezizumisa njengoba uSiyabonga Mbatha etakule Usuthu sekukubi ngomzuzu ka-24 evimba ibhola eliyingozi ebelithunyelwe nguDeon Hotto.Umqeqeshi weCeltic, uVeselin Jelusic wenze izinguquko ezine esikimini esihlulwe yiBidvest Wits ngo 1-0 ngesonto eledlule.Ufake * -Aphiwe Lubisi, Vusi Shikweni, Victor Letsoalo noRoggert Nyundu ezindaweni zoMpho Maruping, Given Mashikinya, Lantshene Phalane noTshegofatso Mabaso.Abalandeli babuyele emakhaya bedumele amagoli engabonwa.",Usuthu luyeke ithuba lokungabalwa nasezembeni
"I-USA ikhiphe imiphumela yomunye umgomo onemiphumela  ekhomba ukuvikeleka kwiCovid-19 ngo-94.5% ngoMsombuluko .Kwenzeka lokhu ngemuva kwesonto kuvele imiphumela yokuhlolwa komunye umgomo kulo leli lizwe ekhombisa ukuvikeleka kwiCovid-19 ngo-90%.Umgomo wakamuva ubuhlolwa yiModerna Inc,  ucwaningo lwawo olwenziwe kubantu lukhomba ukuvikeleka ngo-94.5%.Ngeledlule iPfizer neBioNtech ikhiphe imiphumela yowayo umgomo obukhomba ukuvikeleka okungu-90%.Imiphumela yale migomo yomibili kusengeyesikhashana. Amavolontiya ayingxenye yocwaningo lweModerna  angu-30 000.Isitatimende esikhishwe iModerna sithe ucwaningo olwenziwa kubantu lusesigabeni sesithathu kanti imiphumela yesikhashana ikhomba ukuthi kukhona ukuvikela okwenziwa yilo mgomo ohlolwayo.Yomibili imigomo ohlolwe iModerna nohlolwe iPfizer isebenzisa ubuchwepheshe obufanayo obaziwa nge-mRNA.Okwamanje imigomo ayikabhaliswa esikhungweni esilawula ukukhiqizwa kwemithi kuleliya lizwe ngoba ubuchwepheshe obusetshenziswe kuyo busha abaziwa. Imigomo ehlolwayo idinga ukuhlala efrijini kodwa iPfizer idinga  isiqandisi esibanda kakhulu esingekho ezibhedlela eziningi, bekunemibuzo yokuthi uma kungathiwa iyaphasiswa  izogcinwa kuphi futhi uma ihanjiswa ezibhedlela izofakwa kuphi ukuze ingonakali kanti iModerna ingakwazi ukuhlala nasefrijini lasekhaya elijwayelekile.UDkt Jabulani Ncayiyana waseNyuvesi yaKwaZulu-Natal uthe ulwazi oluningi oluthinta  le miphumela alukadalulwa ngakho akukuningi kakhulu okwaziwayo ngale migomo kodwa imiphumela yayo inikeza ithemba.“Imininingwane yokuthi ngabe isebenza kanjani, ngabe ivikela ukuthi umuntu angangenwa yiCovid-19 noma iyamelapha asikabinayo.  Le migomo njengoba  ikhiqizwa e-USA uma ingaphumelela kungathatha isikhathi ukuthi ifike e-Afrika. Uma isifika ngicabanga ukuthi kuyoba nohlelo lokuthi ngobani okumele bagonywe kuqala okungaba abantu abanezifo ezingamahlalakhona, abadala nabasebenzi bezempilo ngoba umgomo ngeke uthi ufika ube sewenele ukugoma bonke abantu,” kusho yena. ",‘Kuningi okungakadalulwa ngemigomo yeCovid-19’
"BELINGAKHULULEKILE ngokusebenza kwalo ebusuku iphoyisa lesifazane elidutshulwe lafa nozakwabo abebegade naye umuzi wekhansela, eBhambayi ngoMsombuluko.UConstable Sonto Mhlanga (40) odabuka eMpumalanga obehlala eSeatides, Othongathi udutshulwe wafa nozakwabo uSeargent Fanifani Dladla (61) begade umuzi wekhansela uMnuz Sthe Zulu.UConst Mhlanga kuthiwa ubethi akakhululekile ngokusebenza ebusuku endaweni okuhlale kubulawa kuyo abantu njengoba engumuntu wesifazane.Umfowabo uMnuz Thulebona Mathebane uthe udadewabo ubewuthanda umsebenzi wakhe kodwa ethi akumkhululi ukusebenza ebusuku kule ndawo okuhlale kubulawa kuyo abantu njengoba engumuntu wesifazane.NgeSonto eledlule kuthiwa uthe uyabona ukuthi nabo bangafa noma yinini.“Ubethi kubulawa osomatekisi nabantu abehlukene emphakathini. Ethi uyasebenza ebusuku ngoba ayikho into angayenza ngoba kuyingxenye yomsebenzi wakhe wobuphoyisa. Yize ebekhala kangaka ngokuthi akakhululekile ngokusebenza ebusuku ubengakaze athi ucabanga ukushiya umsebenzini, noma ukwenza indlela ethile yokuthi adoje. Ubezimisela ngomsebenzi, ehlale ebheke ukuthi ukusebenza kwakhe kuzomenza akwazi ukuphila impilo ayithandayo. Ubezithanda izinto ezinhle. Uma sixoxa ubebala izindawo eziphezulu abethi ufisa ukuba nomuzi kuzona noma nje ahlale kuzo. Bekuthi noma kunzima emsebenzini athi uzoqhubeka nokusebenza inqobo nje uma ezothola izinto azifunayo,” kusho umfowabo kamufi.UConstable Mhlanga ubeneminyaka ewu-12 esebenza emaphoyiseni kamasipala.“Ngilimele kakhulu ngokushona kukadadewethu ngale ndlela, ngizwa sengathi kunembobo evulekile emzimbeni wami. Belingapheli isonto singazange sikhulume ngocingo, angixoxele ngokwenzeka eThekwini ngoba mina ngihlala ekhaya eMpumalanga. Uma ethole isikhathi sokuphumula ubebuya ekhaya,” kusho umfowabo kamufi.Uthe udadewabo ushiye indodakazi eneminyaka ewu-18.Uzakwabo uSgt Dladla waseHambanathi kuthiwa ubehlanganisa iminyaka engu-61 ngoMgqibelo.Umfowabo kaSgt Dladla, uMnuz Thanda Dladla uthe usafisa ukuchazelwa ukuthi kwenziwe yini kuthathwe amaphoyisa aqashelwe ukubheka abephula imithetho yomgwaqo nabephula imithetho yedolobha, kuthiwe abayogada ikhansela.“Kwenziwa yini amaphoyisa agade ikhansela abekwe ngaphandle komuzi, lapho ebukwa khona izinswelaboya ukuthi asebenza kanjani?” kubuza uDladla.USgt Dladla ubegubha usuku lokuzalwa ngoMgqibelo, umfowabo uthi ubezothatha umhlalaphansi ngoNovemba.Namhlanje kuzoba nenkonzo yesikhumbuzo yokubakhumbula eCity Hall eThekwini.",Belingakhululekile iphoyisa elibulewe
"UNOBHALA weCosatu KwaZulu-Natal, uMnuz Edwin Mkhize, usabisa ngokuthi bazowuqinisa umkhankaso wabo wokulwa nokuthi kwehliswe intengo kaphethroli nokunyuka kweVAT kuze kube bayalalelwa.Amalungu eCosatu nezinye izinhlaka zomphakathi ngoLwesihlanu bahlele ukuthi baqhinqe eMariannhil Toll Plaza ukuze bazwakalise intukuthelo yabo ngokwenyuka njalo kukaphethroli neVAT.Engxoxweni neSolezwe izolo, uMkhize uthe banethemba lokuthi umkhankaso wabo uzohamba kahle njengoba ziningi izinhlaka zomphakathi ezizibophezele ekutheni zizoba kanye nabo. ""Noma ngingeke ngikwazi ukusho ukuthi silindele abantu abangaki kodwa ngingasho ukuthi baningi abantu abazibophezele ekutheni babe yingxenye yomkhankaso wethu.""Uthe kade bakuveza ukuthi abahambisani nokwenyuka njalo kukaphethroli. “Lona umkhankaso weCosatu kazwelonke, siyawuqala lapha eKZN silindele ukuthi nezinye izifundazwe zenze okufanayo.""Uthe bazowuqinisa umkhankaso wabo kuze kube bayalalelwa. “Uzokhumbula ukuthi sike sawenza umkhankaso ofanayo ngemuva kokwenyuswa kweVAT njengoba manje sesiqala impi yokwenyuka kukaphethroli,” kusho uMkhize.Uthe balindele ngisho namadlelandawonye abo emkhankasweni wangoLwesihlanu.“Ukunyuka njalo kukaphethroli neVAT kushaya kakhulu thina basebenzi, yingakho sithi asisukume,” kusho uMkhize.Izinhlaka ezahlukene emphakathini sezizwakalise ukungenami ngokwenyuka njalo kukaphethroli osumba eqolo.I-ANC izwakalise ukukhathazeka ngokunyuka kwezidingo ikakhulu uphethroli nokudla.UMnuz Mdumiseni Ntuli, uNobhala wale nhlangano esifundazweni, uthe bazoba yingxenye yalo mkhankaso weCosatu esifundazweni.“Sizothumela amalungu esigungu esiphezulu ukuthi abe yingxenye yalo mkhankaso wokulwisana nokunyuka kwezidingo. Noma sazi ukuthi ziningi izinto eziwumthelela wokuthi kunyuke izidingo kodwa lokhu kubeka umthwalo emahlombe abasebenzi nabantu abahluphekayo,” kusho uNtuli.Unxuse uhulumeni ukuthi ubheke izindlela ongenza ngayo imizamo yokwehlisa isimo ukuze kuvikelwe abantu abantulayo.",Uzoqina umkhankaso kaphethroli
"KUDUTSHULWE kwabulawa umshayeli wetekisi kukhona abagibeli kwalimala umgibeli oyedwa KwaMashu ehostela izolo.Amaphoyisa aKwaMashu athungatha umsolwa kulandela lesi sigameko esenzeke ngo-6 ekuseni.Isolezwe lithole ukuthi umshayeli udutshulwe ngabantu abenze sengathi bamisa itekisi ngenhloso yokugibela, babe sebevulela ngenhlamvu kwadubuleka umshayeli, nomunye umgibeli osindile.Itekisi kuthiwa kade ingakagcwali kodwa bese kukhona abantu abagibele ngaphakathi.Okhulumela amaphoyisa KwaZulu-Natal, uLt. Col. Thulani Zwane, uthe baphansi phezulu bafuna abasolwa.“Ekuseni namhlanje (izolo) ngabo-6 kuMusa Road KwaMashu, abasolwa abangaziwa badubule bebhekise etekisini. Kudubuleke umshayeli oneminyaka engu-26 washonela endaweni yesigameko. Umgibeli udubulekile kodwa wasinda. Uphuthunyiswe esibhedlela. Kuvulwe icala lokubulala nelokuzama ukubulala. Akekho osaboshiwe okwamanje,” kusho uZwane.Isolezwe ngesikhathi liya ehostela KwaMashu bese ithathiwe itekisi endaweni yesigameko.Umthombo weSolezwe ongathandanga ukudalulwa, uthe kwenza babe novalo uma kudutshulwa umshayeli kunabagibeli etekisini.“Kuyathusa okwenzekile ngoba kusho ukuthi akekho ophephile.“Noma ngabe isizathu sokuhlaselwa kwakhe sibhekene naye ngqo umshayeli kodwa abagibeli nabo bangene engozini,” kusho umthombo.Imizamo yeSolezwe yokuthola umndeni walo somatekisi ayizange iphumelele izolo njengoba amaphoyisa athe alinde ukuba axilongwe bese ededela imininingwane yomndeni wakhe uma usutholakele.Amaphoyisa anxuse ongaba nolwazi ukuba awathinte ngesigameko ukuze kuzoboshwa ababulali.",Kubulawe umshayeli kunabagibeli etekisini
"UBUKEKA ezikhululekele umgijimi uCaster Semenya olindele isinqumo eziphathimandleni zezokugijma emhlabeni i-International Association of Athletics Federations (IAAF) ayisola ngokuphasisa umthetho ocwasa abesifazane.Ukulalelwa kwecala kuthathe izinsuku ezinhlanu ngesonto eledlule kwiCourt of Arbitration for Sports (CAS) lapho uSemenya, inhlangano yezokugijima i-Athletics South Africa (ASA) ne-IAAF bonke bebeke izethulo zabo.Ngokwesitatimende esikhishwe kwi-website yeCAS uSemenya uselinde isinqumo okulindeleke ukuthi siphume ngaphambi kukaMashi 26.Ngempelasonto uSemenya ufake umbhalo ekhasini lakhe likaTwitter, @caster800m, othi empilweni asikho isidingo sokuthi umelane nombhedo.“Uma kukhula ukuzithanda, mincane imibhedo oyibekezelelayo,” kusho umbhalo awufake wahambisana nesithombe sobuso sikanopopi okokozelayo.USemenya umangalele i-IAAF ngoba ephikisa umthetho wayo ophoqa ukuthi badle imishanguzo abagijimi besifazane imizimba yabo ekhiqiza i-testosterone eyisikali esingaphezulu kwesijwayelekile.Ngokwale nhlangano lokhu ikwenza ngoba ifuna kube nobulungiswa uma kuncintiswana, yize umgomo wayo ubeke amabanga amathathu kuphela i-400m, 800m no-1500m agijinywa uSemenya.USemenya umile ekutheni ufuna ukugijima “ngendlela engazalwa ngiyiyo”.Esitatimindeni seCAS ikuvezile ukuthi seyike yaludingida udaba olufuze lolu. Phambilini umgijimi wase-India uDutee Chand wamangalela i-IAAF ngomgomo ofanayo. Yena ugijima * -100m no-200m. Yayimnqabela ukugijima ngaphandle kokudla amaphilisi okwehlisa i-testosterone.Ngaleso sikhathi iCAS yathi, i-IAAF kufanele iqhamuke nobufakazi obuqinile besayensi bokuthi abagijimi abasesimeni sikaChand bavunwa yindlela abadaleke ngayo.“Yize iCAS isike yalubheka udaba olufuze lolu ezinyangeni ezedlule kodwa udaba lwakamuva luzolalelwa kubhekwa ubufakazi obusha,” kusho isitatimende.Ithe udaba lukaChand lwamiswa ukuqhubeka nokucutshungulwa ngemuva kokuthi i-IAAF isiqhamuke nemigomo emisha.",Kulindelwe isinqumo kolukaSemenya ne-IAAF
"LILINGANISELWA ku-R2 million inani lezidakamizwa ezitholwe amaphoyisa zifihlwe ethayini lemoto eliyisipele emngcele waseMozambique, esifundazweni sakwaZulu-Natal. Kubikwa ukuthi ngabo-12.30 ngoLwesibili emini, amaphoyisa asesiteshini sasePhongolo atshelwe ngemoto ebisuka eMozambique ebisolwa ngokulayisha izidakamizwa idlula emngceleni wakuleli. Okhulumela amaphoyisa KwaZulu-Natal uBrigadier Jay Naicker, uthe amaphoyisa agasele emzileni womngcele, nokuyilapho bebone khona lemoto iqhamuka kumgwaqo u-N2. “Amaphoyisa avimbe lemoto, ayisesha. Kutholwe iheroin engu-15 KG ifihlwe ethayini lemoto eliyisipele. Imali engatholwa ngalezi zidakamizwa ibalelwa ku-R2,7 million. Umsolwa ongowesilisa (40) uboshwe ngecala lokushushumbisa izidakamizwa,” kuchaza uNaicker. Icala lokushushumbiswa kwezidakamizwa livulwe esiteshini samaphoyisa oPhongolo, ladluliselwa kuphiko lwabaseshi oKlebe(Hawks) okuyilona oseluzoqhubeka nophenyo.  UKhomishana wamaphoyisa KwaZulu-Natal uLieutenant General Khombinkosi Jula ubongele amaphoyisa ngomsebenzi omuhle. “Siyakuncoma ukutholwa kwezidakamizwa eziningi ngalendlela. Lo msebenzi ungomkhulu kulesi sifundazwe futhi ukhombisa ukuthi amaphoyisa azimisele ukunqanda ubugebengu emgceleni njengoba sekungamaholidi,” kusho uJula. IMOTO ebihamba umsolwa obanjwe nezidakamizwa ezingabiza izigidi zamarandi kuleli. Isithombe: SITHUNYELWENgoMeyi wango-2017, amaphoyisa asoPhongolo avimba iveni elalidlula emncgeleni oseGolela liphethe izidakamizwa. Lemoto yavinjwa emgwaqeni uN2 ngasoPhongolo, kwatholakala izidakamizwa iheroin ifakwe ezikhwameni ezingu-145.Imali yalezi zidakamizwa yayilinganiselwa ku-R101 million. Abasolwa okungabesilisa ababili nowesifazane baboshwa ngamacala okushushumbisa izidakamizwa. Abasolwa bavela eNkantolo yeMantshi oPhongolo.",Amaphoyisa athole izidakamizwa zifihlwe ethayini lemoto
"ZESULIWE izinyembezi zebhungu elaliwe yintombi labamba ilotto ka-R60 million wePowerball ngoJanuwari 15. Leli bhungu laseKapa livuke ngoLwesibili lanikela emahhovisi elotto emuva kokubona ukuthi iphethe ithikithi elizoshintsha impilo yalo. Yize lilahlwe yintombi kodwa lithi akuphelile ngalo njengoba selinomthobanhliziyo wemali ozoqeda izinkinga zalo. Yize leli thikithi le-lotto alidlala enesifiso sokuyibamba kodwa ukwaliwa intokazi ebezifela ngayo kwavele kwambhocobalisa ngalelo langa. Nokwenza wangapholisa maseko uma esebona ukuthi uhlabene wanikela khona ukuyolanda okungokwakhe. ""Angikakakholwa ukuthi ngiwine imali engaka, imali enkulu engike ngayiwina kwilotto u-R500,"" kusho leli bhungu lijabule.""Intombi ebingihlala nayo beyisanda kungala ngingazizwa kahle. Ngesikhathi  sengibheka imiphumela ngoLwesihlanu ebusuku bese ngihleli ngedwa endlini engasekho. Bengithi ngiyaphupha, ngangena emanzini abandayo ngageza ngaphinde ngalibhekisisa ngabona inhlanhla yami yena ubenebhadi,"" kusho leli bhungu eseliyinjinga. Ubonga nokuthi abazali bakhe bamkhulise kahle futhi uzokwazi nokuzithokozisa nabo ngalemali.  Ukuphenduka injinga esikhaleni uthe angeke kumdidise kodwa uzozama ukuyilondoloza ingxenye yale mali. Umsebenzi wakhe ojwayelekile ebewenza nsuku zonke uthe akazimisele nakancane ukuwushiya okwamanje. ",Waliwe intombi wabamba iLotto
"UKHATHAZEKILE umndeni womfundi ka-Grade 10 osekuphele amasonto aduka.U-Amanda Phungula (15), waseYellowood Park, eThekwini, kuthiwa uduke ngoJuni 24.Kuthiwa waphuma endlini eya ezitolo akaphindange wabuya.Udadewabo, uNksz Ntombizethu Phungula, uthe abasazi kumele bambheke kuphi ngoba sekunesikhathi ahamba ekhaya bengazi ukuthi uphi.“Waphuma ekhaya eYellowood Park engashongo lutho, akazange asho ukuthi uyaphi. Sike sithole izingcingo ukuthi ubonakala eMlaza noma kwezinye izindawo. Sigijime siye khona singamfici. Asazi ngempela ukuthi kwenzekani,” kusho uNksz Phungula.“Ayikho ingxabano eke yaba khona noma okuthize akhononde ngakho ngaphambi kokunyamalala. Yikho sixakekile ukuthi washonaphi,” kusho uNksz Phungula.Okhulumela amaphoyisa KwaZulu-Natal, uColonel Thembeka Mbele, uqinisekisile ukuthi kuvulwe icala lokulahleka komuntu emaphoyiseni.Kunxuswe ongaba nolwazi ukuba athinte amaphoyisa aseduze.",Umndeni uthungatha umfundi osenamasonto edukile
"KUBUKEKA sengathi akakaliphonsi ithawula ekuphonseleni inselelo ukuqokwa kweSilo uMisuzulu kaZwelithini, uMntwana uThokozani Zulu.Kuputshuke inkulumo eqoshiwe, okusolwa ukuthi yenziwe nguMntwana uThokozani, lapho edingida amaqhinga okuphonsela inselelo ukuqokwa kweSilo.Kule nkulumo ethunyelelwe Isolezwe lo wesilisa okusolwa ukuthi uMntwana uThokozani, uzwakala enxenxa abantwana basendlunkulu abangahambisani nokuqokwa kweSilo, ukuba bangapheli umoya.Lo wesilisa uzwakala enxenxa bonke labo abahambisana nabo ukuba baphelele lapho bekufihlwa khona uMntwana uSiphiwe Delange eMtubatuba ngempelasonto, ukuze bazodingida ngezinhlelo zabo zokuphonsela inselelo ukuqokwa kweSilo.Kule nkulumo, owesilisa uzwakala ezishaya isifuba ngencwadi yokuphonsela inselelo ukuqokwa kweSilo athi uyayibhala. Uzwakala ezethemba njengoba esola nokuthi undunankulu kaZulu, Inkosi Mangosuthu Buthelezi, usedidikeli ukuthi uzokulwisa kanjani ukuphonselwa inselelo ukuqokwa kweSilo.Kuphinde kuvele ukuthi abantwana abangahambisani nokuqokwa kweSilo, banezinhlelo zokufaka udaba enkantolo kepha bakhethe ukuqala ngokubhala incwadi kuqala njengoba besahlanganisa imali yokuya enkantolo.“Sengiyayiqeda (incwadi) wena weNdlovu. Ngeke sisishiye isikhathi Ndabezitha ngoba ziyime emthumeni. Yingakho noMntwana wakwaPhindangene esethule, ngoba ziyime emthumeni. Ngokucabanga kwami Ndaba iqhinga lethu singalishintsha singayi enkantolo ngoba izimali asikabi nazo, sibhale le ncwadi,” kusho lo wesilisa.Ethintwa Isolezwe, uMntwana uThokozani unqabile ukuphawula. Uyalele iphephandaba ukuba yonke imibuzo elifisa ukuyibuza, liyibuze kumuntu oliputshuzele le nkulumo eqoshiwe.“Ngeke mina ngiphendule ngezinkulumo ezithunyelwe imithombo efihliwe. Anginankinga ukubhekana nanoma ngubani, kepha ngeke ngiphendulane nabantu abazifihlayo.”UMntwana uThokozani uqale ukuba sematheni ngesikhathi kusuka isiphithiphithi emhlanganweni okwafundwa kuwo incwadi yefa  eyashiywa iNdlovukazi Shiyiwe Mantfombi Dlamini Zulu, ephakamisa igama lozongena esihlalweni sobukhosi.Lesi siphithiphithi sasuka emuva kokuba uMntwana uThokozani esukume wacela ukubuza, kanti lesi siphithiphithi saholela ekutheni iSilo siphume ngesamagundwane.NgeSonto uMntwana uThokozani uphinde wenza isithembiso sokuthi usazogeqa amagula ngalesi sigameko, uma sekufike isikhathi. Umbango wesihlalo sobukhosi ukhombise ukushisa ngesonto eledlule njengoba abantwana bakwaKhethomthandayo, uMntwana uNtandoyenkosi noMntwana uNtombizosuthu, bephindele enkantolo ephakeme eMgungundlovu, lapho bebefuna ukuthola isivimbelo sesikhashana esizomisa ukugcotshwa ngokusemthethweni kweSilo.Kulesi sicelo sebesekwa ngelinye lamazinyane kaMdlokombane, uMntwana uNhlanganiso Zulu, waKwaDlamahlahla. Ngesonto eledlule uMntwana uNhlanganiso ufake incwadi efungelwe enkantolo lapho ephonsela inselelo ukuqokwa kweSilo.Emaphepheni okuphendula, uButhelezi uthe akekho ofanelwe yilesi sihlalo ngaphandle kweSilo esisanda kuqokwa. UButhelezi uthe iSilo sakhethwa ngokulandelwa kwamasiko nemithetho elawulwa ukuqokwa kwamakhosi.Inkantolo yaluhlehlisela usuku olungaziwa lolu daba, yanikeza zonke izinhlangothi ezithintekayo umnqamulajuqu wangoJuni 18, ukuba zifake amaphepha okuphendula.",Inkulumo eqoshiwe ngamaqhinga okuvimba ukugcotshwa kweSilo
"USUKU lwanamhlanje lokufisela obaba unwele olude, luhambisana nemizwa eyahlukene emphakathini ngenxa yendlela obaba abaziphatha ngayo muva nje ngokuhlukumeza abesifazane.Yingenxa yalesi sizathu inhlangano elwa nokuhlukunyezwa kwabantu ngokobulili kuleli iSonke Gender Justice, ifuna kungenelele amabandla, baxoxisane nobaba emasontweni ngalesi sihlava njengoba kuwuSuku loBaba namhlanje.NgokweSonke Gender Justice, u-60% nangaphezulu wezingane kuleli, azinabo obaba ezingabukela kubo.Ngakolunye uhlangothi, le nhlangano ithi owesifazane oyedwa kwabathathu kuleli, uzithola esehlukunyezwa ngokocansi - ngabantu abangobaba.Nokwesitatimende esikhishwe yile nhlangano, abantu ababili kwabahlanu besifazane kuleli, bazithola sebeshaywa abantu abathandana nabo, abanye bazithole sebehlukumezeka emsebenzini.“Okubi kakhulu esisanda kukubona kokubulawa kwabesifazane ngabantu abazwana nabo,” kusho isitatimende.Ngokuka Mfundisi Bafana Khumalo ongumeluleki omkhulu kule nhlangano, uthe sebesebenzisana nabesilisa abakholwayo ukusebenzisa zonke izndlela ezikhona zokuqeda ukudlame olubhekiswe kubulili nakubantu besifazane.“Namhlanje kufanele sijabulele usuku lobaba kodwa ngeshwa kuzokwenzeka ngemizwa eyahlukene ngenxa yempi abesilisa abayibhekise kwabesifazane,” kuzikhalela uKhumalo.UMbhishobhi Malusi Mpumlwana we-South African Council of Churches (SACC), uthe:“Udlame lobulili lubukeka luyisihlava esithule esihambisana neCovid-19. Yingakho umhlangano kazwelonke we-SACC obakhona njalo ngeviki wokubheka okwenzeka kwiCovid-19, usuthathe isinqumo sokulwa nodlame lobulili,” kugcizelela uMpumlwana.Uthe banxusa abesilisa kuleli bashintshe umqondo ngendlela abacabang ngayo ngabesifazane, babahloniphe ngendlela enesithunzi.Ngaphandle kokusebenzisana nabamabandla, iSonke Gender Justice ithe umkhankaso wayo wesekwa nayi-United Nations Women South Africa Multi-Country Office, nehhovisi leNhlangano yeziZwe kuleli.",Luhambisana nemizwa eyahlukene uSuku loBaba
"UGUBUZELWE yifu elimnyama uMasipala iMogale City, eGauteng, kudlula emhlabeni imeya yawo emuva kokugula isikhashana.UMnuz Patrick Lipudi (59) kuthiwa ushone izolo ekuseni emuva kokuba engeniswe esibhedlela iHelen Joseph ngoMgqibelo.Ngokwemibiko yabezindaba, isikhulu kulo masipala ehhovisini lemeya uMnuz Sabelo Ngwane sikuqinisekisile ukudlula emhlabeni kwalo mholi.UNgwane uthe umndeni usashaqekile ngokudlula ngokuzuma kukaLipudi obengubaba aphinde abe yinsika yekhaya.ULipudi ube yimeya kulo masipala ngo-2017 ngesikhathi i-ANC iwubuyisa kwiDA kanti phambilini ubenguSomlomo.",Bashaqekile kushona imeya  yaseMogale City
"USASHAQEKILE umndeni wendoda ezilengise kubo kwentombi ebinencwadi yokuyivimba ukuthi isondele kuyo ngoba ikhala ngokuthi iyayihlukumeza.UMnuz Sithembiso “Jah” Mkhize (30) kuthiwa uzilengise esihlahleni esingaphandle kwegceke lakubo kwentombi yakhe abesethandane nayo iminyaka eyisikhombisa eNanda, izolo.UMkhize kuthiwa ufike wangqongqoza , ebanga nomsindo kubo kwentombi yakhe ngabo-10 ebusuku, base befonela amaphoyisa ngoba bethukile.Kuthiwa laba bathuswe ukuthi vele uMkhize ubenencwadi emvimbela ukuthi asondele entombini yakhe ngoba bekuthi uma bexabana ephuzile ayishaye.Ngokusho kukamngani kamufi, uMnuz Bhekani Mbhele, uMkhize ubevele ekhombisa izimpawu zokuthi uzozibulala njengoba ubehlezi esho ukuthi uzozibulala selokhu intombi yakhe yamthathela incwadi evimbela ukuthi asondele kuyo ezinyangeni ezintathu ezedlule.“Kuyangimangaza ukuthi uJah uzibulele ngoba wayevele ethe kumina ufuna ukwenza izinto ezizokwenza bagcine sebehlukene nayo.“Isikhathi esiningi uma bexabana ubegcina esebeka intombi yakhe isandla , yikho yagcina isimtholele iprotection order kanti bekumele avele enkantolo ngoSepthemba.“Bebesaqhubeka nokuthandana, ehlezi emcela ukuthi ahoxise i-protection order kodwa engavumi (intombi),” kuchaza uMbhele.Uthe ubehleli nabanye abangani bakhe uMkhize ngoMsombuluko ebusuku, wahamba waqale waya kubo kwendodakazi yakhe (7) ayithola kwenye intombi. Wabe esedlulela kubo kwentombi.Uyise kamufi uMfundisi Christopher Ngidi uthe usashaqekile ngalesi sehlakalo ngoba ubesase malungiselelweni okushintsha isibongo sikaMkhize abize esakhe, kwazise ubesebenzisa esikanina.“Bengazi ukuthi bebenezinkinga kodwa bengibathandazela, bengifisa ukuthi beze kimi ngibasize ngoba njengumfundisi ngihlezi ngisiza izithandani ezinezinkinga.”UNgidi uthe indodana yakhe ibilungile, ubengakaze acabange ukuthi isingaze ithathe isinqumo esikhulu kanje.Intombi kamufi ayifunanga ukukhuluma nabezindaba ngesikhathi iSolezwe lizama ukukhuluma nayo.Okhulumela amaphoyisa KwaZulu-Natal, uColonel. Thembeka Mbele uthe izolo ekuseni bathole isidumbu somuntu wesilisa ozilengisile eMatendeni ngabo 5:30 ekuseni.Uthe amaphoyisa ayaphenya ngalesi sigemeko.",Uzilengise kubo kwentombi obevinjwe incwadi
"KUNETHEMBA lokuthi abafundi asebefunde bagogoda emkhakheni wezolimo, bazoziqalela izinkampani zezolimo ukuze kwande abantu abasha kulo mkhakha.UNgqongqoshe wezoLimo KwaZulu-Natal, uNkk Sithole -Moloi, usho kanje ngoLwesihlanu ngesikhathi ethwesa izitshudeni eziwu-122, eseziphothule iziqu kwezolimo ekolishi lezolimo i-Owen Sithole.Uthe abalimi abaningi KwaZulu -Natal sebebadala ngakho bayadingeka abantu abasha abazoqhubeka kuwo lo mkhakha.""Umkhakha unabantu abaningi abaneminyaka engu-55 kuya phezulu ngakho siyabadinga abantu abasha abazokwenza ukuthi lo mkhakha uqhubeke kahle ngoba kuzobe kunabantu abasha abazobe bekhula kuwo,""  kusho uNgqongqoshe.Uthe kulaba abaphothule iziqu bayafisa ukuthi babathathe ukuze babasize ohlelweni lomnyango, lokuthuthukisa indlela yokufuya emakhaya, njengoba lo nyaka waziwa njengowokufuya.""Sifuna ukuthi izitshdeni zisize imiphakathi yasemakhaya ngokuhlola amadiphu ukuthi ngabe asesimeni esidingakalayo, babheke nezifo ezikhona emfuyweni nokuthi zingelashwa kanjani ukuze abantu bakithi bezokwazi ukuba nemfuyo esezingeni eliyilo bakwazi nokuyidayisa ezimakethe,"" kusho yena.Uthe olunye uhlelo abanalo olusiza abaphothule kulo mkhakha ngokuthi babatholele amapulazi abazokwenza kuwo uqeqesho ukuze bathole isipiliyoni. Izitshudeni ezithweswe iziqu uthe abaphothule  ngo-2020 nango-2021 bonke bathole ama-diploma emikhakheni ehlukene yezolimo.""Bakhona abavele besohlelweni lwethu lokuthatha izitshudeni eseziphothulile. Abanye babo bafake izicelo zokuthola umhlaba ukuze baziqalele izinhlelo zokulima, kuzo bayakwazi ukuqasha abanye kuphinde kwenyuke nesibalo sabakhiqizi bokudla kulesi sifundazwe,"" kusho yena.UNksz Sphelele Ngema (23) obenza iDiploma in Crop Production nyakenye ophase ngamalengiso, uthe ubengalindele ukuthi angaphasa adlule zonke izitshudeni kodwa ubazi ukuthi uzophasa kahle ngoba uyazimisela. Uthe uphase ngamalengiso izifundo eziyisihlanu wase echonywa uphaphe lwegwalagwala.“ Ngijabule kakhulu okwamanje angikasebenzi, kulo nyaka bengenza i-Advanced Diploma in Crop Production eMangosuthu University of Technology (MUT),”  kusho uNksz Ngema. ",Izinhlelo ngentsha ethole iziqu kwezolimo
"Uma usuzibonile ukuthi unenkinga, kuyasiza ukuthola ukwelulekwa ngezindlela okuyizo zokulwa nobugqila botshwala.Ongoti bathi kunezikhungo ezenza umsebenzi oqondene ngqo nokukhulucula utshwala emzimbeni womuntu obesecwilile osefuna ukuqala kabusha empilweni.Lezi zikhungo ezijwayele ukusiza abantu abanenkinga yezidakamizwa, zinanezinhlelo eziqondene ngqo nalabo botshwala phecelezi i-Alcohol Rehabilition.Kodwa kukhona nawe ongazenzela khona ekhaya:* Susa bonke utshwala endlini ukuze ungabuboni* Qala imikhuba emisha, uma ubuphuza kakhulu ngezimpalasonto, thola ezinye izinto ezihlukile ozozenza ngalezi zikhathi ukuze ungaphindeli otshwaleni. Gwema nabangani abajwayele ukukuholela ebhodleleni.* Yidla ngendlela, izithelo akube wumngani wakho.*Uma unenkinga yotshwala noma osondelene naye umbona edinga usizo, ungabathinta abakwaAlcoholics Anonymous(AA) KU-0861 435 722Bayatholakala naku-wwww.aasouthafrica.orgBakhona nasemgwaqeni uSmith Street eThekwini eDoone House, naku-031 301 4959.",FUNDA: Ubukhipha kanjani utshwala emzimbeni
"Sabelo Nsele UMengameli Cyril Ramaphosa ujezise uNgqongqoshe wezokuVikela, uNkk Nosiviwe Mapisa-Nqakula, ngokumhlawulisa umholo wezinyanga ezintathu.Lokhu kulandela umsindo osuke ngemva kokuba uNkk Mapisa-Nqakula avumela ithimba le-ANC elaliya eZimbabwe ukuba lisebenzise indiza yombutho wezokuvikela.Leli thimba le-ANC elaliholwa nguNobhala jikelele wale nhlangano uMnuz Ace Magashule, laliyohlangana neqembu elibusayo eZimbabwe, iZanu PF.Esitatimendeni uRamaphosa uthe isenzo sikaNkk Mapisa-Nqakula siphule imigomo yokuziphatha yongqongqoshe.“Yingakho sengiyalele ukuthi abanjelwe umholo wakhe kusukela ngoNovemba 1. Umholo wakhe uzofakwa esikhwameni esasungulelwa ukubhekana nobhubhane iCorona, iSolidarty Fund, izinyanga ezintathu. Nakuba ungqongqoshe ayesohambeni olusemthethweni futhi evumelekile ukusebenzisa indiza yezokuvikela ngesikhathi elibangise eZimbabwe kepha kwakungafanele ukuthi avumele ithimba lenhlangano yezombusazwe ukuthi lisebenzise indiza ayehamba ngayo.”URamaphosa uthe: “Yingakho senginqume ukuthi ungqongqoshe kuzofanele enze isiqiniseko sokuthi i-ANC iyazikhokha izindleko zohambo lwaseZimbabwe.”Amaqembu aphikisayo asigxekile lesijeziso athi sincane.I-DA ithe lesi sijeziso sincane kakhulu, kufanele umengameli akhombe indlela lo ngqongqoshe.Umholi weFF Plus uMnuz Pieter Groenawald, uthe uRamaphosa uyeke ithuba eliyingqayizivele lokukhombisa izwe ukuthi uzimisele ngokulwa nenkohlakalo.",Uhlawuliswe umholo wezinyanga ezintathu
"KUNZIMA emndenini wowesifazane waseNtapha, eHlokozi, obulawe wakopolotwa amehlo, wasikwa ""inanazi"" wanqanyulwa izandla maqede wathelwa nge-acid wayolahlwa ezimobeni.UNksz Nolwazi Kunene (22) kuthiwa wagcinwa enesoka lakhe eseliboshwe ngezinsolo zokumbulala.Ngokomthombo osondelene kakhulu nophenyo ngokufa kwalo wesifazane, umsolwa uzivumele yena ukuthi wambulala kanjani umufi.Umsolwa kuthiwa owakhona endaweni kanti kuke kwanezinsolo zokuthi uyaziwa nasendaweniukuthi ushushumbisa izidakamizwa.“Bebesebenza nesoka lakhe eMzinto. Wake washo ngelinye ilanga ukuthi isoka lakhe lake lathi lifuna ukumbulala,” kusho umthombo.Umthombo uthe umufi wayengakaze acacise ukuthi umsolwa wayefuna ukumbulalelani.Ngokomthombo, bazitshela ukuthi kusho ukuthi yingxabano yezithandani efikayo iphinde idlule.“Emva kokungabuyi kukamufi ekhaya, kwahlatshwa umkhosi.“Nesoka lakhe lamphika, lathi alimazi ekubeni behlala ndawonye,” kuchaza umthombo.Umufi kuthiwa utholakale esimobeni sekunzima nokumhlonza. Kuze kwasiza ulibofuzo olumhlonzile.Omunye umthombo osemndenini, utshele leli phephandaba ukuthi kunezinsolo zokuthi umsolwa wahambisa umufi eseyisidumbu enyangeni thizeni.“Kodwa akucaci ukuthi wafika nesidumbu sesivele sicwiyiwe noma wafika nezitho zomzimba esezisikile yena uqobo. Yiyo yonke imibuzo esisenayo leyo,” kusho owomndeni. Njengoba umsolwa eseboshiwe, umndeni uthi unethemba lokuthi zonke izimpendulo bazozithola enkantolo uma kuqhutshekwa necala.Nakuba umndeni wakwazi ukubona ukuthi leso kwakuyisidumbu sikamufi, umthombo uthe kwaze kwaphoqeleka ukuthi kuyokwenziwa ulibofuzo ngokusebenzisa lona ugebhizi lwekhanda lakhe ngoba okunye kwashiswa yi-acid kwaphela. Kusolwa ukuthi emva kokumlahla lapho ehlathini, labe selimbunyela nge-acid ngenhloso yokucisha ubufakazi.",Kunzima emndenini wobulawe wacwiywa
"UMHOLI we-EFF uMnuz Julius Malema uthi kumele iboshwe ngokuphazima kweso iMeya yeTheku uNkk Zandile Gumede ngoba ikhohlakele ukudlula zonke izimeya KwaZulu-Natal.UMalema usho lokhu izolo ngesikhathi ethula usomqulu wokhetho we-EFF eChatsworth Stadium, eThekwini.Uthe ukube amaphoyisa azimisele ukulwa nenkohlakalo ngabe abopha uNkk Gumede ngoba unuka phu yinkohlakalo.“Amaphoyisa awayeke ukudubula izingane zethu ezikhungweni zemfundo ephakeme ngoba uma nidubula izingane nivikela izigebengu. Uma amaphoyisa ezimisele nokulwa nenkohlakalo kufanele abophe uNkk Zandile Gumede ngoba ukhohlakele. Usohlwini lweziMeya ezizoboshwa maduze. Ukube onogada bakhe bathembekile ngabe bamhambisa esiteshini wamaphoyisa esiseduze naye.”Okhulumela imeya uMnuz Mthunzi Gumede uthe lesi yisikhathi sokukhankasa ngakho uMalema uzama ngazo zonke izindlela ukuthandwa abavoti esebenzisa amanga nezimfundisoze.Uthe abakhohliwe wukudliwa kwemali eLimpopo. Uthe imeya ayikhohlakele futhi ngeke ithikanyezwe yilawa manga.UMalema uthe i-EFF iyakhula futhi uma kufika uMeyi 8 izophatha KwaZulu-Natal.Uthe uyazi ukuthi abantu abamnyama basebenza ezindlini zamaNdiya eChatsworth.“Omama bethu baholelwa imali encane futhi obaba bethu basebenza ezingadini nabo baholelwa imali encane. Siyawakhuza amaNdiya ngalo mkhuba wawo omubi. Awayeke ukucabanga ukuthi afana nabelungu ngoba nawo amnyama njengathi. Sifuna abantu abasebenzela amaNdiya baholelwe uR4 500 ngenyanga bathole i-medical aid nemali ezobaphilisa uma sebethathe umhlalaphansi,”Uthe iKwaZulu-Natal yikhaya le-EFF futhi leli qembu liyakhula ngoba irali yalo izimaziswa ngabantu abaningi abadlula amalungu e-IFP akade eseChatsworth Stadium emasontweni edlule.UMalema ugqugquzele abantu ukuthi baphume ngobuningi babo ngoMeyi 8 bayovotela i-EFF ngoba iyona ezolwa nenkohlakalo, ilethe imfundo yamahhala yangempela kusuka ezikoleni zamabanga aphansi kuya ezikhungweni zemfundo ephakeme.Uthe ayikho imfundo yamahhala okwamanje ngoba abazali basathengiswa izinsiza kufunda emabangeni aphansi futhi nasezikhungweni zemfundo ephakeme bancikiselwa ngemali yokufunda yiNational Student Financial Aid Scheme (NSFAS).UMalema uthe ngeke aphumule ababulali bomngani wakhe uMnuz Sindiso Magaqa bengakaboshwa.Uthe abantu mabavotele i-EFF ngoba i-ANC igcwele amasela abulalana wodwa ngoba efuna ukudla amandla ombuso.Uthe uMengameli Cyril Ramaphosa kufanele aye ejele ngokubulawa kwabavukuzi baseMarikana.Wathi uma kuphuma uRamaphosa esikhundleni i-ANC izofaka ezinye izigebengu esiyiPhini likaMengameli wezwe uMnuz David Mabuza emva kwakhe kufakwe uMnuz Ace Magashule naye ambize ngesigebengu.Uthe ukube uMnuz Fikile Mbalula obhekelele izinhlelo zokhetho ze-ANC uyasithanda isikole ubengayihola i-ANC kodwa ngoba akasifuni isikole i-ANC izohlala ikhathele.Uthe i-EFF izonyusa impesheni ngemali ebonakalayo hhayi ngoR10, inyuse umnotho bese iba nabaholi abafundile.",Izoboshwa imeya yeTheku: Malema
"UTUSA ukuphuma kwabo baye ebantwini ngokuthi yikho okuholele ekutheni zinyuke izibalo zokulalelwa koKhozi umphathi-siteshi obambile, uSbongi Ngcobo.USbongi uphawule kanje ngemuva kokuvela kwezibalo zakamuva zokulalelwa kwemisakazo ezikhomba ukuthi Ukhozi lunyukelwe ngabalaleli besuka ku-7 274 000 bafika ku-7 304 000.Izibalo ezishicilelwe yiBroadcast Research Council of South Africa ngezaphakathi kuka-Okthoba kuya kuMashi nonyaka.Uthe bajabule kakhulu ngalokhu wathi okwenze banyuka yingoba ngoDisemba kuya kuFebhuwari bebesebantwini.“Izinhlelo zethu bezihlanganisa iNyus’iVolume, Back to school nokusabalaliswa kwekhalenda lesiteshi.”Uthe balindele ukuthi baqhubeke nokunyuka ngenxa yomkhankaso wezipho abazozinika abalalaleli babo njengoba umsakazo ugubha iminyaka engu-58 wasungulwa kule nyanga.“Isiteshi besihlanganisa iminyaka engu-58 ngoJuni 1 futhi ukugubha lokhu, sizophisana ngezipho ezimangalisayo izinsuku ezingu-58 kusuka kuJuni 1 kuya kuJulayi 28.”Uthe baqale ngokunikeza ukheshi onguR10 000 abalaleli abashaye ucingo kuqala ezinhlelweni iVuka Mzansi Breakfast Show, Jabul’ujule, Ndiza Nathi neWoza Nabangani Bakho ngoLwesihlanu.“Abalaleli siyabagqugquzela ukuthi babeke indlebe esiteshini ngoba ezinye izipho singazikhipha noma yinini futhi kunoma yiluphi uhlelo.”Ezinye iziteshi ezinyukelwe ngabalaleli nguMhlobo Wenene osuke ku-5 506 000 waya ku-5 571, Metro FM esino-4 189 000, Gagasi FM eno-1 758 000 neVuma FM esuke ku-173 000 yafinyelela ku-188 000.Eziteshini zomphakathi zaseKZN kuvele ezimbalwa okuyiZwi Lomzansi elehlele ku-109 000 lisuka ku-136 000, Nongoma elalelwa ngabangu-90 000 isuka ku-121 000, neNewcastle ephethe abalaleli abangu-100 000.",Lusandizela phezulu Ukhozi FM ngabalaleli
"OMASIPALA baseHlalankosi bathi sekumi ngomumo ngokutshalwa kweSilo samaBandla, uGoodwill Zwelithini kaBhekuzulu.IMeya kuMasipala wesiFunda iZululand, uMnuz Thulasizwe Buthelezi neMeya yaKwaNongoma, uMnuz Albert Mncwango, bathe asephothuliwe amalungiselelo okutshalwa koHlanga loMhlabathi.Zombili lezi meya beziyingxenye yabebezobhonga emswaneni izolo.Lezi meya zithe azilindele ukuthi kube khona ubuhixihixi ngoLwesine uma sekutshwala iSilo KwaNongoma.Ngasohlangothini lomasipala wesifunda, uButhelezi uthe bazoziletha zonke izinsiza ezidingeke kumasipala wesifunda, okubalwa kuzo amanzi.“Kusukela ngoLwesihlanu, abasebenzi bomkhandlu bebelokhu benza isiqiniseko sokuthi siyakuletha konke okudingeka ukuba sikulethe. Nezicukuthwane ezizokuba zizotshala iSilo angeke zishode ngalutho. Njengomasipala sibambe iqhaza elikhulu emalungiselelweni okutshalwa kweMbube,” kusho yena.UButhelezi uthe ukukhothama kweSilo kuwushaye kakhulu umasipala wesifunda.“Silimele kakhulu. Isilo besiheha izinkulungwane zezivakashi, ebezifike zishiye imali ngokuthi zilale emahhotela, ziphinde bathenge umsebenzi wezandla. Lokhu bekuthuthukisa umnotho wendawo. Ngingakusho ukuthi Isilo besiyinsika yomnotho wesifunda, silimele kakhulu.”IMeya yakwaNongoma, uMncwango, nayo ithe ngasohlangothini lwabo bami ngomumo ukusingatha ukutshalwa kweSilo.“Lokhu kubalwa nokulawula ukuhamba kwezimoto edolobheni ukuze kungabi nesiminyaminya esizophazamisa ukuhamba kwezimoto.”UMncwango uphinde waba nomhlangano nezinduna, lapho bekudingidwa ngeqhaza elizobanjwa yizinduna uma sekutshalwa iSilo.UMncwango uthe uzokhuluma kahle ngalezi zinhlelo uma seziphothuliwe nomndeni waseNdlunkulu.",Omasipala baqinisekisa isizwe ngokutshalwa kokaNdaba
"UZA eThekwini ngonyaka ozayo umcimbi kaCassper Nyovest asezakhele ngawo igama kuleli owaziwa ngeFillup.NgoMgqibelo, enkundleni yezemidlalo iFNB, eSoweto, lo mrepha uphinde waqopha omunye umlando ngokucishe agcwalise le nkundla ngenjongo yokujabulisa abalandeli bakhe ngomculo.Ngo-2015 uCassper waqala umcimbi wokugcwalisa iThe Dome okwashayelwa ihlombe ngabaningi. Kwathi kusenjalo wenza omunye ofanayo enkundleni yezemidlalo i-Orlando Stadium ngonyaka odlule. Kuleli ube ngumculi wokuqala ukugcwalisa lezi zindawo.Ngaphambi komcimbi wangoMgqibelo le nsizwa ibhale enkundleni yokuxhumana uTwitter ukuthi ngonyaka ozayo izoba nomcimbi ofanayo enkundleni iMoses Mabhida eThekwini.“ITheku linomnyakazo, asenze into efanayo eMoses Mabhida ngonyaka ozayo,” kubhala uCassper.Kusheshe kwacaca ukuthi iTheku liyawufuna lo mcimbi njengoba abantu beveze ukuthi bangawuthokozela.Ezinkundleni zokuxhumana bekucaca ukuthi umcimbi kaCassper obuseFNB ujatshulelwe abaningi njengoba abantu bebelokhu befaka izithombe nama-video kucula abaculi abehlukene.Isibindi sikaCassper sishayelwe ihlombe njengoba nosaziwayo nongqongqoshe bembongele ngempumelelo yomcimbi.UNgqongqoshe wamaSiko nezobuCiko, uMnuz Nathi Mthethwa, nowamaPhoyisa kuzwelonke, uMnuz Fikile Mbalula, bamshayele inhlombe uCassper, bathi ukubaculi abangeke balibaleke kalula.Naye ubonge abantu abafikile kulo mcimbi athe ube yinto angeke ayikhohlwe.“Umlando uqophekile inkundla igcwele ngiyabonga kakhulu. UNkulunkulu mkhulu ngazo zonke izikhathi,” kubhala uCassper kuTwitter.UCassper ubefuna ukudayisa amathikithi angu-75 000 kodwa kwathengwa angu-68 000.",UCassper usehlela ukugcwalisa iMabhida
"KUDALA bekungelona ihlazo ukushiya iziboya zingashefiwe emzimbeni. Kunalokho abanye bebechazeka uma umuntu ephuphuzela uboya ngoba bebumataniswa nobuhle bemvelo.Izikhathi zishintshile njengoba abanye sebekugxeka ukungashefwa kweziboya emzimbeni, ikakhulukazi kwabesifazane. Ukungashefi kubuye kumataniswe nobunuku, ikakhulukazi emakhwapheni nasebuntwini. Kuze kwaba nezindlela eziningi ezisetshenziswa ngabesifazane ukususa uboya ezithweni, okubalwa i-waxing lapho kusetshenziswa izindwangu ezinamathelayo ukubuxebula. Kukhona nokhilimu abayizinhlobonhlobo bokususa uboya. Abanye basebenzisa i-razor ukushefa.UDkt Cebi Sibisi oyiDermatologist ezimele eMhlanga, uthe ayikho into engalungile ngokungashefi futhi akuhlangene nobunuku. Uthe akunankinga ukungashefi kunoma iyiphi ingxenye yomzimba, inqobo nje uma umuntu ezozinakekela ngendlela.“Ungaba noboya emzimbeni kodwa uzinakekele kahle. Iziboya zinomsebenzi wazo kunoma iyiphi ingxenye yomzimba. Zinomsebenzi othize wokuvikela ngoba ziyimvelo,” kuchaza uDkt Sibisi.Uthe inkinga ukuthi sekulandelwa kakhulu izitayela ezenziwa kwezinye izizwe, okubalwa nakho ukushefa uboya.“Ngeminyaka yakudala abantu babengashefi kodwa akekho owayekumatanisa nobunuku. Namanje kunabantu abazinqumela ukungashefi emakhwapheni nasezithweni ngoba bethanda. Abanye abashefayo yingoba zibaphatha kabi ezindaweni ezithize emzimbeni, hhayi ngoba kuwubunuku,” kusho uDkt Sibisi.Indlela abanye abangakuthandi ngayo ukuba neziboya emzimbeni, bazibiza ngehlathi, okwenza kuzwakele kuyinto embi.",#Ezempilo: 'Akubona ubunuku ukungashefi' - isazi
"ISHAYE amakhala i-IFP ngokuqokwa kobeyiMeya yaseHarry Gwala uMnuz Mluleki Ndobe, njengePhini likaSomlomo esiShayamthetho saKwaZulu-Natal.INkatha ikhale ngokuthi kumele aveze abantu abamakhela itulo lokuthi aboshwe ngenxa yokuthi ephuma ejele washo njalo.Umholi we-IFP esiShayamthetho, uMnuz Velenkosini Hlabisa, uthe kumele aphumele obala abaveze abamakhela itulo ukuze abe yilungu elihloniphekileyo.Uthe uma engakwenzi lokhu kuzosho ukuthi bamthulise ngesikhundla lesi abamnike sona.Uthe bafuna asule esikhundleni uma ehluleka ukwenza lokhu.UMnuz Super Zuma uphakamise uNksz Nontembeko Boyce njengoSomlomo wesiShayamthetho.UNksz Boyce uthe uyathemba kuzoba nokusebenzisana okuhle esiShayamthetho wanxusa namaqembu ukuthi asebenzisane.Kwabanye babantu abafungisiwe kubalwa uMnuz James Nxumalo, weSACP, uNkk Peggy Nkonyeni okhuze ibuya esiShayamthetho njengoba ebesePhalamende likazweonke nabanye abaholi.",I-IFP ishaya amakhala  ngokuqokwa kukaNdobe
"OWAYENGUNGQONGQOSHE wezokuXhumana, uNksz Faith Muthambi usole ibamba likaMqondisi Jikelele eMnyangweni wezokuXhumana, uNkk Phumla Williams, ngokuhubhuza amanga aluhlaza ngaye ngesikhathi lifakaza kwiKhomishini ephenya ngokugwamandwa kwamandla ombuso ngoMsombuluko.KuleKhomishini ephethwe iphini likaMengameli wamaJaji uRaymond Zondo, uNkk Williams ukhulume ngobuhlungu ayebuzwa ngaphansi kobuholi bukaNksz Muthambi, nokwaholela ekutheni abe nokhwantalala. Uthe impatho kaNksz Muthambi yamkhumbuza ukuhlukumezeka adlula kukho ngesikhathi eyisishoshovu se-ANC ngeminyaka yobandlululo kuleli.Uthe okwamphatha kabi kakhulu ngalokhu ukuthi uZuma wayazi ngendlela uMuthambi ayemphatha ngayo kodwa wangamthathela izinyathelo. Kwisitatimende asikhiphe ngoLwesibili ekuseni uNksz Muthambi uthe, uNksz Williams uhubhuza amanga ngabekusho efakaza phambi kweKhomishini. “Ngisalulekwa abammeli bami ngamampunge abethulwa uNksz Williams phambi kwekhomishini. Kuzovela elinye iqiniso futhi uzombuleka izinqe kubuka wonke umuntu,” kusho uNksz Muthambi esitatimendeni. FUNDA: 
Usole uZuma ngokuvikela uMuthambiUqhube wathi inkulumo kaNkk Williams ifake ungabazane ngobuqiniso beKhomishini eqhubekayo. “UNksz Phumla Williams uwumuntu onamanga kunabo bonke abantu esengike ngabazi,” kusho uNksz Muthambi. UNkk Williams ngoMsombuluko usole uNksz Muthambi ngokungena emnyangweni wezokuxhumana ngezinhloso zokuzokhwabanisa futhi wayevikelwa uZuma. “Ngicabanga ukuthi uZuma wayemvikela uNksz Muthambi, angazi ukuthi kungani ngaphandle kokuthi kukhona imisebeni abayisusa kumina, bebezenzela umathanda lapha, bayazi ukuthi bengingeke ngiyivume lento abebeyenza yingakho banginqinda amandla,"" kusho uNkk Williams.",'Uzombuleka izinqe uWilliams' - Muthambi
"Mbali KhanyileBASENETWETWE abafundi baseFolweni High emva kokugwazwa komfundi oshone ngesonto eledlule ngemuva kwengxabano esuswe wukubukelana phansi kwabafundi.Kuthiwa abafundi ababandakanyeka esigamekweni sokushona komunye wabo, uSanele Ngcobo obefunda uGrade 9 ogwazwe ephuma esikoleni, sebeqome ukuhlala emakhaya bajike nelanga ngoba bazizwa bengaphephile. Abafundi ababalelwa ku-60 nokuthiwa impi yabo basuka nayo ezikoleni zamabanga aphansi, kuthiwa banamaqembu ahlukene ngokwezindawo abahlala kuzona.UMnuz Bheki Kweyama oyilungu lesigungu esilawula isikole, uthe inkinga yokungahoshelani kwabafundi bakulesi sikole wukubukelana phansi kwabo njengoba beqhamuka ezindaweni ezingafani ngokwezinga lempilo.“Njengesigungu simelwe ukuza esikoleni sizobheka isimo njengoba kwenzeke isigameko sokugwazwa komfundi ngesonto eledlule. Nabafundi abakula maqembu basathukile kangangoba abanye babo sebehleli emakhaya. Okubi kakhulu wukuthi inkinga yokungazwani kwabo isuka kude njengoba befike eFolweni High bengasahoshelani nhlobo,” kuchaza uKweyama.Eqhuba ubale Umkhosi, Izintuthane, Adams, Ibhodi, Mphusheni, Sabelo neWest Street njengezindawo ezihlala abafundi abangamaqembu qembu okubikwa ukuthi bagijimisana ngemimese uma bexabana.UNgqongqoshe wezeMfundo KwaZulu-Natal, uMnuz Kwazi Mshengu obekulesi sikole izolo eyogubha usuku lothisha, iWorld Teachers’ Day nangenhloso yokulungisa isimo esesidale uqhekeko kubafundi, uthe umnyango usuzoqinisa isandla kubafundi abenza okungalungile ezikoleni.“Ngeke sivumele isikole sibe yindawo yokucanasa. Umonakalo kufuneka siwuvimbe kungakonakali kakhulu. Sizoqinisa isandla kumfundi otholwa nezidakamizwa noma osemaqenjeni emigulukudu ukuze aqonde,” kubeka uMshengu.Eqhuba uthe uzokhuluma noNgqongqoshe wezokuThutha nokuPhepha, uMnuz Bheki Ntuli, ukuze iminyango isebenzisane ekuqikeleleni ukuphepha kwabafundi nothisha ezikoleni.IFolweni High ngesinye sezikole okubikwa ukuthi sinezigameko ezahlukene zokugwazana kwabafundi nokugqekezwa kuphindelelwa kuntshontshwa amakhompyutha.",Sebesaba ukuya esikoleni  esinodlame
"IKHASIMENDE laseFNB laKwaZulu-Natal liwine uR135 million kwiLotto emuva kokudlala iPowerball lisebenzisa uhlelo lwaleli bhange la online ngoLwesibili.Leli khasimende lidlale i-quick pick kaR100.Ngokwesita-timende esithunyelwe kwabezindaba selokhu abeThuba baqala ukungamela iLotto ngo-2015, sebekhiphe uR1 354 billion owinwe ngamakhasimende akwaFNB adlale iLotto nePowerball.Kule minyaka emihlanu bangu-26 abawine i-jackpot yeLotto besebenzisa izindlela zokudlala zakwaFNB. Kulezi zindlela ethandwa kakhulu ngabantu yiFNB App.UMnuz Shadrack Palmer oyinhloko yophiko lwemikhiqizo kwaFNB Connect ubongele owinile.“Siyajabula ukubona izinhlelo zethu ezisebenzisa ubuchwepheshe besimanje ziqhubeka nokuthuthukisa amakhasimende ziwanika nezindlela ezisheshayo zokuxhumana nebhange nokungena ezinhlelweni zebhange okubalwa kuzo neLotto.Uthe yize ukuwina iLotto kusho inkululeko yezomnotho emakhasimendeni kodwa izinyanga ezimbalwa ezizayo zizoba nezingqinamba ngenxa yesimo somnotho nokunyuka kwezidingo zansuku zonke.“Sinxusa abadlala iLotto ukuthi baqikelele bathole ukwelulekwa okufane kwezimali babe nohlelo lokusebenzisa imali ukuze lubasize ukuthi bakwazi ukuyonga nokuyitshala,” kusho uPalmer.",Uhleka yedwa owine uR135 millon kwiPowerball ayidlale ebhange ngoR100
"LISEKHONA ithemba kumqeqeshi we-Orlando Pirates, uMilutin “Micho” Sredojevic, lokubona iqembu lishaya ngenkayezi yesibili ngokudla umhlanganiso kwiCAF Champions League ngelinye ilanga.USredojevic usho lokhu ngemuva kokuwashiswa ijezi yiHoroya emdlalweni wokugcina kaGroup B kwiChampions League yalo nyaka. IPirates ibiye eStade du 28 Seprembre, eGuinea, idinga ukunqoba ukuze ijoyine iMamelodi Sundowns kuma-quarterfinal. Igcine iguqe ngo 2-1.Amagoli eHoroya ashaywe u-Abdulaye Camara noBoniface Haba. Elokubika leZimnyama lavalelwa phakathi uJustin Shonga umdlalo usuya ngasekupheleni.Iqede endaweni yesithathu eqoqweni. ISundowns yona ebisivele izibekisele indawo kuma-quarterfinal, iqede endaweni yesibili kwelayo ngemuva kokwehlulwa iWyadad Casablanca ngo 1-0 komunye umdlalo wangempelasonto .IPirates sekumele ibuyele ekhaya ukuzoqedela umsebenzi wokulwela isicoco se-Absa Premiership lapho ihleli endaweni yesithathu kwi-log. Izobuyela kwiChampions League uma iba ngompetha beligi noma iqede endaweni yesibili.“Senze konke okusemandleni. Sibe nesiwombe sokuqala esihle. Esesibili asibanga sihle. Siyayihalalisela iHoroya. Sifunde okuningi kule midlalo esiyidlale kwiChampions League esilokhu sayigcina eminyakeni eyisithupha. Lolu lwazi luzoyisiza i-Orlando Pirates eminyakeni ezayo ukuze ifinyelele lapho ihlose khona okuwukufaka inkanyezi yesibili,” kusho uSredojevic ekhomba ibheji leBucs esifubeni sakhe.IPirates yaba ngompetha beChampions League ngo-1995. Eminyakeni edlule idlale kowamanqamu walo mqhudelwano ngo-2013.Lo mqeqeshi uthe kubabulele ukulimala kukaXola Mlambo esiwombeni sokuqala. UMicho ube esefaka * -Augustine Mulenga endaweni yakhe.“Size lapha sazi ukuthi kumele sigembule. Sibe nesiwombe sokuqala esihle kodwa ukulimala kukaXola Mlambo kusiphoqe ukuthi sishintshe. Nomqeqeshi (weHoroya) umane washintsha waqinisa udonga lwakhe ngaleso sikhathi isisu sethu bese sixega.“Esiwombeni sesibili ngibonile ukuthi isimo sezulu sibaphazamisile abadlali bami. Singenelwe yigoli okusiphoqe ukuthi siphonse konke phambili njengoba bese sihlasela ngabadlali abayisithupha. Lokhu kudale ukuthi * -Ocansey Mandela azithole ephume yedwa kwaze kwayikathathu. Uma uhlasela ngale ndlela kuphakathi kokuthi uyazuza noma ungenelwa yigoli. Yingakho bethole elesibili. Kuthe siqamba sithola igoli bese kungasekho esingakwenza ukuthi kube khona esikuzuza kulo mdlalo,” kusho Sredojevic.IPirates isizobhekana neBlack Leopards emdlalweni olandelayo weligi ngoMashi 29. Amanye amaqembu akuma-quarterfinal i-Esperance (Tunisia), TP Mazembe (DR Congo), Wydad (Morocco), CS Constantine (Algeria), Simba (Tanzania), Al Ahly (Egypt) neHoroya. Azoqhathwa ngoLwesithathu ukuthi azodlala kanjani kuma-quarterfinal.",UMicho usenethemba lenkanyezi kwiBucs
"CELANI SIKHAKHANES EBEHLELI ekubhaceni abanye abaholi be-ANC egatsheni laseMayville, eThekwini ngenxa yokuzingelana okwenzeke ngemuva kokudubulana kwaphihlizwa izimoto kubanga abalandeli bakaMnuz James Nxumalo nabakaNkk Zandile Gumede ezintathakusa zangeSonto.Lo msindo usuke ngemuva kokuthi kube namalungu ayisishiyagalombili abengekho emhlanganweni okudingeke ukuthi ayolandwa emakhaya ngomyalelo kaMnuz Bheki Ntuli obejutshwe ku-ward 30, kodwa kwabekwa umyalelo wokuthi uma kugcina kuphela imizuzu engu-30 engafiki umhlangano uzohlakazwa, uhlehliselwe olunye usuku.“Ngemuva kwalokho kube nabantu abavuke umbhejazane bekhomba ngenjumbane abaholi ababili okunguMnuz Siyabonga Thango noMnuz Sduduzo Magwaza abasethimbeni lesikhashana legatsha besolwa ngokuthi bafuna ukuthi kubhuntshe umhlangano,” kusho elinye lamalungu elicele ukungadalulwa.Lithe ngemuva kwalokho kuliwe, kwashaywana, kwaqhuma isibhamu, kwashaywa izimoto zabantu okubalwa neMercedes Benz C200 egcine isigcwele ezinkundleni zokuxhumana iphahlazwe ifasitela langemuva.Le Mercedes Benz akucaci ukuthi ngekabani phakathi kukaMnuz Sfiso Mkhize noMnuz Siyabonga Thango njengoba beyiphika yize kade ikhonjwa kubo.Kumanje akucaci ukuthi ubani odubulile futhi alikho necala elivulwe emaphoyiseni njengoba kuke kwakhonjwa uThango kodwa wathi naye akazi ukuthi inhlamvu iqhamuke ngakuphi.“Kumanje ngisekubhaceni ngoba angazi ukuthi kuzokwenzekani njengoba kukhona abazame ukuzongihlasela emsebenzini. Manje sengibone kungcono ngibaleke ngiyocasha,” kusho uThango.UMagwaza naye uthe ubalekile ekhaya ngoba akasathembi lutho ngenxa yezimoto azibona zizungeza ngakubo, yingakho enqume ukunyamalala.“Kunezimoto ezizungeza ngasekhaya engingazazi nokuyinto ephoqe ukuthi nginyamalale ngingabibikho ekhaya ngoba angazi ukuthi bafunani laba bantu balezi zimoto,” kusho uMagwaza.Bobabili laba baholi bathi awekho amacala abawavulile ngalezi zigameko.Leli gatsha yilona elasusa umsindo ngengqungquthela likhala ngokuthi kukhona amagatsha angena kungafanele engqungqutheleni, kwaze kwagcina sekubhalelwa uNobhala Jikelele we-ANC, uMnuz Gwede Mantashe ukuthi iqalwe phansi le ngqungquthela.Igatsha laseLamontville ku-ward 74 lona lizohlala ngoMgqibelo kanti elaku-ward 1 KwaXimba akukacaci ukuthi lihlala nini.Ingqungquthela kuhlelwe ukuthi ihlaliswe okwesibili ekupheleni kuka-Ephreli .ITheku okwamanje liholwa yithimba lesikhashana elijutshwe yisifundazwe okungoMnuz Mike Mabuyakhulu, Nkk Ntombikayise Sibhidla-Saphetha, Ravi Pillay, Mxolisi Kaunda noMnuz Mthandeni Dlungane.Unobhala we-ANC KwaZulu-Natal uMnuz Sihle Zikalala, ucingo lwakhe beluvaliwe izolo engatholakali, kwaze kwashaya isikhathi sokushicilela.",Basekubhaceni abe-ANC emva kokuhlaselana
"INHLANGANO emele abemboni yamatekisi, iSouth African National Taxi Association (Santaco), KwaZulu-Natal ithi ibhekene nenkinga ngokubulawa kosomatekisi osekubuye ngamandla emasontweni adlule ezindaweni ezehlukene.Izikhulu zeSantaco zisho lokhu emuva kokufa kukasomatekisi odutshulwe ngeSonto ebusuku eCato Ridge, enyakatho yeTheku.Emasontweni ambalwa edlule sekudutshulwe osomatekisi abaningana kwafa cishe abangaphezu kwabayisihlanu.Okhulumela amaphoyisa KwaZulu-Natal, uCapt Nqobile Gwala, uthe ngemuva kwehora lesikhombisa ebusuku, indoda eneminyaka ewu-27 ibishayela itekisi ngenkathi ihlaselwa ngabantu abangaziwa.“Kukholakala ukuthi indoda ibithutha abagibeli emgwaqweni u-Eddie Hegan ngenkathi abantu abangabonakalanga bevulela ngenhlamvu bebhekise etekisini ebilishayela,” kusho uCapt Gwala.Uthe indoda itholakale namanxeba okudutshulwa ekhanda nasemzimbeni.Abosizo oluphuthumayo bakwaNetcare 911 baphuthume endaweni yobugebengu emuva kokubikelwa ngokuqhuma kwesibhamu emgwaqweni * -Eddie Hegan.Okhulumela abosizo oluphuthumayo kwaNetcare 911, uMnuz Shawn Herbst, uthe umgilwa ushonele endaweni yobugebengu. Kulimale nomuntu wesifazane oyedwa ngesikhathi itekisi igingqika emuva kokuhlaselwa.“Kulimale umgibeli obesetekisini. Ube esexilongwa abosizo oluphuthumyo endaweni yesehlo wabe esephuthunyiswa esibhedlela ,” kusho uHerbst.Umphathi wehhovisi leSantaco KwaZulu-Natal, uMnuz Sifiso Shangase, uthe ukubulawa kosomatekisi kudala inkinga enkulu emphakathini.“Kasihambisani nokubulawa kosomatekis ngoba uma kuqhubeka kunabanye abazofuna ukuziphindiselela. Lokho kuzokwenza ukuthi udlame lungapheli. Sigqugquzela osomatekisi ukuthi baxoxe uma benezinkinga,” kusho uShangase.Uthe ukubulawa kosomatekisi kudala uhlevane futhi kuyinkinga emphakathini ngoba kubeka nempilo yabagibeli nabasebenzisa umgwaqo engozini.UCpt Gwala uthe imbangela yobulawa kwendoda ayikaziwa kodwa amaphoyisa aphenya icala lokubulala.Imizamo yokuthola umndeni kasomatekisi obulewe ayiphumelelanga.",Kuqale phansi ukugobhoza kwegazi losomatekisi
"KWEMBULWA kwembeswa kwabesifazane ababili abalunywe yizinja eLovu Beach ngoMsombuluko, omunye wabo obezama ukulekelela.Sibi isimo kuNkk Prudence Khuzwayo (49) waseLovu, ongumsebenzi wasezindlini odephunwe izinja eziyisihlanu. UNkk Kaylie Vermeulen obezama ukusiza uNksz Khuzwayo, naye ululamela esibhedlela.Indodakazi kaNkk Khuzwayo, uNksz Thola Khuzwayo, ithe abazi ukuthi usinde kanjani indlela alimele ngayo unina. Uthe uhambe ekhaya eya emsebenzini, izinja zamthola engakafiki emzini asebenza kuwo. “Sithole ucingo kuthiwa umama uselimele ekuseni, kudingeka ozohamba naye aye esibhedlela. Umnikazi wezinja angasebenzi kuyena, umphuthumise esibhedlela eMshiyeni. Besithi uzolaliswa indlela alimele ngayo kodwa bamdedela khona ngoMsombuluko.”Uthe unina ujwayele ukuhamba ngezinyawo kule ndawo futhi ubesezofika lapho esebenzela khona. Kuthiwa lezi zinja ezinolaka zimbhuquzise phansi, kwaqhamuka uNkk Vermeulen ezama ukusiza, naye zamluma.UNkk Vermeulen utshele Isolezwe ukuthi akakwazi nokunyakaza embhedeni ngenxa yezinhlungu. Utshelwe ukuthi uzohlala isonto lonke esibhedlela. “Bengizama ukusiza ngibona umuntu ezobulawa izinja phambi kwami. Nami angimazi umnikazi wezinja kodwa sisemgwaqweni owodwa naye. Indlela ebengidideke ngayo emqondweni angikwazanga nokubona ukuthi hlobo luni lwezinja olusilumile.”USALE elimele kanje uNkk Prudence Khuzwayo ongumsebenzi wasezindlini odephunwe yizinja eya emsebenziniUNkk Vermeulen ubelokhu ebabaza indlela alimele ngayo uNkk Khuzwayo, athe akazi ukuthi usinde kanjani. Uthe uyamangala ukuthi umnikazi wezinja angazidedela kanjani zihambe emgwaqweni zinolaka kanje. Ngesikhathi sokuloba uthe ulinde amaphoyisa azomvulela icala esibhedlela ngoba usazohlala isikhathi eside khona.Izolo amaphoyisa afike emzini kaNkk Khuzwayo ukuzovula icala. Ngesikhathi sokuloba, uNkk Khuzwayo bebemphindisela esibhedlela ngoba bebona bungekho ubungcono kuthiwa ukhala nangezinhlungu. Umndeni wakhe uthe ugcine ukukhuluma nomnikazi wezinja ngesikhathi ehambise uNkk Khuzwayo esibhedlela futhi awuyitholanga nenombolo yakhe yocingo. Kuthiwa unikeze umndeni uR200 ngesikhathi kuyiwa esibhedlela.Okhulumela amaphoyisa esifundazweni uLieutenant-Colonl Thulani Zwane, uthe kuvulwe icala lokufuya izinja eziyingozi kodwa akukaboshwa muntu.",Kubi kwababili abadephunwe yizinja
"SITHEMBISO MKHIZEISIKHULU esiphezulu seRoyal AM, uSinky Mnisi, sisamile ekutheni leli qembu kalilubeki emidlalweni yokuhlunga kodwa lizongena ligijima kwiDStv Premiership.Emdlalweni odlule weligi,  leli qembu eliyibamba kwiGladAfrica Championship, liphoxe abalandeli lishaywa yiJDR Stars  ngo 1-0 eChatsworth Stadium, eThekwini.Ukube linqobile belizoba namaphuzu awu-34 obekuzolenza libalwe namaqembu amathathu aphezulu kwi-log yalesi sigaba.Njengamanje lilele isihlanu ngamaphuzu awu-31, emidlalweni ewu-19.UMnisi ozakhele udumo ngokunyusela kwiPremiership, iTembisa Classic neHighlands Park eminyakeni edlule, utshele Isolezwe ukuthi ukushaywa kwabo iJDR akusho ukuthi aseshabalele amathuba okunyukela esigabeni esikhulu.""Angazi ukuthi yini eyenza abantu bacabange ukuthi aseshabalele amathuba okunyukela kwiDStv Premiership. Ngesikhathi ngiqashwa lapha kwiRoyal ngathembisa abaphathi beqembu ukuthi ngesizini ezayo sizobe sidlala esigabeni esikhulu. Lokho akushintshile, kusazokwenzeka, ngeke siye  emidlalweni yokuhlunga. Sisalelwe imidlalo Ewu-11. Yebo iJDR isishayile kodwa sisenalo lonke ithuba lokushaya amanye amaqembu angaphezu kwethu. Sidinga ukunqoba imidlalo emibili noma emithathu bese siba esicongweni se-log,"" kuchaza uMnisi obelokhu ekugcizelala ukuthi uyawazi umsebenzi wakhe.Leli qembu lika-Andile Mpisane ozalwa isiqumama uShauwn Mkhize, namuhla lizokwamukela iSekhukhune emdlalweni oqala ngo-3 ntambama, eChatsworth Stadium.Kulindeleke ukuthi kushube kulo mdlalo. Emlenzeni wokuqala iSekhukhune yabhaxabula iRoyal ngo-4-0.Ngemuva kwalo mdlalo okwakungowokuqala kwisizini ka-2020/21, uMnisi wakhomba indlela umqeqeshi uMike Lukhubeni.UMnisi uthe bawubheke ngabomvu umdlalo.""Impela kuzoba umdlalo wamagqubu, sifuna ukuziphindiselela kwiSekhukhune, yabukisa ngathi. Le Royal yamanje ihluke kakhulu kunale eyashaywa ngo-4-0. Idlala ingcwenga yebhola. Ngaphandle kwalokhu ukushaya iSekhukhune kuzosisondeza emaqenjini aphezulu,“ kusho uMnisi. ISekhukhune iqhwakele kwi-log ngamaphuzu awu-34. Ukuwina lapha kungasenza sivule igebe kwiTS Sporting neRichards Bay abeza ngemuva ngamaphuzu awu-32. Iqembu elizoqeda liqhwakele kule ligi lizonyukela kwiPremiership kuthi amabili eza emva kwalo adlale kweyokuhlunga nelizoqeda endaweni ka-15 esigabeni esiphezulu. Imidlalo yanamuhla yeGladAfrica Championsip: Ngo-3pm: Cape Town Spurs v TS Sporting (Parow Park); Uthongathi v JDR (Princes Magogo Stadium); Bizana Mpondo Chiefs v Cape Umoya United ( King Zwelithini Stadium); Royal v Sekhukhune (Chatsworth).",OweRoyal AM usanethemba lokuqhwakela kwiGladAfrica
"ISETHENJWA seKaizer Chiefs, uSiphiwe “Shabba” Tshabalala, sibalisa ngokuhluleka ukubamba umgqigqo kwezaso esibona kubalahlekisele ngezinto eziningi kusukela kuqale isizini ye-Absa Premiership ka-2017/2018.UShabba ubelokhu eyithemba eqenjini lomqeqeshi uSteve Komphela elehlulekayo ukujabulisa abalandeli kule sizini. Nakuba iqembu beliphansi kodwa uTshabalala uhlale ezama ukulifukula.Amakhosi azobhekana ne-Ajax Cape Town emdlalweni wePremiership eMoses Mabhida Stadium, eThekwini, kusasa ngo-8.15 ebusu.Kusukela kuqale isizini, iChiefs ayikaze iwine imidlalo emithathu yeligi ilandelana. IMamelodi Sundowns, esivule igebe lamaphuzu ayisihlanu esicongweni se-log, iyiqembu lokuqala ukuqoqa amaphuzu ayisishiyagalolulunye emidlalweni ilandelana ngokwehlula iMaritzburg United ngoLwesithathu ebusuku.Nakuba iChiefs ibhinjelwa yizinto kodwa isahlezi emaqenjini asengasibanga isicoco kwazise isendaweni yesithathu kwi-log.“Ukucinana kwe-log nokungaqondakali kwemiphumela kusho ukuthi ukubamba umgqigqo kuwukhiye nokuthi kuseyinselelo emaqenjini amaningi. Uma ubambe umgqigqo unethuba elingcono lokuwina iligi. Iligi ibe nomusa kithina namanye amaqembu,” kusho uTshabalala.“Kuseyinselelo kithina ukubamba umgqigqo. Ngicabanga ukuthi yinto okufanele sisebenze kakhulu kuyona ngonyaka ozayo. Asinaso isikhathi. Unyaka ozayo yinyanga ezayo futhi kunemidlalo emikhulu ngoJanuwari. Lona we-Ajax uzosinikeza ukuzethemba uma sithola amaphuzu aphelele ngoba senze kahle emdlalweni odlule ngokuwina. Ukuba siwine imidlalo emine noma eyisihlanu ilandelana ngabe sikwenye indawo manje ngamaphuzu amaningi. Kodwa akwenzekanga, sisendaweni yesithathu ngamaphuzu angu-19. Sonke siyazi ukuthi besingenza kangcono.”Ukuhlala esicongweni kweSundowns sekwenze iningi liyibone iyiqembu eselivele limuke naso isicoco seligi. Abaqeqeshi abahlukene kwiPremiership okukhona kubona uGavin Hunt weBidvest Wits, sebevele baphumele obala ngokuthi iqembu elizodla umhlanganiso lizophuma kumaBrazilians neSuperSport United ka-Eric Tinkler.“Ngicabanga ukuthi iSundowns yenze kahle, iyiqembu eliphezulu. Ingelinye lamaqembu okuthi uma seliqale ukuqoqa amaphuzu libe yingozi kakhulu. Kodwa okwamanje ngicabanga ukuthi kusavulekile. Ukusho kwami lokho akusho ukuthi kufanele sizithele ngabandayo. Ngeke iligi isaba nomusa kithina futhi iSundowns ikhombisa izinhloso zokwemuka nayo,"" kusho uShabba.",UShabba ubalisa ngomgqigqo
"USEKULUNGELE ukubuyela enkundleni uPitso Mosimane ngemuva kokungena esibhedlela ngenxa yeCovid-19.UMosimane kuvele emasontweni amabili edlule ukuthi utholwe enaleli gciwane elihlasele umhlaba wonke.Lo mqeqeshi osezinze e-Egypt lapho eseqeqesha khona i-Al Ahly kusukela ngo-Okthoba, ubelokhu ebazise njalo abalandeli bakhe ngesimo sakhe ekhasini lakhe enkundleni yokuxhumana iTwitter, [email protected]Ngempelasonto uveze ukuthi usebuye wahlolwa kwavela ukuthi usemsulwa kuleli gciwane eseliguqule impilo emhlabeni wonke.“Ekugcineni, seliphumile emzimbeni wami leli gciwane. Ngiyabonga kunina nonke ngothando nokungeseka kula masonto amabili abenzima. UNkulunkulu anibuzise, Shukran, Al Hamdoulilla (Ngiyabonga, udumo lube kuNkulunkulu). Angisakwazi ukulinda ukuphinde ngihlangane nomndeni wami wakaMosimane nowe-Al Ahly,” kubhala lo mqeqeshi.Ngaphambi kokugula kwakhe, uMosimane, bezilokhu zimhambela kahle izinto selokhu efikile kweloFaro.Emidlalweni afike isele kwi-Al Ahly ngo-Okthoba ukwazile ukuyiqedela ngempumelelo, iqembu lanqoba isicoco seligi.Ubuye waqedela nemidlalo yeCaf Champions League, banqoba lesi sicoco. Akagcinanga lapho njengoba ebuye wanqoba isicoco se-Egypt Cup.Le mpumelelo isho ukuthi uMosimane wenze okungajwayelekile enqoba izicoco ezintathu namaqembu ahlukene ngonyaka owodwa. Ube eseqokwa njengomqeqeshi oshaye into ecokeme kuleliya lizweUshiye kwiMamelodi Sundowns kuleli, enqobe isicoco seligi, iTelkom Knockout neNedbank Cup. Nakuleli ubaqwaqwade emakhanda abanye abaqeqeshi ethatha umklomelo womqeqeshi ovelele ngesizini edlule.ICoronavirus ihlasele kwezemidlalo njengoba nakuleli iphazamisa. Kwi-rugby iCell C Sharks sekwenzeke izikhawu eziningi iphazamiseka ezinhlelweni zayo zeCurrie Cup ngenxa yokuthi abadlali bebanjwe yileli gciwane.Kwikhilikithi kunabadlali asebeke baba semgongqweni ngalo belu lolu bhubhane. Yize amaqembu akwiPremier Soccer League (PSL) ekufihla ukuhlasela kwaleli gciwane kodwa kuvelile ukuthi iMaritzburg United ike yehlelwa yileli lifu, abadlali bayo abahlanu bephoqeka ukuthi babe emgongqweni ngaphambi komdlalo wayo wokugcina weligi emasontweni edlule.",UMosimane useluleme kwiCovid-19
"SIZOKHISHWA namuhla isinqumo sebheyili yephoyisa likaMasipala weTheku elibhekene necala lokubulala okuthiwa wayeyintombi yalo. Isigameko senzeka ngenyanga edlule.UConstable Ndumiso Sibusiso Khumalo (30) ubevele eNkantolo yeMantshi eMbumbulu, izolo ngenhloso yokufaka isicelo sebheyili ngamacala amabili abhekene nawo, elokubulala uNksz Zinhle Muthwa (28) isidumbu sakhe esatholwa sinenxeba lokudutshulwa ekhanda, silaliswe eceleni komgwaqo, eMbumbulu ngoNcibijane nelokuzama ukudukisa umkhondo.UKhumalo ushaye ungqimphothwe wafaka isicelo sebheyili ekubeni phambilini utshele inkantolo ukuthi uyasihoxisa.Ummangalelwa ulaxaze ummeli wakhe waphambilini. Izolo ubesemelwe yithimba elisha.Ngesikhathi ephekwa ngemibuzo wummeli wakhe omusha, u-Adv Sicelo Zungu, uKhumalo obegibele ebhokisini lofakazi utshele inkantolo ukuthi ezinye zezizathu zokuthi afake isicelo sebheyili wukuthi akwazi ukubuyela emsebenzini wobuphoyisa ukuze aqhubeke nokondla umndeni wakhe.“Uma ngingayitholi ibheyili ngizolahlekelwa wumuzi wami, imoto futhi ngeke ngisakwazi ukukhokhela izingane esikoleni njengoba kuyimi engikhokhayo,” kusho uKhumalo.Uveze ukuthi uyaqhubeka nokuthola umholo wakhe ophelele njengoba ewutholile ngesonto eledlule.Uthe ngomholo wondla ugogo nomkhulu, unina nezingane zakhe ezimbili azithola ezintombini ezihlukene.Utshele inkantolo ukuthi ayikho indlela angenza ngayo ukubalekela amacala abhekene nawo ngoba vele wuyena owazinikela emaphoyiseni emuva kwezinsuku ezintathu kubikwe ngesigameko.Ummeli embuza ngamacala abekwe wona, uthe uzowaphika. Inkantolo ibuze ummangalelwa ngesizathu esamenza wazinikela emaphoyiseni, uthe wayefuna ukusiza abaphenyi becala ophenyweni lwabo.Walile ukunaba mayelana nolwazi ayezolunikeza abaphenyi ngecala, wathi konke uzokuchaza uma sekuqale ukuqulwa kwalo.Uveze ukuthi unomuzi eNanda, kukhona ifulethi alikhokhelayo enkabeni yeTheku kodwa ungowokudabuka eMsinga eMaChunwini.Utshele inkantolo ukuthi imali angaba nayo yebheyili wuR3 000. Umshushisi ecaleni (owazibiza ngoNhlanhla) uthe uMbuso uzosiphikisa isicelo sikammangalelwa. Inkantolo inqume ukuthi icala libuyele namuhla ukuze kuthathwe isinqumo ngebheyili.Icala lisenesasa emphakathini obuthelekile. Kwabebezokweseka umndeni wakwaMuthwa, kugqame abesifazane be-IFP abebephethe izingqwembe ezigxeka ukubulawa kwabesifazane.",Selicula enye ingoma iphoyisa kwelokufa kwentombi
"LIKHWELE ladilika kosomabhizinisi abadayisa ukudla okonakele iPhini likaMengameli uMnuz David Mabuza izolo liphendula imibuzo ePhalamende eKapa.UMabuza uthe kumele zivalwe izitolo ezidayisa ukudla okubolile emphakathini.“Izitolo ezidayisa ukudla okonakele emalokishini kumele zivalwe. Kumele zonke izitolo ezisemalokishini zibhaliswe komasipala kanjalo nasemnyangweni wezokuthuthukiswa komnotho,” kusho uMabuza.UMabuza uthe kumele uhulumeni uxoxe nebezinkampani ezizimele ukuze kuqedwe ngeyokufuneka kwesipiliyoni kubantu abasanda kuthola iziqu uma befuna umsebenzi.UMabuza uthe uhulumeni usuluqalile uhlelo lokuthi ungasidingi isipiliyoni kwabathola iziqu.“Kumele sixoxe nomkhakha ozimele ukuze ukulandele ukuthi nawo ungasidingi isipiliyoni uma umuntu efuna umsebenzi esanda kuthola iziqu,” kusho uMabuza.Uthe umnyango wezokuBusa ngokuBambisana nezoMdabu ubike ukuthi kudingeka usize omasipala abangu-48 abadonsa kanzima.“Kuzosizwa imikhandlu ukuze kutholakale umbiko omuhle wezimali. Kunamathimba ajutshiwe ukuthi asize omasipala ngoba umcwaningi mabhuku omkhulu wakhala ngale mikhandlu.”Uthe uhlelo i-EPWP lusizile lwakha amathuba emisebenzi angu-10 million kwakhokhwa uR64 billion.“Noma kuba yimisebenzi yesikhashana kodwa abantu bayakwazi ukuthi bathole okuya ethunjini. Lolu hlelo lusiza intsha ukuze ikwazi ukuthola amakhono kanti iningi esigcina izivulele amabhizinisi ayo ngemuva kokubamba iqhaza kulolu hlelo.”Uthe izinselelo ababhekana nazo wukuthi kuba nenkinga yokuthi kwesinye isikhathi kuba nabacabanga ukuthi bazoqashwa uma sekuphele inkontileka kulolu hlelo.Uthe kunemali eyakhishelwa izifundazwe ngumnyango wezolimo ukusiza abalimi abakhahlanyezwa yisomiso.Ubalule uR20 million owaya e-Eastern Cape, uR13.5 million waseFree State, uR43 million waseNorthern Cape, uR10 million waseLimpopo, uR10 million waseMpumalanga noR170 million waseWestern Cape.Uthe bazosebenzisana neMeya yaseGoli uMnuz Herman Mashaba noNdunankulu waseGauteng uMnuz David Makhura ngodaba lwezinkinga zase-Alexandra.UMabuza uthe akulindwe inkantolo inqume ngodaba oluthinta udaba lophiko olwasungulwa kwaSars okuthiwa lwaluphenya abangayikhokhi kahle intela lapho kuthiwa uMnuz Pravin Gordhan ongungqongqoshe wezamabhizinisi kahulumeni wayeyingxenye yokuthi isungulwe.USomlomo wePhalamende uNksz Thandi Modise, uthe i-EFF ibifuna umbono kaMabuza kulolu daba njengoba lusenkantolo wathi akufane uMabuza aphawule ngalo.",Ukhwele wadilika kwabokudla okubolile
"KHETHA SANGWENIISILO  samaBandla uZwelithini kaBhekuzulu, sithi ukube kuya ngaso ngabe bayatalajwa banabiswe ngenduku abantu abahlukumeza baze babulale abesifazane nezingane ngoba bathela isizwe ngehlazo.OkaBhushobukhali ubeke kanje ethula inkulumo yakhe yosuku ngesikhathi kugujwa uMkhosi woMhlanga esigodlweni eNyokeni, KwaNongoma izolo emini. Umkhosi woMhlanga ububanjwe kusetshenziswa ezobubuchwepheshe besimanje okokuqala kulo nyaka, ngenhloso yokuhlonipha imigomo yokuvikela igciwane iCorona.UMkhosi Womhlanga waqala ngo-1984 futhi ubuhlala uheha inqwaba yamatshitshi nokuyinto engenzekanga kulokhu. Ubusakazwa ezinkundleni zokuxhumana ekhasini likahulumeni wesifundazwe KwaZulu-Natal.UNomthebe wesizwe ukhulume ngomkhuba wokubulawa kwabesifazane nezingane wathi yikho okuyiva elihlaba enhlizweni futhi kufanele kuqedwe ngokushesha."" Kuhlupha ukuthi izwe selaphathwa ngemithetho evimba ukulungiswa kwabantu. Kudala umuntu KwaZulu wayeqondiswa ngenduku. Izinja lezi ezihlukumeza izingane zethu noma ziboshiwe ngakusasa sezicanasa ngaphandle azazi nanyaka. Uhulumeni akanciphise amalungelo abadlwenguli,’’ kuthetha iMbube.INgonyama ibikhuluma kukhona amatshitshi abalelwa ku-30 akhethwe ezifundeni ezehlukene ukuze azomela lawo angakwazanga ukuza ngenxa yobhubhane iCorona. Amatshitshi abephakamise izingqwembe ezibhalwe imiyalezo elwa nesihlava sokuhlukunyezwa kwabesifazane. Amatshitshi abekhona abezovalelisa asengena esigabeni sokuyogana.Ingonyama iphinde yenza isicelo sokuthi inikwe izinsukwana ezimbalwa iphathe ukuze iqondise izinto eziningi ezigwegwile bese ibuyisela izwe kuhumeni."" Ngisacela namanje ukuthi ninginike nje ngithi ukuliphatha. Ingaphela yonke lento ngoba ngingayilungisa namabutho nekomiti lami. Ngeke phela sivume ukudlala amathimboxo lawa anukubeza izingane zethu. Aphi amadoda esizwe akhuze lo mhlolo,’’ kukhuluma iMbube.UBhejane phuma esiqiwini uphinde wakhulekela nokuphela kwegciwane iCorona wathi limise lubhojozi isizwe sonkana. Akayishiyanga indaba yenkohlakalo yalabo okuthiwa batape imali yokulwa neCorona wathi banehlazo sebadlula ngokweba. Umcimbi ubuzimaziswe wuSihlalo weNdlu yobuHoli boMdabu KwaZulu-Natal inkosi Phathisizwe Chiliza noNgqongqoshe wezemiDlalo, ubuCiko namaSiko esifundazweni uNksz  Hlengiwe Mavimbela.",ISilo sifuna bathelwe induku abantu abahlukumeza imbokodo
"INKANTOLO iyenqabele imizamo yesiteshi saseGauteng, iHot91.9FM, sokuzama ukuvimbela amalungu e-EFF ukuba aye kulesi siteshi ngenhloso yokuyofuna imininingwane ethinta umsakazi waso, uMnuz Sasha Martinengo, oxoshwe isigubhukane kulo msakazo kulandela ukubiza kwakhe umholi waleli qembu ngenkawu.Abameli balo msakazo bathe baye eJohannesburg South Gauteng High Court ngoLwesine ukuyofaka amaphepha okuvimbela amalungu ale nhlangano.Umqondisi walo msakazo, uMnuz Lloyd Madurai, uthe bazizwe bengaphephile emva kokuthi abalandeli be-EFF befike amahlandla amabili kulesi siteshi.Ukutheleka kwamalungu ale nhlangano kuthiwa kulandela ukubizwa komholi we-EFF ngenkawu nguMartinengo ngenkathi esakaza emoyeni ngoLwesibili kulesi siteshi.Ngokwejaji uRatha Mokgoatlheng, isinqumo senkantolo ngeke sikhishwe esithe, sizoba sobala nakuyona i-EFF.“Udaba lolu olubucayi,” kusho uMokgoatlheng.Uthe ukukhishwa kwalesi sinqumo, kuzohambisana nokuthi kungabi khona ukubhekana ngeziqu zamehlo phakathi kwezinhlangothi ezithintekayo kuze kube kufika isikhathi sokuthi udaba luyaxazululeka.Kwenzeka konke lokhu nje, i-EFF isanda kubamba imibhikisho lapho kuhlala khona uMnuz Adam Catzavelos kulandela ukufaka kwakhe ivideo ezinkundleni zokuxhumana ngenkathi eseGreece, ebiza abantu abamnyama bakuleli ngegama elicwasayo.UMadurai uthe okubalulekile ukuba kube nokuthula ukuze kungabi khona ukusabisana nokucekelwa phansi kwempahla.“Kube khona owesilisa ocele ukukhuluma nami ngamvumela. Uthe angimnikeze imininingwane kaMartinengo ngamtshela ukuthi usexoshiwe,” kuchaza uMadurai.Uthe owesilisa lona uthe benze kahle bamxosha ngoba bebuzochitheka bugayiwe.Ugcizelele ukuthi lesi siteshi somsakazo ngesomphakathi, osekuholele ekuphazamisekeni kwabantu abaningi abasivakashelayo, abanye bezoletha imininikelo.Uthe lokhu sekubeke nempilo yabanye abantu esimeni esibucayi.Usihlalo we EFF eGauteng, uNksz Mandisa Mashego, usevulele lo msakazi osolwayo icala lobugebengu.UNksz Mashego akatholakalanga ukuba aphawule ngalokhu kwaze kwashaya isikhathi sokushicilela.",Inkantolo ivune i-EFF kolokubizwa kukaJuju ngenkawu
"UPHENYO oluzimele ngokushona kowayeyisikhulu esiphezulu seBosasa uMnuz Gavin Watson seluveze ukuthi wayesevele eshonile ngesikhathi ebandakanyeka engozini yemoto ngasesikhumulweni sezindiza i-OR Tambo International Airport ngo-Agasti 26.Lokhu kuvele kumbiko okhishwe udokotela ohlaziya izidumbu ozimele obecelwe ngumndeni kaWatson ukuthi aphenye. NgokweNews 24, umbiko ka dokotela uveze ukuthi isidumbu sikaWatson besingakhombisi ukulimala komuntu obe sengozini yemoto okufana nokulimala ebusweni nakwezinye izindawo emzimbeni. Yize umsipha wasemqaleni wakhe ubuhlephukile, kwabikwa ukuthi lalilincane kakhulu igazi elatholwa endaweni yesigameko elihambisana nokunyantisa kwengozi.Ngokwemibiko eyehlukene, abazibonela kwenzeka ingozi bathi imoto yohlobo lweToyota Corolla ebhaliswe ngenkampani yakhe ayehamba ngayo yayihamba ngesivinini esikhulu ngaphambi kokuphaphalaza ishayise unqenqema olubambe umgwaqo omkhulu. NgokweSunday Independent, umndeni kaWatson wawusuvele unezinsolo ngokushona kwakhe. Lezi zinsolo zavela ngesikhathi indodakazi yakhe uLindsay Watson ephakamisa imibuzo ngesibazi sokugwazwa esasibonakala emqaleni wakhe nokungabi nazibazi ezilindeleke kumuntu obe sengozini yemoto. Elinye ilungu lomndeni wakwaWatson nalo laphakamisa izinsolo zokuthi abazibonela kwenzeka ingozi bakhokhelwa ukuqamba amanga ezitatimendeni ezathathwa amaphoyisa. Owesilisa othi wazibonela mathupha kwenzeka ingozi uthi, ayikho enye imoto eyayikhona emgwaqweni ngaphandle kweyakhe nekaWatson ngesikhathi kwenzeka ingozi.""Ngangihambisa ikilayenti esikhumulweni sezindiza ngo-5 ekuseni kukhona iCorolla ehamba phambi kwami kepha ngazitshela ukuthi kunokwenzeka ukuthi i-Uber . Le moto yayihamba ngesivinini esikhulu nokwangenza ngacabanga ukuthi wayehambisa umuntu ojahe indiza. ICorolla yathatha umzila ongakwesokudla, ngokuphazima kweso yaqonda nqo kukhonkolo bese yaphenduka. Izicucu zemoto zazindiza, kanti mina ngakubona njengomuntu owayefuna ukuzibulala,"" kusho yena.Emotweni eyayihamba uWatson kwatholwa isikhwama semali esasino-R70, umazisi wakhe kanye nelayisensi yokushayela, kanti kwakungekho zimpahla ezazikhombisa ukuthi wayeyothatha indiza nokwenza ukuthi ukufa kwakhe kube yimpicabadala.",'Wayesevele eshonile uWatson ngaphambi kwengozi' - umbiko
"IMOTO: CITROËN  C3INTANDOKAZI yemoto yakwaCitroën okuyiyo edayisa kakhulu, iC3 ithuthukisiwe ngenhloso yokuqhubeka nokudoba abathengi.Isesigabeni sama-hatchback amancane lapho ibanga khona abathengi nezimoto, okukhona kuzo iVW Polo, Hyundai i20, Kia Rio nezinye.I-C3 okungeyesizukulwane sesithathu ekhona emakethe, yethulwa ngasekupheleni kuka-2016.Uma iqhamuka uzoqaphela ingaphambili elishintshiwe, bese kuba namaLED headlights, LED daytime running lights, ama-fog lights kwiShine futhi nangemuva inamalambu angamaLED.Ifika nemibala emisha eyisithupha, okwazi ukuthola kuyo nokhakhayi oluhlukile umbala.Ngaphakathi izihlalo zintofontofo futhi kwaCitroen bathi bathuthukise nendlela onciphe ngayo umsindo ongenayo. Isikhala ebhuthini singu-300 litres.Inezinto eziningi njengamarimu aphakathi kuka-15 inch no-16 inch, ama-wiper azishayayo uma lina, ama-sensor asiza uma upaka ngemuva, 7 inch touchscreen okwazi ukuxhuma iselula nge-Apple CarPlay noma i-Android Auto. Iyasho uma umshayeli engasanakile, ine-cruise control nokunye. Konke kuya ngenhlobo yakho njengoba zihlukene kabili, kuyiShine neFeel.Izinjini zihlukene kabili. Kukhona i-1.2 PureTech enamandla angu-60kW ne-torque engu-118Nm futhi engenayo i-turbo. Uyithola kwiFeel kuphela futhi isebenzisa i-gearbox eyi-5 speed eshintshwayo. Ngo-100km bathi idla amalitha kaphethroli angu-5.7.EkwiShine nayo ingu-1.2 litre kodwa umehluko wayo wukuthi ine-turbo futhi inamandla athe xaxa njengoba engu-81kW. Itorque yayo ingu-205Nm futhi usebenzisa i-gearbox ezishintshayo eyi-6 speed. Ngo-100km bathi idla amalitha kaphethroli angu-6.Ngesikhathi yethulwa sithole ithuba lokushayela iShine. Ihamba kamnandi intofontofo futhi amandla ezwakala ekwazi ukuyithwala bese iyathula ngaphakathi, uwuzwe kancane umsindo wenjini engu-3 cylinder.Ngakwezokuphepha izinto enazo ngamabhreki e-ABS, EBA, EBD, TCS ne-ESP. Ayihlehli uma isuka entabeni, ine-central locking, ama-airbag ngaphakathi futhi iyasho uma kunesondo elehlelwe wumoya.IntengoAmananiC3 1.2 Pure Tech Feel 60kW 5MT MY21R 269 900.00C3 1.2 Pure Tech Shine 81kW S&S EAT6 MY21R 324 900.00Ifika ne-service plan yeminyaka emithathu noma u-60 000km ne-warranty yeminyaka emihlanu noma u-100 000km.",Liphezulu izinga leCitroën C3
"OKLEBE sebeqinisekise ukuthi umphathi wenyunyana yamaphoyisa uMnuz Zwelinkosi Reuben Mdletshe useboshiwe ngemuva kwezinsuku ethungathwa. Lezi zindaba ziqinisekiswe ngoLwesibili ekuseni. UMdletshe, ongumphathi wePolice Prisons Civil Rights Union (Popcru) kanye noMnuz Robert Sheriff, basolwa ngokuba yingxenye yetulo lokuthumba nokubulawa kwezikhulu eziphezulu kule nyunyana. “Basolwa ngokuba yingxenye yaleli tulo ngenhloso yokugqiba inkohlakalo,” kusho oKlebe ngesonto eledlule. “UMdletshe noSheriff baboshwe amalungu ophiko loKlebe oluphenya amacala enkohlakalo. Bazovela eNkantolo yeMantshi eKempton Park namuhla,” kusho uCaptain Dineo Sekgotedi. Ngokombiko weTimesLive, ngesonto eledlule, uBrigadier Hangwani Mulaudzi uthe iNkantolo yeMantshi iKempton Park ikhiphe izincwadi ezingunyaza ukuboshwa kukaMdletshe noSheriff.  “Ukufunwa kwabasolwa kulandela ulwazi esilutholile ngetulo lokuthumba nokubulala amalungu obuholi bePopcru. Uphenyo luqale ngoSepthemba. Okwamanje kusabonakala ukuthi kusetshenziswe imali ngendlela engafanele. Imali ibidluliswa ngaphansi kwePopcru Investment Group of Companies (PIGC). Kusolwa ukuthi ukudluliswa kwemali kwaqala ngo-2016,” kusho uMulaudzi.  Itulo lokubulala livele ngesikhathi kuboshwa owesilisa obekusolwa ukuthi ubeqashelwe ukubulala amalungu ePopcru. “Umsolwa odabuka eLesotho, uNeo Letele uboshwe eKempton Park ngoNovemba 6. ULetele usolwa ngokuthunywa ukuba athole inkabi, eyayizokhokhelwa u-R1 million uma isiwuqedile umsebenzi. Lona kwakuwumzamo wokuthulisa izikhulu ebezifuna uSheriff noMdletshe babhekane namacala,” kuchaza uMulaudzi. ULetele (34) usevele enkantolo kabili. Kulindeleke ukuba avele ngoLwesithathu (Novemba 20) ukuzofaka isicelo sebheyili. ",Useboshiwe umphathi wePopcru osolwa ngetulo lokubulala
"KUMILE ukusebenza emahhovisi Ezemvelo KZN Wildlife aseMbilo, eThekwini, emuva kokugasela kwezigebengu ezithathe izinsizakusebenza ezihlukene.Isolezwe lithole ukuthi lesi sigameko senzeke ngempelasonto kanti abasebenzi bacelwe ukuthi bahlale emakhaya ngesikhathi amaphoyisa esaphenya.Umthombo weSolezwe uveze ukuthi kuthathwe amakhompyutha, impahla yabasebenzi nezinye izinsiza ezibalelwa ezigidini zamaRandi.“Ngesikhathi abasebenzi befika emsebenzini ekuqaleni kwesonto batshelwe ukuthi ababuyele emakhaya.“Bekukhona amasosha namaphoyisa. Kuthiwe bangathinti lutho ngoba uphiko oluthatha amanyela eminwe lusazokwenza umsebenzi walo,” kusho umthombo.UMnuz Musa Mntambo, obhekele ezokuxhumana kwezeMvelo KZN Wildlife, ukuqinisekisile ukugqekezwa kwamahovisi abo ase-Elton Place, eMbilo.“Silinde amaphoyisa ukuthi aphothule uphenyo lwawo ngaphambi kokuthi sivumele abasebenzi ukuthi babuye bese bebona ukuthi yini eyebiwe. Kodwa okusobala okuthathiwe kubalwa amafriji, microwave, impahla yokukhempa esetshenziswa uma siqaphe izimfudu zasolwandle nokunye,” kusho uMntambo.EzeMvelo KZN Wildlife zibukeka zilandelwa amashwa kulezi zinsuku, kwazise ngesonto elidlule uNgqongqoshe wezokuThuthukiswa koMnotho, ezokuVakasha neMvelo KwaZulu-Natal, uNkk Nomusa Dube-Ncube umise ibhodi lale nhlangano emuva kokuvela kwezinsolo zokuthi kunenkohlakalo edla lubi ethinta amalungu ebhodi.Uthe unqume ukuwamisa wonke amalungu ebhodi wacela noNgqongqoshe wezeziMali eKZN, uMnuz Ravi Pillay, ukuthi aqale uphenyo ngokusebenza kwemali kwezeMvelo KZN Wildlife.",Kuwolwe imishini kugqekezwa ehhovisi lezeMvelo Wildlife
"ISAZI samasiko esiphinde sibe ngumelaphi wendabuko uDkt Velaphi “VVO” Mkhize, sivule isitolo esidayisa izincwadi ezichaza ngesintu, amagugu nezinto zomsamo.Isitolo esivulwe namhlaje, sibizwa ngokuthi Umsamo Books and Memorabilia sisehhotela iHilton, eThekwini.Sizodayisa izincwadi zakhe eziyisishiyagalolunye, izinto zamagugu esintu nezabanye ababhali bezinye izinhlanga.UMkhize uthe zintathu izinto ahlose ukuzizuza ngesitolo - ukubona zibuyela emasisweni, ukufundisa intsha ngemvelaphi yayo nokuthekela isizwe ngolwazi lomsamo.“Bengilokhu ngithekela isizwe ngolwazi emisakazweni, kumabonakude nasemaphephandabeni manje sengivule isitolo esinakho konke. Abantu kumele sibanike ulwazi oluzobasiza bazi ngomsamo nemvelaphi yabo, bangayi ezinyangeni ngezinto abangazenzela zona,” kusho uMkhize.Uthe iphupho lakhe lokugcina elokwakha ikolishi elizofundisa ngezinto zesintu.“Sengiwutholile umhlaba futhi ngibheke ukuthi uqale umsebenzi wokulakha ngo-2022. Angikholelwa oxhasweni ngoba nesitolo ngizivulele ngaphandle kwalo, kodwa amandla ngiwathola esigodlweni, uMlambomunye. Sifuna ukufundisa abantu ukuthi wenzanjani uma unomsebenzi wabadala, siqwashise umhlaba ngomsamo. Sazi ngemvelaphi namasiko nokuthi yini lena engasisiza eyenziwa ezinye izizwe,” kuchaza uMkhize.Nakuba izincwadi zikaMkhize zitholakala ezitolo ezidayisa izincwadi kodwa ukhethe ihhotela, athe lihanjelwa yizivakashi ezivela emazweni omhlaba.Uthe ufuna umsebenzi wakhe nowozakwabo usabalale umhlaba wonke abantu bazi ngamagugu, ubuciko, isintu nomsamo.Isitolo sivulwa ngoMsombuluko kuze kube nguLwesihlanu ngo-8 kuze kube-4 ntambama. NgoMgibelo nangamaholidi sivulwa ngo-9 kuze kube u-3 ntambama.“NgamaSonto asivulwa ngaphandle uma kunemicimbi eyisipesheli enhlobonhlobo njengezingqungquthela,” kusho uMkhize.",U-VVO Mkhize uvule isitolo sezincwadi zesintu
"SEKUQUBUKE imibuzo ngezindaba esezisabalele ezinkundleni zokuxhumana ezishiye abaningi bethukile, ezithi uMasipala weTheku uxhase umcimbi womculi we-hip hop, uCassper Nyovest ngoR56 million.Lo mcimbi owaziwa ngeFill Up Moses Mabhida kulindeleke ukuthi ube seThekwini, enkundleni iMoses Mabhida ngoDisemba 1.Kumangale iningi kuvela lezi zindaba kuFacebook, kukhalwa ngobukhulu bemali ukuthi ingaxhasa umcimbi owodwa vo.UMsizi Edgar Nkosi nguyena obebuza ukuthi kuyiqiniso yini ukuthi umasipala uxhase lo mcimbi ngoR56 million?“Ngidinga umuntu ozongitshela ukuthi lawa ngamanga ngoba uma kuyiqiniso ngeke inhlangano elawula lo mkhandlu ilithole elami ivoti ngonyaka ozayo,” kubhala uMsizi.Uthe akananxa noNyovest kodwa indaba inoR56 million emkhandlwini onezidingo eziningi kangaka.Abanye bebekhala ngokuthi uma lezi zindaba ziyiqiniso kumele ingavotelwa i-ANC elawula iTheku. UPhillip Sithole oyiPhini leMenenja ophikweni lwezokuThuthukiswa koMnotho nezokuVakasha kuMasipala weTheku, uthe yize sekuqaliwe ukuxoxwa ngalo mcimbi kodwa bebengakasho ukuthi uzoxhaswa ngamalini.“Ayilona iqiniso le mibiko yokuthi sixhase lo mcimbi ngale mali okukhulunywa ngayo ezinkundleni zokuxhumana. Umuntu okhuluma ngalokho ningambuza ukuthi ukuthathaphi akhuluma ngakho,” kusho uPhillip.Uthe bengumkhandlu ngeke bakwazi ukuba nemali engako ukuxhasa umcimbi.Esitatimendeni esikhishwe ihhovisi lezokuVakasha emkhandlwini, bathe: “Imicimbi ingenye yezindlela zokuthuthukisa iTheku. Singumkhandlu sisakhuluma nabahleli bawo kodwa asikafiki esinqumeni sokukhipha imali yokuwuxhasa,” kuchaza lesi sitatimende.Umholi weDA, KwaZulu-Natal oke waba yikhansela kuMasipala weTheku, uZwakele Mncwango naye uphawulile ezinkundleni zokuxhumana, wathi lezi zindaba ziyiqiniso.Imenenja ehhovisi lezokuVakasha uSbu Zondi ithe, lezi zindaba bebengakazidluliseli ngisho emkhandlwini ukuthi uzibheke njengoba zisaxoxwa ehhovisini labo kuphela.“Abantu abahlela lo mcimbi sebefikile kodwa akukho esisavumelane ngakho futhi akukho esisakudlulisele emkhandlwini ukuthi ukubheke, njengoba kuyaye kuthi uma sekuvunyelwene udaba lube seludluliselwa esigungwini esilawula ukusebenza komkhandlu.Ngaphambi kokuxhasa umcimbi siyaye sibheke ukuthi yini ezozuzisa thina. Nakuwona lona sisenza okufanayo, sisabheka izinto ezahlukene, akukho esesikusayinile,” kuchaza uZondi.Isolezwe lixhumane nowesilisa ozibize ngoSpike oyimenenja kaCassper Nyovest, othe umuntu ongaphawula ngalolu daba okwamanje usezwen i-United States of America.Imizamo yokuthola lo mculi ayiphumelelanga, ucingo lwakhe belungangeni.",Izinsolo ngoxhaso lukaR56m weTheku
"I-ORLANDO Pirates ihlalelwe umqansa wokunqoba iNedbank Cup ukuze ibhodlise abalandeli bayo abangeneme neze ngemuva kokushaya udaka kwisizini ka-2016/17.Ukunengeka kwabalandeli kufakazeleke emcimbini weCarling Black Champion Cup obuse-Artizen Lounge, KwaMashu, eThekwini izolo emini. Idlanzana labalandeli bePirates ebelikhona lilibeke ngembaba ukuthi lingabhodla uma Ezimnyama zingabanqobela iNedbank.Nenkakha yePirates, * -Edward “Magents” Motale uhambe emazwini abo ekhala ngokuthi okubenze baba nesizini embi wukushintsha kwabaqeqeshi.“Yebo, isizini ibe yimbi, lokho akufihlwa. Okusibulele wukushintsha abaqeqeshi. Kuphazamise isigqi kanti vele siqale kabi,” kusho uMotale.Le nkakha ithe ukungangeni kwePirates kwiTop 8 kufana nesibusiso esiyimfihlo.“Umqeqeshi okhona manje ufike sekusele izinyanga ngithi ezintathu isizini isongwe. Asikwazi ukumsola nge-Top 8. Kungcono ngoba nakhu ungenile nakumanqamu eNedbank. Kufanele benabadlali bakhe bakubone njengesibusiso esiyimfihlakalo ukungangeni kwabo kwiTop 8. Bebengeke balunge. Kungcono manje sebezoba nethuba eliningi lokubonisana bafundane,” kusho uMotale.“Yingakho nje namanje kungamele kube yinkinga ukuthi bahleli abayile emaholidini balinde ifayineli yeNedbank. Kumele basebenze. Nangesizini ezayo kuzothi kuqhubeka iMTN8 bona bebe beqhubeka behlanganisa imiqondo ukugwema ukuba nesizini efuze le.”UMotale, owayeyibamba emuva kwiPirates noveze ukuthi wagolozela uMike Makaab efika ezocija Ezimnyama ethi umusa ezimpondweni, uthe akukho abakubhekile njengamanje okwedlula ukugubha iminyaka engu-80 ngeNedbank Cup.“Isizini yePirates isingalungiswa wukuthi banqobe iNedbank kodwa vele leyo isiseMayfair. Abadlali abambalwa engixhumana nabo abahlonizi ukusho ukuthi iNedbank Cup sekuyikhekhe lokugubha iminyaka engu-80. Sizoyithatha leyo ngoba nabo bayazibona ukuthi bazoba bayilahle okokugcina uma behudule izinyawo.” Lokhu kushintsha kwabaqeqeshi akhala ngakho uMotale kuqale ngoMuhsin Ertugral odikiliswe wukunenebulwa ngo 6-1 yiSuperSport United ngonyaka odlule.Kubambe * -Augusto Palacios ngemuva kwalokho kodwa naye washiya imiphumela ingezi kahle sekuqashwe uKjell Jonevret okunguye ozobe ehleli ebhentshini sebethathana neSuperSport emdlalweni wamanqamu eNedbank eMoses Mabhida Stadium, eThekwini ngoJuni 24.Ngaphezu kuka 6-1 weSuperSport, iPirates iphinde yathola * 6-0 kwiMamelodi Sundowns ngesikhathi sikaPalacios. Ngenxa yokungenzi kahle abalandeli babhodlele kukaputeni * -Oupa Manyisa ukuthi kuzofanele avuke emaqandeni ukuze ahlangane amathambo.Akusaphathwa ukuthi ibhacazile kwiMTN8, Telkom Knockout nakwi-Absa Premiership lapho enqobe khona imidlalo eyisithupha kuphela isizini yonke.iPirates izokwendlalela ukuqala isizini ka-2017/18 ngeCarling Black Label Cup ezodlala kuyo neKaizer Chiefs eFNB Stadium ngoJulayi 29.",AbeBucs bafuna ukugubha engu-80 ngesicoco seNedbank
"AFANISWE nomuntu osinde kwinhlekelele yengozi AmaZulu FC asale namaphuzu agcwele ngesikhathi ebhekene neCape Town City emdlalweni we-Absa Premiership eKing Zwelithini Stadium ngoMgqibelo ebusuku.USuthu ludlule ngo 1-0 nge-free kick eshaywe uTapelo Nyongo ngesiwombe sesibili. ICity ivinjelwe iphenathi ngunozinti uSiyabonga Mbhatha kwesokuqala ebishaywe uKermit Erasmus. UMbatha obe ngumdlali ovelele ubuye wavimba neminye iminyakazo yezivakashi.AmaZulu, ngokunqoba kufane nokuthi abuyisa izinduku ngemuva kokubhaxabulwa kabi iThe Citizens ngo 3-0 emzuliswaneni wokuqala weligi eKapa.Umqeqeshi wezivakashi uBenni McCarthy, uthe akabadinelwe kakhulu abadlali bakhe ngoba bakwenze konke kodwa bahlulwa wukushaya igoli.“Uma abantu bethi ‘ibhola lingakubulala’, okokuqala ngqa nami ngizizwa nginalo muzwa namuhla,” kusho uMcCarthy ngemuva komdlalo.“Leli bhola alimnandi ngoba awukwazi ukuthi ungacindezela ngomzuzu wokuqala umdlalo uze uphele kodwa ekugcineni uhlulwe. Ngicabanga ukuthi abalandeli bawuthokozele umdlalo lapho iqembu elilodwa lihlulekile wukusebenzisa amandla okucindezela kwalo. Ngiyambongela uCavin Jonhson nabadlali bakhe ngokuphunyuka bengenamyocu kwinhlekelele yengozi abebebhekene nayo, obekubonakala sengathi bebengeke baphume bephila kuyona.”EzikaMcCarthy ngokulahla amaphuzu agcwele, ziyeke ithuba lokulingana ngamaphuzu ne-Orlando Pirates esendaweni yesithathu ngemuva kokubambana ngo 1-1 neKaizer Chiefs.Lo mqeqeshi uthe yize bengadlaleli ukubukwa amanye amaqembu kodwa uyalibona ithuba abaliyekile.“Ukuthola amaphuzu amathathu kusuke kuwukuzijabulisa thina ngomsebenzi esisuke siwufaka ejimini isonto lonke. Kodwa uma ubheka umehluko obuzobakhona (ukuba banqobile) siyalibona ithuba eselidedelile. Kwesinye isikhathi ngike ngibone engathi abadlali bami abaqinile ngokomqondo ngoba njalo uma besesimeni sokukhuphuka bayalidedela lelo thuba,” kusho uMcCarthy.ICity ihleli endaweni yesine kwi-log ngamaphuzu awu-30.Ebuzwa ukuthi ngabe uyazibona, okungenani, beqeda endaweni yesithathu, uthe: “Asinabo abadlali abawu-40 njengeChiefs, angiphathi ke ukuthi bangaki abePirates. Nginabadlali abawu-23 kuphela nalabo abancane beDiski. Angikwazi ukushintshashintsha isikwati ngendlela engifisa ngayo. Kodwa uma sekuvalwe isizini, sizoya emakethe.”Emdlalweni olandelayo weligi bazovakashelwa yiMaritzburg United ngoFebhuwari 23 e-Athlone Stadium.",Luyohamba lusinda Usuthu: Benni McCarthy
"IBE nomthelela omuhle emadamini aKwaZulu-Natal imvula ene umlibe ngempelasonto.Ngokusho kwabeMgeni Water, lokhu kusho ukuthi akukho ukunqanyulelwa kwabantu amanzi ngenhloso yokuwonga okulindelekelile kuMasipala waseThekwini, eMsunduzi, eMgungundlovu, oGwini, eHarry Gwala, oThukela, nakwiLembe ezinsukwini ezizayo.Amadamu amathathu kwamane aseningizimu yesifundazwe - uMzinto Dam ugcwale ngo-19%, i-EJ Smith Dam ingenelwe amanzi angu-5% kwathi iNungwane yagcwala ngo-2%.Ngokusho kwabeMgeni Water, lezi kube izindaba ezinhle emiphakathini eseningizimu yesifundazwe kwazise kuza amaholidi kaKhisimusi lapho amanzi esetshenziswa kakhulu.Okhulumela uMgeni Water, uMnuz Shami Harichunder, uthe uma liqhubeka lina izulu,  ngempelasonto azogcwala mfi amadamu.Uthe manje uMzinto Dam unamanzi angu-89%, i-EJ Smith inangu-93% kuthi iNungwane ibe no-80%. Amanzi emvula ewu-170mm angene emadamini amahlanu eziseningizimu yesifundazwe.“Izangoma zezulu zithi lisazona kusukela kule nyanga kuze kube uJanuwari. Imvula yakamuva kade yayibikiwe,” kusho uHarichunder.Enhla neTheku, idamu iHazelmere linomthamo wamanzi angu-38% bese kuthi iMvutshane Dam eKwaMaphumulo ibe namanzi angu-88%.Kukhuphuke ngo-3% ukugcwala kwamanzi edamini laseXobho, iHome Farm elinamanzi angu  49%. Amadamu amathathu asoThukela iWoodstock, Spionkop neWagendrift ukugcwala kwawo kungu-75%, 80% no-81% ngokulandelana.UHarichunder uthe amadamu asenkabeni yesifundazwe iMearns, Spring Grove neMidmar angenelwe amanzi emvula ewu-290mm ngempelasonto.Alukho ushintsho emanzini angene edamini iMidmar eku-90% ukugcwala neSpring Grove enamanzi angu-35%. I-Mearns ingenelwe u-9% wamanzi emvula yagcwala yafika ku-62%.Amadamu okuyiNanda ne-Albert Falls alukho ushintsho olubekhona ngoba kusewu-76% no-28% ukugcwala kwawo.“Sikhathazekile ngomthamo wamanzi ose-Albert Falls ngoba awanele ukuphakela izakhamizi, iningi lazo eziseThekwini. Ukuntuleka kwamanzi kuleli damu, okwehla ngo-1% masonto onke - kuphoqe ukuthi kube nokwengezwa kwamanzi esiwadonsa edamini laseNanda,” kusho uHarichunder. ",Injabulo kugcwala amadamu KwaZulu-Natal
"Mbali KhanyileKUFE abantu abathathu itekisi ishayisana nesitimela esithwala impahla sakwaTransnet ezimpambanweni zomgwaqo nojantshi eDanskraal, ngaseMnambithi izolo ekuseni.Kuthiwa umshayeli wetekisi obethwele abagibeli ababili, ungene libomvu irobhithi elisezimpambanweni zomgwqo uR103 nebelixwayisa ngesitimela ebesiwela sibheke eThekwini. Utholane phezulu nesitimela nokuholele ekutheni yena nabagibeli bashone.Abezimo eziphuthumayo kuthiwa bafike sekonakele kumshayeli nabagibeli sebeshonile. Abasebenzi abebesesitimeleni sezimpahla ebesithwele izimoto ngesikhathi kwenzeka ingozi okungumshayeli nomsizi wakhe basindile, kubikwa ukuthi belashelwe ukwethuka.Okhulumela iTransnet, uMnuz Mike Asefovitz, uthe abashayeli kumele baqaphele ngaso sonke isikhathi uma bezowela ezimpambanweni zomgwaqo ezinqamula kujantshi ngoba iphutha elilodwa lingaqeda ngempilo yabantu abaningi.“Sithi ayiduduzeke imindeni yabashone esigamekweni. Abasebenzi ababone lesi sibhicongo sibatholela usizo ukuze belapheke emoyeni nasengqondweni njengoba kwenzeke konke phambi kwabo,” kuchaza u-Asefovitz.Okhulumela amaphoyisa KwaZulu-Natal, uCaptain Nqobile Gwala ukuqinisekisile ukuvulwa kwecala esiteshini samaphoyisa e-Estcourt.",Izidumbu kushayisana itekisi nesitimela
"AMAPHOYISA aseThekwini athungatha umndeni womfana okusolwa ukuthi uphazamisekile ngokomqondo okusolwa ukuthi uneminyaka engu-10 otholwe elahlekile edolobheni eThekwini.Lo mfana ongazazi igama lakhe utholwe yimenenja erenki yamatekisi kuSoldiers Way, eThekwini ngo-18:30 ebusuku ngoMsombuluko.Imenenja yaserenki ithathe lo mfana yamhambisa esiteshini samaphoyisa eDurban Central.Ngokusho kokhulumela amaphoyisa esifundazweni, uColonel Thembeka Mbele bafuna usizo lomphakathi ukuze bathole umndeni wale ngane okubukeka sengathi iphazamisekile emqondweni.“Sicela ongaba nolwazi ngalo mfana ukuba athintane noSergeant Nandipha Mbebe ku: 031 3254541 noma 071 845 8023, ukuze sizothola umndeni wakhe,” kusho uCaptain Gwala.Khonamanjalo, ugwetshwe iminyaka engu-20 eNkantolo eNkulu yaseMadadeni umlisa olahlwe ngecala lokubulala uthishanhloko waseKhomo Primaty.UScelo Mdletshe (23) waseQomintaba, Obuka, ugwetshwe ngoLwesihlanu oludlule ngecala lokubulala uNkk Busisiwe Nzuza (48).Ngesikhathi egwetshwa umbulali , inkantolo okhiphe umyalelo wokuthi akasakufanele ukuphatha isibhamu.Isigameko sokubulawa kwalo thishanhloko senzeka ngo-Januwari 2017, umufi wayehamba emgwaqweni u-R34 ebheke eShowe ehamba nezihlobo zakhe ezimbili kwathi sebeseMpangeni bahlangana nabantu abathathu abacela ukugitsheliswa emotweni.Wabe esema umufi wabagibelisa, kwakukhona amadoda amabili noyedwa wesifazane.Kulaba abathathu ababegitshelisiwe, ababili bacela ukwehla eMasangweni, wabehlisa base beqhubeka nohambo.Sebefike eNkwalini owesilisa owayesele wacela umshayeli ukuba ehle emotweni yakhe. Umshayeli wayimisa imoto, umbulali wakhipha isibhamu wamphoqa ukuba ehle. Umshayeli kuthiwa wanqaba ukwehla, wazama nokuyihambisa imoto yakhe. Umbulali wabe esemdubula kathathu ekhanda maqede wehla emotweni wabaleka.Amaphoyisa aseShowe avula icala lokubulala nelokuzama ukubamba inkunzi. Icala labe seliphenywa kwagcina kuboshwe umbulali ngoSepthemba 2017. Ubelokhu ehamba icala njengoba ligcine limlahlile wabe esegwetshwa.",Kufunwa umndeni womfana ongazazi
"UNGONGQOSHE wezaseKhaya uDkt Aaron Motsoaledi unxuse amalungu ePhalamende ukuthi alinde kuze kube neWhite Paper ezoveza umbono kahulumeni ngokuthi ucabangani ngesithembu sabesifazane. Lokhu kulandela inkulumo mpikiswano ngalesi siphakamiso.UMotsoaledi utshele iPhalamende ukuthi ulalele konke ukuphawula ngalesi sithembu.Ilungu le-Al-Jamah uMnuz Ganief Hendricks, lithe eyalesi sithembu ayikho emthethweni. UMotsoaledi uthe: “Lokhu akusona isiphakamiso sikahulumeni.” Uthe akulindwe leli phepha ukuze kwaziwe ukuthi uhulumeni ucabangani. Uqhube wathi kuyacaca ukuthi izwe lidinga umthetho omusha wezemishado.“Uma ufuna ukushada kudingeka ukhethe ngaphansi kwemithetho emithathu. Le mithetho ayiniki amalungelo imishado yamaMuslim, Hindu kanjalo nenziwe ngaphansi kosiko lwamaJews.”Uthe kuyona yonke le mithetho awukho ovimbela izingane ukuthi zishade yingakho ethi kudingeka ishintshwe imithetho.",Uhulumeni awukavezi mbono ngesithembu sabesifazane: Motsoaledi
"UMDWEBI uRasta usephinde wakususa lokho ethelekela kungalindele bani emcimbini we-ANC wokugubha iminyaka ewu-107 yasungulwa oseMoses Mabhida Stadium. URasta ozakhele udumo ngokudweba amaciko akuleli uma esedlulile emhlabeni ngokunjalo nabanye osaziwayo. Ngumdwebo wakhe kaRamaphosa osematheni kulokhu njengoba uRasta eyingxenye yezinkulungwane ezihambele lo mgubho. URasta ufike ekuseni nezinsiza zakhe zokudweba nokupenda waqala umsebenzi ngaphambi kokuthi uRamaphosa aqale ukwethula inkulumo yakhe. Nanka amazwibela okushiwo abantu ngomdwebo wakhe wanamhlanje: Rasta painting Ramaphosa 🤣🤣🤣 pic.twitter.com/LVQFe9kiaQSomeone needs to take rasta's painting brush 😂😂😂😂😂 Rasta seriously needs divine intervention. I'm seeing a bit Nkosi Johnson looks but then Rasta says this is Cyril Ramaphosa. pic.twitter.com/1Ul49BGjGIMara Rasta 😂😂 https://t.co/KWJYVzh9xK%%%twitter https://twitter.com/hashtag/Rasta?src=hash&ref_src=twsrc%5Etfw"">#Rastawith treason 😂😂 
#ANCmanifesto
#ANC107
@CyrilRamaphosa
pic.twitter.com/AG4zN9Isst— fika selepe (@fikstar)URasta, igama lakhe okunguLebani Sirenje, ngenyanga edlule ushiye abantu befa insini ngemuva kokudweba amaciko ase-United States uBeyoncé noJay-Z. Nanko ke u Rasta... this is supposed to be Jay-Z and Beyoncé 😂😂😂 pic.twitter.com/SNucu7UZXL",#ANCManifesto: URasta ushaye adume ngazo emcimbini we-ANC
"UPHEKWE wavivinywa ezinhlakeni zentsha ye-ANC, umholi wayo ophakanyiselwe esikhundleni sikasihlalo wesiFunda, iGeneral Gizenga Mpanza, uMnuz Goodman Khonzuyise Ngidi (38) owaziwa ngoKhonza.Igama lesifunda lisanda kushintshwa laqanjwa kabusha ngenhloso yokuhlonipha isishoshovu se-ANC uGeneral Gizenga Mpanza. I-ANC kulesi sifunda inomthwalo wokubusa omasipala abaningi kubalwa owesiFunda iLembe, iMandeni, Ndwedwe, Maphumulo neKwaDukuza.Bazobe belwela ukubabuyisela ezandleni zabo emuva kokhetho lomasipala ngonyaka ozayo.I-ANC KwaZulu-Natal ilungiselela ukuhlalisa izingqungquthela zezifunda zayo ukuze kufike ukhetho sebemi ngomumo. Isolezwe ngeSonto lixoxa nalabo abaphakanyiselwe ezikhundleni, lizwe kabanzi ngempilo namava abanawo. Amagatsha aseqalile ukukhuluma indaba yobuholi njengoba ethi uNgidi akaphakame athathe isihlalo. Kunemibono ethi seluqinile ukhakhayi kuNgidi, sekufanele angene esikhundleni esiphezulu, ipolitiki useyiqonda kabanzi njengoba ubephuma engena ezikhundleni eziqavile. Ingqunguthela yaseGeneral Gizenga Mpanza ibhekwe ngamehlo abomvu nemikhankaso ewumshoshaphansi isivele iqalile esifundeni. Lesi sifunda singezinye ezigunyazwe yi-ANC ukuba zikhethe ubuholi kepha izingqungquthela zisamisiwe ngenxa yemizamo yokunqanda ukubhebhetheka kweCorona.UNgidi uzalelwe KwaSonkombo, eNdwedwe okusho ukuthi ungumkhaya kaSihlalo we-ANC KwaZulu-Natal, uMnuz Sihle Zikalala osenguNdunankulu wesifundazwe. Engxoxweni kuvelile ukuthi uNgidi uyindoda eganiwe yabusiswa ngezingane ezine. Ufunde ipolitiki ezinhlakeni ze-ANCYL.Ngo-2004 ukhethelwe kwesikaNobhala wegatsha le-ANCYL elibizwa ngeSiyaya, wasebenza ngempumelelo ehola intsha ekhulisa nesibalo sabajoyinayo. Ngo-2006 ukhethelwe kwesikaSihlalo wegatsha elifanayo. Ngaleso sikhathi ubengumholi wePhalamende leNtsha eNdwedwe lapho bekuhlalwa khona kuxoxwe ngezinkinga nezidingo zabantu abasha endaweni.Ubephinde aphathe nesikhundla seSafety Policing Forum ebhekelele ukuphepha nokulwa nobugebengu endaweni, nakhona wasebenza kahle wazakhela ugazi kubantu bemthemba ngokuphepha kwabo.Ngo-2007 ukhethwe ukuba yilungu elengeziwe kwi-ANCYL, eGeneral Gizenga Mpanza amahlandla amabili. Uke waba yiphini likasihlao we-ANCYL khona esifundeni esifanayo. Ukhethwe waba yiPhini likaSihalo we-ANC eGeneral Gizenga Mpanza.Ubambe njengosihlalo we-ANC esifundeni, emuva kokuthi obewusihlalo, uMnuz Ricardo Mthembu ebizwe ukuyosebenza esiShayamthetho sesifundazwe kwase kuvuleka isikhala. UMthembu uphinde abe nguMkhulumeli we-ANC KwaZulu-Natal.Kumanje uNgidi uphethe isikhundla sokuba wuSomlomo kuMasipala waseNdwedwe asithathe ngo-2016 emuva kokhetho lohulumeni bezindawo. Ihlandla lakhe lizophela maduze njengoba kusondela ukhetho ngonyaka ozayo.",Bafuna omusha ozohola isifunda se-ANC
"USOMABHIZINISI usolwa ngokuqhumuza uR256 000 wesalukazi esiwuthole emva kokuba silimale engozini yemoto.UNksz Bongiwe Mathonsi onesitolo eMasayithini, eMolweni, ubevele eNkantolo yeMantshi ePinetown ekuqaleni kwesonto, ebhekene necala lokukhwabanisa imali kaNkk Hilda Zuma (87).Kuthiwa uNkk Zuma wathola lesi samba ngoSepthemba nyakenye sivela kwiRoad Accident Fund (RAF).Emva kokuyithola uthi waya kuNksz Mathonsi eyomazisa ukuthi imali isingenile.UNkk Zuma uya kuNksz Mathonsi ngenxa yokuthi wayethe uma sekungene imali akomtshela ukuze ameluleke ukuthi kumele ayisebenzise kanjani.Kuthiwa akalindanga ibhadi uNkk Zuma wanikela kuNksz Mathonsi eyomtshela ukuthi sezingenile izizumbulu.UNksz Mathonsi naye akachithanga sikhathi, wathi abaye ebhange ukuze abe nesiqiniseko sokuthi imali ingenile ngempela.“Ungithathile saya naye ebhange eHillcrest wathi ufuna ukungilungisela zonke izinto zami ukuze imali ingamosheki,” kusho uNkk Zuma.Uthi sebesebhange wamnikeza ikhadi, wathi akaligcine ngokucophelela.UNkk Zuma uthi wagcina ngalelo langa ukuya ebhange.Ukwenza konke lokhu nje uNkk Zuma akamtshelile umzukulu wakhe ngoba engamethembi.Uthi unake ngoba esexwayiswa umzukulu, esemtshela ukuthi uyabona yini ukuthi usisi wesesitolo impilo yakhe ishintsha ngendlela esolisayo, wakha isithabathaba somuzi, uthenge imoto, ifenisha, usenama-weave abizayo, iTV nokunye.Kuthiwa ubezibusisa ngotshwala obubizayo.Ingane yakhe kuthiwa uyikhiphile esikoleni ebifunda kuso endaweni, wayisa esikoleni somntakabani eMgungundlovu.“Lo sisi bengimethemba kakhulu njengomuntu ebengiyaye ngikwelete kuyena iklabishi nesinkwa, ngiphinde ngimkhokhele uma sengihole imali yempesheni.“Wathi angotshela yena ukuze angeluleke ngendlela efanele ngoba ungusomabhizinisi,” kusho uNkk Zuma.Umzukulu uNksz Pamela Zuma, baya ebhange nogogo wakhe emva kokusola ukuthi kukhona okungahambi kahle.“Yilapho sithole khona ukuthi imali lo sisi ubeyikhipha usuku nosuku. Sithole ukuthi sekusele uR7 000 kuphela ebhange,” kusho umzukulu.Uthe lo sisi wanikeza uninakhulu ikhadi eliyisithipha elingenamali kwathi elikaninakhulu elinemali lasala ngakulo sisi.Uthe kuyimanje uninakhulu usesaba ngisho ukuphumela phandle, useyamesaba kwalo somabhizinisi ngendlela amenzele phansi ngayo.“Sewake wafika nalapha ekhaya nabantu engingabazi bezongikhipha endlini bethi isithengwe abantu baKwaMashu,” kusho uNkk Zuma.Ummeli uMnuz Sandile Zondo owasiza ugogo ukuthola le mali, uthe sebevule icala emaphoyiseni.Uthe basezinhlelweni zokuthi aye enkantolo ukuyothola igunya lokuthi kudliwe umuzi walo sisi nempahla enye ayithenga, ukuze ugogo abuyelwe imali yakhe.Okhulumela amaphoyisa kulesi sifundazwe uColonel Thulani Zwane, uthe amaphoyisa aseHillcrest aphenya icala lokweba.“Umsolwa ukhiphe imali yomuntu omdala ngaphandle kwemvume yakhe.""Kuboshwe owesifazane ona-41 wabekwa icala ngalokhu.""Uvele eNkantolo yeMantshi ePinetown ngoMashi 5,” kusho uZwane.UNksz Mathonsi uthe yena usezoziphendulela enkantolo ngakho konke asolwa ngakho.Isitatimende sasebhange, Isolezwe ngoMgqibelo lisibonile.Kuvela ukuthi ngoSepthemba 28 ngosuku okwangena ngalo imali kwakhishwa uR142 000 ngokwehlukana, ngo-Okthoba 1 kwakhishwa uR30 000, ngoNovemba 23 wuR10 000, Disemba 19 wuR10 000 kanti cishe usuku nosuku ubekhipha imali efika kuR10 000.",Usomabhizinisi 'udle' R256 000 wesalukazi
"UHLELA ukuthatha izinyathelo okuthiwa ufuna ukuyisa ibandla lakwaShembe enkantolo. Umfundisi owamiswa kukhalwa ngokuthi uhlinzeke amakholwa ngamanzi ohambeni lomhlangano kaJanuwari kuthiwa ufuna ukuthatha izinyathelo eziphikisana nokumiswa kwakhe.Imithombo esondelene naleli bandla nabaseBuhleni, ithe uMfundisi Lucky Mvubu omiselwe ukuhlinzeka amakholwa ngamanzi ngesikhathi enyukela entabeni eKhenana ngoJanuwari, usenqume ukulufaka enkantolo udaba.Kuthiwa isinqumo usithathe ngemuva kokuthi ezame ukuthola izimpendulo kubameli abambhalela incwadi ngezizathu zokummisa namacala abhekene nawo ebandleni, kodwa bangamphendula.Ethintwa uMvubu uvumile ukuthi kunezinhlelo aphezu kwazo ngokumiswa kodwa wangazidalula. Uthe sekukaningi eshayela ucingo abameli ebabhalela nama-email kodwa abakaze baphendule.“Engikwenzayo kungenxa yokufisa ukwazi ukuthi kwenzekani ngoba ngikhulele kulona leli bandla. Ukuhlala ekhaya ngingahlanganyeli nabazalwane ngenze nemisebenzi yami engibizelwe kuyona akungiphathi kahle,” kusho uMvubu.Umthombo okuleli bandla uthe : “Selokhu uMvubu amiswa wuMfundisi Hlatshwayo ngoJanuwari 26 akukaze kube nezinkomba zokuthi kukhona okuvelayo ngekusasa lakhe ebandleni. Kuthule nje futhi akekho oyithi vu indaba yakhe.’Uqhube wathi ngokwenqubo yebandla umuntu umiswa izinyanga ezintathu. Okungale kwalokho kusuke kuwukuthi usexoshiwe.“Eyesihlanu le nyanga. Kuyaxaka ngoba uMvubu uyaziwa ngeqhaza analo ebandleni njengoba esiza kokuningi njengokushadisa, ukweluleka abahaqwe izifo ezifana nokhwantalala, HIV/AIDS nokunye okubalulekile. Silimele ngokungabi khona kwale nceku,” kubalisa umthombo.UMfu Hlatshwayo uthe akukho angakuphawula, makukhulunywe noMfu Nzama.“Akamiswanga yimina uMvubu, wamiswa wumkhandlu. Ngangiwusihlalo wangalolo suku kuphela. Umkhandlu wanquma ukumumisa uMvubu ngoba umthole enamacala watshelwa ukuthi izazimthetho zizophenya kabanzi ngodaba lwakhe futhi kuyoba yinkantolo enquma ngaye,” kusho uHlatshwayo.Imizamo yokuthola uNzama ayiphumelelanga.Okhulumela abaseBuhleni uMnuz Thokozani Mncwabe uthe akukho angakusho ngalolu daba wathi kusaphenywa, abantu mabalinde.UMvubu uzithola ebhekene nalesi simo nje kungenxa yesiphakamiso asenza enkampanini asebenza kuyona iLandile Shembe Foundation ebambisene neyomshwalense sokuxhasa amakholwa uma esenyukela eKhenana.Abameli bebandla, iMaharaj Attorney’s, bambhalela incwadi ngoFebhuwari 19, esolwa ngokwenza okuphambene. Usolwe nangokwenza isivumelwano nabaxhasi ngenhloso yokwenza inzuzo.Phambilini uLandile Shembe, ongumzukulu kaGalile “JG” Shembe odume ebandleni ngeLanga Lamalanga, wathi akukho nzuzo eyatholwa wuMvubu.",Izinhlelo zenkantolo komisiwe kwaShembe
"‘AKUSHO lutho ukuthi umdlalo uzodlalelwa kuyiphi inkundla, okubalulekile ukuthi kufanele sinqobe.""Lena yinkulumo yomgadli waMaZulu FC, u-Emiliano Tade osevalele phakathi amagoli amathathu kuleli qembu selokhu kuqale isizini.UTade ukhuluma kanjena nje, Usuthu luzotholana phezulu ne-Orlando Pirates kwi-quarter final yeTelkom Knockout (TKO) ngoMgqibelo, eMoses Mabhida Stadium, ngo-6 ntambama.Kuzobe kungekona okukuqala iPirates idlala naMaZulu kule sizini, njengoba la maqembu edlale ngokulingana kuba wu 1-1 kowe-Absa Premiership, eKing Zwelithini Stadium ngo-Okthoba 6.Kulowo mdlalo, uTade washaya igoli lokulinganisa ngesiwombe sesibili ngemuva kokuthi u-Augustine Mulenga ayeshaye eleBucs ngesiwombe sokuqala.Ngokwejwayelekile AmaZulu ayaye asebenzise iKing Zwelithini Stadium, eMlaza, uma edlalela imidlalo yasekhaya. Uma kwenzekile angadlalela kuyona, ayaye asebenzise iPrincess Magogo Stadium, KwaMashu.Nokho iPremier Soccer League (PSL), ikhethe ukuthi umdlalo uyiswe eMabhida kulokhu.“Kuzoba wumdlalo ohluke kakhulu lona. Lokhu ngikusho ngoba akuyona iligi lena kodwa umdlalo womkhumulajezi, ngakho kuzoba nezinguquko. Ekugcineni kosuku kufanele kube khona onqobayo, kube khona owasha ijezi. ""Ngingalisho ligcwale umlomo elithi silindele impi kwiPirates. Indaba yenkundla ayisho lutho kimina, okubalulekile ukuthi sinqobe,” usho kanje uTade izolo ngesikhathi ezakhe ziziqeqesha ezinkundleni ezingaphandle kweMoses Mabhida Stadium.UTade uthe akafuni nakancane ukuphoxa eMoses Mabhida Stadium, kwazise uzobe edlala okokuqala kule nkundla.“Kuyintokozo yawo wonke umdlali ukudlala enkundleni enkulu, enabalandeli abaningi. Kuzofanele sisebenze kanzima sijuluke enkundleni ukuze sizothola umphumela esiwufisayo,” kusho uTade.USuthu luphuma esibhaxwini sika 3-0, lapho lushaywe iCape Town City emdlalweni weligi. IBhakabhaka lihambela phezulu ngemuva kokushaya izimbangi zalo ezinkulu iKaizer Chiefs ngo 2-1 ngeledlule.I-Telkom izohambela eBridge City Mall, Philani Mall, KwaMyandu Shopping Centre, naseMlaza Mega City ngoLwesihlanu nangoMgqibelo. Lapha bazobe bephisana ngezipho, okubalwa kuzona namathikithi emidlalo yama-quaterfinal. Bazohambela kulezi zitolo phakathi kuka-10 ekuseni no-5 ntambama.",OwoSuthu ubheke impi yodwa kweZimnyama
"NAKUBA isiZulu sikubeka kucace ukuthi ingwe idla ngamabala kodwa ukuxoshwa kukaFadlu Davids kwiMaritzburg United kubuhlungu ngoba udayiswe abaphathi bakhe abathanda imali.Abaphathi beTeam of Choice kufanele ngabe bafunda isifundo kwi-African Wanderers, eyayiphethwe uVusi Mkhize ongasekho, eyadedela izinsika zabadlali bayo abanjengoSiyabonga “Bhele” Nomvethe, Sibusiso “Rhee” Zuma noPhumlani “BMX” Mkhize kwi-Orlando Pirates.Lokho kwalandelwa wukukhala nokugedla kwamazinyo ezikhulwini nakubalandeli ngoba iqembu lagawulwa yizembe kwancipha isibalo samaqembu aKwaZulu-Natal adlala kwiPremiership.Ukuhamba kukaLebohang Maboe eya kwiMamelodi Sundowns, Kurt Lenjties owajoyina iChippa United, Evans Rusike osedlala kwiSuperSport United noBevan Fransman osedlalela iHighlands Park kwaba ukungena komuhlwa esiswini ebesenza izinto zenzeke.Ukuhlangana kwalaba badlali kwaholela ekutheni iqembu laseMphithi liyodlala kowamanqamu eNedbank Cup nokuyinto eyayingakaze yenzeke emlandweni waleli qembu.UDavids ukhombisile ukuthi unekhono lokuqeqesha efaka leli qembu laseMphithi okokuqala ngqa kowamanqamu.Ngaphandle kwalokho isitayela sakhe sibuyise abalandeli akade bengasezi enkundleni engakanikezwa amatomu okokuqeqesha.Akuwona lowo mlando kuphela awushiye kwiMaritzburg kodwa uphinde wabeka iqembu endaweni yesine kwi-log yePremiership nokuyinto engakaze yenzeke kuleli qembu. Kodwa ngenxa yokuthi imali ayiluthezi olumanzi usethwaliswa inyanda obekungafanele ayithwale.Abaphathi badedela uLebohang Maboe obengomunye wabadlali abebenza izinto zenzeke esiswini uma eyibambe noSiphesihle Ndlovu noFortune Makaringe. Siyazi ukuthi uthando lwemali yimpande yesono kodwa lokho akusho ukuthi kufanele ulutheke kalula. Ngisho umqeqeshi ezomqasha mancane amathuba okuthi aphumelele uma iqhubeka nokudedela abadlali abayizinsika.Lo mkhuba waseMgungundlovu wokulambela kubadlali sithemba ukuthi uyagcina kulo nyaka ngoba ubuyisela isifundazwe emuva.",[IMIBONO]Udayiswe abaphathi bakhe abathanda imali uFadlu Davids
"INKAMPANI enkulu yezindiza yaseNigeria i-Air Peace isizibophezele ukuthutha abantu bakuleliya lizwe abaseNingizimu Afrika ibabuyisele eNigeria mahhala.Leli galelo livezwe esitatimendeni esikhishwe nguNgqongqoshe wezokuXhumana namaZwe oMhlaba waseNigeria uMnuz Geoffrey Onyeama ngeledlule.Kulesi sitatimende u-Onyeama uveza ukuthi umnikazi we-Air Peace uMnuz Allen Onyema unikele ngalokhu ukuze kwelekelelwe abantu baseNigeria abakuleli ngethuba lokubuyela ezweni labo.Ungqongqoshe uthe leli thuba lilandela izigameko zodlame nokwebiwa kwempahla ezitolo zabantu bokufika ezisabalale ezindaweni ezahlukene esifundazweni iGauteng emasontweni amabili edlule.Kulezi zigameko bangaphezu kuka-10 abantu abashonile kanti babalelwa kwabangu-400 ababoshiwe mayelana nokudala udlame nokweba emphakathini.""Ngakho umphakathi uyanxuswa ukuthi wazise izihlobo eziseNingizimu Afrika ezingathanda ukulisebenzisa leli thuba. Abantu abadabuka eNigeria bayanxuswa ukuba bathinte ihhovisi leKhomishini ePhakeme esePitoli noma bathinte iConsolate General yaseNigeria eseGoli,"" kusho okhulumela ungqongqoshe uMnuz Ferdinand Nwonye esitatimendeni.Leli galelo elithathwe yi-Air Peace lenze abantu bakuleli babeka imibono yabo enkundleni yokuxhumana uTwitter.South Africa, the Proprietor of Air Peace Airlines Chief Allen Onyema, has volunteered to send an aircraft from Friday, 6th September 2019 to evacuate Nigerians who wish to return to Nigeria free of charge.%%%twitter https://twitter.com/hashtag/XenophobicAttack?src=hash&ref_src=twsrc%5Etfw"">#XenophobicAttack
https://t.co/9i46NiqXNv— life at sea (@SoLuniverse_)%%%twitter https://twitter.com/SABCNewsOnline?ref_src=twsrc%5Etfw"">@SABCNewsOnline
@SakinaKamwendo Please ask Sheik if this service will be extended to Ethiopians and Somalians or other African foreigners also!— MĴay (@JerryBouwer1)They rather die than going back home. Look at how beautiful is the Park Station without them. pic.twitter.com/rv2Bp4KXOpI repeat, that plane is going to naija empty. They'd rather go home in a coffin than go back poor. Akere they lie to their families back home making them believe they're rich & famous here. While they actually live like sewer rats in squalor. (Obviously not all of them)Air Peace",Bazogodukiswa mahhala abaseNigeria abafisa ukuhamba kuleli
"Sebesebenzela ezimotweni othisha besikole samabanga aphakeme Esokheni High, eGreytown esashiswa abafundi bekhala ngokuthi sigugile.Kuthiwa othisha nothishanhloko wakulesi sikole sebehlala ezimotweni zabo baphume ngoba beyofundisa emuva kokushiswa kwehhovisi likathishanhloko ne-staff room ngabafundi nyakenye.Abafundi bakulesi sikole babekhala ngokuthi isikole sigugile, bekhala nangokuthi abanazo izimoto zokuhamba uma beya esikoleni yize bakhe kude naso.USihlalo wesigungu esilawula isikole, uMnuz Mihlayakhe Dlomo, uthe lesi sikole silokhu saba kulesi simo ngesikhathi abafundi abathile okukhona kubo abangasafundi besishisa nyakenye. Uthe ngenhlanhla akuzange kushe amakilasi nokwenza kungaphazamiseki ukufunda kodwa kwasha ihhovisi likathishanhloko ne-staff room.“Kumanje bahlala ezimotweni zabo basebenzele kuzona. Bese befundisa izingane emakilasini ngoba amakilasi awashanga wona,” kuchaza uDlomo.Uthe abafundi bakulesi sikole bashisa isikole ngoba bethi sesigugile.Baphinde bakhala ngokuthi bahamba ibanga elide uma beya esikoleni.UDhlomo uthe inkinga enkulu ukuthi lesi sikole yisona sodwa esiyisikole samabanga aphakeme. Zilinganiselwa kweziyisikhombisa izikole zakuleya ndawo ezikhiqiza abafundi abagcina befunda kusona.Uthe kwabaphatha kabi nokho ukuthi abafundi bathi bekhala ngesimo sesikole balimaze lokhu okukhona.Uqhube wathi ngeke ande ngamazwi ngodaba lokusha kwaso njengoba kusawudaba oludingidwa enkantolo.Okhulumela uMnyango wezeMfundo KwaZulu-Natal, uMnuz Sihle Mlotshwa uthe bayazi ngesimo salesi sikole. Uthe uhlu lwezikole ezidinga ukulungiswa kulesi sifundazwe lude kakhulu. Ezinye zalezi zikole yizikole okufanele zilungiswe ngoba zazivele zinenkinga.“Kumele sikhumbule ukuthi lesi sikole salinyazwa abafundi, asizange silinyazwe yisimo sezulu. Ngeke sikwazi ukuthi sisibeke ekuqaleni kohlu kube kunezikole ezinye ezazivele zidinga ukulungiswa ngoba lokhu kungaze kukhiphe umyalezo omubi nakwabanye abafundi - bazitshele ukuthi ukuze bathole abakufunayo kufanele bone lokhu okukhona,” kusho uMlotshwa.",Basebenzela ezimotweni othisha
"ALAZIWA ikhambi elisize akade behaqwe yiCovid-19 kwazise bebephuza imithi ehlukene, benza nezinto ezingafani.Abanye baye ezibhedlela kanti abanye balulamele emakhaya.Sikhulume noMnuz Zazi Nxele (40) waseMgungundlovu othole ukuthi uneCovid-19 emuva kokuhlolelwa leli gciwane.Uthe okwamenza wayohlola wukuthi wezwa engasakwazi ukunambitha noma yini ayeyidla wayengayizwa ukuthi inambitheka kanjani, wayengasakwazi nokuphefumula kahle futhi kubuhlungu umzimba.“Ngathi uma ngiba nenkinga yokuphefumula nganikela kwadokotela wami, okuwuyena owangithumela esibhedlela. Ngicabanga ukuthi ngasizwa wukushesha ngiyibambe iCovid-19 ngoba ngiye ngazisebenzisa izinto ezishiwo abantu ngesikhathi ngisanda kuthola ukuthi ngineCovid-19 ngoJulayi 16. Kodwa ngesikhathi senginenkinga yokuphefumula ngavele ngaya kudokotela,” kusho uNxele.Uthe kubalulekile ukuthi abantu bathole usizo kwabezempilo ngoba yena wakusebenzisa okwakushiwo ngabantu okubalwa umhlonyane, ugalikhi nolamula, imithi namaphilisi kodwa ube nenkinga yokuphefumula ebe ngcono emuva kokulala esibhedlela.Ucele abantu ukuthi beseke abaneCovid-19 ngoba basuke bebodwa uma belele ezibhedlela, besaba.“ICovid-19 idinga uzitshele ukuthi uzoyinqoba, udle imithi onikwa yona. Ufunde izincwadi ngoba uba wedwa isikhathi esiningi. Kufanele wenze nezinhlelo ngekusasa lakho. Kubalulekile nokusekwa ngabantu nomndeni ngoba lezo zingcingo nemiyalezo yokuthi ube ngcono iyakugqugquzela,” kusho uNxele.UMnuz Simphiwe Dlamini (35) waseThekwini, uthe wathola ucingo lumazisa ukuthi kukhona umuntu asebenza naye osethole ukuthi uneCovid-19 ngakho kubalulekile ukuthi naye azihlole ngoba ubesebenza eduze nalowo muntu.“Ngathi uma ngimfonela uzakwethu wangitshela ukuthi uneCovid-19 nenkosikazi yakhe inaleli gciwane. Yize ngangiqikelela ngaso sonke isikhathi ukuthi ngifake isifonyo futhi angisondeli eduze kwakhe kakhulu kodwa ngaya kwadokotela nakuba ngangingenazo izimpawu zeCovdi-19. Udokotela wathi kufanele ngihlolwe. Angibange ngisaya ekhaya kunkosikazi nezingane zami ngoba ngangifuna ukubavikela, ngahlala eflethini,” kusho uDlamini.Uthe kwakuwuLwesine ngesikhathi ethola ucingo, kwathiwa imiphumela uzoyithola emuva kwamahora awu-24. Kwathi ngeSonto eselungiselela ukuya ekhaya wathola umyalezo ovela kwaLancet lapho ayehlolwe khona umazisa ukuthi imiphumela yakhe iveza ukuthi uneCovid-19.“Angazi ukuthi ngizothi nganginjani kodwa ngashaqeka isikhashana, ngase ngifonela unkosikazi nomndeni wonke. Ngathatha isinqumo sokuthi ngiphumele obala ukuthi sengineCovid-19 ngabhala ekhasini lami kuFacebook ngoba ngisebenza nabantu. Bengingenazo izimpawu emuva kokuthola imiphumela yami,” kusho uDlamini.Emuva kokuthola imiphumela wazisa udokotela wakhe ukuthi uneCovid-19, owabe esemnika imithi yomkhuhlane, amaphilisi omkhuhlane nawama-vitamin akulandelwa wumkakhe.Emuva kwezinsuku ezintathu uthi umzimba wakhe waqala ukuba buhlungu wazitshela ukuthi mhlawumbe ulale kabi.Umkakhe wamthengela ogalikhi, ulamula, vicks, umhlonyane nokunye okuthiwa kuyasiza.Emuva kosuku lwesithathu uthi waphathwa yikhanda eliyisimanga, kubuhlungu umzimba futhi enesiyezi.Ubegquma ngomhlonyane ne-vicks, ephuza nemithi namaphilisi awanikwe wudokotela.“Ngosuku lwesishiyagalolunye ngazizwa sengingcono nekhanda lingangiphethe kodwa emini ngavele ngashiselwa nekhanda labuya. Ngagquma ngase ngibuyela embhedeni. Emuva kwalokho ngaba ngcono kodwa ikhanda belilokhu lingiphethe kuze kwaphela izinsuku eziwu-14,” kusho uDlamini.Namanje ikhanda lisamphatha kodwa okuhlukile wukuthi elamanje aliqaqambi ngendlela engabekezeleki.Umhlonyane uthe ubengawuphuzi kodwa ubegquma ngawo ngoba akazi kufanele umuntu aphuze ongakanani.Ubesebenzisa ne-med-lemon enegaligi, ujinja noju ephuza nama-vitamin nemithi ayinikwe wudokotela.Ubalule ukuthi into ebimphathisa ngekhanda kakhulu wukucabanga nokubuka izindaba kangangokuthi ugcine engasazibuki.Uveze ukuthi kunamalungu omndeni wakhe amabili elinye eliwudokotela nawo athola ukuthi aneCovid-19 ngesikhathi naye esalwa naleli gciwane.“AbaneCovid-19 ngicela besekwe ngoba ukuthola ucingo, imiyalezo nama-video call kuyakukhumbuza ukuthi awuwedwa. Kungakuhle ukuthi bagxile ezindabeni ezinhle ngoba bakhona abasindayo kuleli gciwane. Ngeke ngisho ukuthi ngilashwe yini ngoba udokotela wangibuza ukuthi nginani wase enginika imithi elwa nalezo zinto ezingiphethe okuyimithi yomkhuhlane,” kusho uDlamini.Ucele abantu ukuthi bagqoke izifonyo, balandele imithetho yokuphepha ebekwe wuhulumeni, bahlale emakhaya uma kungekho okubaphoqa ukuthi bahambe.Uthe kumphathe kabi ukubona ukuthi omunye wabantu akade bemeseka uMnuz Sphiwe Maphumulo, uthathwe yileli gciwane.Ubonge umkakhe ngokumeseka nokunakekela izingane zabo wathi kwakungelula ngesikhathi ethola ukuthi uyagula ngoba unina nomkakhe bakhala.",Iziyalo zabasinde kwiCovid-19
"IMIPHUMELA yemidlalo ezayo yeChippa United iyona ezocacisa ngekusasa likaClinton Larsen kuleli qembu elizinze eBhayi nelidume ngokupheka lithulula abaqeqeshi.ULarsen ongumqeqeshi wesine ukuqeqesha iChilli Boys uveze lokhu ngemuva kokushaya AmaZulu FC ngo 1-0 emdlalweni we-Absa Premiership eKing Zwelithini Stadium, eMlaza, ngoMgqibelo ebusuku. Igoli elibanikeze amaphuzu amathathu lishaywe ngu-Andile Mbenyane esiwombeni sokuqala.EzikaLarsen zifike emdlalweni ziwadinga njengemali amaphuzu ngemuva kokuthi iMaritzburg United, esemsileni kwi-log, izame ukunciphisa igebe inqoba owayo umdlalo ngoLwesihlanu.IChippa isendaweni yesine ukusuka emsileni lapho ilingana neBaroka neFree State Stars ngamaphuzu awu-24, kuthi iMaritzburg ibambe amabhuleki ngamaphuzu awu-20.ULarsen obekhuluma ngokuzethemba nabezindaba, uthe uma bengabamba lesi sigqi sokuwina nakanjani bazolivika izembe. IChilli Boys ibize emdlalweni ishayela phezulu ngemuva kokungena kowandulela owamanqamu kwiNedbank Cup kulandela ukuwashisa ijezi iBidvest Wits.Enkulumeni yakhe uveze ukuthi usebheke kuqale isizini entsha lapho ezokwazi ukuhlanganisa iqembu ngendlela afisa ngayo. Yilapho okuvele indaba yenkontileka yakhe.“Akusikhona ukuthi izolulwa inkontileka yami noma cha. Kulele kimina ukuthi ngiyasayina noma cha. Ikhona inkontileka etafuleni. Ngenze okufanayo kwiGolden Arrows ngasayina izinyanga eziyisithupha ngoba ngifuna ukubona ukuthi umphathi uwuhlobo luni nokuthi iqembu lisebenza kanjani? Uma sengigculisekile ngayayelula. Nalapha ngicabanga ukuthi sizokhuluma emasontweni amabili ezayo. Uma singanqoba umdlalo owodwa sidlale ngokulingana noma emibili emidlalweni ezayo sizobe sesiphephile (ezembeni). Sizobe sesingahlala phansi ngisayine. Okwamanje sifuna ukuqinisekisa ukuthi iqembu liphephile ngaphambi kobheka ikusasa. Kodwa sengike ngamtshela (uSihlalo uSiviwe Mpengesi) ukuthi ngijabule ngokwesekwa engikutholayo kanti nabadlali bangamukele kahle konke kubukeka kuhamba kahle,” kusho uLarsen. Uthe njengamanje awusekho umdlalo olula ikakhulukazi emaqenjini avika izembe.“Le mpi izoliwa kuze kube sekugcineni. Ingakho kusemqoka ukuthi nasemdlalweni ozayo sifake umfutho ofanayo ukuze sibuye nomphumela omuhle. Uma siwina noma sidlala ngokulingana, sizokhuphuka kule ndawo embi. Ayisekho imidlalo elula manje njengoba sibonile kwiBaroka neKaizer Chiefs nasemdlalweni weMaritzburg,” kusho uLarsen.",Ikusasa loweChippa lilele ezembeni
"Uphiko oluvela ehhovisi lamaphoyisa kuzwelonke luphenya ngezibhamu zikaMasipala waseMsunduzi okusolakala ukuthi zisetshenziswe ukubulala abantu.Isolezwe ngeSonto lihabule ukuthi izibhamu zamaphoyisa kamasipala zishaqwe yithimba lamaphoyisa abizwa ngeNational Intervention Unit (NIU).Kuthiwa lolu phiko lwathatha izibhamu njengengxenye yophenyo futhi zathunyelwa kochwepheshe abahlola izibhamu ukuze babheke ukuthi zisebenzile yini ebugebengwini.Zibalelwa kwezingu-20 izibhamu okuthiwa azikho emahhovisi kamasipala ziyohlolwa.Lokhu kushoda kwezibhamu sekuholele ekutheni amaphoyisa abe madolonzima ukuphuma ayokwenza umsebenzi ngoba azoba wukudla kwezigebengu engenazibhamu wona.IThe Mercury esesitebeleni esisodwa neSolezwe ngeSonto ike yabika ngenkombankombane yezibhamu kumasipala amaqembu ezepolitiki aphikisayo ebuza ngazo.Isolezwe ngeSonto lenze uphenyo olunzulu lathola ukuthi azilahlekile kodwa ziyingxenye yophenyo.Okhulumela amaphoyisa kuzwelonke, uBrigadier Vishnu Naidoo ukuqinisekisile ukuthi izibhamu zashaqwa wathi futhi zikude ukubuya ngoba zinobufakazi. Uthe kuzomele baphole labo abakhala ngokuthi bafuna kubuye izibhamu ngoba uphenyo lujulile.“Izinto ezifana nalezi asizikhulumi noma kanjani esidlangalaleni ngoba kunedokodo eliya kwiNPA maqondana nezibhamu ongibuza ngazo. Sizozidedela kanjani ngoba ziqukethe ubufakazi obuzosebenza ecaleni esiliphenyayo?“Sicela ukunikwa ithuba senze umsebenzi ngeke sikhiphe imininingwane eminingi,’’ kusho uNaidooOkhulumela uMasipala uMsunduzi, uNksz Thobeka Mafumbatha uthe bakhathazekile ngezibhamu ngoba kuyisikhathi samaholidi kumatasa kakhulu amaphoyisa ayazidinga.“Izibhamu engizaziyo ezathathwa ziyohlolwa anginaso isiqiniseko ngokuthi zikhona ezidukile njengoba kuke kwasabalala imibiko.Ikhona ingcindezi njengoba kungamaholidi phela amaphoyisa awakwazi ukusebenza kahle asengozini adinga izibhamu,’’ kuchaza uNkk Mafumbatha.IMeya kaMasipala uMsunduzi uMnuz Mzimkhulu Thebolla icashunwe enxusa ukuthi zibuye izibhamu ngoba umasipala usele dengwane.",Izibhamu zikamasipala emacaleni okubulala
"KAYENYUSWANGA imali eyabelwa iSilo samaBandla, uGoodwill Zwelithini - ilokhu ime kuR71.344 million esasabelwe wona ngokwedlule.Isabelo-mali seSilo siphuma ehhovisi likaNdunankulu.Esithula ehhovisi lakhe uNdunankulu waKwaZulu-Natal, uMnuz Sihle Zikalala, uthe iqhaza leNdlunkulu kaZulu libalulekile kuhulumeni wentando yabantu.Uthe Isilo sihlale siseka uhulumeni kanti futhi yisona esigqugquzela ukugcinwa kwesiko.“Imali elekelela Isilo neNdlunkulu isetshenziswa ukuqhuba imikhosi ibuye isize ekuvuselelweni kwezigodlo,” kusho uZikalala.Uthe likhulu iqhaza leSilo kuhulumeni. Yiso esivula nesiShayamthetho sesifundazwe, sivule neNdlu yobuHoli boMdabu sengamele nenqwaba yemikhosi okubalwa kuyo owoMhlanga, oWoselwa, owokuKhumbula iLembe, owamaganu, uMkhosi woMama neminye.“Isilo yisona futhi esigcoba amakhosi aseNdlunkulu,” kusho uZikalala.UZikalala uthe iRoyal Trust izokwenza umsebenzi wokuvuselela izigodlo eziyisishiyagalombili zeSilo.UMengameli we-IFP, uMnuz Velenkosini Hlabisa, uthe njenge IFP banelisekile ngesabelo-mali esinikwe Omdala.“Thina sithi imali enikwa Isilo akumele yehliswe, sithi lapho obekuzoba khona imikhosi kumele iguqulwe kancane kodwa isetshenziswe ukuqhuba imikhankaso yokuqwashisa abantu ngobhubhane olukhona oluhlasele emhlabeni. Isilo njengobaba wesizwe yisona okumele senze umsebenzi wokuqwashisa abantu,” kusho uHlabisa.Umholi weDA KwaZulu-Natal, uMnuz Zwakele Mncwango, uthe ihhovisi likaZikalala kumele lenze isiqiniseko sokuthi iRoyal Trust isebenza ngendlela. “Ngonyaka odlule kwa­khishwa uR4 million Isilo siya phesheya kodwa leyo mali yayingasetshenziselwa ukuvuselela izigodlo.”",ISilo samaBandla sabelwe imali efanayo nangokwedlule
"UNEKELWE izwe umholo okukholakala ukuthi ngowabethuli bentandokazi yohlelo lwemishado i-Our Perfect Wedding (OPW) yakuMzansi Magic.Umsindo ngokuhola imali “engagculisi” kwabalingisi nabethuli bezinhlelo kwithelevishini, kugcine ngokuthi kuvele obala ukuthi abethuli balolu hlelo bahola malini ngenyanga.Lolu hlelo luke lwethulwa nguNomsa Buthelezi, Thembisa Mdoda (osesithombeni) , Tumi Morake nabanye abaningi. Kusukela namuhla luzobanjwa nguLerato Moloi, bese emasontweni amabili ezayo lwethulwe nguMbali Nkosi ozobe esededela uKayise Ngqula ngoJanuwari. Udaba lwamaholo belusezithebeni ludingidwa ezinkundleni zokuxhumana iTwitter noFacebook.Abethuli be-OPW kuthiwa bahola imali elinganiselwa kuR54 000 ngenyanga ingakathathwa intela.Lokhu kungenxa yokuthi bakhokhelwa R3 000 ngehora, basebenza angu-18 ngenyanga.Le mali eholwa yilaba ikhalise abaningi abasembonini yokungcebeleka uma iqhathaniswa nomholo wamajaji ama-Idols South Africa.Nyakenye kwavela ukuthi abethuli bama-Idols bebehola R35 000 ngenyanga kodwa basebenza amahora angu-8 ngenyanga. Abanye bachaza umsebenzi wama-Idols njengowegazi uma beqhathanisa nabe-OPW abahambela imishado eyahlukene.ULuyanda Potwana ongumethuli weNyan Nyan kuSABC ukhalile naye ngezinye izinkampani eziholela imali engathi shu.Uthe kunezinkampani ezikhiqiza izinhlelo okufanele umethuli aze alwe ukuze athole iholo eliphilisayo, elincane lingaphansi kukaR10 000.“Le nto kufanele inqandwe,” usho kanje kuTwitter.Inkakha yomlingisi okwasabalala ukuthi yaxoshwa kwiGenerations, uDumisani Mbebe, naye ukhale kakhulu ngezinkinga ezihaqe amaciko nangokuholelwa imali engagculisi.Ngesikhathi ephawula kuTwitter, uMbebe ukhulume kabanzi nangokufakwa amasondo okudla lubi kule mboni kwabakhuluma ngamalungelo abo.Okhulumela uMzansi Magic, uNondumiso Mabece, uthe abakuthandi ukuphawula ngemiholo yabantu ngoba bona njengesiteshi abahlanganise lutho nayo.“Thina sithenga umkhiqizo enkampanini okuyiyona esuke inomsebenzi. Asisazi isivumelwano esisuke sikhona phakathi komethuli nabakhiqizi bohlelo,” kusho uNondumiso.Imizamo yokuthola ukuphawula kwabakwaConnect TV okuyinkampani edidiyela lolu hlelo, ayiphumelelanga.",Umsindo ngemali eholwa kwi-OPW
"FILIMU: Pitch Perfect 3 UMDIDIYELI: Trish Sie ABALINGISI ABAQAVILE:Anna Kendrick, RebelWilson, Hailee Steinfeld,Brittany Snow, SkylarAstin, Adam DeVine, KateySagal, Anna Camp, BenPlatt, Alexis Knapp, HanaMae Lee, John Hodgman,Jason Jones, Joe Lo Truglio,Reggie Watts with JohnMichael Higgins andElizabeth Banks. IMINYAKA: PG-13, IDONSA: 1h 33minIvula ema-cinemaaseMzansi ngoDisemba 22 UMHLAZIYI:MALIBONGWE MDLETSHE YONKE into inesiqalosayo. Lokhu ngikushongenxa yokuthi bengiqalangqa ngePitch Perfect3 ukuyobuka isiqephusesithathu sebhayisikobhosefilimu ngibe ngingakazengizibone ezokuqala.Omunye angabawukufunda isigabaesingenhla avele awachitheamanzi, athi ‘ayikho intoazositshela yona ngalefilimu lo muntu umaengayazi ukuthi isukaphi’. Cha ngiyaphika. Naziizizathu zami, womathathuamafilimu adidiyelwengabantu abahlukene,nokusho ukuthi isandlaasifani yize udaba lulokhuluqhubekele phambili. Eyokuqala iphumengo-2011 ididiyelwengumdidiyeli wesilisa,uJason Moore kantieyesibili ngowesifazane,u-Elizabeth Banks kanjaloneyesithathu. Ngakhongisho ungakaze uwabuke,ngeke uze ubonakale umaufika ebhayisikobho futhinawe ngeke uze unake. Nakuba kungeyona ifilimuekhuluma ngezothando,phecelezi i-chick-flick,futhi ingeyona i-blockbusterengabukwa amajitaewumgengana kodwa ikahleuma ufuna ukuzikhiphelaisinqandamathe sakho.Osisi bangakwaziukukhiphana bodwabeyoyibuka kwaziseikhuluma ngezintokazieziyisikhombisa eziculandawonye eqenjinieladuma lisafundaekolishi, amaBellas. Ngemuva kokunqobaamaWorld Championships,amaBellas, ahlukanangezindlela ngethembalokuthi azoqhubeka aculengawodwana. Kodwa kulefilimu kuyacaca ukuthiakuhambanga ngokwezifisozawo. Bayahlanganakulokhu kodwa kubacaceleukuthi isikhathi sokubayiThe Soli sesiphelile.Ngicabanga ukuthiulethelwe lokho noDJKhaled kule filimu(akakwazi kodwaukulingisa, sengiyashonje). Ngenxa yokuthisebebadala sekuyisikhathisokuthi benze nezinqumoezimqoka ngempilo yabo.Ibisengabuya eyesithathukodwa uma sekuthiwa ‘Lastcall pitches’ kungenzekaungabe usaphinde uyiboneuma uyiyeke la. ",Izochaza abesilisa nabesifazane emabhyisikobho iPitch Perfect 3
"USATHUTHUMELA owesifazane waseMatatiele ngesihluku okuthiwa senziwe yindodana yakhe nomngani wayo sokushumpula umuntu ikhanda.UNkk Nomatsekiseni Swaartbooi ngunina kaMnuz Lehlonono Swartbooi (32) ongumsolwa wesibili ecaleni elihlobene nokubulawa kukaMnuz Thembinkosi Nzimakwe (32), washumpulwa ikhanda, eMayville.Umsolwa wokuqala kuleli cala nguMnuz Philani Jojisa obuye azibize ngoMemela (24) owaboshwa efake ikhanda kubhakha enkabeni yeTheku.UNkk Swartbooi obesenkantolo yemantshi eThekwini izolo, uthe uyaqala ukungena enkantolo. Ufike eThekwini ngemuva kokuzwa ngesigameko.“Namanje angikakholwa ukuthi ubengenza into enjena. Sesike sakhuluma naye siwumndeni ngalokhu, uyaphika kodwa ngeke ngimkhulumele ngoba angihlali naye,” kusho yena.Uthe indodana yakhe ineminyaka ewu-15 yafika eThekwini kodwa ubengakaze ezwe ihlanganiswa necala lokubulala.Uqhube wathi ubungani bakhe noJojisa ngokubona kwakhe abubuhle ngoba bobabili babhekene nelinye icala lokweba efemini abebesebenza kuyo. Bangaphandle ngebheyili.Kuthiwa babephuza bonke ngosuku uNzimakwe agcinwa ukubonakala ngalo, bemgaxile kubonakala ukuthi uphuze kakhulu.Ngakusasa uJojisa wabanjwa amaphoyisa ephethe ikhanda likaNzimakwe ngobhakha enkabeni yeTheku ngemuva kokuzama ukulidayisela inyanga. Kuthiwa wayefuna u-R20 000 ngalo, inyanga yabikela amaphoyisa, waboshwa. Isidumbu sikamufi esingenalo ikhanda satholakala ehlathini eBonela ngosuku aboshwa ngalo uJojisa.Bobabili baboshelwe icala lokwephula umthetho wokushushumbiswa kwabantu nokutholakala nezicubu zomuntu.UJojisa uvele yedwa enkantolo izolo, icala lahlehliselwa u-Agasti 21 ngoba uSwaartbooi akafikanga enkantolo kanti akucaci ukuthi kungani. UJojisa ungene ebhokisi ehamba ngezinyawo, eqhaqhazela kubukeka sengathi udidekile.",Usathuthumela unina womsolwa ecaleni lekhanda lomngani
"KUSOLWA amaphoyisa aKwaCeza ngokushaywa kweziboshwa, okuthiwa bese kuphele izinsuku ezine zidube ukudla esitokisini sakhona.Lezi ziboshwa ezine kwezingu-11 okuthiwa ziboshelwe ukuqhinqa emayini yamalahle oKhukho, zifuna ukuqashwa ngenkani ngenyanga edlule, sekuphele inyanga zitoke esiteshini samaphoyisa KwaCeza.NgoMsombuluko kuthiwa ziqale umkhankaso wokuduba ukudla zithi aziboni ukuthi kuphephile ngoba amaphoyisa azibopha asondelene nonogada bemayini abalokhu befika esiteshini ezikuso.Lezi ziboshwa kuthiwa bezisola ukuthi njengoba onogada bejwayele ukufika esiteshini ezitoke kuso kungenzeka babafakele ubuthi ekudleni kwazo.UMnuz Shakes Nene, uyise kaMnuz Nhlanhla Nene (28) ongomunye weziboshwa ezitokile, uthe amaphoyisa anqabile ukuvula icala lokushaywa kwendodana yakhe nabanye abathathu, ngoLwesihlanu, athi akabuye nayo, ekubeni ngaleso sikhathi ibisesibhedlela.ESINYE seziboshwa okuthiwa besitoke esiteshini samaphoyisa KwaCeza okuthiwa sishaywe ngamaphoyisa ngoba singenele isiteleka sokuduba ukudla Isithombe: SithunyelweUNene uthe indodana yakhe iwile enkantolo kwaphoqelaka ukuthi icala labo liguqe okwesikhashana isaphuthunyiswe esikhungweni sezempilo. Ngemuva kwamahora ambalwa libuye laqhubeka abasolwa bakhululwa ngebheyili kaR1000 umuntu emunye.Uthe nakuba bese kuphele izinsuku ezintathu indodana yakhe ingadli kodwa akakholwa ukuthi iwiswe yilokho, ukholwa ukuthi yingoba ibishaywe ngamaphoyisa ngoba ibinezibazi zokushaywa emzimbeni.Uthe indodana yakhe neboshwe nabo sekuphele inyanga baboshwa kodwa basalokhu bethelwa ngesibhaxu ngamaphoyisa esitikosini. Uthe akazi ukuthi bashayelwani kodwa ngoLwesine kuthiwa babeshayelwa ukuthi abadle.“Izingane zethu zangena emayini ngokungemthetho zisebenzisa indlela yezinyawo. Ngiyazi ukuthi lokho kwakungavumelekile, yingakho ziboshiwe kodwa angiboni ukuthi ngoba bonile sekumele bahlale beshaywa ngamaphoyisa. Uma bedube ukudla amaphoyisa kungani ebashaya? Uma sengithi ngiyovula icala amaphoyisa ayenqaba. Alokhu ebeka izaba eziningi. NgoLwesihlanu bathi asilinde abashayiwe babuye esibhedlela. Ngaleso sikhathi sasingazi nokuthi bazokhululwa yini ngebheyili. Umfana wami wabuya ngalo uLwesihlanu esibhedlela, wadedelwa ngebheyili kodwa namanje icala alivulilwe silokhu siya esiteshini amaphoyisa ashone ngapha nangapha size sidikibale, sihambe,” kusho uNene.Abasolwa babuye bavela enkantolo yemantshi izolo.Okhulumela amaphoyisa KwaZulu-Natal uCol Thembeka Mbele, uthe abakabi nayo imininingwane ngalolu daba basazophenya ukuthi kwenzekeni.",Kusolwa isibhaxu emaphoyiseni bengadli
"UNQUNYELWE ugwayi katiki udadewabo wenkosi yakwaMaphumulo KwaFelekisi okuthiwa usaqhubeka nokubeka abantu endaweni ekubeni engaselona ibamba lobukhosi.UNksz Thembisile Virginia Maphumulo okuthiwa ubeyibamba lobukhosi esizweni saKwaMaphumulo wafaka amaphepha enkantolo ngo-2013 ephikisa ukuqokwa kukamfowabo wakwenye indlu, uMnuz Nkosinathi Maphumulo, okunguye owabekwa ukuthi abe yinkosi yalesi sizwe ngo-2012.UMnuz Sandile Ngcobo woMnyango wokuBusa ngokuBambisana neziNdaba zobuHoli boMdabu KwaZulu-Natal, obezochazela umphakathi wakulesi sizwe emhlanganweni womphakathi obusehholo KwaFelekisi izolo, uthe umnyango wazi ukuthi inkosi nguMaphumulo.Uthe ngemuva kokuhlangana komndeni owaqoka uMaphumulo, igama lakhe labhalwa emqingweni wezindaba zikahulumeni ngo-2011. Ngonyaka olandelayo umnyango wamnikeza incwadi yokumqoka ngokusemthethweni.“Siyazi ukuthi njengamanje kunodaba olusenkantolo oluthinta bona ubukhosi. Uma kunesimo esinjalo kusuke kusho ukuthi isimo sihlala sinjengoba sinjalo kuze kube wukuthi inkantolo ithatha esinye isinqumo. Uma sekunoshintsho siyobuya sizonazisa. Umthetho olawula abaholi bomdabu uthi abazenza abaholi bomdabu kumele babhekane nomthetho. Nalapha uma kusekhona abantu abazenza izinduna noma abazibiza ngamakhosi bengeyena uMaphumulo bazothathelwa izinyathelo zomthetho,” kusho uNgcobo.UMaphumulo uthe udadewabo akakaze abe yinkosi kodwa wayebambele umfowabo uMnuz Baba Edward Maphumulo owashona. UNksz Maphumulo nomfowabo uthe bazalwa yinkosi uPhikaziwa ongumfowabo wakwenye indlu owashona ngo-1949. Ngesikhathi eshona uthe wayengenayo ingane yomfana. UNksz Maphumulo nomfowabo uthe bazalwa eseshonile.Ngemuva kwakhe uthe ayizange ibekwe inkosi bekuhlale kunamabamba. Ngo-2010 uthe umndeni wahlangana wavumelana ngokuthi ubukhosi abubuyele endlini kaWoji uMaphumulo azalwa kuyo.“Nami angimdala kwethu kodwa umfowethu wathi akathandi ukuba yinkosi futhi nomndeni wawuvele uqoke mina. Udadewethu akazange abe yingxenye yalezi zingxoxo ngoba akazalwa ebukhosini, uNdlunkulu wamthola ‘eyotheza’. Anginankinga ngokuthi ayozizamela enkantolo kodwa okwamanje akayona inkosi futhi akalona ibamba, incwadi echaza lokhu wayitholango-2011,” kusho inkosi uMaphumulo.UMaphumulo uthe kunabantu abavimba ukufakwa kwepayipi lamanzi elifakwa uMngeni Water ngoba bethi inkosi yabo ayazisiwe.“Mina njengenkosi yesizwe ngasayina ukuthi leli payipi alifakwe ngoba elafakwa eminyakeni engu-40 eyedlule selinezinkinga. Uma laba bantu bevimba ukufakwa kwepayipi kuzoholela ekutheni amanzi angangeni edamini abantu bangawatholi amanzi,” kusho inkosi.UMnuz Mandla Msomi osekomitini lokuthuthukiswa komphakathi uthe izinkinga zobukhosi bakwaMaphumulo ziphazamisa ukulethwa kwentuthuko kule ndawo.Eziphendulela uNksz Maphumulo uthe akukho okuningi angakuphawula ngokuthi uzibiza ngenkosi noma qha ngoba abomnyango bangabangani bakamfowabo.“Engingakusho wukuthi inkosi iyazalwa, umfowethu kumele anitshele ukuthi uzalwa iyiphi inkosi,” kusho uNksz Maphumulo.",Umhlangano ngenkinga yobukhosi besizwe sakwaMaphumulo
"Ukubeke ngokusobala ukuthi nakuba mhlawumbe bekhona abangahambisani nesenzo sakhe sokuthi athi engumuntu wesifazane kodwa athathe isinqumo sokuzenza indoda ngokuyolobola umfana.Njengoba ethi uziqalela awakhe amasiko angahambisani nawesintu nokwenkolo, ukuthi kuba yindoda elobolayo hhayi owesifazane.Ngifisa ukucaphuna encwadini ka-Isaya 24:4 lapho ithi khona umhlaba uyakhala uyabuna izwe lidangele nabaziqhenyayo bomhlaba badangele, izwe lingcolile lingcoliswe ngabahamba kulona ngoba basiphendulile isimo esime njalo.Ngiphinde ngicaphune eka-1 Petru 5:8 Qondani nilinde ngoba uSathane oyisitha kini uyahamba hamba njengengonyama ebhodlayo, efuna engabadla. Mphikeni nime niqine ngokukholwa. Ngicaphune neka-2 Timothy 3:1 Kepha yazi lokhu ukuthi ngezinsuku zokugcina kuyakufika isikhathi sokuhlupheka ngokuba abantu bayawukuba ngabazithandayo, abafisa imali nabangalaleli abazali babo.Ngifisa ukusho ukuthi uZodwa uyihlazo esizweni sonke sabantu baseNingizimu Afrika.Uyihlazo emndenini wakhe, uyihlazo ngisho enganeni yakhe ayizele. Ngisho nakubazali bakhe lapho bekhona noma basaphila noma sebalala kobandayo, bayadumala ngezenzo zakhe zobusathane.Uqale wenza amanyala okuhamba esantuza edunusela izwe, izingane nabantu abadala njengoba umzimba uyithempeli likaNkulunkulu elidinga ukuphathwa kahle, ungahambi uzeneka nje ungumuntu wesifazane.Ngiyafisa ngisho umndeni wakwaLinda sengathi ubungewamukele la malobolo kaZodwa njengoba nawo uzozithela ngesiqalekiso ngokwemukela imali yomuntu oyihlazo ezweni.Bangathatheki ngenxa yemali etholakale kabi kangaka, njengoba esho ukuthi uyithola kanjani. Incwadi ka-1 Timothy 6:10 ithi: “Ngokuba ukuthanda imali kuyimpande yakho konke okubi. Abanye ngokuyifisa bahlubukile ekukholweni bazigwaza ngezinsizi eziningi.”Ngikhuluma nje usanda kuveza ukuthi uzithengele ibhokisi ayofihlwa ngalo mhlazane eseshonile. Nako lokho kuyichilo namanyala.Ngiyafisa ukuthi amakholwa asukume ame ngezinyawo zombili, ayikhahlele le nto kaZodwa ngoba izokwandisa ububi namanyala esizweni sabantu.Ngiyamdabukela lo mfana wakwa Linda, athi ebukeka eyinsizwa enhle kangaka azithele ngehlazo lokuyothandana nesalukazi esesishiywe yisikhathi sokugana ontanga baso ebese sibamba abantwana abancane kangaka.Naye uyazisho uZodwa ukuthi useyisalukazi manjeke angimazi uyifunani ingane.Angazi ukuthi yena uZodwa angakujabulela yini uma kungaqhamuka esinye isalukazi esinemali njengaye sizolobola ingane yakhe siqhoshe ngokuthi sinemali. Ngidumele impela ngechilo elenzeka ezweni lakithi.Thulani GamaHILLBROW",[IMIBONO] Ngidumele ngehlazo likaZodwa Wabantu
"Zakhele Xaba UMQEQESHI weKaizer Chiefs, u-Ernst Middendorp, udalule isizathu sokudedelwa kukaGeorge Maluleka okhululwe yiqembu emuva kokusayina inkontileka yesibambiso nezimbangi iMamelodi Sundowns.Inkontileka kaMaluleka neChiefs kade iphela ngoJuni kodwa Amakhosi, ngokomyalelo weFifa, abenalo ilungelo lokuxoxisana naye ukuthi adlale kuze kuphele imidlalo yesizini ka-2019/2020. Kushaqeke iningi ngesikhathi iChiefs imemezela ukuthi sekuhlukane inhloko nesixhanti phakathi kwayo nalo mdlali obebalulekile esikimini sikaMiddendorp abheke ukuwina ngaso iligi.NgoJanuwari lo mdlali wasayina inkontileka yesibambiso neSundowns. Ngemuva kokukhululwa iChiefs, ube esesayina egcwele kumaBrazilians, amnikeze iminyaka emithathu. Uzoze aqale ukubonakala kuwona ngesizini ezayo.“Sayixoxa le ndaba ngaphakathi eqenjini, nomdlali uqobo lwakhe wayekhona nabaphathi, safinyelela esiphethweni. Yisimo esibucayi. Ukuba iqembu lakhe elisha bekuyiSuperSport United okungenani noma elinye iqembu esingabangi nalo isicoco seligi njengoba kuyophela isizini, ngabe kwenzeka okuhlukile. Kodwa ukwazi ukuthi iqembu lakhe elisha yiMamelodi Sundowns, kwavele kwacaca ukuthi kufanele sithathe isinqumo. Ngakolunye uhlangothi kubuhlungu ngoba ubengenye yezinsika kusukela kuqala isizini, sakha isisekelo,” kusho uMiddendorp.Ukuthi isikhala sikaMaluleka sikhona yini enkabeni yenkundla kwiChiefs, kuzocaca namuhla uma isibhekene neBidvest Wits emdlalweni we-Absa Premiership e-Orlando Stadium, eSoweto, ngo-6 ntambama.IWits, esidayisiwe, isanda kukhishwa yiSundowns ngo 3-2 kowandulela owamanqamu weNedbank Cup. IChiefs idinga amaphuzu ukuze iqhubeke nokuhlala esicongweni ngegebe elingcono.“Ngibabonile bedlala neSundowns. Ngiyavumelana nomqeqeshi uGavin Hunt ngokuthi bekungabafanele ukuhlulwa. Ngicabanga ukuthi akufanele sithathe ngokuthi iqembu selidayisiwe ngakho abadlali abasenakho ukuzinikela. Abadlali bafuna ukuqeda ngegiya eliphezulu, bafuna ukuzibonakalisa ukuze bathole izinkontileka kwamanye amaqembu. Kufanele siqaphele futhi sizobambe ziqine ukuze sizowina,” kusho uMiddendorp.",UMiddendorp nezizathu zokukhulula uGeorge Maluleka
"ZIKLONYELISIWE izikole zaseMlaza ezenze kahle ngonyaka ophelile.Isikole iMenzi High neVelabahleke High zithole izindondo zokwenza kahle emva kokuthola u-100% ku-matric ngonyaka odlule.Izikole ziklonyeliswe yiCareers Exhibition and Information Association (CEIA), okuyinhlangano ehlanganise izikhungo zeMfundo ePhakeme namabhizinisi.Le nhlangano, esebenzisana noMnyango wezeMfundo, ilekelela abafundi uma bekhetha imisebenzi abathanda ukuyenza, iphinde igqugquzele nokwenza kahle ezikoleni jikelele.Uthishanhloko waseVelabahleke, uMnuz Bheki Mhlongo, uthe ukuthokozele kakhulu ukuklonyeliswa kwesikole esingaphansi kwakhe ngokuthi senze kahle.“Sikujabulela kakhulu ukuthi kukhona abazisa ukwenza kwethu kahle. Lokhu kuyasigqugquzela ukuthi sizimisele kakhulu ukuze sihlale sisezingeni eliphezulu,” kusho uMhlongo.Uthe yize bezikhona izinkinga abebehlangabezana nazo njengothisha kodwa bakutholile lokhu abebekuphokophelele.“Sibhekane nezinselelo eziningi njengesikole okubalwa nabanye abazali abebenza kube nzima ukusebenzisana nabo kodwa sisebenze ngokuzikhandla sathola imiphumela emihle,” kusho uMhlongo.Uthishanhloko waseMenzi High, uNksz Muntu Ntombela, uthe bayasihlonipha isikhathi nokuyikho okwenze baphumelela kahle ngonyaka odlule.“Sihlale sikuqinisekisa ukuthi sinesikhathi esiningi sokubuyekeza esikufundile siphinde sisize abafundi ababamba kancane ukuze kuphumelele bonke abafundi,” kusho uNksz Ntombela.I-CEIA ibihlanganyele nenhlangano Ikamva Youth elekelela abafundi ngezifundo neNtokozo FM ukuzoklomelisa izikole.UMnuz Wonderboy Zungu, weMANCOSA engaphansi kweCEIA, uthe bafuna ukuqinisekisa ukuthi bonke abafundi bayazuza ngezinhlelo zabo.“Sifuna ukuhlinzeka bonke abafundi ngolwazi olufanele futhi olwanele mayelana nokungena ezikhungweni zemfundo ephakeme. Sigqugquzela nokwenza kahle kwabafundi ezikoleni,” kusho uZungu.I-CEIA ithe izoqhubeka nokuklomelisa izikole ezenze kahle ngenhloso yokuzigqugquzela. Ithe izoqoqa nolwazi ezikoleni ezenza kahle ukuze ilekelele izikole ezingenzi kahle.",Intokozo kuklonyeliswa izikole ezizikhandlayo
"LISHONE elayizolo 'omakoti' okungamaqembu epolitiki amancane, amanye abeqala ukungenela ukhetho, esafunga egomela ukuthi ukhetho lwakulo nyaka belungakhululekile. Basabise nangokuthi ngeke bawusayine usomqulu ohlonza lolu khetho njengolube olukhululekile.Bakhala ngenhlangano eyengamele ukhetho kuleli i-IEC, abathe iyona ebahlinzele ezibilini. Kodwa abahlaziyi bezepolitiki bathi lamaqembu ayazihhumela nje ngoba azihlulekele. Noma kungathiwa akuqalwe phansi kuvotwe, ngeke alibone elidlalwayo.Umhlaziyi wezepolitiki uMnuz Thabani Khumalo, uthe la maqembu asuke aba maningi kakhulu kulokhu, nokwenze amavoti amancane kwadingeke ahlukaniselane wona.Omunye umhlaziyi uSolwazi Mcebisi Ndletyana uthe la maqembu azitshele ukuthi izinkinga ezibikwa eqenjini elibusayo zizokwenza ukuthi abantu bawavotele, okuyinto engenzekanga.“Ngangishilo nasekuqaleni ukuthi le nqwaba yamaqembu eqhibukile, izodumala uma sekukhishwa imiphumela. Akwehlanga kahle lokhu kuwona kodwa ke nakho-ke sekuyenzeka,” kusho uNdletyana.Nokho kuwona la maqembu amancane, akhona enze kanconywana nazosithola isihlalo noma ezimbili ePhalamende likazwelonke njengoba kushaye isikhathi sokushicilela esewatholile amavoti angabanika isihlalo okungenani esisodwa.Iqembu likaPatricia de Lille, iGood, lishone elayizolo seliwutholile u-62 000.Elinye iqembu elisha ceke eliholwa uMnuz Vuyolwethu Zungula, i-African Transformation Movement (ATM) ebisendaweni yesishiyagalombili ngamavoti awu-61 000.La maqembu aqumba phansi asenegama namava kule ndima okuyi-Azanian People’s Organisation (Azapo) nePan Africanist Congress of Azania azikhotha amanxeba sikhuluma.Nakwezinye izifundazwe la maqembu asenazo izihlalo njengaseWestern Cape iGood ilele isine ngamavoti angaphezu kuka-59 900, i-ACDP isendaweni yesihlanu ngamavoti angaphezu kuka-52 900 neVF esenamavoti angaphezu kuka-98 000.EGauteng iVF Plus ilele isine ngamavoti angaphezu kuka-100 000 kanti naseNorth West inangaphezu kuka-41 000.I-UDM yona ilele isine ngamavoti angaphezu kuka-48 800 e-Eastern Cape kanti i-ATM isendaweni yesihlanu ngamavoti angaphezu kuka-28 000.Emaqenjini abebhekwe ngabomvu kodwa angalibonanga elidlalayo, yiSocialist Revolutionary Workers’ Party kaMnuz Irvin Jim, i-African Content Movement kaMnuz Hlaudi Motsoeneng, Agang SA, Minority Front neBlack First, Land First (BLF) kaMnuz Andile Mngxitama.Kuwo kubalwa iNational People’s Ambassadors (NPA) ebiyibambe emsileni ngamavoti angaphezu kuka-1 400, iSouth African Maintenance and Estate Beneficiaries Association ebinangaphezu kuka-1 700, iPeople’s Revolutionary Movement (PRM) ebinangaphezu kuka-2000, iPower of Africans Unit ebinangaphezu kuka-2 060, iFree Democrats ebinabalelwa kuka-2093 neNational People’sFront ebinabalelwa kwawu-2 682.",#Ukhetho2019: Okushiwo abahlaziyi 'ngomakoti' kwipolitiki
"SIGCINA sishonile esibhedlela isitshudeni (19) okuthiwa siziphonse ebhulohweni emgwaqweni u-N3.Umndeni ka-Andile Meyiwa, waKwaGcwensa, eMbo, eHillcrest, uthe kawazi ukuthi yini eholele ekufeni kukamufi.Kuthiwa ngoLwesihlanu isitshudeni sahamba ekhaya nabangani beyofuna isikhala esikhungweni semfundo ephakeme.U-Andile ubevele efunda unyaka wokuqala enza izifundo ze-Social Science eNyunivesi yaKwaZulu-Natal (UKZN).Ubephelezela abangani bakhe, ababeyofuna isikhala.U-Andile utholwe esaphila ebhulohweni ngoLwesihlanu, waphuthunyiswa esibhedlela kodwa wafike washonela khona.Unina omncane, uNksz Nonkululeko Meyiwa, uthe abazi kwenzekani.“Kuthiwa uziphonse ebhulohweni, akanalutho, akalimele akaphukile. Asizikholwa izinto okuthiwa zenzekile. Sifuna iqiniso. Okusidida kakhulu wukuthi ziningi izinto ebezikhulunywa kodwa thina siwumndeni asazi ukuthi kwenzekani ngempela,” kusho uNksz Meyiwa.Uthe okubuhlungu kakhulu wukuthi sekugcwele ezinkundleni zokuxhumana izinto eziningi ngokuthi ushone kanjani. Okunye okuvelile wukuthi uphoswe yisoka lakhe, nokuthi ubephuze kakhulu utshwala wabe esewa.“Besingakawazisi nomndeni ngokushona kwakhe kodwa sekugcwele ezinkundleni zokuxhumana ukuthi kwenzekeni. Kusiphoxile kakhulu lokho siwumndeni,” kusho uNksz Meyiwa.Uthe bashonelwe kodwa sebephinde bahlukunyezwa yindlela udaba oselusabalale ngayo.“Amantombazane amabili abehamba no-Andile amcela ukuba ayobabhekisa isikhala sokufunda. Kuthe esevelelwe yinkinga angasithinta thina siwumndeni. Nokwenza sisale singazi ukuthi kwenzekani,” kusho uNksz Meyiwa.Uthe bebengazi ukuthi umufi ubesenesoka kodwa emuva kwesehlo libe selifika.Libatshele ukuthi umufi walifonela ukuba limlande e-toll gate.Umufi kuthiwa uphonseke ngabo-8 ebusuku.Ngokuthola komndeni babesuka eThekwini sebebuyela ekhaya.Akwaziwa ukuthi kungani baze bafika ngakuleli bhuloho kodwa izinsolo zithi babekade becele ukugitsheliswa umuntu owabashiya ku-N3.Okhulumela amaphoyisa KwaZulu-Natal, uColonel Thembeka Mbele, uthe amaphoyisa avule idokodo ngokushona komuntu, ayaphenya.Umndeni unxuse ukuba amaphoyisa aphenyisise ukuze ulazi iqiniso.",Imibuzo isitshudeni ‘siziphonsa’ ebhulohweni
"‘ABANTU abakukhonzile ubabona ngezikhathi ezinzima’.Lawa ngamazwi ashiwo ngumqeqeshi weBidvest Wits, uGavin Hunt, othi uzibophezele ekusizeni uThandani “Bibo” Ntshumayelo athole iqembu, abuyele ebholeni.UNtshumayelo ubemisiwe ebholeni kulandela ukutholakala enesidakamizwa i-cocain egazini. Nokho ngeledlule, konke lokho kuphenduke umlando lapho iSouth African Institute for Drug Free Sport (Saids) imkhulula ukuthi usengabuyela ebholeni, yamlengisela iminyaka emibili, kwemine ayemiswe yona.Ngemuva komdlalo weWits neMaritzburg United eHarry Gwala Stadium, eMgungundlovu, ophele ngo 0-0, uHunt utshele izintatheli ukuthi kule minyaka emibili uNtshumayelo ethwele kanzima, bebexhumana njalo, emeseka ebunzimeni abebhekene nabo ngemuva kokunqanyulwa kwenkontileka yakhe yi-Orlanod Pirates ngo-2016.“Bengimthinta ngocingo kule minyaka emibili, sixoxa naye ngimduduza. Kusezikhathini ezinzima lapho ubona khona abantu abakuthandayo nabakufisela into enhle. Kube yiphutha leli alenzile, uyakwazi naye lokho futhi usejezile. Sekuyisikhathi sokuthi konke lokho akudlulise manje, aqhubeke nempilo,” usho kanje uHunt.Lo mqeqeshi uphinde wakuqinisekisa ukuthi uNtshumayelo uzoziqeqesha nezakhe.“Yebo kunjalo, uzoziqeqesha nathi ngoMsombuluko. Ngimazi kudala esemncane kwiSuperSport United. Ngiyazi ukuthi unesiphiwo esiyisimanga, futhi usemncane, uneminyaka nje ewu-28, ngakho bengingeke ngimbukele esenkingeni. Sizoziqeqesha naye, sizame ukubuyisela umzimba wakhe esimeni esihle. Lokho akusho ukuthi uzosayina nathi, kungenzeka athathwe abanye, akunankinga. Inhloso enkulu ukuthi ngifuna ukumsiza abuyele emsebenzini wakhe, aqhubeke nempilo,” kusho uHunt obumbona nasebusweni ukuthi indaba kaNtshumayelo imphethe kabi.UNtshumayelo ukuvezile ukuthi isimo besinzima kakhulu empilweni yakhe kangangoba uke wacabanga nokuzibulala. Uveze nokuthi wadlelwa izimoto zakhe, ngenxa yokuthi wawungasekho umholo owawusungena uma kuphela inyanga.Lo mdlali uthe intokazi ahlekasana nayo, umndeni wakhe nabanye abadlali bebhola, yibona abamenze wama isibindi esimeni abebhekene naso.",UHunt uzimisele ukubuyisa uNtshumayelo ebholeni
"KUPHINDE kwaboshwa abanye abasolwa abathinteka esigamekweni sokuphanga kuhlonyiwe ePhoenix ngesonto eledlule, ababoshwe izolo KwaMaphumulo.Ithimba lamaphoyisa eliphenya ngalesisigameko okusolwa kuso abayisithupha, lidlulele KwaMaphumulo kwaboshwa ababili. Ngempelasonto kuboshwe umlisa oyedwa oneminyaka engu-31 otholakale nezimpahla zokwebiwa nesibhamu.Okhulumela amaphoyisa KwaZulu-Natal, uCaptain Nqobile Gwala, uthe abasolwa ababoshwe kamumva baneminyaka ephakathi kuka-23 no-37.“Ithimba lamaphoyisa ebeliphenya liye KwaMaphumulo kwaboshwa abanye abasolwa abathathu.“Kutholakale izimpahla okusolwa ukuthi ziyabalwa kwezithathwe ePhoenix. Kusalindeleke ukuthi kuboshwe abanye abasolwa njengoba kusekhona abathungathwayo, nophenyo luyaqhubeka,” kusho uCaptain Gwala.Abasolwa kuthiwa bahlasela emzini oseForest Haven ePhoenix, bazenza amaphoyisa.Kuthiwa bakhomba ababekulo muzi ngesibhamu bathatha ithelevishini, amaselula amahlanu nemali.Umsolwa oboshwe kuqala utholakale ecashile eBerghaven khona ePhoenix.Abasolwa ababoshiwe bazovela maduze eNkantolo yeMantshi eNtuzuma. Babhekene necala lokuphanga kuhlonyiwe.",Sekuboshwe abanye ngolwasePhoenix
"KUGQUGQUZELWA abanikazi bezipaza ukuthi bafake izicelo zoxhaso kuhulumeni uma bezophazanyiswa wukubheduka kweCoronavirus.Izolo uNgqongqoshe wamaBhizinisi Amancane, uNksz Khumbudzo Ntshavheni, uthe babeke eceleni imali yokusiza osomabhizinisi abancane.Le mali izophuma eMnyangweni wamaBhizinisi Amancane, kwiSmall Business Development, Small Enterprise Finance Agency (Sefa) nakwiSmall Enterprise Development Agency (Seda).UNks Ntshavheni uthe ubhekelela wonke amabhizinisi amancane kusukela kulawo adumile kuya kwizipaza.Abafuna uxhaso uthe bayacelwa ukuthi bavakashele u-www.dsbd.gov.za, uwww.seda.org.za. www.seda.org.za nosmmesa.gov.zaUthe ifomu lokufaka isicelo litholakala kwi-website yomnyango wakhe nakulawa abalwe ngenhla.“Kuzothatha izinsuku eziyisikhombisa ukuthi siphendule osomabhizinisi ukuthi sisitholile isicelo sabo. Bese kuthatha ezinhlanu ukusho ukuthi siphumelele yini nokuthi sibanike uxhaso. ISefa ibeke uR359 million ukusiza osomabhizinisi abayikweletayo. Bonke osomabhizinisi sizobabhekelela ngisho nabezipaza,” kusho uNksz Ntshavheni.Uthe izinhlelo zokusiza abadayisi basemgwaqweni nalabo abazisebenzayo zizomenyezelwa kusasa (Ephreli 2).Abanikazi bezipaza abazothola usizo eMnyangweni wamaBhizinisi Amancane nakulezi zinhlangano ezibalwe ngenhla kufanele zibhaliswe ngokusethemthweni, zibe nemvume yokusebenza, zibhaliswe kwaSARS, kube yizipaza ezisetshenzwa ngabanikazi bazo futhi zibe nobufakazi bokulondoloza imali ebhange.“Abanikazi bezipaza kufanele bazibophezele ukuthi bazoba sohlelweni lwethu izinyanga eziwu-12, sizobasiza ukuthenga impahla ngokuhlanganyela. Impahla abayidayisayo kufanele kube yimpahla eyenziwa kuleli ngoba sifuna ukufukula umnotho. Kuzodingeka ukuthi bathumele uhlelo lwabo lokusebenza lwanyangazonke kuthina,” kusho uNksz Ntshavheni.Izipaza uthe kufanele zilandele umthetho wokuhlanzeka kubulawe amagciwane izindawo zokudayisa, abadayisayo bageze izandla uma bezodayisela umthengi.Uthe akufanele kube wukuthi umuntu ulala espaza nokuthi kungadayiswa ukudla okubolile, uhlelo lokuqhelelana kwabathengi kufanele lulandelwe.Khonamanjalo, izitolo zokudlela zakwaSpur eziveze ukuthi zivale izindawo zokudlela ezingaphezu kuka-600 kulandela umthetho wokuvalwa kwezwe kamengameli zithe zizolekelela osomabhizinisi kulesi sikhathi.Esitatimendeni esithunyelwe kwabezindaba isikhulu esiphezulu sakwaSpur, uMnuz Mark Farrelly, sithe ngeke bakhokhise ama-franchisee izindleko zokukhangisa nezikweletu zawo zangoMashi nezika-Ephreli.Uthe bacele abanikazi bezitolo ezingaphansi kwabo ukuthi bafake izicelo zosizo lwezimali emnyangweni kahulumeni ebhekelele izindawo zokudlela.Baphinde babatshela ukuthi baxoxe nomastende babo ngezingqinamba ababhekene nazo zokukhokha irenti.Ucele abantu baseNingizimu Afrika ukuthi balalele uhulumeni bahlale behlanzekile.ISpur inezitolo okubalwa kuzo iSpur Steak Ranches, Spur Grill & Go, Panarottis Pizza Pasta, John Dory’s Fish Grill Sushi, RocoMamas, The Hussar Grill, Casa Bella ne-Nikos CoalGrill Greek.",‘Kuzobhekelelwa nabezipaza ngoxhaso’
"IQEMBU lehip hop, iSkwatta Kamp, lithi liduduzwa ukuthi ilungu lalo uMusawenkosi ""Nish"" Molefe, elishone ngoLwesihlanu emuva kokugula, lihambe seliqedile ukwenza i-albhamu.Ngokwesitatimende uNish (42), ushone emini ngoLwesihlanu emuva kokungeniswa esibhedlela isikhathi eside exinwe yiCovid-19. Ilungu leqembu uShugasmakx, litshele Isolezwe izolo emini ukuthi kube buhlungu ukushona kukaNish.""Uhambe siqeda nje ukwenza i-albhamu yethu entsha. Muningi umsebenzi abantu abazowuzwa ngoba ukhona kuzona zonke izingoma futhi kukhona nevideo yengoma esisanda kuyiqopha. Umsebenzi uwushiyile, okwethu nje ukwenza isiqiniseko sokuthi uyafika ezandleni zabantu,"" kusho uShugasmakx.Uthe i-albhamu nakanjani izophuma kulo nyaka ""futhi naye uNish ubelokhu esho ekhasini lakhe le-Instagram, sesilinde nje ukuthi siyidedele"". Uchaze uNish njengomuntu obethanda amancoko kodwa ekwazi ukuphuma ekudlaleni uma sekumele kwenziwe umsebenzi. Uthe ubengakhulumi kakhulu isikhathi esiningi.""Yena noFlabba (ongasekho) yibona abebebadala eqenjini, izinto eziningi nendlela siyifunde kubo ngoba bebephambili ngomsebenzi. Basikhombisile ukuthi izinto zingenzeka. Sifunde kubo sathuthukisa amakhono ethu ngoba sifuna ukufana nabo, ngenhlanhla futhi sasebenza eduze nabo,"" kusho uShugasmakxUthe abantu abaningi bebembona sengathi umuntu othule kodwa ubehlanganisa iqembu ngomoya wakhe.""Iqembu lonke belincike kuye nokuthi iqembu kumele lisebenze kanjani. Ubedlala indima enkulu kakhulu.""Imininingwane yokungcwatshwa kwakhe ibingaqinisekiswa.ISkwatta Kamp, yiqembu elazakhela udumo eminyakeni edlule ngezingoma okubalwa kuzo ethi Umoya nezinye. Selake lanqoba imiklomelo ehlukene okubalwa kuyo nemibili yeBest Rap kumaSouth African Music Awards.",Ushone eseyiqedile i-albhamu oweSkwatta Kamp
"UKUPHINDELA esikoleni eseneminyaka engu-27, eyoqala kwaGrade 10, akumthenanga amandla, okunalokho amehlo akhe abethe njo ekuphothuleni u-matric onemiphumela ezokwenza impilo yakhe iqhubekele phambili.UBalungile Shozi  ongowokuzalwa eHlokozi kodwa usehlala eWyebank eThekwini, uqede u-matric eneminyaka ewu-30 ewuphasa ngamalengiso. Uphume no-distinctions abawu-6. Le ntokazi ibifunda eBizimali High eNkandla. Ithole u-A kwi-English, isiZulu, Business Studies, Hospitality, Travel & Tourism neLife Orientation.UBalungile wafunda u-matric okokuqala ngo-2008, waphasa ngoH okuyinto eyamjabulisa ngaleso sikhathi.Emuva kwalokho waya kofundela ukusebenza kuma-ambulensi, waqala wafuna umsebenzi wangawuthola.Emuva kweminyaka ehlezi ekhaya, wafikelwa wumuzwa wokuyoqala phansi esikoleni ukuze athole imiphumela ka-matric ezomgculisa.“Ngaqala ngatshela umama wadideka ngoba ngase ngifundele umsebenzi, esecabanga ukuthi ngizosebenza. Ngathi uma ngicela nakusisi, wavele wangizamela isikole.Nakhona kakuzange kube lula ngoba ngafika ngizofunda u-matric kodwa kwadingeka ngiqale kwaGrade-10 ngoba ngase ngihlale isikhathi eside ekhaya sekwashintsha nezifundo,” kusho uBalungile.Eqhuba, uthe othisha nabafundi bebehlala bebambisene kahle nabo ezifundweni, okwenze impilo yakhe yaba lula kulesi sikole. Yize ebemdala ngokweminyaka kodwa uthe akazange afune kube yinto ayifaka kakhulu ekhanda ngoba akekho obemenza azizwe engamukelekile.Ephetha, uthe iphupho lakhe elikhulu wukuyokwenza iHospitality Management kodwa akakayenzi imizamo ngoba akakabi nemali yokuyoyifundela. Uthe ufisa noma ngubani ongakwazi ukumsiza athole umfundaze ukufeza amaphupho akhe.",Usizwe wukubekezela ophase u-matric esemdala
"I-EFF isabisa ngokuthathela izinyathelo zomthetho uSomlomo wePhalamende likazwelonke uNkk Baleka Mbete uma engavumi ukuthi kuvotwe ngokuyimfihlo evotini lango-Agasti njengoba amaqembu aphikisayo eseveze ukuthi awasabuthembi ubuholi bukaMengameli uJacob Zuma.UNkk Mbete kulindeleke ukuthi amemezele maduze ukuthi uzowavumela yini amalungu ePhalamende ukuthi avote ngokuyimfihlo ngo-Agasti 8.Umholi we-EFF uMnuz Julius Malema uthe kuyabacacela ukuthi uMbete ngeke avume kuvotwe ngokuyimfihlo ngoba unovalo lokuthi amanye amalungu e-ANC azobadayisa.“Ngitshele abameli ukuthi baqale bebe belungisa amaphepha ngoba kuyacaca ngeke avume kuvotwe ngokuyimfihlo. Utshele amanye amalungu e-ANC ukuthi ngeke avume ngoba kukhona amalungu abanye babo angabethembi,” kusho uMalema.Uthe uqinisile ngoba uma ngempela bevota ngonembeza wabo ngeke bamvotele uZuma.UMalema uveze ukuthi kukhona amalungu ePhalamende e-ANC aveze ukuthi azoseka amaqembu aphikisayo uma leli voti eliyimfihlo liphumelela.“Ngikhulume namalungu e-ANC ePhalamende angu-60 angihlebele ukuthi azomchitha uZuma uma sekuvotwa, bathi bamfuna ehambile,” kusho uMalema.Esitatimendeni sikaMbete ucele amaqembu aphikisayo ayeke ukumshusha njengoba iNkantolo yoMthetho-Sisekelo ayizange imkalele isikhathi sokuthi asikhiphe nini isinqumo.",I-EFF isabisa ngokuthathela izinyathelo zomthetho uMbete
"CELANI SIKHAKHANEU SIHLALO wesikhwama saseNdlunkulu esibhekene nezinkinga zezimali uJaji Jerome Ngwenya uthi ukunganikezwa umkhombandlela ngokuthi bazoyenza kanjani imali kube yimbangela yezinkinga ezikhungethe lesi sikhwama.Lokhu uNgwenya 
(osesithombeni) ukuveze ngemuva kokuthi kube nezikhalo esiShayamthetho saKwaZulu-Natal ngokuthi selokhu sasungulwa lesi sikhwama kusuka ngo-2009 asikaze sifake ngisho isenti eNdlunkulu.UNgwenya obuye abe ngusihlalo obambile kuNgonyama Trust Board, uthe kuyiphutha ukuthi kube nesikhalo esingaka ngalesi sikhwama ngoba ziningi izinkinga ababhekene nazo.“Okokuqala nje asizange siqale ukusebenza ngo-2009 kodwa umsebenzi wethu uqale ngo-Febhuwari 2010 nakhona bekunezinkinga ngoba kuthathe isikhathi eside kusafunwa i-CEO, umgcinimafa, izimenenja ngenhloso yokuthi lesi sikhwama sikwazi ukuba nabantu abebezoba umgogodla wokusebenza kwaso. Ngaphandle kwalokho kube nenkinga yokuthi ngesikhathi sinikezwa lo msebenzi akukho lapho okube nesigaba somthetho esasisiyalela ukuthi i-Royal Household Trust izoyenza kanjani imali,” kusho uNgwenya.Lesi sikhwama ezinye zezinto ezibalulekile okubhekeke ukuthi sizenze wukubhekelela imfundo yabantwana beSilo, izidingo zoNdlunkulu baso nokuthi iNdlunkulu inganciki kakhulu esabelweni mali sikahulumeni kodwa izenzele yona imali ngalesi sikhwama.UNgwenya uthe isabelo mali abebesithola kuhulumeni wesifundazwe bebesisebenzisa ukuholela abasebenzi balesi sikhwama, bakhokhele amahhovisi aseThekwini abawasebenzisayo baphinde babhekane nezindleko zasendlunkulu ekubeni ingekho imali abakwazi ukuyenza bona.Eqhuba uthe kumanje bafuna kube nezinto ezizolungiswa ukuze kucace ukuthi lesi sikhwama sizimele.Lapha ubebala nokuthi bafuna imigubho efana noMkhosi woMhlanga neminye imicimbi yaKwaZulu evamise ukuheha abavakashi ifakwe kulesi sikhwama bese kuba nendlela abazoyenza ukukhanda imali noma kube nezimayini abazithengayo ukuze zifake imali.Uthe ngisho abaholi abaseSishayamthetho bayazi ngezinkinga zalesi sikhwama ngoba nangesikhathi sikaDkt Sbu Ndebele yavela indaba yaso kodwa kwaba nezinkinga kwagcina kungalunganga njengoba size sasungulwa sekukhona uDkt Zweli Mkhize.Eqhuba uthe emalini abayithola kuhulumeni amaphesenti angu-70 angena emholweni wabasebenzi balesi sikhwama okusho ukuthi kusenzima ukuthi sibe nemali.Uphinde waveza nokuthi kunoMnyango kahulumeni obakweleta u-R700 000 kanti kunenye imali engu-R5 million abayithenjiswa kodwa abakaze bayithole kwale noma sebehambise i-bussines plan okwathiwa abayilethe ukuze bathole le mali kodwa akukho ngisho isenti eselingenile.Ngaphandle kwalokhu i-CEO yalesi sikhwama uMnuz Nkululeko Luthuli, isamisiwe ngezinsolo zokungaphathi ngendlela imali ebalelwa ku-R3 million.",Liziphendulele ngezikhalo iJaji
"UKUBONA usizi lwezingane ezinezifo ezibucayi ezihlala iminyaka ezibhedlela ngenxa yokuthi odokotela besabela ukuthi zizobuye zigule uma zibuyela emakhaya angekho esimeni, kuholele ekutheni basungule inhlangano ezosiza lezi zingane ngokuzakhela izindlu ezilungele izifo zazo.UNksz Kholiswa Nonkwelo (32) waseHambanathi, oThongathi nabangani bakhe uNksz Nosipho Mdlalose noNksz Vuyokazi Mbewa basungule inhlangano esiza izingane ebesezihlale iminyaka esibhedlela iNkosi Albert Luthuli naseGrace ngenxa yokuthi amakhaya azo awakulungene ukuthi zingalulamela kuwo.Le nhlangano, Isisekelo Foundation, isiza izingane zasezindaweni zasemakhaya KwaZulu-Natal nase-Eastern Cape.UNksz Nonkwelo uthe ubesebenzela enye inhlangano engenzi nzuzo engumxhumanisi wayo nomphakathi. Le nhlangano uthe ibibuye ivakashele ezibhedlela kulapho abona khona usizi lwezingane ezihlala iminyaka eminingi ezibhedlela kulindwe ukuthi zilulame ngokuphelele ngoba azikwazi ukuya emakubo ngoba awekho esimeni esikahle.“Ezinye zalezi zingane ngabona ukuthi ziyanikezwa ithuba lokuthi ziyolulamela emakhaya kodwa zibuyele ezibhedlela ngemuva kwesikhashana sezigula kakhulu ngenxa yokuthi zingenwe ngamagciwane ahambisana nesimo senhlalo yazo emakhaya. Ezinye izindlu kusuke kungezodaka, kwesinye isikhathi kube ukuthi zizalwa emndenini onamalungu amaningi ompintshene endlini encane, amagciwane asabalala kalula,” kusho yena.Uqhube wathi lesi simo samenza wacabanga ukuthi lezi zingane ziyaphoqeleka ukuthi zihlale ezibhedlela yize belikhona ithuba lokuthi ziyolulamela emakhaya ngenxa yalokhu ezinye ziyephuza ukululama ngoba zisuke ziphatheke kabi zikhumbula imindeni yazo.Izingane ezinezifo ezibucayi uthe ngokuvamile ziyahlinzwa kulungiswe lezo zitho ezisuke zizigulisa, lezi ezinamakhaya angekho esimeni noma odokotela sebekuqinisekisile ukuthi ukuhlinzwa kube yimpumelelo ziyahlala. Ezinye zisuke zihlale eminye iminyaka zisalinde ukuhlizwa.“Ezinye kuyenzeka ukuthi zifakelelwa izitho ezithile zomzimba ezifana nezinso, odokotela bathi ngeke zigoduke ngoba izindlu zasemakubo azilungile,” kusho yena.UNksz Nonkwelo uthi umfowabo ayiwele naye uke waba nengane eyazalwa igula eyayingena iphuma ezibhedlela. Uthi odokotela babehlale begcizelela ukuthi kumele ihlale endaweni enjani. Le ngane yashona ineminyaka emihlanu.“Ngathi uma ngibona ukuthi kanti izingane ezihlala ezibhedlela ziningi kangaka ngazibona ngiwumuntu ongaqhamuka nesisombululo, esizonciphisa ukugula kwezingane okudalwa yizimo ezihlala ngaphansi kwazo emakhaya, ngiphinde ngisize odokotela ukuthi bakwazi ukwelapha abanye abantwana abasuke belindile bangalokhu belapha izingane ezizodwa eziphuma zingena esibhedlela. Ngokwami ngabona ukuthi indlu esesimeni esingcono ingasiza ekutheni ogulayo alulame kahle,” kusho yena.Le nhlangano esungulwe ngonyaka odlule uthe igxile ekusizeni izingane eziphethwe yizifo ezibucayi ngokuthi zithole amakhaya azozisiza ekutheni zilulame, ukuzisiza ekutheni zibuyele ezikoleni uma seziluleme iyazilekelela ngokuzitholela abazempilo abasendaweni abazozihlola ukuthi zilulama kahle yini.“Lezi zingane zikhula zihlala esibhedlela azinazo izinto ezinhle ezizikhumbulayo, uma sesibatholile abaxhasi yakhiwa indlu senza umcimbi sibize abalingisi noma abantu ezibathandayo ukuthi babe yingxenye yalowo mcimbi ukuze zibe nezinto ezinhle ezizicabangayo, sikholwa ukuthi lokho kuzozisiza ukuthi zilulame ngokushesha,” kusho yena.",Basiza izingane eziduve ezibhedlela
"KUVUNJULULWE inkohlakalo kaR1.2 billion eMnyangweni wezeMpilo eGauteng, embikweni okhishwe yiSpecial Investigating Unit (SIU).Lo mbiko udalulwe yinhlanganisela yezinhlangano zomphakathi iSection 27, iTreatment Action Campaign (TAC) neCorruption Watch kuleli sonto.Kunenkolelo yokuthi lo mbiko onamakhasi angu-122, ubufihliwe isikhathi esingangonyaka ungadalulelwa umphakathi.Kubikwa ukuthi le nkohlakalo iqale kusukela ngo-2006 kuya ku- 2010. Lezi zinhlangano seziphakamise ukuthi kuthathelwe izinyathelo uNgqongqoshe wezeMpilo kulesi sifundazwe, uMnuz Brian Hlongwa nezinye izikhulu ezithintekayo kule nkohlakalo.Zithe kuzomele kuphinde kungenele nophiko i-Asset Forfeiture Unit (AFU).“UBrian Hlongwa selokhu avikelwa iminyaka owayengumengameli ngaphansi kukahulumeni owawuphethwe uJacob Zuma,” kusho uMnuz Mark Heywood we-Section 27.Uthe ukholwa wukuthi uhulumeni oholwa uMengameli Cyril Ramaphosa, ngeke uqhubeke nokubekezelela lokhu.Ekuqaleni kwakujutshwe ukuba kwenziwe ucwaningo ngalokhu ngo- 2010. Ngaleso sikhathi lezi zinhlangano zomphakathi zazicele ukuthi zihlale ngokwaziswa ukuthi kuqhubekani ngalolu cwaningo kodwa zingaziswa lutho.Kuthathe iminyaka eyisikhombisa ukuthi lo mbiko uphothulwe, wabe usuhanjiswa kowayengumengameli uZuma ngoMashi 29 nyakenye.Kusukela lapho kwabe sekucweba iziziba ngawo. Ngokulandela isicelo iPromotion of Access to Information Act, uMengameli usewudedele lo mbiko.UMnuz David Lewis ongumqondisi omkhulu kwiCorruption Watch, uthe ukuthatha isikhathi eside ukuthi lo mbiko wenekelwe umphakathi, kuyadumaza.Kubikwa ukuthi okungenani zingu-10 izikhulu ezinye ezisolekayo kulo mbiko. Ezinye zazo kuthiwa kwaba sengathi ziyabizwa ukuba ziphendule kodwa kwabuye kwashiywa kanjalo, kanti ezinye zayekelwa.“Kuyacaca ukuthi uhulumeni waseGauteng wehlulekile ukubeka amacala okungaziphathi kahle ezikhulwini ezithintekayo, futhi awuzange uphenye. Sizokulandela lokho,” kusho uMnuz Kavisha Pillay weCorruption Watch.",Inkohlakalo yezigidigidi kowezeMpilo
"UMQEQESHI weLamontville Golden Arrows, uMandla Ncikazi, uthi ukube bezibavuna ezinye zezinqumo zikanompempe bebhekene neMamelodi Sundowns emdlalweni weDStv Premiership, ngabe bakhale bemuka namaphuzu amathathu kulo mdlalo ophele ngo 1-1, eSugar Ray Xulu Stadium ngempelasonto.ISundowns inqobe izicoco ezintathu ngesizini edlule, okubalwa kuzona eseligi, Telkom Knockout neseNedbank Cup. Ubungaphika kodwa kulo mdlalo ne-Arrows ukuthi iSundowns inqobe lezi zicoco, ngendlela Abafana Bes'thende ""abebeyibhema"" ngakhona.Amagoli kulo mdlalo avalelwe phakathi uMothobi Mvala eleSundowns, noMichael Gumede olinganisele i-Arrows ngesiwombe sokuqala. Kunamahlandla amabili kulo mdlalo, lapho khona i-Arrows bekufanele ithole khona amaphenathi kodwa unompempe, uJelly Chavani, wangayingena.UNcikazi ukholelwa ekutheni baphikwe yinhlanhla kulo mdlalo njengoba bekwenze konke ngendlela.""Kunezinqumo obekumele ziwele ngakuthina kodwa kwangenzeka. Nokho angifuni ukugxila kulokho, kungcono ngikhulume ngengingakwazi ukukulungisa okwasenkundleni. Sibe nomdlalo sibhekene neqembu elinqobe izicoco ezintathu ngesizini edlule. Ngiyaziqhenya kakhulu ngabafana bethu, yize nje ngikholelwa ekutheni besingawathola ephelele amaphuzu kulo mdlalo,"" kusho uNcikazi.Noma kade ewafuna ephelele amaphuzu uNcikazi kodwa kuzomjabulisa ukuthi ezakhe azikashaywa kuze kube manje kwiDStv Premiership. Abafana Bes'thende basendaweni yesithupha kwi-log ngamaphuzu awu-12, emidlalweni eyisishiyagalombili.""ISundows inabadlali abaningi, akusho lutho ukuthi baqoke ukudlalisa baphi ngalolo suku. Noma ngabe bafake uMargeman (Grant) owayengukaputeni we-Ajax Cape Town. Noma ngabe bafake uMvala (Mothobi), owayengukaputeni weHighlands Park bazodlala into efanayo. Noma ngabe badlalisa uMkhuma (Promise), naye wayengukaputeni weqembu labo kwiMultiChoice Diski Challenge. Sizolamukela iphuzu esilitholile, sizokwakhela kulona ngonyaka ozayo,"" kulandisa uNcikazi.Kubukeka sengathi kubuye isitayela esidala se-Arrows ngendlela ezikaNcikazi ezivutha zingabaselwe ngakho. uVelemseni Ndwandwe, Pule Mmodi, Ntsako Makhubela noNduduzo Sibiya babonakala besazowathwesa kanzima amaqembu amaningi kwiDStv Premiership.""Asisishintshanga isikimu sethu kangako kulesi esehlule AmaZulu. Sikwenze lokhu ngoba sibathemba abafana bethu ngendlela enhle abadlala ngayo kulo mdlalo, ngakho besingekho isidingo sokushintsha,"" kusho uNcikazi.Ngonyaka ozayo i-Arrows izovula neBlack Leopards eSugar Ray Xulu Stadium ngoJanuwari 5.",UNcikazi ukhala ngokwenzelwa phansi yizinqumo zikanompempe
"BABHODLA umlilo abazali ngezindlu zangasese zaseNdlovana Primary, eGreytown okuthiwa kuneminyaka engaphezulu kwemithathu zingashayeki, abafundi bazisebenzisa zinjalo.Abazali bathi izingane zabo zisengcupheni yokungenwa yizifo njengoba zilokhu ziqhubeka nokusebenzisa amathoyilethi akulesi simo.Umzali opotshozele leli phephandaba lolu daba, uthe sekuphele iminyaka eyevile kwemithathu amathoyilethi akulesi sikole engashayeki.“Izingane zethu ziwasebenzisa enjalo amathoyilethi. Isikole asinawo namathoyilethi angomahambanendlwana ahlelelwe ukusetshenziswa njengoba kusenenkinga. Indle seyigcwele ikapakela phansi, umchamo wehla ngezindonga. Okubuhlungu ukuthi lesi sikole sisedolobheni, sinamanzi kumele ngabe amathoyilethi akhona asebenza ngendlela. Isigungu esilawula isikole nothishanhloko uma sibuza ngalokhu bathi kwabhalelwa umhloli eminyakeni emithathu eyedlule. Kubona kungathi yonke into izozenzekela. Ngibona sengathi bazithele ngamanzi abandayo nje,” kuso umzali.Isolezwe lithinte usihlalo wesigungu kulesi sikole, ongathandanga negama lakhe, othe akafuni ukukhuluma ngalolu daba kwabezindaba ngoba ulukhuluma nabahloli noMnyango wezeMfundo .“Angazi ukuthi ubani ofake lolu daba kwiSolezwe. Ngeke ngikuchazele lutho ngalo ngoba angigunyaziwe ukukhuluma. Yebo, ngimele abazali kodwa ngikhuluma nabo abazali kuphela hhayi abezindaba. Angazi ukuthi laba nabazali asebegijimela ukufaka izindaba ezinje ephephandabeni bebeqondeni nokuthi bebegunyazwe ngubani ukuthi bakhulume izindaba zezikole emaphephandabeni,”esho evala ucingo.Omunye wabasebenzi othe akagunyaziwe ukukhuluma nabezindaba uvumile ukuthi kunenkinga yamathoyilethi, abafundi kulesi sikole. Uthe isikole sinamathoyilethi awu-12, ayisithupha awabafana, ayisithupha awamantombazane kodwa wonke agcwele ngoba akashayeki.“Ngokuzwa kwami ingqalasizinda ehambisa indle yesikole seyindala. Abalungisa amapayipi bacebisa isikole ukuthi ishintshwe. Uthishomkhulu uthi wayibhala incwadi echaza isimo kodwa isimo siyaqhubeka nokuba sibi. Uthe abakwamasipala bakhomba yona inqalasizinda yokuhanjiswa kwendle yesikole. Abafundi bakwaGrade R yibo abanenkinga kakhulu nekilasi labo liseduze kwawo la mathoyilethi,” kusho umzali.UMnuz Sihle Mlotshwa, okhulumela uMnyango wezeMfundo KwaZulu-Natal, uthe udaba lwabikwa eMnyangweni wezeMisebenzi. Uthe kumele kufakwe amapayipi amasha okuhambisa indle, kulungiswe nezihlalo zamathoyilethi nezindonga.“Lolu daba siluthatha njengolunye lwezinto okumele zilungiswe ngokushesha. Kulindeleke ukuthi usonkontileka othole ithenda aqale ukusebenza ngenyanga ezayo,” kusho uMlotshwa.",Abazali bayaveva ngendle ephihlika esikoleni
"USUPHINDE washiywa ngomunye umlingisi umdlalo owuchungechunge wakuMzansi Magic, Isibaya, njengoba kuzophela inyanga ezoqala engasabonakali u-Andile Gumbi.U-Andile udlala indawo kaZwelibanzi Ngubane kulo mdlalo okhonjiswa ngo-8.30 ebusuku phakathi nesonto.Ushiya nje, kusanda kuvela ukuthi uCeleste Ntuli odlala indawo kaSiphokazi Zungu usazoke athi ukugxila ekuqhululeni amahlaya. UJessica Nkosi onguQondi naye usagxile ezintweni zakhe njengoba ngempelasonto ubelingisa emdlalweni weshashalazi iMaria. Ubedlala indawo kanina kaJesu, uMaria.Umthombo weSolezwe utshele leli phephandaba ukuthi u-Andile useshiya ingunaphakade kulokhu ngoba phambilini uke wanyamalala waphinde wabuya.Okhulumela iM-Net, uNondumiso Mabece, ukuqinise-kisile ukuthi u-Andile uyahamba.“Kunefilimu ayoyiqopha. Simfisela impumelelo emsebenzini wakhe futhi siyabonga ngegalelo lakhe kwiSibaya ngesikhathi edlala indawo kaZweli,” kusho uNondumiso.Uthe abantu abaqhubeke nokubuka Isibaya ukubona ukuthi uhamba kanjani.Umthombo uthe uSihle (Zinhle Mabena) noNgwebedla (Enerst Ndlovu) yibo abakha itulo lokubulala uZweli.“UZweli kumele kube khona lapho eya khona bese uma ethi uyaphuma uSihle afonele uNgwebedla amtshele ukuthi useyahamba. Akucaci ukuthi kwenzakalani kodwa ushona engozini yemoto,” kusho umthombo.Imizamo yokuthola u-Andile ayiphumelelanga njengoba kuthiwa ungumuntu ohlale eshintsha izinombolo zocingo.",‘UZweli’ usesishiya unomphela Isibaya
"BASHAYWE umphakathi banaba abalisa ababili abebesolwa ngokweba izimoto eWaterloo, eVerulam.Laba balisa abashaywe bacishe bashona kuthiwa bahlaselwe ngamalungu omphakathi obewubasola ngokweba izimoto ngoMgqibelo emuva kwehora lesine ekuseni.Okhulumela abezimo eziphuthumayo iReaction Unit South Africa (Rusa), uMnuz Prem Balram, uthe babizwe emuva kwehora lesine ekuseni lapho befice khona imoto yohlobo lweToyota Tazz isha nabasolwa sebeshayiwe.“Amadoda amabili abeshaywa ngezagila nangamatshe ngamalungu omphakathi abebasola ngokuzama ukuntshontsha imoto,” kushouBalram.Omunye wabahlali balapho okusolakala ukuthi laba balisa bantshontshe khona imoto, uthe imoto yabasolwa ingene kuleya ndawo engamaflethi ngezikhathi zasekuseni ngoMgqibelo yashiya abantu ababili abagcine sebebonakala bezama ukuxakazisa enye imoto khona eflethini.Uthe abantu bakuleya ndawo okukholakala ukuthi bebengaphezu kuka-100 bamise imoto ebihamba abasolwa bayivimba ukuthi ingaphumi.“Bamise iToyota Tazz base beshaya abantu abebephakathi emotweni ngaphambi kokuthi bayishise. Umshayeli kuthiwa uvumile ukuthi uyingxenye yeqembu elintshontsha izimoto eBerea,” kusho Balram.Uthe kube sekubizwa amaphoyisa, base bephuthunyiswa esibhedlela laba balisa abese belimele.Okhulumela amaphoyisa KwaZulu-Natal, uLt Col Thulani Zwane, ukuqinisekisile ukuthi amaphoyisa avule icala lokuzama ukubulala emuva kokuhlaselwa kwalaba balisa ngamalungu omphakathi.“Uthe kukholakala ukuthi laba balisa ababili bebesemaflethini abizwa ngeHammonds eWaterloo lapho behlaselwe amalungu omphakathi. La madoda abelimele aphuthunyiswe esibhedlela, imoto yawo yashiswa,” kusho uZwane.",Bashaywe banaba abebesolwa ngokweba izimoto
"Sithembiso MkhizeINTOKAZI esencane yaseNdwedwe ezifela ngomdlalo wamahhashi, uNconyiwe Mdima, izibona iqhudelana nojoki bomhlaba kwiVodacom Durban July Handicap eminyakeni ezayo.UNconyiwe (15) othi uma ukhuluma naye umbone ukuthi uwuzwa ngaphakathi lo mdlalo, utshele Isolezwe ukuthi  lesi sifiso sakhe uhlela ukusifeza ngokuqale atelebhele kwiDundee July Horse Racing yakulo nyaka.Uthe uzophatheka kabi uma lo mjaho ungabanga khona ngenxa yeCovid-19.Le ntokazi ezokwenza uGrade 10, eSacred Heart Secondary School, eVerulem, eThekwini, imatasa ngokufunda kabanzi ngalo mdlalo futhi iziqeqesha kanzima.Idalule ukuthi ngonyaka idlule iqale izifundo eShortlands Riding Centre, oTongaat, ngenhloso yokufeza iphupho layo.UNconyiwe wasesigodini iMadimeni, uthe uyazi ukuthi indlela yokugijima kwiHandicap neyeDundee July ihlukene.KwiDundee kuyatelebhelwa bese kwiHandicap egijinyelwa eGreyville Horse Racing kugabavulwe.""Njengoba sengifunda eShortland Riding Centre, uthando lwami ngalo mdlalo lunyuke kakhulu. Sengifunde okuningi. Isifiso sami ukuqopha umlando ngokuba ujoki wesifazane omnyama ovelele kulo mdlalo. Uma iCoronavirus yehla bengingathanda ukuya eDundee ukuyozwa amanzi ngobhoko. Isifiso sami esikhulu ukugabavula emizileni efana neGreyville, Turffontein, Scottville nakweminye eminyakeni ezayo,"" kubeka uNconyiwe.Ebuzwa ukuthi ungene kanjani kulo mdlalo, uthe wafakwa uyise, uBongani Mdima.Echaza kabanzi uthe: ""Ungaze ufunge ukuthi sengineminyaka ngikulo mdlalo kanti lutho. Ngiwuqale ngonyaka odlule ngaphambi kokuqala komvalelandlini (Lockdown). Abekhona amahhashi ekhaya kodwa ubaba waphinde wathenga amanye. Uthe kumele siqale lo mdlalo ngoba sizogcina sesenza izinto ezingasile ngenxa yesizungu.""Sixakekile nje ukuthi ubaba wenzani? Besizibuza ukuthi singamantombazane singasigibela kanjani isilwane? Nakuba ubaba engakaze awudlale lo mdlalo, uhlale phansi wasichazela ngawo namathuba akuwo. Ngiqale lapho, ngangabe ngisabheka emuva. Ngezimpelasonto bengiya enkundleni yebhola ngiyozilolonga. Ubaba ubonile ukuthi ngiyawuthanda lo mdlalo wabe esengibhalisa eShortlands Riding Centre.“UNconyiwe umuntu athe ukubukela kuyena uSimanga Khumalo waKwaMashu, owaba ujoki wokuqala onsundu ukunqoba iVodacom Durban July Handicap ngo-2013.Le njomane eyayiphethwe uChris van Niekerk yanqoba ilolongwa umqeqeshi wodumo, uSean Tarry.UNconyiwe uthe igama le njelomane yakhe uWhite.""Sithandana into ehambayo noWhite. Uma ngiqhamuka uyajabula. Kuqala bengisizwa ubaba ukumnakekela. Manje sengiyazibambela mathupha. Kangidli engadlile.“ ",Uzibona eya kude nomdlalo wokuqhoqhobala izinjomane
"UBELETHISWE ezinye iziguli owesifazane waseClermont, othi abahlengikazi ebebesebenza ngoLwesihlanu ebusuku esibhedlela iSt Mary’s, eRoma bamtshele ukuthi akathule angalokhu ememeza, abatshele uma sekukhala ingane kuphela.UNksz Thulisile Khanyile (29) uthi umemeze kwaze kwavuka abesifazane abelele nabo ewodini ecela usizo kubahlengikazi abagcine bengamsizanga,waze wasizwa yiziguli abelele nazo, zambelethisa.Uthi wafika esibhedlela ngoLwesine enezinhlungu, udokotela wathi yize enamasonto angu-26 ezithwele isibeletho sakhe sesivulekile kuzomele alale ngoba usezobeletha.NgoLwesihlanu ebusuku izinhlungu zamqinisa waya kubahlengikazi eyobika ukuthi izinhlungu sezingaphezulu kwalezi abezizwa ngesikhathi efika ngayizolo. Uthi bathe akabuyele embhedeni alale.“Ngenza njengoba beshilo kodwa ngehluleka ukuthula ngakhala kwaze kwangena udokotela obedlula wezwa ngikhala. Wangihlola wase etshela abahlengikazi ukuthi ingane isiseduze. Ngizitshela ukuthi bazosondela bazongisiza kodwa lutho. Kwaze kwavuka iziguli ebengilele nazo zishintshana abanye bengihlikihla umzimba, abanye bengiphuzisa amanzi. Omunye uye kubo ubahlengikazi eyobika ukuthi isimo sibi naye bamphendula ngokuthi baze babizwe uma sekukhala ingane.“Esinye isiguli sizincamile seza kimi safike sangitshela ukuthi ingane isivelile angiphakamise imilenze ngoba mina bengingazi ukuthi kumele ngenzenjani. Waqhamuka unesi wathetha wathi bayaphapha uma besaba abazimboze balale wacisha ugesi, wangihenqa ngeshidi, wahamba. Bengiyizwa ingane ikhala inyakaza khona embhedeni, yagcina ingasanyakazi. Umhlengikazi ufike ngemuva kwehora ngibelethile ehamba kancane, bese ngize ngazifaka i-drip ngoba ngizizwa ngiphelelwa amandla ,” kusho uNksz Khanyile.UNKSZ Thulisile Khanyile waseClermont akasoze asikhohlwa isehlo sokubelethiswa yiziguli esibhedlela iSt Mary’sIsithombe: Sibusiso Ndlovu/African News Agency(ANA)Esinye seziguli (22) esisize uNksz Khanyile esingathandanga ukudalulwa sithi asinayo ingane sifike esibhedlela siphuphunyelwe yisisu kodwa sihlulekile ukubekezela ngendlela abekhala ngayo.“Ngivuke ngabheka ukuthi njengoba udokotela ethe sekusele * -7cm abelethe ngabe ubesho ukuthini nokuthi angasizwa ngani. Ngamphuzisa amanzi, ngamhlikihla njengoba bekushiwo. Eduze kwami bekukhona esinye isiguli engicabanga ukuthi senze umsebenzi omkhulu ngoba sibone ukuthi ufake intambo esinqeni, sayinyusela emabeleni ngemuva kwalokho kwaqhuma amanzi, wabeletha. Umhlengikazi obesithethisa ubonile ukuthi ingane isiphumile, wahamba. Omunye wabo ngizwe etshela omunye ukuthi kule wadi akekho umama owake wabeletha ingane yaphila bona bebezitshela ukuthi ingane ishonile,” echaza.Ingane ishone ngemuva kwamahora izelwe. UNksz Khanyile uthi ewodini elihlala izingane ezizalwe ngaphambi kwesikhathi ibinakekelwe kahle odokotela bebelokhu bemtshela konke okwenzekayo.“Ubuhlungu engibuziswe abahlengikazi angibufiseli omunye umuntu, ngifisa ungqongqoshe wezempilo ake avakashele kulesi sibhedlela kungaziwa, azizwele ukuthi iziguli ziphathwa kanjani. Noma ngabe ingane ibiphume ishonile angicabangi ukuthi kuyikho ukuthi ngilaliswe nayo ihora,” kusho yena.Okhulumela uMnyango wezeMpilo, uNkz Noluthando Nkosi, uthe uNgqongqoshe wezeMpilo KwaZulu-Natali uNkk Nomagugu Simelane-Zulu usezwakalise okukhulu ukukhathazeka ngokwenzekile.“Ungqongqoshe uthe lolu daba lungolunqala, futhi ludinga ukuthathelwa izinyathelo ngendlela ephuthumayo. Uthi lezi zinsolo ziphambene nendlela afuna lo mnyango usebenze ngayo, okuwukuhlonipha iziguli nokubeka izidingo zazo phambili ngaso sonke isikhathi.Usejube umqondisi wezempilo esifundeni seTheku nomphathi wesibhedlela ukuba baqoqe yonke imininingwane, bahlanganise umbiko, bese kuqalwa uphenyo. Kuzobe sekuthathwa izinyathelo ezifanele zokuqondisa ubugwegwe uma kukhona otholakala enecala.”",Kufe usana etetiswa yiziguli esibhedlela onesi bengamnakile
"KWENZEKE okungajwayelekile abaholi bebandla lamaNazaretha aseBuhleni nasekuPhakameni okwaziwa ukuthi bayinkukhu nempaka, bebonakala kwi-video bexhawulana bekhulumisana.Kule video esiphenduke undabuzekwayo, umholi webandla lwakwaShembe eBuhleni, iNkosi uMduduzi “Nyazilwezulu” Shembe uxhawulana nomholi wasekuPhakameni iNkosi uVukile “Ncoyincoyi” Shembe, okuyinto okuthiwa ayikaze yenzeke selokhu lezi zinhlangothi zahlukana.Kuzwakala amalungu ebandla ejabulela ukuxhawulana kwalaba baholi, ekhuza: ""* -ameni!"" abanye bethi: ""uyingcwele!"". Kuvela nabanye bephethe amafoni beshutha laba baholi.Kuthiwa kuhlukene imibono ngale video njengoba amanye amalungu ebandla laseBuhleni ekhala ngokuthi uNyazi aluzange lubatshele ukuthi sebeyadlelana nabantu basekuPhakameni.Okhulumela abaseBuhleni, uMnuz Thokozani Mncwabe, uthe le video iqoshwe ngeSonto, ngoDisemba 23 ngesikhathi uNyazi luhlangana neNcoyincoyi ngaphandle kwasekuPhakameni.“Njengenjwayelo uNyazi luye lunikelise abantu uma liphuma KwaZulu. INcoyincoyi ibiphuma ekuPhakameni ngesikhathi ihlangana noNyazi endleleni. Babe sebebingelelana baxhawulana, baxoxa ezomndeni. Mina ngiyakujabulela ukuthi abaholi bakwaShembe baxhumane bonke ngoba abandawonye, ukhokho wabo uyedwa,” kusho uMncwabe.KUKHUZWE u-Ameni ngesikhathi umholi webandla laKwaShembe eBuhleni iNkosi uMduduzi “Nyazilwezulu” Shembe exhawulana nomholi webandla lasekuPhakameni iNkosi uVukile Shembe obekunezinsolo zokuthi ababhekaniEbuzwa ukuthi ngabe lokhu kusho ukuthi sebekhumelene umlotha yini laba baholi, uMncwabe uthe bekuqala khona, kuningi okusazokwenzeka phakathi kwabo bobabili.“Abakaze baxabane laba baholi. Abantu abebengena phakathi kwabo, bekhuluma izinkulumo ezingezinhle. Omunye ethuka olunye uhlangothi okuyinto engavumelekile ebandleni. Bangenaphi ezindabeni zomndeni bona? UNyazi alukaze luthi abangadlelani nabantu basekuPhakameni kodwa kusuka abantu esontweni bathathe umbhobho bamemezele ukuthi akungahlanganwa nabantu bakwezinye izinhlangothi,"" kusho uMncwabe.Ukhuze umkhuba wamanye amalungu aseBuhleni athi abiza abantu ngamaphekula uma bebonakale bemi nabantu basekuPhakameni noma eThembezinhle.Uqhube wathi abantu abayeke ukuxova ibandla laKwaShembe babhebhezele noqhekeko.“Kunabantu abake basukume ebandleni bathathe umbhobho bagxeke ezinye izinhlangothi. Lokho kusuke kungaphumi kubaholi. Abanye baze bacule amaculo agigiyela ezinye izinhlangothi,” kusho uMncwabe.Uvumile ukuthi zikhona izinkulumo zasemaceleni zabantu abangeneme ngokuxhawulana kwalaba baholi wathi kodwa bayazikhuza ngoba uNyazi alukaze luthi alizwani nomholi wasekuPhakameni.Uthe akanaso isiqiniseko sokuthi laba baholi bayophinde bahlangane nini ngoba lokho kuphakathi kwabo bobabili.Imizamo yokuthola owohlangothi lwasekuPhakameni ukuba aphawule ayiphumelelanga.",Igidigidi ‘kubuyisana’ abaholi ekuPhakameni nabaseBuhleni
"OWAYENGUMSUBATHI waseNingizimu Afrika odonsa isigwebo seminyaka engu-13 ngokubulala intombi yakhe, u-Oscar Pistorius, ufake isicelo sokukhululwa okwesikhashana ejele ukuyongcwaba uyisemkhulu. Isicelo sakhe sesiqubule imibuzo ngokuphathwa kwakhe ngesandla esintofontofo.Umndeni wakhe ukuqinisekisile ukuthi usevunyelwe ukuya emngcwabeni.U-Oscar kuthiwa ufake isicelo sokudedelwa ayongcwaba uyisemkhulu, uHendrik Pistorius oshone emasontweni amathathu edlule.UMnyango wezokuHlunyeleliswa kweziMilo uyakuphika ukuthi usevunyelwe.Okhulumela umnyango, uMnuz Singabakho Nxumalo uthe u-Oscar usifakile isicelo kodwa akakavunyelwa ukuyongcwaba.“Inhloko yomnyango isazocubungula isicelo sika-Oscar ngenxa yokuthi ukudedelwa kwesiboshwa kuyingozi,” kusho uNxumalo.Umthombo osondelene nomndeni ka-Oscar ukuqinisekisile ukuthi uzodedelwa okwesikhashana ejele. Uveze ukuthi eminye imibandela yokudedelwa kwakhe wukuthi umngcwabo uzobe uhanjelwe amalungu omndeni kuphela.",UPistorius ufake isicelo sokudedelwa ejele
"ESIKHUNDLENI sokubalisa njengabanye abaphuthwe yithuba lokuthweswa iziqu ezikhungweni zemfundo ephakame ezahlukene ngenxa yokuvalwa kwezwe ngoba kubheduke iCoronavirus, udokotela waseMgungundlovu unqume ukuzithwesa ekhaya.UDkt Hloniphile Sithole-Mthethwa ophinde afundise iMaths e-University of KwaZulu-Natal (UKZN), ungomunye wabebelubheke ngabomvu usuku lokuthweswa kweziqu ngesonto eledlule. Ukuvaleleka ekhaya okudalwe wukubhebhetheka kwegciwane iCorona, kwenze ukuthi kumiswe ukuthweswa kweziqu nase-UKZN.UDkt Sithole-Mthethwa ubezothweswa iziqu zePhd kwi-Applied Maths, okuwumkhakha ongavamile ukuba nabesifazane abamnyama.Ngesonto obekumele athweswe ngalo iziqu ufake isithombe sejazi lakhe elibovu kwiFacebook. Ubhale ukuthi: “April 14, 2020 UKZN Graduation. Ngathenga lokhu ngaphambi kokuthi ngivaleleke ekhaya. Bengizogqoka ngokuziqhenya kanje namuhla. Udokotela wePhilosophy (Applied Mathematics). Ngiyazihalalisela.”Ubuye wafaka isithombe sakhe engaphandle komuzi, esezidlubhe zaphelela ezemfundo. Utshele Isolezwe ukuthi kwaba buhlungu ethola ukuthi ngeke esakwazi ukuthweswa iziqu ngoba ubesethenge konke okokugqoka.“Umndeni wonke ubulujahile usuku lweziqu. Yize bengizobe ngithweswa iziqu okwesine, bekubalulekile ngoba bekungokokugcina. Bekuzoba mnandi kakhulu ukuthwesa iziqu nabafundi bami uNolwazi Nkomo noTshepiso Madondo. Bebezothweswa iziqu kwiMaster of Science (MSc) neBSc(Honours) in Applied Mathematics,” kusho yena.Echaza ngesinqumo sokuzethwesa ekhaya, uthe ngumngani wakhe uDkt Dephney Mathebula ofundisa e-University of Venda owamcebisa. Uthe wamtshela ukuthi angavumeli ukubhocobaliswa yisimo, kunalokho akagqoke ijazi, athathe izithombe ajabule nomndeni wakhe. Uveze ukuthi ubengazi ukuthi uzogcina ehalaliselwa yizwe lonke ngalesi senzo.Uthi yena nomyeni wakhe bebezokwenza isiphihli somcimbi emuva kokuthweswa iziqu ukuze bakhuthaze nezinye izitshudeni. Ukuthola lezi ziqu, uthe kuzomsiza emsebenzini wakhe onzulu wokucwaninga nokulekelela ezinye izitshudeni.“Bengivele ngenza kahle kwiMaths, okwenza ngenze izifundo ze-Applied Maths and Stats. Ngaqala umkhakha wokucwaninga ngesikhathi ngenza iBSc Honours eStellenbosch University. Yilapho ngathatha khona isinqumo sokuthi ngifunde ngigogode kwezokucwaninga,” kuchaza uDkt Sithole-Mthethwa.UDkt Sithole-Mthethwa usefundise iminyaka emihlanu e-UKZN. Uthe uyazi ukuthi izitshudeni eziningi zinezinselelo kwiMaths kodwa kubalulekile ukuzijwayeza ukuzithuthukisa. Uthe sekukhona nabafundisa nge-internet okungasiza izitshudeni ukuzicija.Ugcizelele ukuthi lesi sifundo sifuna ukufundwa nsuku zonke. Ukhuthaza labo abaphelelwe ngamandla okufunda ngenxa yokuvaleleka emakhaya ukuthi bazijwayeze ukufunda nge-internet.“Ngiyazi kunzima ukufundela ekhaya ngoba kunezinselelo eziningi. Kungcono ukufunda ebusuku kungasekho ukuphazamiseka,” kusho yena.UDkt Sithole-Mthethwa ufunde u-matric e-Edendale Technical High.",Uzethwese iziqu ophuthwe yithuba
"MHLELI: Kwelakho elingashayi eceleni ngibhala ngizwa ubuhlungu ngendaba engiyifunde kulona Isolezwe ngo-Agasti18 ebisihloko sithi: Kushone ibhungu (18) kudutshulwana eBurlington. Cha bakwethu sesikhale kakhulu singabantu baseNingizimu Afrika kodwa kasinakwa, kuphela abantu banendaba nevoti lethu.Kudalwa yini ukuthi la madoda amasudu abizayo amnyama ahlezi ehamba ngezimoto ezimnyama egadwe yizigora ukuthi asabele kude uma abantu bakithi abahluphekile bekhala. Uwabona ngoba nakhu sekunemibhikisho abantu sebekhathele bengatholi impendulo .Cha wezikhulu zami ngithanda ukunikhumbuza ukuthi uyeza u-2019 nizobe seniqamba amakhulu amanga lawa senenza sengathi nisikhathalele kanti niyalobiza nilobizela imali yabakhokhi bentela.Ngikhuluma nje eJozini, KwaJobe, eMozi, kuward-3 namanje amanzi awekho kodwa kunekhansela lethu ebelikade liyiMeya. Iphelile iminyaka eyisikhombisa silitshela ukuthi sicela amanzi noma lisifakele izigayo kodwa namanje lutho. Kuzothi uma sekuzovotwa lize lindiza namaphasela okudla kodwa okwamanje lisawukhohliwe umphakathi kusaduma indaba yezikhundla ngoba seliyisuthi eyobukhansela.Sengiphetha nje uma osopolitiki bengabhekile bazoyikhotha imbenge yomile. Abakhumbule ukuthi ezakudala inkukhu ezazilala phansi kodwa ezamanje sezilala phezulu. Madoda awubuye unembeza kusetshenzelwe abantu ngoba uyeza umhla wokuphela bayofike banibuze oMandela, OR Tambo, JL Dube, Sisulu ukuthi nibenzeleni abantu ezweni abalilwela kanzima. Nizosithola isiswebhu.S’pha ZwideKwamashu",[IMIBONO] Ngikhumbuza izikhulu ezibusayo ukuthi azinyakaze ngoba uyeza u-2019 ongaliyo
"UZOVELA emdlalweni Isidingo kuSABC 3 umlingisi waphesheya kwezilwandle oseNingizimu Afrika uKatherine Kelly Lang, osezakhele igama ngokulingisa emdlalweni owuchungechunge waphesheya, iThe Bold and The Beautiful.UKatherine, odume ngelikaBrooke, ufike ngesonto eledlule eze emicimbini eyehlukene esePort Elizabeth azohlanganyela kuyo.Ngokwesitatimende esikhishwe abeBold, uKatherine uzobonakala ngoLwesithathu nangoLwesine.Okhulumela Isidingo, uYvonne Siphuka, uthe kujabule abalingisi abaningi bomdlalo ngesikhathi bezwa ukuthi uzoqopha iziqephu ezimbalwa nabo.“Sikujabulele ukuba noBrooke Logan, igama asezakhele lona futhi iningi elimazi ngalo. Siyazi ukuthi abalandeli abaningi bazokujabulela ukumbona emdlalweni futhi bazoyijabulela nendawo azoyilingisaezinsukwini ezimbili,” kusho uYvonne.Uthe kubona kusho lukhulu ukuvuma kwakhe ukubonakala emdlalweni.Ukufika kwakhe akwehlanga kahle kwabaningi. Kukhalwe nge-SABC ezinkundleni zokuxhumana ukuthi uletha uBrooke ngezindodla zemali ekubeni abalingisi bomdlalo Uzalo bengaholile.Kodwa uSABC wazichitha lezi zindaba wathi akubona abamlethile kodwa kukhona abaxhasile.",UBrooke weBold uzobonakala kwiSidingo
"ZIYASHAQISA izibalo zabafundi abakhulelwa emabangeni aphansi kwaGrade 3, 4 no-5 njengoba kusuka ngo-2014 kuya ku-2016 bangu-193 abakhulelwa.Lezi zibalo zikhishwe nguMnyango weMfundo eyisiSekelo obuphendula iDA ePhalamende ngezibalo zabafundi abakhulelwa minyaka yonke.Nakuba izibalo zikhombisa ukwehla njengoba ngonyaka odlule bengu-8 732 abafundi abakhulelwa kuleli ekubeni ngo-2014 babengu-18 357, uma ungazifakanga izibalo zezifundazwe iKwaZulu-Natal neMpumalanga kodwa kunesikhalo emnyangweni ngokuthi laba bafundi abanye abasuke beneminyaka engaphansi kuka-10 bakhuleliswa ngabantu abadala.Okhulumela lo mnyango, uMnuz Elijah Mhlanga, uthe kuyashaqisa ukuthi abafundi abancane bakhulelwa umphakathi ubuka.Uthe umphakathi kumele ubhukule ulwe nalesi sihlava ngoba abanye babantu abasuke bekhulelise umfundi basuke baziwa.“Kusuka ngo-2014 sibike amacala angu-56 680 emaphoyiseni ngoba sikholelwa ngukuthi kusuke kulalwe nabantwana abancane ngakho lowo osuke ekhulelise umfundi kumele aboshwe. Ngo-2015 sivule angu-53 617 kwathi ngo-2016 aba ngu-51 895 esiwabikile emaphoyiseni. Kusuka ngo-2014 angaphezulu kuka-150 000 amacala esiwabikile emaphoyiseni,” kusho uMhlanga.Uthe kwesinye isikhathi amanye amacala awabikwa emaphoyiseni okwenza bangaboshwa abasuke bethinteka.“Kwesinye isikhathi umphakathi uyazithulela ngoba uthenjiswa okuthile bese kusulwa amacala. Kumele wonke umuntu abambe iqhaza, yingakho sinomgomo wokuthi umfundi okhulelwe kumele angaxoshwa esikoleni futhi kumele abuye uma esezizwa ekulungele ukubuyela esikoleni,” kusho uMhlanga.UNkk Sonja Boshoff, oyilungu lekomiti lemfundo eyisiSekelo elimele iDA ePhalamende, uthe lezi zibalo ziyashaqisa ngoba uma kuhlanganiswa nabafundi bakwaGrade 6 no-7 lokho kusho ukuthi bangu-1 449 abafundi abakhulelwa kule minyaka emithathu edlule.Uthe lesi sibalo sithinta abafundi abangaphansi kweminyaka engu-16 wathi kunabantu okumele baboshwe abacekela phansi ikusasa lalezi zingane.“Sizofaka eminye imibuzo, sifuna ukuthola ukuthi ngabe laba bafundi sebabuyela yini ezikoleni ngemuva kokubeletha. Sizofuna ukwazi ukuthi umnyango ubaseka kanjani ukuze bangasali ezifundweni zabo nokuthi ngabe balulekwa yini ngokomqondo,” kusho uNkk Boshoff.Umbiko owethulwe nguNgqongqoshe wezeMfundo esifundazweni uMnuz Mthandeni Dlungwane ekomitini lezemfundo esiShayamthetho ngo-Okthoba nyakenye, uveza ukuthi bangu-9 135 abafundi abakhulelwa kulesi sifundazwe ngo-2015.Lezi zibalo ziveza ukuthi ngo-2012 bangu-8308 abafundi abakhulelwa, ngo-2013 bangu-10030 kwathi ngo-2014 bangu-10213.UDlungwane watshela amalungu ekomiti ukuthi kunothisha nabantu abadala abalala nabafundi babakhulelise bese bekhokhela imindeni yabo.Waveza ukuthi umnyango unohlelo oluhlinzekwe ngo-R53million lokulwa nokukhulelwa kwabafundi iMy Life, My Future.",Sekukhulelwa oGrade 3 no-4
"SIBUSISO MDLALOSE noNHLANHLA SITHOLEKUQOPHEKE umlando eNaturena emuva kokuthi iKaizer Chiefs ingene esigabeni esandulela esamanqamu eCaf Champions League okokuqala emlandweni wayo, yize ishaywe yiSimba SC ngo 3-0 emdlalweni obudlalelwa eTanzania izolo ntambama.Amakhosi abeye kulo mdlalo ehamba phambili ngo 4-0 emuva kokuthi emlenzeni wokuqala obuseFNB Stadium, eGoli. Lapha bekudingeka ukuba iSimba ishaye amagoli amahlanu, bese kuthi iChiefs ingabi nayo impendulo.Ephawula ngalo mdlalo umqeqeshi waMakhosi uGavin Hunt uthe konke kuhambe njengoba bebefisa, ukudlulela esigabeni esandulela esamanqamu. “Bekungelula neze kulo mdlalo. Kubengconywana esikhathini esingangemizuzu ewu-26 yokuqala. Emuva kwalo bathole igoli lokuqala nokwenze sadlala ngaphansi kwengcindezi,”kuchaza uHunt.Ngalo mphumela uthe: “Empeleni lomphumela akusiwona owami ngedwa kodwa oweqembu lonke leChiefs. Yize sinqobile kodwa kumele silungiselele imidlalo emithathu esele yeligi. Mayelana nomdlalo wesigaba esandulela esamanqamu kubukeka izophazamisa izinhlelo zokuqala amalungiselelo esizini entsha, kodwa akusenani sizibona.”Komunye umdlalo i-Al Ahly iqhubeke lapho igcine khona iwashisa ijezi iMamelodi Sundowns ibambana nayo ngo 1-1 emlenzeni sesibili wama-quarterfinal eCaf Champions League obuseLucas Moripe Stadium, izolo ntambama.I-Al Ahly ibivele ize kulo mdlalo ihamba phambili ngamagoli njengoba emlenzeni wokuqala kuyiyona ebinqobe ngo 2-0 eCairo, e-Egypt, ngoMgqibelo odlule.Nokho ezikaPitso Mosimane zikhombise zisuka nje ukuthi azizile ukuzosinisa amahleza kulo mdlalo ngenkathi uYassir Ibrahim engqomfela phakathi ngekhanda ibhola ebeliyikhona ebigotshwe u-Amr Sulaya ngomzuzu ka-11.Okuqaphelekile kulo mdlalo ukubuya kwesiklwibhishi nesethenjwa seDowns, uThemba ""Mshishi"" Zwane nenjini yasesiswini u-Andile Jali abangadlalanga emlenzeni wokuqala e-Egypt, abadlake kangcono kakhulu kulo mdlalo.UMosa Lebosa uyena otholele iDowns igoli lokulinganisa ngomzuzu ka-29 engqomfela phakathi ngekhanda ibhola ebeligotshwe u-Aubrey Modiba kade kuyikhona.Nakuba ziye ekhefini zibambene ngo 1-1 kodwa kodwa iDowns yiyona ebiphethe umdlalo ngesiwombe sokuqala, nakwesesibili bekuyesifanayo kodwa kwala khona ukwenza.IDowns bekudingeka inqobe lo mdlalo ngo 3-0 ingangenelwa goli kulo mdlalo ukuze izibekisele indawo kowandulela owamanqamu, nokho okugcine kungenzekanga njengoba ezikaMosimane zibukeke ""zipake ibhasi"" kulo mdlalo.Ngemuva komdlalo uPitso Mosimane ocija amaRed Devils uphume enkundleni eqhasha ngaphandle kokuxhawula kubalingani bakhe beSundowns. Ekhuluma nabezindaba emuva komdlalo uthe uphoxeke kabi ngemibiko ebibhalwe ezingqwembeni endleleni eya enkundleni.“Ngiyazibuza ukuthi kumele ngilenzeleni engcono leli qembu njengoba abalandeli balo bengithuka ngale ndlela. Okungizwisa ubuhlungu kakhulu ukungithuka ngomama. Ngiyamazi umuntu obephehla lokhu, kodwa kulungile, ”kukhala uMosimane.",IChiefs iphunyule sekuvalwe amehlo
"UKUGABA kwePremier Soccer League (PSL) ngabadlali abaningi ukwedlula wonke amanye amaligi kwi-2019 Africa Cup of Nations (Afcon) kwenza umqeqeshi weLamontville Golden Arrows, uSteve Komphela, alindele isizini ehlabahlosile ngo-2019/2020.Isizini ka-2019/2020 ye-Absa Premiership izoqala ngo-Agasti 3 kanti kuzobe kuqalwa ukuthi kubangwe * -R15 million kwazise imali ikhushuliwe isuka ku-R10 million.I-Afcon, edlalelwe e-Egypt kusuka ngoJuni 21 kuya kuJulayi 19, igcine inqotshwe yi-Algeria kanti iBafana Bafana iphume kuma-quarterfinal ngemuva kokukhipha osokhaya esigabeni samaqembu angu-16. IPSL ibigabe ngabadlali abangu 42 okuyisibalo esiphezulu kunawo wonke amaligi.I-Egypt Premier League yiyo ebilandela iPSL ngabadlali abangu-24 bese kuza iTanzania Pro League ngabangu-20. IBafana ibiphethe abadlali abangu-17 abayibamba kwi-Absa Premiership.IKaizer Chiefs yilona qembu lePremiership ebelimelwe ngabadlali abaningi uma liqhathaniswa namanye amaqembu ezobanga nawo isiteki sika-R15 million.Amakhosi abenabadlali abayisikhombisa.Ompetha bePremeirship, iMamelodi Sundowns, bebephethe abayisithupha. IBidvest Wits ibiphethe abahlanu.IPirates, esiqede endaweni yesibili amasizini amabili elandelana, ibiphethe abane. “Sijabule kakhulu ngendlela abadlale ngayo futhi nabo ngiyacabanga bajabule kakhulu ngendlela abadlale ngayo. Okumqoka kakhulu kodwa wukuthi bahlanganile nabo (abadlali abanjengoMohamed Salah, owagotshwa nguLunga noHlanti emidlalweni ehlukene) bashiyelana inkundla nabo. Ekubuyeni kwabo (abePSL), lokho kuzosuleleka nakubadlali abebesele lapha ekhaya,”kusho uKomphela, ezakhe ezitonyulwe ukuqala kuma-semi final e-2019 KZN Premier’s Cup kusasa.“Singenza isibonelo ngoLunga noma ngoPhiri noma omunye, lokho kuzotshela laba abebesele lapha ekhaya ukuthi akukho okungeke kwenzeke ngoba laba okade ubabuka laphaya, sebebuyile banawe lapha ekhaya. Kuletha intobeko nenkuthazo enkulu kwabanye abadlali,” kubeka uKomphela.Imidlalo ye-Absa Premiership:NgoMgqibelo:Chippa Utd v Stellenbosch, eNelson Mandela Bay ngo-3pm; Baroka v Cape Town City, e-Old Peter Mokaba ngo-3pm; Sundowns v SuperSport United eLucas Moripe ngo-3pm; Orlando Pirates v Bloem Celtic, e-Orlando Stadium ngo-6pm; AmaZulu v Bidvest Wits, eKing Zwelithini Stadium ngo-8.15pm.NgeSonto:Black Leopards v Polokwane City, eThohoyandou ngo-3pm; Highlands Park v Kaizer Chiefs, eMakhulong ngo-3pm; Golden Arrows v Maritzburg United, eSugar Ray Xulu Stadium ngo-3pm.",UKomphela utusa isibalo esiphezulu sabadlali beligi
"USIHLALO wekhomishini ephenya ngokulawulwa koMbuso yidlanzane uJaji Raymond Zondo uyalele uNobhala wekhomishini uSolwazi Itumeleng Mosala, ukuba amvulele icala lobugebengu owayengumengameli uJacob Zuma ngokuhluleka ukulandela imiyalelo nokungafakazi ngoLwesine odlule.UZondo usho lokhu izolo, ngemva kokuba uZuma nethimba labameli ngoLwesine behambe ngaphandle kokuba abanikeze imvume.UZuma wahamba kulandela ukuchithwa kwesicelo sakhe sokuba uZondo angabi yingxenye yekhomishini uma esefakaza.UZuma wahamba ngesikhathi sekhefu letiye kwikhomishini wangabe esabuya.“Ukwenza kwakhe kungathumela umyalezo okungewona nakwabanye ofakazi abangathandisisi ukufakaza kwikhomishini. Bangacabanga ukuthi yinto efanele ukuvele uhambe nje unganikezwanga imvume.“Bangavele benze umathanda. Uma kwenzeka kanjalo le khomishini ngeke yakwazi ukusebenza kahle,” kusho uZondo.Uthe isenzo sikaZuma sizoba nomthelela ongemuhle ngokuthembeka kwekhomishini emphakathini nakwabezomthetho.Uthe uSolwazi Mosala makamvulele icala bese enikeza uphiko lwabashushisi iNational Prosecuting Authority, imininingwane ngokwenzeka ngoLwesine, uthe abanikeze ne-video yalokhu.UZondo uthe uzophinde akhiphe ezinye izinsuku uZuma okuzomele abuye azofakaza ngazo. Uthe uzonikezwa amanye amasamanisi, amphoqa ukuba azofakaza kwikhomishini.",UZuma engozini yokuvulelwa icala lobugebengu
"UBHOKODE umlungu ongumqashi wakhe ngesiheshe sommese wasebhusha, wambulala umlisa waseHluhluwe ngemuva kokuhilizisana kubangwa umholo okuthiwa awumgculisi umsolwa.UMnuz Muziwendoda Sipho Dlamini (32), ubevele eNkantolo yeMantshi yaseHluhluwe ngoLwesine ebhekene necala lokubulala uMnuz Jan Snyman (28) oyindodana yomnikazi webhusha obebuye asize uma uyise engekho.Ngokuthola kwaleli phephandaba, uDlamini uvele wathatha isiheshe sommese wokusika inyama, wabhokoda indodana yomqashi wakhe amanxeba ayisikhombisa enhliziyweni.Kuthiwa imimese esebenza kule ndawo ibukhali ngendlela exakile njengoba ilolisiswa ngenhloso yokubenga inyama yokudayisa.Kuthiwa iphuthunyiswe esibhedlela indodana yomqashi kodwa kwayenela ngenxa yokugwazwa endaweni ebucayi. Kuthiwa idabule amafu isanda kugcagcelwa yisinqandamathe seminyaka.Leli phephandaba like labika ngezinsolo zokucwasa ngokwebala okuthiwa kuqhubeka kule ndawo njengoba kuthiwa abamnyama badayiselwa abamnyama kanjalo nabamhlophe bathenge kwabakubo.Phambili ngesikhathi Isolezwe ngeSonto lihambele leli bhusha liyophenya ngezinsolo zokucwasa, umufi akafunanga ukuphawula ngazo.Imithombo ithi indaba yeholo ibangwa nje kuvele kunokungaphatheki kahle kwabasebenzi abamnyama okuthiwa bayacwaswa.Kuthiwa bashintshwa njalo baxoshwe kuqashwe abanye ngaphandle kwesizathu.UDlamini uvele isikhashana enkantolo watshelwa ukuthi abuye ngoLwesine lapho sekuzokhulunywa khona indaba yebheyili yakhe. Ngesikhathi esenkantolo ubebukeka engaxwayile, edlubhe ijakhethi enkulu, ehudula ophaqa. Uze waqala ukuzisitha ngejakhethi esebona ukuthi uthwetshulwa izithombe.Abanye abantu abakhulume naleli phephandaba bengafuni ukudalulwa ngenxa yobucayi bodaba bathi, lokhu kuwuphawu lokuthi inkulu inkinga ekule ndawo.Bathe kufanele isukunyelwe indaba yobuhlanga ngoba kungagcina kukhona ukubukana ngeziqu zamehlo phakathi kwabezinhlanga.",Ubhokode umqashi wafa kubangwa umholo
"UMSAKAZI wezemidlalo kwiPower FM obengumngani omkhulu kaMandoza, uThabiso Mosia, udalule ukuthi umngani wakhe udlule enza amalungiselelo okushaya iculo nomrepha uKwesta noCassper Nyovest. UThabiso uveze lokhu ekhuluma izolo enkonzweni yesikhumbuzo kaMandoza eStandard Bank Arena, e-Ellis Park, eGoli.“UMandoza udlule emhlabeni eqhubeka esebenza. Kuneculo lakhe lokugcina alikhiphile elithi 
Ase Mang Le Mang.“Ngigcina ukukhuluma naye ngalo wayefuna ukulenza kabusha noKwesta noCassper ababona njengamaciko enza umsebenzi omuhle emculweni. Ngiyathemba-ke lapho akhona lawa maciko angizwile, alifeze iphupha likaMandoza,” usho kanje.UCassper noKwesta basematheni kulezi zinsuku emuva kokukhumbuza abantu izinsuku zeKwaito yakudala ngeculo labo 
iNgudu.Enkonzweni yesikhumbuzo bebephume ngobuningi babo abaculi beKwaito okubalwa kubo uKabelo Mabalane obephethe uhlelo, uTokollo, Brickz, Mapaputsi, Mshoza nabanye abaningi. Kule nkonzo uMandoza ushayelwe ihlombe kakhulu ngokuphakamisa indawo akhulele kuyo iZola, bethi wafaka ithemba entsheni eningi ukuthi nayo ingaphumelela. Owaba yimenenja yakhe yokuqala esangena endimeni, uVusi Leeuw, uthe lokhu kwaba yimpumelelo ngenxa yomculo wakhe abenza ngezibomu ukuthi kube ngowakhayo.“Sasihlele ukuthi umculo wakhe kube yilowo ozonyusa ithemba kubantu baseZola, abe yiqhawe labo. Sibona ukuthi saphumelela kuyo uma sibuka ukuthi mangaki manje amaciko aphuma eZola,” kushoa uLeew.Ekhuluma ngoMandoza uTokollo uthe uyakhumbula ingxoxo yabo yokugcina wayekhala ngezinhlungu ekhanda emcela ukuthi amazise ukuthi kubuhlungu kangakanani ukuhlinzwa ekhanda njengoba kuyinto aseke adlula kuyo.“Wangibuza ngodokotela wami owangiphatha kahle kakhulu ngenkathi ngilimale engozini yemoto. Noma kuyizinto ezingafani kodwa lokho kwangikhombisa ukuthi usenethemba,” kusho uTokollo.Lo mculi uphethe ngokudlulisa umyalezo wokuthi njengamaciko amadala eKwaito abawuboni lo mculo ufile, kunalokho usekhona nanamhlanje kodwa usuhlukile kancane.UMandoza uzofihlwa kusasa.",Ubezokwenza iculo noKwesta noNyovest
"KUKHALWA nxazonke ngenxa yombhikisho wamalungu omphakathi waseMnambithi odonse amasonto amabili obekuhloswe ngawo ukuthi kukhishwe esikhundleni iMeya yase-Alfred Duma engafunwa uMnuz Vincent Madlala.UMadlala osolwa ngenkohlakalo nokubhebhethekisa udlame lwamatekisi endaweni, ugcine enikwe ikhefu lezinyanga ezimbili njengoba kusenziwa uphenyo ngezinsolo ezibhekiswe kuyena.Iningi labantu bakule ndawo abakhulume neSolezwe ngemuva kombhikisho bathi abafisi ukuthi kuphinde kube khona omunye umbhikisho ngenxa yokuthi lona osanda kuphela ubahlukumeze kakhulu.UNksz Zodwa Khumalo waseZakheni uthe into emphethe kabi kakhulu wukuthi abaqashi bebesebenzisa umgomo othi awuholi uma ungasebenzile.“Lo mbhikisho usihlukumeze kakhulu njengoba kade singakwazi ngisho nokuya emsebenzini, thina lapho sisebenza khona sihola ngesonto, bese kungamasonto amabili umuntu engaholi asikwazi nokukhokhela izikweletu zethu,” kusho uNksz Khumalo.Uthe into emphatha kabi kakhulu wukuthi ezimpini zepolitiki kugcina sekuhlukumezeka umphakathi ongazilutho.“Abantu abasuke belwa izimpi zabo basebenzisa umphakathi okuyiwona osuke ushisa amathayi uvala imigwaqo, ekugcineni ungatholi lutho,” kusho uNksz Khumalo.UMnuz Sanele Sishi waseSt Chads uthe bayafisa ukuthi umbhikisho ungaphinde ubekhona endaweni yabo.“Bekunzima kume yonke into thina esihamba ngamatekisi singakwazi kunyakaza ngenxa yalo mbhikisho, sibonga uNkulunkulu ukuthi akuzange kuphume sidumbu ngenxa yalo mbhikisho.Bekuphazamiseka ngisho nabantu abashonelwe ngoba izidumbu bezingalandeki emakhazeni zingahambiseki nasemakhaya ngoba bekuvalwe imigwaqo,” kusho uSishi.Osomabhizinisi bona bathi lo mbhikisho othathe cishe amasonto amabili ushaye kwezwela kubona njengoba bebengakwazi ukwenza inzuzo ngenxa yokuthi amabhizinisi abo abevalile nabantu bengezi edolobheni, ezokuthutha zingekho.UNksz Thandi Sibiya waseBergville odayisa izingubo ezngamasekeni edolobheni uthe bekunzima kakhulu kuyena njengoba kade bengasebenzi ngenxa yombhikisho.“Mina ngingowaseBergville kodwa ngiqashile eSteadville angazi ukuthi ngizoyikhokha ngani irenti njengoba ngihlale ekhaya cishe amasonto amabili ngingasebenzi, kuke kwakhona izinsuku engizilale ngingadlile ngenxa yokuthi ukudla bengingenakho endlini ngoba ngithembela kakhulu ekudayiseni ukuze ngikwazi ukuxosha ikati eziko,” kusho uNksz Sibiya.UGANDAGANDA ususa amatshe emgwaqweni emuva kokuthi kumiswe umbhikisho waseMnambithi obuvale thaqa idolobhaUNksz Susan Mkhize onendawo yokucwala izinwele uthe umbhikisho ushaye kwezwela kubona njengoba abantu bebengakwazi ukuya edolobheni.“Kumanje sixoxa nomasitende wethu siyamncenga ukuthi sicela asehlisele irenti okungenani sikhokhe irenti eyisigamu ngoba asikwazanga ukusebenza kahle kule nyanga ngenxa yombhikisho,” kusho uNksz Mkhize.Imenenja yakwaPep kuleli dolobha ekhuluma neSolezwe kodwa yacela ukuthi ingadalulwa ithe balahlekelwe kakhulu bengosomabhizinisi njengoba abantu bebengekho.“Enye inkinga wukuthi izindawo esisebenzela kuzona siziqashile, ekupheleni konyaka kulindeleke ukuba sikhokhe irenti emba eqolo kodwa asisebenzile,” kusho le menenja.Ngasohlangothi lwezemfundo, othisha bathi kuzoba nzima ukuthi bakwazi ukukhava isikhathi esimoshakele ngenxa yokuthi sebephinde bayalelwa ukuthi basheshe bavale ngenxa yegciwane iCorona.Uthishanhloko wasesikoleni samabanga aphezulu eZakheni okhulume neSolezwe kodwa wacela ukuthi angadalulwa ngenxa yokuthi akavumelekile ukukhuluma nabezindaba uthe bebezitshela ukuthi bazozama ukuphusha kuleli sonto njengoba bebuyile kodwa sebezophazanyiswa wukuthi sekuthiwe abasheshe bavale.“Angifuni ukuqamba amanga lo mbhikisho uzoba nomthelela omubi ngasohlangothini lwezemfundo ngenxa yesikhathi esimoshekile, kunomsebenzi onikwa wona kuthiwa kumele uwenze ube usuwuqedile emva kwesikhathi mhlawumbe amasonto ayisishiyagalombili, lowo msebenzi usuke ungeke ukwazi ukuwenza amasonto amane bese ucabanga ukuthi uwenze ngendlela,” kusho lo thishanhloko.Umfundi waseZakheni High uSbonga Hlongwa uthe amathemba abo sebewabeke kothisha ukuthi yibona abazobasiza bakwazi ukukhava isikhathi esimoshekile.“Nathi sizimisele ukuthi sibambisane nothisha ukuze sikwazi ukuvala isikhala sokungafundi esidalwe wumbhikisho,” kusho uHlongwa.Ngeledlule, uNdunankulu waKwaZulu-Natal uMnuz Sihle Zikalala uveze ukuthi nguR30 million, obulahleka ngosuku ezinkampanini ezinkulu ezintathu kule ndawo ngenxa yalo mbhikisho.UZikalala uthe ngosuku abasebenzi bebelahlekelwa nguR2 million wemiholo.Indawo yaseMnambithi inezinkampani ezinkulu ezintathu okubalwa kuzo uDefy, Dunlop noLasher Tools ezifaka imali eningi emnothweni wesifundazwe nowezwe.Le ndawo imaphakathi neTheku neGauteng kanti ithathwe njengebalulekile emnothweni wezwe. Ukungabikhona kozinzo eMnambithi kushaya namanye amadolobha aseduze kwakhona okubalwa kuwo iBergville, Dundee neNewcastle.",Ugadle kwezwela umbhikisho eMnambithi
"Nokubongwa PhenyaneUMHLELI womcimbi amaSABC Crown Gospel Music Awards uZanele LaMbokazi-Nkambule, uveze ukuthi bangu-150 abantu abazothamela bukhoma umcimbi wezindondo walo nyaka.Lokhu kungenxa yokuthi imiyalelo kahulumeni ayikuvumeli ukuhlangana kwabantu abaningi endaweni eyodwa ngenxa yeCovid-19.Ekhuluma neSolezwe uZanele uthe uzoqoshwa ngoNovemba 13 bese usakazwa kwithelevishini ngoNovemba 29, amathikithi okuwubuka asekhona.“Kuzongena ababe nenhlanhla yokuthola amathikithi okubuka umcimbi kuphela. Abalandeli bamaCrown mabalungise umswenko, bazilungiselele. Noma sibancane umswenko uzoba khona, izimoto zohlobo oluphambili ezihambisa izicukuthwane zizoba khona nabaculi abazonandisa bazobe bekhona,” kuchaza uZanele.Uthe okusha okuzoba khona kulo nyaka yisigaba somculo wendumiso lapho befuna ukujabulisa abangasayi enkonzweni.“Kulo nyaka besithi umcimbi ozoba khona ngowokumemezela abaqokiwe kuphela. Kodwa ngenxa yesililo savula isango lokuthi kube khona abazobuka umcimbi. Umcimbi siyowuvala ngomculo noDJ abahlukene bomculo wokholo,” kuchaza uZanele. Uthe amathikithi awekho e-computicket kodwa asemahhovisi eWorld Gospel Powerhouse noma abantu bashayele ku-081 8461 824.“Ngenxa yesimo esibhekene naso umcimbi uzoqoshwa ngoNovemba 13 eThe Station Venue ngaseDurban Station, eThekwini. Abazothenga amathikithi kumele bafike ngo-12 emini ngosuku okuzoqoshwa ngalo umcimbi. Ngalolu suku sizophinde sikhulekele isimo esikuso,” kuchaza yena. Isiqubulo salo nyaka uthe sithi #StillWePraise. Uthe bayabonga ngesasasa elikhonjiswe ngabaculi bowokholo njengoba bengaphezu kuka-300 abangenele. Uthe umcimbi wokumemezela abaqokiwe uzoba ngo-Okthoba 19.",Usuzothanyelwa bukhoma owamaCrown
"UKHALA ngesandla semfene ebandleni lakhe ufata osolwa amalungu ebandla ngokuhlambalaza ashumayele ngocansi, aqonywe abandleni acwile nasezinkambeni zikaFaro.UFata Mhlengi Ngcobo obhekele isikole samantombazane i-Albino nemishini yaseNtshongweni, nebandla laseShongweni Dam, uthi kunzima ukuba ngufata ngoba wazi izimfihlo angeke azidalule nokumenza angathandeki kwabanye abazalwane.UNgcobo ozohlanganisa iminyaka ewu-10 ewufata waqala ukuphatha e-Albino ngo-2016. Kuthiwa sekuphele iminyaka emibili engayenzi imibiko ngemali yebandla kunalokho uhlala enemali yokuphuza nokuzikhipha namantombazane.Amalungu ebandla aveze nokuthi uke wagingqa imoto nyakenye wangalala emishini nokusolwa ukuthi wayeboshiwe. UNgcobo uthe uyamazi umzalwane ombheca ngobende inyama engayidlanga. “Sengiyabona ukuthi ngumuntu oyedwa okhuluma lezi zinto, sebengamseka abanye ngoba bemzwela. Imoto yabhajwa ngoba kunezinkungu ngangingadakiwe,” kusho uNgcobo. Eqhuba uthe kunabantu okungabikwa kubona ebandleni uma ephula imithetho kodwa abakaze babikelwe.“ Inkinga inomuntu oyedwa onenkinga nami osefaka abazalwane ngoba sengazi imfihlo ngaye. Ucabanga ukuthi izoshintsha nendlela ebengimbuka ngayo ngoba senginemininingwane emhlambalazayo njengomuntu ohlonishwayo. Ubona sengathi sengimahlulele kanti angikwazi ukwenze njalo futhi akuvumelekile. Bengivele ngiyazi le nto, nangoLwesibili sizoba nomhlangano namadoda ebandla awazazi lezi zinto. Uma umuntu enenkinga kumele angafaki ibandla. Akaqondane nami, angaphazamisi ibandla,” kusho uNgcobo.Izolo leli phephandaba lihambele ibandla, lamfica uNgcobo ephethe inkonzo ebizwakala ijwayelekile yize ebebuye athi abantu abaziphathe kahle ngoba bazobe sebethi uluhlaza.Uveze nokuthi ukube unomuntu wesimame athandana naye ngabe uyamkhulumela kodwa uzothula ngoba uwufata.Lokhu uthe ubekusho ngoba abantu banendlela abafuna abefundisi baphile ngayo kodwa bona benza noma kanjani kubefundisi. Mayelana nokuphuza uthe akuyona imfihlo.“Vele ngokujwayelekile singabefundisi siyaphuza noma kunemcimbi. Ngiyajabula ngoba abantu basebandleni bakhule ngokwanele bayazi ukuthi ngiyaphuza. Sekukhona nentombazane encane okuthiwa ngithandana nayo, angazi noma isiyazi yini. Anginqabi ukuboniswa. Ngizokwamukela noma yini nokushintshwa ngikulungele,” kusho uNgcobo.",UFata uphika izinsolo zokuqonywa ebandleni
"EMVA kwezinyanga kunamahlebezi okuthi iMeya yaseThekwini izoboshwa, igcine iboshiwe ngoLwesibili njengoba ivele eNkantolo yamaCala eMali ngaphambi kokudedelwa ngebheyili kaR50 000.UNkk Zandile Gumede ubekwe icala lokukhwabanisa nenkohlakalo mayelana nethenda kaR45 million yokuqoqwa kukadoti. Uboshwe nabanye ababili. Ukuboshwa kukaNkk Gumede kwengeza ezintweni ezidicilela phansi isithunzi sikaMasipala waseThekwini kusukela aphatha leli dolobha ngo-2016. Kuqale kwahlupha iqembu losomabhizinisi mbumbulu ebelifuna amathenda ngenkani, iDelangokubona.Kwalandela izikhawu eziningi zokungaqoqwa kukadoti ngendlela, ikakhulukazi, emalokishini. Kuthe kusanjalo, kwaba nezikhawu zokudliwa komhlaba ngokungemthetho.Kube nesiteleka sabantu abasebenza ophikweni lokuqoqwa kukadoti, abebekhala ngokukhushulelwa kwemali kozakwabo abangama-MK Veterans abasuselwe imiholo kuGrade 4 yayiswa kuGrade-10.Lesi siteleka sishubise izinto sekusele izinsukwana kube nokhetho lukazwelonke obelungoMeyi 8, kwavalwa imigwaqo, kwachithwa udoti edolobheni. Ushaya phansi ngonyawo, uNkk Gumede, uthi akayi ndawo yize kungaqondakali ukuthi uzosebenza kanjani njengoba imbandela yebheyili imnqinde amandla.Selokhu kwaqala ukuboshwa kweziMeya zikaKhongolose, le nhlangano yathatha isinqumo sokungazimisi ngoba ithi izinika izinsuku ezingu-14 ukuthi zizisulele zona okuthi uma kungenzeki lokho bese yona ikhipha isinqumo emva kwezinsuku ezingu-30.Asisazi isizathu esenza i-ANC yenze kanjena kodwa esikwaziyo ukuthi lowo mgomo uzophazamisa ukusebenza kweTheku uma uzosetshenziswa nakuNkk Gumede.Abamvikelayo bazothi umuntu umsulwa kuze kube utholakala enecala futhi bazothi amacala abhekene nawo awabucayi ukudlula awezinye izimeya ezibhekene nawokubulala.I-ANC kumele ibone ukuthi yenze njani ngawo kodwa kuyadingeka ithathe isinqumo esizobuyisa isithunzi sikaMasipala weTheku futhi iqinisekise ukulethwa kwezidingo ngokususa uNkk Gumede esikhundleni kuze kuphothulwe icala.- 
UMBONO WEPHEPHANDABA",[IMIBONO] Mayishenxe iMeya ibhekane namacala ayo
"USiya wase-Orlando East, eSoweto, ubonakala emidlalweni ehamba phambili manje okukhona kuyo iThe River, Grassroots ekhonjiswa ku-1Magic (103).Ubonakala futhi emdlaweni ekuMzansi Magic othi Impilo-The Scam neThe Republic kuMzansi Magic (161).Uthe kuyamjabulisa yize eke waba kweminye imidlalo angagqamanga kuyo.“Ngijabule ngendlela izinto ezenzeka ngayo manje ngoba akwandele bani ukubonakala emidlalweni eminingi kangaka. Indawo kaNjabulo engiyilingisa kwiThe River ngayizwa ngomunye wabangani bami ngase ngithi angihambe ngiyozama inhlanhla kwinhlolokhono ngempela bangithatha. Ngaphinde ngezwa ngalezi ezinye izindawo ngakujabulela ukuthathwa kuzona ngangayibona inkinga yokuthi ngibe kuyona yonke imidlalo njengoba isikhathi sokuqopha sasingashayisani,” kusho uSiya.Ungene ekulingiseni emuva kokushiya phansi umculo okuyinto ayezifela ngayo.“Elokishini ngikhule ngithanda umculo futhi ngaziwa ngokucula. Ngaqeda isikole ngaqhubeka nokufundela wona umculo. Ekhaya singumndeni ogxile kakhulu kweza-maciko. Ngo-2011 uthando lokulingisa lwafika kimina futhi ngaqala ngayofunda ngemidlalo yeshashalazi kwaze kwaba ngithola indawo yami yokuqala ngo-2016 emdlalweni Isibaya.”Uthe abantu abalindele lukhulu ngoba kusekuningi akuhlelile.“Uma ungumlingisi kukhona izindawo ozibukela kude kodwa enhliziyweni ufise ukusheshe uzilingise. Kimina lezo zindawo zisheshe zafika njengoba kumanje ngiyisigebengu emidlalweni emithathu, kwiThe River ngilingisa isitabane okungelula ukuyilingisa ngoba ingakudalela ugazi nenzondo kubantu abahlukene ngendlela oyilingisa ngayo.”",Akwandele bani ukubonakala emidlalweni engaka: Siya
"UMinnie uthi kube uhambo olungelula obelumfakela ingcindezi ngezinye izikhathi.“Ekugcineni ngijatshuliswa ukuthi lezi zigcobo sezikhona, ngithokozile kakhulu. Yize bekunzima futhi kuthathe isikhathi eside kodwa imiphumela iyajabulisa ngempela, abantu kumele bazi ukuthi angibadayiseli nje imikhiqizo engingayazi, nami imbala ngiyisebenzisile futhi imiphumela yayo iyamangalisa,” kuchaza uMinnie.Uthe le mikhiqizo isikhona kwezinye zezitolo zakwaClicks kuleli.“Ngiyabonga kakhulu uthando abantu abangikhombise lona ngesikhathi ngimemezela lezi zindaba, kusho lukhulu kimina,” kuchaza yena.Iningi labantu limjabulele uMinnie ngokukhipha le mikhiqizo, lincoma indlela ebukeka ngayo.Kunconywe futhi nokuthi le mikhiqizo ayibizi, ngeke ize idle ephaketheni lamuntu, izothengwa yiwona wonke umuntu wakuleli oyithandayo.UMinnie umemezela lo mkhiqizo nje, intokazi engumethuli wezinhlelo nomlingisi, uBonnie Mbuli usanda kumemezela iziphaqulo zakhe azenze nenkampani enkulu yaseLondon, yakwaYardley.Nazo iziphaqulo zale ntokazi zathandwa ngabaningi ngoba kazidli kakhulu ephaketheni.Kwabanye bosaziwayo bakuleli abanemikhiqizo yabo, kukhona uConnie Ferguson noBoity Thulo.",Ithakaselwe imikhiqizo yokugcoba kaMinnie
"UKUDLULA emhlabeni kukamakadebona womlingisi wodumo kuMuvhango, uCecilia “Candy” Mukondeleli Moloi, kufane nokungqongqa kwenqolobane yamagugu eLimpopo.Lokhu kushiwo nguNdunankulu wesifundazwe, uStan Mathabatha, noNgqongqoshe wezobuCiko, amaSiko nezeMidlalo kuzwelonke, uNathi Mthethwa, ezitatimendeni abazikhiphe ngokulandelana.UCandy (67), owaduma ngokulingisa indawo kaVho-Makhadzi kuMuvhango, ushonele esibhedlela sasePretoria ngoLwesibili emuva kokungeniswa khona exinwe yisifo somdlavuza, obesekuneminyaka ewa evuka naso.Isitatimende esikhishwe ngokhulumela umndeni wakwaMoloi nowakwaRamonenyiwa, uBerry Ramonenyiwa, uhambe emhlabeni ngezikhathi zantambama.URamonenyiwa uchaze uCandy njengomuntu obenesihe owavumbulula inqwaba yamakhono ngenkampani yakhe iCandy Moloi Productions.UCandy, owake waba nguthisha nomsakazi, wahlabana ngomklomelo weBest Supporting Actress kumaSouth African Film and Television Awards ngo-2009 ngenxa yesinwe ekulingiseni indawo kaMakhadzi.Ngaphandle koMuvhango, uCandy ubuye wadlala indawo kaFhatu Neluvhola kwiThola ngo-2004, waba nguMaModumedi kwiDeath of a Queen ngo-2008, walingisa indawo kaGranny Rambau kwiRing of Lies, walingisa ekaMakhadzi kwiStokvel nekaVjo-Phophi Baloyi kwiGiyani.Ubengunina kaLerato Zah Moloi owayelingisa indawo kaRefiloe kuMuvhango noTshepo Moloi.Phakathi kwabantu abadlulise amazwi enduduzo kubalwa uFlorence Masebe owayenguHumbulani kuMuvhango othe “Kufa awunamahloni.”Nenkakha yomsakazi, uTim Modise, ithe uCandy wavula iminyango futhi wasusa imigoqo ukuvulela abanye abeza ngemuva kwakhe amathuba endimeni yezokusakaza nakweyozokukhangisa.”Nomholi we-One People Movement, uMnuz Mmusi Maimane, Rami Chuene, Masasa Mbangeni, Penny Lebyane noThandi Matlala abasalanga kubantu ababhodle emswaneni ngokuwa kwalo muthi omkhulu.Umndeni ucele umphakathi ukuba uwubekezelele futhi uqonde ukuthi wehlelwe yinkinga kunemithetho yokuvalwa kwezwe okuhloswe ngayo ukunqanda ukubhebhetheka kweCorona.Yize eshonele eGauteng kodwa uthe uzofihlelwa emathuneni aseThohoyandou.*UCandy ulandele ezithendeni zomlingisi weSkeem Saam, uKarabo “Jazzy T” Mokhobela, odlule emhlabeni ngeSonto. Naye ubelandela uMary “MaMpinga” Twala, * -Allen Booi, Elize Cawood, Moonyeenn Lee nabanye.",Umlingisi oshonile   ubeyinqolobane
"YIZE umlingisi waseMgungundlovu ejabule ngokuqhakambisa iNingizimu Afrika phesheya kwezilwandle, kodwa akaneme ngokuqhubeka kodlame lobulili kuleli.UThuso usanda kuqokwa emunxeni we-African Social Star of 2020 kuma-E! People’s Choice Awards, lapho eqhathwe khona nomculi uSho Madjozi, Zozibini Tunzi, Elsa Majimbo, Dimma Umeh, Wian van den Berg, Karl Kugelman noLydia Forson.Uthe abusehli ubuthongo kuyena ngenxa yezigameko ezihlasimulisa umzimba.“Noma kungakaze kwenzeke kimi kodwa bakhona abangani bami abangishiyile emhlabeni ngenxa yalezi zehlakalo. Kukhona umngani wami oseyintandane emuva kokuba uyise abulala unina.”Uthe kufanele kusukunywe kuliwe nalesi sihlava ngoba sihlalisa umphakathi ovalweni.“Ngiyazwelana nabantu asebeke babhekana nalolu dlame. Ukuhlukumezeka komunye umuntu kuphatha kabi abanye ngisho bengahlangene nalokho.“Akumnandi ukuphucwa komunye umuntu umphefumulo,” kusho uThuso osanda kunconywa yiphephabhuku lase-England, iVogue UK.“Wayetuswa ngendawo ayilingisa emdlalweni obuqoshwa phesheya osihloko sithi Underground Railroad. Lo mlingisi, oseqokwe kwaze kwaba kabili kuma-International Emmy Awards ngendawo kaWinnie abeyilingisa kwi-Is’thunzi, uthe ubengakulindele ukuqokwa kuma-E! People’s Choice Awards.“Bengizihlalele nje, ngizinakele izinto zami ngesikhathi ngitshelwa ukuthi ngiqokwe kulo mqhudelwano.Kuthe sengibona nabantu engiqhathwe nabo, ngatshela abaphathi bami ukuthi bangifake baze bangigxisha impela kubantu asebesebenze kakhulu kunami.”Ube esenxusa abantu ukuba bamvotele ngobuningi babo ukuze indondo ize eNingizimu Afrika, ikakhulukazi KwaZulu-Natal njengoba kunguye kuphela ovela kulesi sifundazwe.Ukuvota kuqalile kuTwitter nakwi-website ethi: www.pca.eonline.com/af futhi kuvalwa ngo-Okthoba 23. I-hashtag kaThuso ithi #ThusoMbedu #AfricanSocialStar at the E! People’s Choice Awards! #PCAs.Sekungokwesibili kuba nomunxa ongenelwa ngosaziwayo base-Afrika namaphethelo. Nyakenye indondo ye-African Influencer of 2019 yazibulwa ngumethuli wezinhlelo wakuleli, uBonang Matheba.Abantu bavota kuze kube yizikhawu ezingu25 ngosuku kuTwitter nakwi-website. Ngemininingwane egcwele ungangena [email protected] (Instagram) naku-EEntertainmentAF (Facebook).Ama-E! People’s Choice Awards azosakazwa kwi-E! kusukela ngoNovemba 15, okuyoqala ngeRed Carpet ngo2 ekuseni bese umcimbi uba ngo-4 ekuseni. Lo mcimbi uyophindwa nangakusasa ngoNovemba 16 ngo9.30 ebusuku.",UThuso umele iKZN kuma-E! People's Choice Awards
"ISOUTH African Chamber of Commerce and Industry (SACCI) igqugquzele osomabhizinisi ukuba benze isiqiniseko sokuthi izitifiketi ezikubeka ngokusobala ukuthi impahla yabo yenziwe kuphi bazithola ezinhlanganweni ezinemvume yokwenza lo msebenzi.Isikhulu esiphezulu seSACCI, uMnuz Alan Mukoki senze isimemezelo emuva kokuthola izikhalo zokuthi kunezitifiketi zomkokotelo ezithi impahla ikhiqizwa eNingizimu Afrika kodwa ezisetshenziselwa ukuqola osomabhizinisi abathenga impahla yakwamanye amazwe.Esitatimendeni esithunyelwe kwabezindaba uMukoki uthe uMnyango wezoHwebo neziMboni ucele iSACCI ukuthi iqinise umthetho wokukhishwa kwalezi zitifiketi bese ivulela amacala abakhiqiza ezomkokotelo.Isikhulu esiphezulu seDurban Chamber of Commerce and Industry uNkk Palesa Phili sithe banomlando weminyaka wokukhiqiza lezi zitifiketi ezisiza osomabhizinisi ukuthi badayise impahla yabo kwamanye amazwe.“IDurban Chamber iyilungu leSACCI nele-International Chamber of Commerce (ICC) ngakho inelungelo lokukhiqiza lezi zitifiketi ezenza ofuna ukudayisa impahla kwamanye amazwe kwaziwe ukuthi ukhiqiza impahla esemthethweni kuleli. Kubalulekile ukuthi osomabhizinisi babe nezitifiketi eziqinisekisa ukuthi impahla yabo ikhiqizwe kuleli ngoba abathenga impahla kwamanye amazwe bafuna ukwazi ukuthi kulandelwe imigomo efanele uma ikhiqizwa nokuthi konke okuthinta leyo mpahla kusemthethweni,” kusho uNkk Phili.Udonse ngendlebe osomabhizinisi ukuthi beze kwiDurban Chamber uma bedinga izitifiketi ngoba zibalulekile ekuthuthukisweni komnotho.UNgqongqoshe wezokuThuthukiswa koMnotho, ezokuVakasha neMvelo KwaZulu-Natal, uMnuz Sihle Zikalala ubonge iDurban Chamber ngokukhiqiza lezi zitifiketi, esho nokuthi zibalulekile kwezohwebo ngoba zikhombisa ukuthi iNingizimu Afrika ikhiqiza impahla esezingeni lomhlaba.“Sibonga iDurban Chamber ukuthi ikhiqiza lezi zitifiketi eziqinisekisa ukuthi impahla yakuleli ethunyelwa kwamanye amazwe isezingeni lomhaba. Kubalulekile ukuthi osomabhizinisi bethu bahwebelane namanye amazwe ngoba kukhula umnotho waKwaZulu-Natal nowaseNingizimu Afrika uma, kungena imali yakwamanye amazwe. Kuphinde kuthuthuke umkhakha wokukhiqiza impahla, ezobuchwepheshe kuthuthukiswe nengqalasizinda uma sihwebelana namanye amazwe,” kusho uZikalala.",Kuxwayiswa ngezitifiketi zomkokotelo emabhizinisini
"ISIPHINDE yagadla iPremier Soccer League (PSL) kuMaZulu FC iwashiya ebumnyameni ngenkundla okumele ayisebenzise uma esebhekene ne-Orlando Pirates kwi-quarterfinal yeTelkom Knockout ngempelasonto ezayo.Usuthu ludlala imidlalo yasekhaya eKing Zwelithini eMlaza nokuyilapho uwonkewonke obulindele ludibane khona nePirates.Ohlwini lwemidlalo yeTelkom kwi-website yePSL kodwa kuthiwa Usuthu luzodlala ePrincess Magogo Stadium, KwaMashu.UBrilliant Mkhathini okhulumela Usuthu uthe abayazi bona indaba yasePrincess Magogo.“IPSL isitshela ukuthi imiswe kabi abaxhasi, iTelkom. Ithi abaxhasi bakhala ngokuphepha enkundleni iKing Zwelithini. Asicaciselwe namanje ukuthi bakhuluma ngani ngempela noma bakhuluma ngabalandeli abahlala othangweni ngakujantshi? Asazi. Sesiwayise womathathu amaqembu amakhulu eMlaza. Sidlalile neKaizer Chiefs, yiyo iPirates kabili neMamelodi Sundowns kade siyiphindisele khona eMlaza maduze. Ngeke ngithi sisebumnyameni ngoba siyazazi sidlala eKing Zwelithini. Mhlawumbe yiyo iPSL esebumyameni,” kusho uMkhathini.Kwenzeka lokhu nje, akukapheli ngisho inyanga Usuthu luphucwe amaphuzu ayisithupha nokulushovele emsileni we-log. Okwamaphuzu kulamana eduze nokuqopha umlando ngokuhlawuliswa imali enkulu ukwedlula yonke emlandweni wePSL, egaklazwa uR640 000 ngemuva kokulahlwa yicala lokudlonga kwabaladeli balo eMlaza lwehlulwa yiSundowns ngesizini edlule.Leso sigwebo sifike Usuthu lusakhihlwa esikaNandi ngokukhishwa kwi-top8 obeluqede kuyo ngesizini edlule.UMkhathini ugwinye amagama ebuzwa ngelokuboshelwa amanqina enyathi.“Asazi nathi. Kungcono ubuze yona iPSL. Alikho iqembu elilandela imithetho neliqikelela ezokuphepha enkundleni njengathi. Ngikhuluma nje kunecala eliqhubekayo ngemuva kokuba sathatha izinyathelo ezinqala sasiza ekuboshweni kwabantu ababedayisa amathikithi omgunyathi eThekwini. Ngokungenelela kwethu babanjwa kwaze kwavundululwa nemishini abayisebenzisayo. Alikho iqembu eselike lenza lokho,”kusho uMkhathini.Ukulandelana kwalezi zigameko kukhomba ukuthi AmaZulu aqhelelene nokuthula kule sizini.Kubenzima ukuthola ukuphawula kwePSL izolo kwazise bebematasa nomdlalo womkhaya baseSoweto, phakathi kwePirates neChiefs.ULuxolo September okhulumela iPSL ufonelwe kaningi engaphenduli.",USuthu komunye umdonsiswano nePSL
"I-POLOKWANE City ayiphumeli obala ngesinqumo esicacisa ngekusasa likaRodney Ramagalela omiswe yileli qembu ngezizathu ezingaqondakali.Ngenyanga edlule iRise and Shine ihlalele amacala alo mdlali emsola kuwo ngokungazinikeli ngokuphelele emsebenzini nokungalubhadi emhlanganweni ayebizelwe kuwo.Kulokhu kuqulwa kwecala lakhe wayemelwe yi-agent yakhe uMike Makaab neSouth African Football Players Union (Safpu). Umiswe ngoJanuwari ngemuva kokuba esayine inkontileka yesikhashana neHighlands Park.UCalvin Motloung oyiphini likanobhala kwiSafpu utshele Isolezwe ukuthi kuze kube yimanje iPolokwane ayikaze ibazise ngesinqumo sayo ngoRamagalela.Uthe empeleni bekumele ibatshele emasontweni edlule ukuthi iyayinqamula noma cha inkontileka yalo mdlali.“Siyayibona le nto eyenziwa iPolokwane, izama ukuchitha isikhathi. Ziyancipha izinyanga ezibheke ekupheleni kwesizini. Ifuna ukumkhokhela imali yezinyanga ezimbalwa. Uma kuphela isonto elizayo ingacacisi kuzophoqeleka ukuthi sithathe ezinye izinyathelo. Saluqeda lulo daba thina, konke kusele ngakuyo,” kubeka uMotloung.Lesi sikhulu siveze ukuthi nakuba emisiwe uRamagalela kodwa uwuthola uphelele umholo wakhe.Lo mdlali odabuka eLimpopo umiswe yiRise and Shine esedlale imidlalo engu-16. Kuyo uvalele phakathi amagoli amabili, wakhanda ayisibalo esifanayo.“Kwinkontileka kaRamagalela kunezivumelwano ezithi uma ehlelwe yifomu kumele kutholwe inkinga yakhe futhi alekelelwe. Okunye ukuthi uma kwenzeka ekhuluphala kumele aqeqeshwe ngendlela ehlukile ezomsiza. Ngaphandle kwalokhu sithole ukuthi kuningi okungahanjiswanga ngendlela efanele ngesikhathi emiswa. Ngabe siyezwa ukuthi kwinkontileka kwakuvunyelwane ngokuthi uma engawashayi amagoli ayisibalo esithile ngemuva kwemidlalo ethize kumele abekwe icala lokungazimiseli,” kubeka uMotloung.Kwamanye amacala, uveze ukuthi ngoMashi 20 bazohlalela udaba lukaMothusi Gopane ofuna ukukhokhelwa imali yakhe yiMbombela United edlala kwiNational First Division (NFD).UMotloung uthe iMbombela inqamule ikontileka yalo mdlali isasele ngezinyanga eziyisithupha. Iyinqamule ngoba ikhala ngokuthi akazimiseli emsebenzini wakhe. Lesi sikhulu siveze ukuthi ngemuva kokuvalela ekhoneni iqembu ligcine lilivuma icala lalo lase licela ukuthi likhokhele uGopane uhhafu. Lo mdlali uthi uyifuna iphele imali yakhe.Elinye icala elizoqulwa ngosuku olufanayo ngeliphakathi kwePolokwane nonozinti uHarold Ndlovu okhononda ngokunganyuswa komholo wakhe kusukela efikile kuleli qembu.UMotloung uthe kwinkontileka yalo nozinti kwakuvunyelwene ngokuthi iholo lakhe lizokhushulwa ngo-10% njalo uma kuqala isizini.Kukhona necala likaDavid Zulu ozakhele udumo kuKaizer Chiefs ofuna imali yakhe kwiTshakhuma Tsha Madzivhandila eyanqamula inkontileka yakhe. Ngesifanayo nakuSiyabulela Shai okhala ngokungakhokhelwa yileli qembu laseLimpopo.",Ayicacisi ngekusasa likaRamagalela iCity
"I-ANC inemihlangano nezinhlaka ezehlukene eMandeni ukuthola isixazululo enkingeni yemibhikisho eholele ekushisweni kwamafemu aKwaSithebe.Selokhu kuqale imibhikisho ngesonto eledlule, amaphoyisa asebophe abantu abawu-15 ababekwe icala lokudala udlame emphakathini.Abantu baseMandeni bathi abayifuni iMeya yabo uMnuz Sphesihle Zulu abayisola ngenkohlakalo yize umasipala wabo udume ngokuthola umbiko omuhle kumcwaningi mabhuku.Okhulumela i-ANC KwaZulu-Natal, u-Adv Nomagugu Simelane-Zulu, uthe ubuholi benhlangano bunemihlangano nezinhlaka ezithintekayo odabeni lwaseMandeni.“Imihlangano isaqhubeka nakuleli sonto ukuze sithole umnyombo walo mbhikisho bese siza nesixazululo. Siyacela abantu bangashisi impahla uma kukhona abanganeme ngakho kodwa baxoxe nathi,” kusho u-Adv Simelane-Zulu.UMnuz Bonga Mchunu, we-IFP eMandeni, ucele i-ANC ukuthi ilusukumele udaba ngoba amalungu ayo ashisa amafemu yize ekhala ngeMeya yenhlangano.“Uma kushiswa amafemu abantu abangenacala baphelelwa wumsebenzi. Asikwazi ukushiselwa amafemu sibe sigqugquzela abatshalizimali ukuthi beze ezweni lethu,” kusho uMchunu.UNkk Sitandiwe Dimba obhekelele ezokuxhumana nokukhangisa ebhange Ithala, uthe kushiswe ifemu eyodwa kwacekelwa phansi amabili esizindeni samafemu KwaSithebe.Uthe kusahlolwa ukuze kutholakale ukuthi kudaleke umonakalo ongabiza malini. Amafemu avaliwe okwamanje kuze kube isimo sibuyela kwesijwayelekile.Uthe bandise onogada namaphoyisa agcwele emafemini aKwaSithebe kuya nasenxanxatheleni yezitolo.",Imizamo yokuletha ukuthula eMandeni
"KUBIKWA ukuthi izingqungqulu zaseThekwini zomculo wekwaito zivusa iBig NUZ. Ngokomthombo osondelene noMzi ‘Danger’ Mkhwanazi weBig NUZ, L’vovo Derrango noDJ Tira bamatasatasa estudiyo baqopha izingoma ezizosanganisa abathandi bomculo wekwaito.“Ngisola ukuthi bavusa iBig NUZ ngesitayela ngoba bashaya ngesigqi sayo. Kushoda uMampintsha. Sengike ngayizwa enye ingoma abayiphekayo ethi Gevaar...Bayachoma ngempela kuyo. Ngikhuluma nje balungiselela ukuyocula eYadini ngoMashi 25,” kusho umthombo.Ethintwa uDanger uthe akasoze avusa iBig NUZ ngaphandle kukaMampintsha kodwa bangahlala phansi naye babonisane ngokuthi i-albhamu izophuma ngaphansi kwenkampani kabani njengoba bobabili benezinkampani okuyiWest Ink ne-108 Entertainment.“Mina njengamanje ngimatasatasa ngikhulisa inkampani yami i-108 Entertainment.”Ebuzwa uDanger ukuthi inkampani yakhe izobe igabe ngabaphi abaculi uthe ufihle induku emqubeni. “Bakhona abaculi engizobethula ngokusemthethweni emphakathini uma sekufike isikhathi.”Ebuzwa uTira ngeqembu uphike walala ngomhlane. “Ayikho nje leyo nto. Thina sisalekelela uDanger njengoba kukhona akuqalayo futhi kunabaculi abaningi azobapika.” UL’vovo uvele wahleka kakhulu.“Yebo siyasebenza noDanger njengoba sizwana. Siyasizana emsebenzini wakhe. Nami ngiphezu kweyami iCD ezophuma ekupheleni konyaka ngakho akukho qembu engingena kulo,” kusho uL’vovo.Kubuyelwa emthombeni uthe baphika ubala nje ngoba yinto ekhona lena. “ Bayazi nabo ukuthi ayisekho indaba yeBig NUZ njengoba noMampintsha esebonakale kaningi ecula yedwa. Nase-Afro bafuna ukuqhamuka neqembu elizogqama ngenxa yokuthi akekho njengamanje umculi oshisa izikhotha. UTipcee akakangeni kahle kubantu futhi akakaqashwa kakhulu eyedwa. Banethemba lokuthi leli qembu lizofaka imali enkampanini,” kuphetha umthombo.UL’vovo noTira bebevamise ukubamba iqhaza kwiBig NUZ. UTira ubevala isikhala sikamufi uR Mashesha esagula kuthi uL’vovo avale esikaMampintsha uma kuyoculwa phesheya ngenxa yokuthi ubesaba ukugibela ibhanoyi.Kwenzeka lokhu nje uMampintsha noTira basanda kugxekana esidlangalaleni kubangwa yona iBig NUZ.Selokhu kwadlula uR Mashesha emhlabeni izinto aziphindanga zafana.",Izinsolo zokuvuswa kwenye iBig NUZ entsha
"‘IBHOLA lizobulala abantu abaningi kule mpelasonto. Ukufa kwangempela. Bazophela abantu, kukhona abazolala bengadlile,” la mazwi ashiwo yisilomo somqeqeshi, uKgoloko Thobejane, obenikeza umhlahlo wakhe ngemidlalo yokusonga isizini ka-2018/2019 ye-Absa Premiership.Yonke imidlalo eyisishiyagalombili iqala ngo-3 ezinkundleni ezahlukene kanti izodlala ngaphansi kwefu elimnyama kwazise iMamelodi Sundowns esesicongweni ibambene ngezihluthunePremier Soccer League ifuna iphucwe amaphuzu ngokudlalisa uWayne Arendse kungafanele ibhekene neBidvest Witsngo-Okthoba.UDominic Chimhavi weSafa utshele Isolezwe ngoMgqibelo kuzodlalwa udaba lungaxazululiwe ngoba lufike kubo isikhathi sesisincane.URonnie Schloss wePSL uthe imidlalo izoqhubeka ngendlela okuhlelwe ngayo, banikwe labo abawinile. Uthe akakwazi ukuphawula ngecala elingekho ezandleni zakhe.Yize iphephandaba lihoshe ukuthi iPolokwane City iya kwi-Orlando Pirates e-Orlando Stadium nesikwati esintekenteke, uThobejane, ozakhele udumo esacija iBaroka FC kwiPremiership, ufa neSundowns edlala neFree State Stars eGoble Park.“Esicongweni, iSundowns angiyiboni ixhilwa yiFree State Stars kanti iPirates ngakolunye uhlangothi inomdlalo onzima kakhulu kwiPolokwane City. Empeleni ngiyibona iPirates ibhekene nomdlalo ofanayo kwiCity nalowo ewuthole kwiCape Town City ngesonto eledlule.“Yiqembu eliya phambili iCity kangangoba uyazi ukuthi emdlalweni wabo bazoyithinta inethi yakho. Umbuzo ukuthi wena uzimisele kangakanani ukufika kweyabo. Uma udlala neCity nidlala umaphekana kuze kuyovalwa.”Emsileni lapho uThobejane anamva aphathekayo okuyibamba khona kwazise ubuyise iBaroka emidlalweni yokuhlunga ngo-2017, uthe umdlalo wesonto uphakathi kweqembu lakhe elidala neMaritzburg United eya e-Old Peter Mokaba Stadium, ePolokwane ibambe amabhuleki kwi-log.“Hhaaa! Lowo, ngumdlalo wamanqamu lowo. Asenhlanhleni la maqembu ngokudlala womabili ekubeni evika. Womabili ayazi ukuthi ozohlulwa lapho uyaminza. Yebo iBaroka izosinda uma bedlala ngokulingana kodwa akukho ukudlalela iphuzu ngoba kungenzeka izithole isemidlalweni yokuhlunga uma yenza njalo.“IMaritzburg isenhlanhleni ngoba iyazi ukuthi ukuvika ukuya ngqo ehlathini, kufanele izishayela iBaroka. Isingamincela nje ukuthi kuwabhedele la maqembu angenhla kwayo kube yiwo aya kweyokuhlunga,” kusho uThobejane.IBaroka baqhelelene ngamaphuzu amabili. Uma iMaritzburg ithatha amathathu izonyukela kwangu-29 nokusho ukushovela iBaroka ezansi.Amanye amaqembu avika izembe - iChippa United, Free State neBlack Leopards - anamphuzu angu-27 ngokwehlukana.",Kukhona abazolala bengadlile ngenxa yebhola ngale mpelasonto: Thobejane
"UMHOLI weDA KwaZulu-Natal uMnuz Zwakele Mncwango usephumele obala wathi weseka uNksz Mbali Ntuli, kwesokuhola iqembu kuzwelonke.Engxoxweni neSolezwe izolo, uMncwango uthe kubenzima ukuthatha lesi sinqumonjengoba uNksz Ntuli noMnuz John Steenhuisen abanga naye, bephuma KwaZulu-Natal.“Mina angikaze ngibe ngumholi ongaphumeli obala, lezo zinto zenziwa ngoMnuz David “DD” Mabuza we-ANC, kodwa kumele ngikusho ukuthi kona bekuyisinqumo esinzima impela ukusithatha. Ngibheke izinto eziningi, ngabheka nesincomo sokuqala esasenza njengeqembu ngemva kokhetho esithi kumele sibuyekeze ubuholi beqembu. Ngithe uma ngibheka ngabona ukuthi uNksz Ntuli uyisithombe sekusasa leqembu,” kusho uMncwango.Uqhube wathi uNksz Ntuli nguyena ongakwazi ukutholela iqembu amavoti kuzona zonke izinhlanga lapha eNingizimu Afrika.“Kumele ngikusho ukuthi uNksz Ntuli angimeseki ngoba emnyama kodwa ngimeseka ngoba ngazi amava akhe, mina angibaseki abantu ngenxa yebala. Uzokhumbula ukuthi ngo-2015 angizange ngimeseke uMnuz Mmusi Maimane ngoba ngangingazi ukuthi uvelaphi,” kuchaza uMncwango.Uthe iphutha elenziwa yiDA ukuthi kwesinye isikhathi ivele ithathe abantu abangaziwa ibafake ezikhundleni eziphezulu.“UNksz Ntuli usuka kude neDA njengoba eke waba nawumholi wentsha kanti ngiyaziqhenya futhi ngokuthi ngesikhathi efika eqenjini ephuma enyuvesi wafikela kimina,” kusho uMncwango.UNksz Ntuli ngoMgqibelo wethule umkhankaso wakhe eThekwini njengoba evivela ukuhola iqembu.Kodwa iDA eKZN ihlukene phakathi njengoba kukhona abaseka uNksz Ntuli, abanye abafana noSotshwebhu wamakhansela eqembu eThekwini uMnuz Thabani Mthethwa, bona baseka uSteenhuisen.",UMncwango weseka uNtuli kwesobuholi
"Amagama akhe aphelele uCalvin Anele NgcongcaUqale ukudlala kwiFC Fortune kwiNational First Division.Amanye amaqembu adlale kuwona, yiRacing Genk eBelgium, iTroyes yaseFrance, Mamelodi Sundowns njengoba ubesebolekiswe kuMaZulu FC kwisizini ka-2020/2021.Kwizicoco azitholile ebholeni kukhona eseligi yaseBelgium neGenk ngo-2005/2009 nesika-2012/2013. Ufukule nendebe yePro League neyeSuper Cup naleli qembu.Ube ngumpetha weligi neMamelodi Sundowns ngo-2017/2018, 2018/2019 nango-2019/2020. Ubekhona futhi bedla isicoco seTelkom Knockout ngesizini edlule.Ube nemidlalo ewu-53 neqembu lesizwe iBafana Bafana. ",KAFUSHANE NGONGCONGCA EBHOLENI:
"IZIHLOBO zomfundi okusolakala ukuthi wadlwengulwa ngaphambi kokuklinywa ngentambo abulawe phambi kosana lwakhe olunezinyanga eziyisithupha, zifuna abolele ejele umsolwa owenze lesi sihluku.Isidumbu sika-Andiswa Mkhize (18) obefunda uGrade 12 eVikingozi KwaMakhutha, sitholwe ngesonto eledlule silaliswe embhedeni kubo eZiko, siklinywe ngentambo sashuthekwa isokisi emlonyeni kanti sasinqunu kwesingezansi okusolakala ukuthi waqale wadlwengulwa.Eceleni kwaso kwakulaliswe usana lwakhe olunezinyanga eziyisithupha okuthiwa belungenamyocu.Isihlobo sika-Andiswa, uNksz Sindi Mkhize, sithe * -Andiswa ubehlala nosana lwakhe kuphela ngenxa yokushona kukanina ayehlala naye.Uthe uke wazama ukuhlala naye kodwa bangabona ngaso linye.“Sifisa ukuthi owenze lesi sihluku aboshwe ngoba yinto ebuhlungu kakhulu le ayenzile. Ngemva kokubeletha, bese sixoxile ngokuthi ngiyabuya ngizohlala naye kule nyanga kanti uzoshona ngale ndlela,” kusho uNksz Mkhize.Uthe kukhona owaboshwa ngemva kokushona kukamufi okuthiwa wayezisholo yena ukuthi kukhona umuntu ambulele kodwa wabuye wadedelwa ngakusasa.Nakuba umndeni ubungenalo ulwazi lokuthi kukhona oboshiwe kodwa okhulumela amaphoyisa KwaZulu-Natal uCaptain Nqobile Gwala, uthe kuboshwe umsolwa oneminyaka engu-29 ovele eNkantolo yaseMbumbulu izolo.Ngenxa yokungabikhona kwezihlobo zika-Andiswa, uthishanhloko wesikole uMnuz Bheki Mhlongo, uthe beyisikole bagcine sebeqhathanisa amasenti besizana nekhansela lendawo uNksz Thabisile Zungu, ukuqinisekisa ukuthi umfundi ungcwatshwa ngesizotha.“Kube yisigameko esibuhlungu lesi esenzekile. Bekuyingane ebikhaliphe kakhulu futhi bengingangabazi ukuthi izophasa ngamalengiso kuGrade 12. Le nto ibaphazamisile abafundi ikakhulu abefunda nabo ekilasini elilodwa,” kusho uMhlongo.Ikhansela uNkk Zungu, lithe ziningi izigameko ezenzeka kule ndawo ezinye zazo okugcina kungaboshwa muntu okungenye yezinto abayifakile encwadini yezikhalo ehanjiswe ngesikhathi bemashela esiteshini ngoLwesibili.",Bafuna abolele ejele 'umbulali'
"LIGWETSHWE odilikajele ababili neminyaka engu-20 ngamacala okudlwengula ikhehla elineminyaka engu-62 elalizenza umfundisi ofunela abesifazane umsebenzi eThekwini.Indodakazi kaDingindawo Jojisa ikhihle isililo inkantolo eNkulu yaseThekwini igweba uyise iminyaka ebhadla ejele ngokudlwengula abesifazane abathathu.UJojisa kuvele ukuthi ubewufihlela umndeni ukuthi uboshelwe maphi amacala njengoba indodakazi yakhe esencane ivele yagijima yaya ebhokisini lofakazi ikhala, emuva kokuba egixabezwe ngeminyaka ebhadla ejele.UJojisa kuthiwa unezingane eziyisishiyagalolunye nenkosikazi, ebingekho enkantolo egwetshwa.Ujaji uSharmaine Bolton ligweba uJojisa lithe kumele abhadle ejele ngenxa yokulutha abesifazane esebenzisa inkosi.“Ubufakazi buthi ubulutha abesifazane ngokubathembisa imisebenzi engcono. Ubuzenza inceku ukuze bakuthembe. Obaluthile bebekuthemba ngenxa yeminyaka yakho kanti uyimpisi embethe isikhumba semvu,” kusho uBolton.Ngecala lokuqala lokudlwengula owesifazane oneminyaka engu-30 ngo-2010 ugwetshwe udilikajele.Ngelokudlwengula umfundi oneminyaka engu-29, ngo-2011 ugwetshwe iminyaka ewu-10. Ngecala lokumshaya ngenhloso yokumlimaza wanikwa emithathu.Ugwetshwe izinyanga eziwu-12 ngecala lokweba u-R50 womfundi. Icala lokudlwengula owesifazane ona-34 ngo-2012 ugwetshwe udilikajele wagixabezwa ngeminyaka emithathu ngecala lokuzama ukumbulala. Lezi zigwebo uzozidonsa kanye kanye.UJojisa kuvele ukuthi laba besifazane ubehlangana nabo endleleni abathembise umsebenzi. Ubebathatha aye nabo ngasemobeni e-Mount Edgecombe ethi ubayisa kubaqashi. Ubebamisa lapho kuze kube mnyama bese ebasabisa ngezikhali, ebafake emobeni. Ubebadlwengula ubusuku bonke bese ebadedela ngakusasa.Ubufakazi bolibofuzo (DNA) obatholakala kumakhondomu atholakala endaweni yezigameko buholele ekutheni amataniswe namacala.",Odilikajele ababili ekhehleni ebelidlwengula lizenza umfundisi
"BAVUKE umbhejazane bavala umgwaqo abahlala kolindela baseLamontville, izolo bethi ngeke bangene abophiko lwezezindlu eThekwini, obekuthiwa bazofika kule ndawo bakhiphe abahleli kuyo ngokungemthetho.Abahlali bakule ndawo eyaziwa ngokuthi isemathinini, emgwaqqweni uGwala abazange balubhade emsebenzini izolo. Bavimbe umgwaqo ongenela kule ndawo ngezihlahla namathayi avuthayo.Ekuseni kuthiwa akekho umhlali wakule ndawo obevumeleke ukuthi aye emsebenzini, izingane zesikole kuphela ebezivumelekile ukuthi ziye esikoleni.Omunye wabahlali bakule ndawo ongathandanga ukudalulwa, uthe abakwamasipala bafike kule ndawo ngoMgqibelo bezoshintsha izinombolo zolindela.“Ngesikhathi benza lokhu bebecela imininigwane eveza ukuthi ubani ohlala endlini nencwadi eyimvume ephuma kwamasipala emgunyaza ukuthi ahlale kuyo. Kunabantu abalinganiselwa ku-200 okutholakale ukuthi abanazo izincwadi zokuhlala lapha. Siyakuvuma lokho kodwa sithi umasipala wenza iphutha ngokuthi ngesikhathi unikeza abanikazi balawa mathini imixhaso, ungawadilizi, kwangena abanye abantu kuwo. Labo bantu baqala ukuhlala kuwo ngo-2009, abanye ngo-2008. Sonke lesi sikhathi umasipala ubukuphi njengoba usufika sekuphele iminyaka engu-10 behleli,” kubuza yena.Uthe umthetho wakuleli awuvumi ukuthi kukhishwe umuntu osehlale isikhathi eside endaweni, anganikezwa indawo azohlala kuyo.“Sakhuluma nabasehhovisi lezezindlu sibabuza ngalokho, esikhundleni sokuthi balibone iphutha basitshela ukuthi abanandaba nokuthi abantu sebehlale iminyaka emingaki kule ndawo, abakwaziyo ukuthi abanayo imvume yokuhlala kolindela. Ngeke sivume ukuthi siphucwe ilungelo lethu, sizovala lapha bangangeni baze balandele umthetho wokuthi uma bebakhipha lapha babanike enye indawo abazohlala kuyo,” kusho umhlali.Omunye wabahlali obevimbe emgwaqweni uthe noma bengafika nini abakwamasipala bazofika bebalindele.UMnuz Mandla Nsele okhulumela umasipala weTheku uthe uzophawula uma esethole imininingwane ephelele ngalolu daba ophikweni lwezezindlu.",Badele umsebenzi belwela ukuhlala kolindela
"USAZOQHUBEKA nokuqeqesha AmaZulu nangesizini ezayo umqeqeshi uJoey Antipas waseZimbabwe ohlulekile ukufaka leli qembu ku-Absa Premiership.AmaZulu ahluleke emdlalweni wokugcina weNational First Division (NFD) ukuzibekisela indawo kuma-Play Off. Bekufanele ahlule iFC Cape Town ukuze aqede endaweni yesithathu kodwa akhala ngaphansi ngo 1-0 eKapa. Lokhu kuvulele ithuba iStellenbosch okuyiyona ejoyine iBlack Leopards njengeqembu lesibili leNFD elizodlala ama-Play Off nelizoqeda endaweni ka-15 ku-log ye-Absa Premiersphip.Nakuba zingakanekelwa umphakathi izinguquko ezizokwenzeka kuMaZulu ngaphambi kokuqala kwesizini ka-2017/2018 kodwa leli qembu likuqinisekisile ukuthi u-Antipas waseZimbabwe uzoqhubeka nokupheka leli qembu. Okhulumela AmaZulu, uBrilliant Mkhathini, uthe baphoxekile beyiqembu ngokuhluleka ukungena okungenani kuma-Play Off kodwa umqeqeshi akayi ndawo.“Umqeqeshi unenkontileka neqembu futhi usazoqhubeka nomsebenzi wakhe. Kubhekwe izinto eziningi okukhona kuzo ukuthi sibe nezinkinga zangaphakathi eqenjini esingeke sizinekele abezindaba nokuthi yena nephini lakhe bebeqala ukusebenza kuNFD,” kusho uMkhathini.“Siphoxekile sonke, kusukela kubaphathi kuya kubalandeli kodwa sihlela zonke izinto ukuze ngesizini ezayo singaphindi amaphutha esiwenzile. Ngaphandle kwalokho sihlanganise iqembu elisha nesikholwa ukuthi ngezayo lizobe selihlangene kahle. Lokhu kwenzekile kwiThanda. Kade inabadlali osekunesikhathi eside bendawonye nomqeqeshi obavikise izembe futhi lokho kuyisebenzele.”Nakuba u-Antipas ezoqhubeka nokucija Usuthu kodwa kukhona abadlali okuvela ukuthi bazodliwa yizembe. Yize uhla lungakakhishwa kodwa Isolezwe lihoshe ukuthi kuphelile obekuhlanganise AmaZulu noLuyanda Hlongwa, Nkanyiso “Pelembe” Zungu noRoggert Nyundu.“Ngiyizwile indaba yohlu lwabadlali abahambayo kodwa akukho okusaqinisekisiwe kuze kube bayatshelwa bona,” kusho uMkhathini.AmaZulu azoqala amalungiselelo esizini entsha ngoJuni 23.",U-Antipas usazoliqeqesha Usuthu
"ABAHOLI be-ANC eLimpopo ngoMsombuluko bazohlangana nabaholi benhlangano eLuthuli House kulandela ukuvela kwe-ANC kulabo abasolwa ngokuhlomula ekuxetshulweni kwezigidigidi zamarandi kwiVBS Mutual Bank.NgeSonto i-ANC ithe ayinaso isiqiniseko ngokuthi yayithola yini imali eyavela ngokukhwabaniswa kwemali ebalelwa ku-R2 billion kuleli bhange. I-ANC ihlangana nje igama layo livezwe owayengusihlalo weVBS Mutual Bank, uMnuz Tshifhiwa Matodzi, obale neDA, SACP ne-EFF kulabo ‘abahlomula’ kwimali eyebiwe.Okhulumela i-ANC kuzwelonke, uMnuz Pule Mabe, uthe uyazi ngezinsolo zokuthi iqembu elibusayo lacela futhi lathola uxhaso kuleli bhange.“Siyazi ngalezi zinsolo futhi sisazama ukuthola kwihhovisi lomgcinimafa ukuthi ziyiqiniso yini. Okwamanje ngeke ngikwazi ukuphawula ngokuthi izinsolo ziyiqiniso noma cha. Ngisalinde ubufakazi. Izinsolo ezibucayi lezi ngakho sidinga ukucophelela,” kusho uMabe. Uthe inhlangano ebusayo ayifisi ukuchitha lezi zinsolo bese kujika kuvele ukuthi bayithola imali kuleli bhange.Okhulumela iDA kuzwelonke uMnuz Solly Malatsi ukukhahlele ngezinyawo zombili ukuthi yake yacela noma yathola uxhaso kwiVBS Mutual Bank.“I-DA ayikaze ithole ngisho isenti kwiVBS. Lezi zinsolo azilona iqiniso,” kusho uMalatsi.NgoLwesine ngesonto eledlule iDA yavula icala ifuna bonke abathintekayo ekudliweni kwemali yeVBS Mutual Bank babhekane nengalo yomthetho. Noma uMatodzi ebalwa njengobhongoza ekudliweni kwemali kwibhange lokuqala ebeliphethwe abantu abamnyama kuphela kuleli, akahlatshwanga ngemibuzo ngesikhathi u-Adv Terry Motau enza uphenyo. UMotau uthe akakhulumanga noMatodzi ngoba ukhombise ukungathembeki ngesikhathi edlelwa impahla yakhe.“Ukuphika kwakhe ukuthi uyingxenye yabantu abadale le nhlekelele ebhange kushayisana nobufakazi obuningi obukhomba ukuthi nguyena obengubhongoza wayo yonke lento. Ngenxa yokuzihlangula kwakhe ngabona ukuthi kuzofana nokumosha isikhathi ukumnikeza ithuba lokuthi abeke uhlangothi lwakhe. Lokho uyokwena kwenye inkundla ngesinye isikhathi,” kusho uMotau.I-EFF ngakolunye uhlangothi ithe izophendula ngalezi zinsolo esithangamini nabezindaba ngoLwesibili.",I-ANC emhlanganweni ophuthumayo ngolweVBS Mutual Bank
"MCEBO MPUNGOSEUMCULI wePop ohamba phambili kuleli uToya Delazy uthi ukuba khona kwesikhala seqembu leHip Hop labesifazane kuleli yikho okuholele ekutheni asungule iqembu iKlutch Kollective. Leli qembu elisanda kukhipha ingoma yalo yokuqala, i
Back to the Roots, lethulwe ngokusemthethweni ekuqaleni kwenyanga edlule kanti seliqalile ukuzakhela igama kubathandi beHip Hop kuleli.UToya Delazy ubumbe leli qembu ebambisene kakhulu nozakwabo abefunda nabo ngesikhathi eseNyuvesi yaKwaZulu-Natal, okunguMandisa Nduna (Fiah), Zama Madlala (D.K) no-Aphiwe Marcia Buwa (Genius). Ekhuluma ngokusungula leli qembu uToya uthe ulandele iphupho lakhe.“Kuyinto engithoba kakhulu ukubona iKlutch Kollective isihlangene. Ngiyakholelwa wukuthi iNingizimu Afrika iyalidinga iqembu leHip Hop eliwaziyo lo mculo futhi ngiyazi ukuthi ukuhlangana kwalaba bantu besifazane kuzoletha into entsha endimeni yomculo,” kusho yena.UToya kufuze ukuba uhleka yedwa ngabantu akwaze ukubahlanganisa ukusungula leli qembu kwazise akubona abantu abangomafikizolo endimeni yomculo. UD.K noGenius yibona bodwa omrepha besifazane abakhethwa ukuthi badlulele kowamanqamu kuVuzu Hustle. UGenius uke wabonakala kwenye yamasizini ama-
Idols wangena kuTop 100 kanti wake wavela nakuSA Pop Stars wangena kuTop 48. UFiah uyaqhubeka nokuthuthuka endimeni yethelevishini emva kokuvela kwisizini yokuqala ye
Class Act. Ngo-2014 wayekwababelingisa efilimini i
Between Friends. Liyaqhubeka ukukhula isasasa lomrepha besifazane kuleli. Kumanje kwabenza kahle kubalwa uFifi Cooper, Nomuzi Mabena, Gigi Lamayne noNadia Nakai.",Kufezeke iphupho kuToya Delazy esungula eleHip Hop lesibhuda
"YIZE bengabesifazane abathandana bengabobulili obufanayo kodwa emshadweni wabo ngeke bayilahle inqubo yesiko.Bazoshada ngokwesintu futhi bayilandele yonke imigudu elandelwayo uma kugcagcwa ngokwesintu.UNomsa Buthelezi ongumlingisi nomethuli wezinhlelo zethelevishini uzoshada ngokwesintu maduze nje nesithandwa sakhe saseMnambithi uZandile Shezi.Edalulela leli phephandaba ngezinhlelo zalo mshado, uNomsa uthe yonke into isiphothuliwe ngezinhlelo zomshado nosuku selukhona kodwa ngenxa yezizathu ezithile, ubengakathandi ukuludalula.UZOQALA ngomshado wesintu uNomsa Buthelezi ozoshada noZandile Shezi Isithombe:W24“Lukhona uvalo lokuthi senza umcimbi omkhulu kodwa mayelana nokunye angikhathazekile kakhulu. Siyalazi uhlobo lomshado esiwufunayo futhi sizalwa yimindeni eligcinayo usiko. Yingakho sibone ukuthi siqale ngomshado wesintu, emuva kokuthi eqedele amalobolo uZandile. Imindeni yethu ibambisene futhi iyaseseka, ivumelene nangokuthi abaseMnambithi beze eGoli. Konke kuzokwenziwa khona.“Kuzoqala umembeso kuqala, ngabele abantu basemzini ngaphambi kokuthi kuqhubeke ezinye izinto,” kusho uNomsa ezwakala ejabule.Eqhuba uNomsa uthe njengabo bonke omakoti naye unendlela afuna ukubukeka ngayo ngosuku lwakhe lomshado.Ukuhlala egqokisa omakoti kwi-Our Perfect Wedding kumenze waba nezindlela eziningi afuna ukubukeka ngazo.“Ngizokhipha unyawo, ngizolokhu ngigqoka ngikhumula. Ngizoshintsha kathathu. Ingubo yokuqala ngqa engizongena ngayo ngiyithungelwa uMamsie Mkhwanazi we-Afrolicious eThekwini. Bese ngiphinde ngishintsha kabili ngihlobe nangobuhlalu, kunabantu abangisizayo abazi kangcono ngemfashini,” kusho uNomsa.I-Africa Fashion House egabe ngezingubo zezishweshwe zamazwe ahlukene nayo uyibalulile kubantu abazomgqokisa.Izinhlelo zalezi zithandani azigcini ngalo mcimbi kuphela kodwa nangonyaka ozayo kulindeleke nesinye isiphihli somshado omhlophe.UNomsa uthe ucela ukungaphawuli agxile kuwo ngoba akukho abasakuhlelile ngawo.“Uzoba khona nomshado omhlophe kodwa ngonyaka ozayo, yingakho ngingafuni ukukhuluma kakhulu ngawo. Kodwa imndeni yethu iyazi ukuthi uzoba seMnambithi, ngithanda nokuthi ngizokwazi nokuba sendaweni enhle enezintaba ezinhle.“Angeke ube yimfihlo yize sifisa kube into encane yethu nabangani nezihlobo kodwa ngeke sibanqabele abantu abathanda ukuza. Njengamanje sizokhipha izimemo zomshado, okunye sobe sesibona uma kuqala unyaka ozayo,” kusho uNomsa.",Bazoshada umshado wesintu ophelele
"KUSHONE abantu abahlanu engozini yemoto encane neveni ngoLwesihlanu ekuseni emgwaqeni uR71 maphakathi neHaenertsvurg neMoria eLimpopo.Abezimo eziphuthumayo be-ER24 babizelwe endaweni yesigameko ngo-7 ekuseni kungqubuzene imoto encane neveni.Ngemuva kokuphenya abahlanu abebesemotweni encane batholwe sebeshonile kungekho obekungenziwa. Kulabo kubalwa abesifazane abathathu nabesilisa ababili.Abathathu batholwe ngaphakathi emotweni, ababili izidumbu zabo zatholwa buqamama nendawo yenhlekelele. Kwiveni umshayeli wesifazane uficwe esaphila esesimeni esibucayi.“Abezimo eziphuthumayo bamuvusile owesifazane, bamelapha ngobuchwepheshe be-life support ngaphambiki kokuthi aphuthunyiswe eMediclinic eTzaneen,” kusho uRussel Meiring okhulumela i-ER24.Amaphoyisa abesendaweni yenhlekelele ukuzophenya ngengozi.  ",Kudlule abahlanu engozini yemoto encane neveni
"UNGQOGQOSHE wezokuvikela uNkk Nosiviwe Maphisa-Nqakula uthe unethemba lokuthi amasosha afakwe eCape Flats, eCape Town ukulekelela amaphoyisa ngeke agcine echukuluzwa izigebengu.“Ngiyathemba ukuthi ngeke sibe khona isimo esifana naleso ngoba asilindele ukuthi kusetshenziswe udlame,” kusho uNkk Maphisa-Nqakula kwisithangami sabezindaba ngaphambi kokwethula inkulumo yakhe yebhajethi.UNkk Nqakula uthe njengoba amasosha engaqeqeshiwe ukuthi alawule abantu abayisixuku, amaphoyisa azongenelela ukwenza lowo msebenzi.“Uma kufakwa amasosha emphakathini kusho ukuthi azodlala indima yokuvikela,” kusho uNkk Maphisa-Nqakula.Ngesonto eledlule uNgqogqoshe wamaPhoyisa uMnuz Bheki Cele umemezele ukufakwa kwamasosha ephalamende ukuze alekelele amaphoyisa ngemuva kokuthi yena noNkk Maphisa-Nqakula benze isicelo kuMengameli Cyril Ramaphosa.Ukufakwa kwalamasosha kulandela ukuthi iziteshi zamaphoyisa ezingu-10 kulesi sifundazwe zinezezele ngo42% wamacala okuzama ukubulala esifundazweni.UNkk Maphisa-Nqakula uthe ukubambezeleka kokufakwa kwamasosha eCape Flats kungamangaza abaningi kuleyandawo uma isimo sesisimeme.UNkk Maphisa-Nqakula uphinde wakuqinisekisa ukuthi amasotsha asefikile futhe anesonto esesifundazweni saseWestern Cape.UNkk Maphisa Nqakula uphinde waveza ukuthi ukufakwa kwamasosha kulandela ubugebengu kuleya ndawo.“Isikhathi sokuthi kufakwe amasosha kulendawo uma sifuna isimo sibuyele kwesejwayelekile. Lobu bugebengu obuqhubekayo nokuthi kulawula amaqembu ezigebengu eWestern Cape kumele kuphele ngoba buyindelelo kwelakuleli,” kusho uMaphisa-Nqakula.Umholi weSandf uGen Solly Shoke uthe baziqeqeshela impi. Uthe akusikho okokuqala ukuthi kufakwe amasosha ukuze alekelele amaphoyisa.UMnuz Sarel Marais weDA uthe ukufakwa kwalamasosha kuzoqinisekisa ukuhluleka kwe-ANC.UMnuz Sam Matiase we-EFF uthe ukufakwa kwalamasosha angeke kuxazulule inkinga edala amaqembu obugebengu.UMnuz Russel Cebekhulu we-IFP no Mnuz Munzoor Emam-Shaik weNFP bathe ukufakwa kwamasosha kungenza kube nokuthula kulomphakathi.",Ungqongqoshe wezokuvikela akalulindele udlame ngokufakwa kwamasosha
"BAVELE eNkantolo yeMantshi eVerulam izolo abasolwa abayisithupha ngecala lokubulala umfundi okuthiwa babemsola ngokweba utshwala endaweni yokucima ukoma eHambanathi.Abasolwa okungoMnuz Mlungisi Thabethe (28), Andile Nhleko (27), Mncedisi Mzobe (27), Siyanda Msweli (26), Lindani Ndlovu (22) noMalusi Mthembu (27) basolwa ngokubulala nokuthumba u-Andile “Bobo” Mbuthu (16) obefunda uGrade 12 eNkosebomvu Secondary ngenyanga edlule. Kwababoshiwe kuthiwa kukhona nesihlobo sikamufi.Bekulindeke ukuthi babe yisikhombisa abasolwa abavele enkantolo njengoba bekuvele izindaba zokuthi ngoMgqibelo kuphinde kwaboshwa omunye, kodwa owesikhombisa akavelanga ngoba kuthiwa usemncane.Inkantolo inqume ukukuhlehlisela uLwesibili oluzayo ukulalelwa kwesicelo sebheyili yabasolwa abayisithupha.UMshushisi u-Advocate Sabelo Ziqubu uthe uzosiphikisa isicelo sebheyili.Ummeli wabasolwa uMnuz Chris Gounden, uthe isibalo sabo asibavumeli ukuthi bagcinwe esiteshini ngoba kugwenywa ubhubhane iCovid-19.Inkantolo inqume ukuthi bayiswe ejele iWestville baze babuye ngoLwesibili sebezocela ibheyili.UNksz Zodwa Jali ongunina omncane kamufi obehambele leli cala, uthe bewumndeni bafisa ukuthi kusheshiswe ukukhonjwa kwesidumbu ukuze bafihle ilungu lomndeni badlule kulesi simo.“Kubuhlungu ukubona abasolwa. Singumndeni siyafisa ukusheshe sidlule kule nto, singcwabe bese silinda umthetho usebenze,” kusho uNksz Jali.Isidumbu okusolakala ukuthi ngesikaBobo sitholwe amaphoyisa silahlwe emfuleni iNewtown ngoLwesihlanu kanti ngemuva kokutholakala kwaso amalungu omphakathi avuke indlobane ashisa indawo yokucima ukoma.AMALUNGU omphakathi abebhikisha ngaphandle kwenkantolo ngaphambi kokuvela kwabasolwa ngokubulala umfundi wasoThongathi. Isithombe: BONGANI MBATHA (ANA)Ngaphambi kokuqala kwecala amalungu omphakathi abephethe izingqwembe ezibhalwe ukuthi abasolwa abanganikwa ibheyili, bebebhikisha ngaphandle kwenkantolo kodwa amaphoyisa abaxosha.Kuthiwa amanye amalungu avuke ngovivi amasha ehamba ngezinyawo esuka elokishini eHambanathi ehlangabeze ibhasi ebeligcwele amanye amalungu omphakathi abesuka kuleli lokishi nalo elijikiswe ngamaphoyisa.Ikhansela uNksz Zanele Khumalo, lithe umphakathi ufuna ukuzibonela ukuthi bangobani abasolwa.“Amalungu omphakathi afuna banqatshelwe ibheyili. Afuna ukubabona ukuthi bangobani, abanye bebephethe izingqwembe ezithi abafuni babuyele emphakathini,” kusho uNksz Khumalo.I- video yokushaywa kukaBobo yasabalala ezinkundleni zokuxhumana kanti kusolwa ukuthi kwababemshaya kukhona nomnikazi wendawo yokucima ukoma.",Umunyu emndenini kuvela abasolwa ngokubulala umfundi oThongathi
"U-2018 ngunyaka isikhwishikhwishi somdlali wasezimpondweni wompetha beMTN8, iCape Town City, uGift Links, angasoze awukhohlwa.NgoJanuwari ushiye iPlatinum Stars athuthukiswe kuyo. Uthengwe yiqembu lase-Egypt iPyramids FC. Ubelithola ijezi e-Egypt kodwa washiya ngemuva kwezinyanga eziyisithupha ngoba iqembu selidayiswe eSaudi Arabia.Ubeyinyama kodwa waziqokela yena ukusayina kwiCity ngoba efuna uBenni McCarthy amsize amlungiselele ukuyodlala phesheya.Ungene emabhukwini omlando kwiCity eba ngumdlali obiza ukubedlula bonke asebeke bathengwa yileli qembu elibalwa nangagodoli nemali kwi-Absa Premiership.Kuwo belu u-2018 udlalele okokuqala kwiBafana ngokuboshelwa esikwatini esisale nepuleti kwi-2018 Cosafa Cup ePolokwane.Kudlule izinyangana wanqoba iMTN8 njengoba esesethubeni lokusiza iBafana ingene kwi-2019 Africa Cup of Nations eCameroon ngoJanuwari.Njengamanje uLinks (19) ungumdlali osemncane ukubedlula bonke ngeminyaka ekhempini yabadlali abangu-24 umqeqeshi uStuart Baxter okubhekwe amakule ngabo amaphuzu ayisithupha kwiSychelles emidlalweni yokuhlungela ukuya eCameroon.ULinks ubizwe ngoLwesiththu ukuyovala isikhala sikaSibusiso vilakazi olimale iBafana ingcweka neSuperSport United.Ngeke nokho kumangaze ukumbona enkundleni emdlalweni wanamuhla uma kubhekwa indlela adlale ngaye benqoba iMTN8 eThekwini ngoSepthemba 29. Umqeqeshi wakhe kwiCity, uBenni McCarthy, wavula isifuba ngezifiso zakhe ngalesi sibabuli sasePhokeng.“UGift, ngimbona zonke izinsuku kuvele kungicacele ukuthi ufike la (kwiCity) esevele ekulungele ukudlala eqenjini elikhulu kodwa uneminyaka engu-19 ubudala.“Angifuni ukuthi azithole esekhukhunyalelwa yikhanda engakafiki ezingeni lakhe eligcwele. Usanda kubuya ebholeni laseNingizimu Afrika kanti mhlawumbe akusafani nangesikhathi egcina ukudlala la ngaphambi kokuya e-Egypt.“Mhlawumbe manje ibhola seliyashesha noma sekuhlukile ngandlela thize ebholeni laseMzansi. Izinga selithe ukujiya. Ngakho kusamele azinze, azithole, aziqonde ukuthi wukuphi lapho enamandla ngakhona noma lapho entekenteke ngakhona. Yilezo zinto esizisebenzayo naye zonke izinsuku,”kusho uMcCarthy.UMcCarthy -odlale nazo zonke izinhlobo zabadlali emazweni anjengeNetherlands, Spain, Portugal nase-England- ufanisa uLinks esilomo saseGermany esisize iManchester City yanqoba iPremier League ngama-lengiso ngesizini eldule.“Manje ngoba nimbona nje, sekuvele sekuyi-sikhathi soku-mkhulula, adlale ibhola. Uyayiqonda indawo yakhe nengiku-lindele kuye. Njalo uma ngikhu-luma naye ngivamise ukumenzela izibonelo ngoLeroy Sane weManchester City.“Ngikholwa wukuthi bawuhlobo olufanayo. Udinga nje ukuthi athi ukubaqonda ngqo. Empeleni sekunamasonto engikhombisa ukuthi uyakwazi ukwenza lokho okudingeka ezingeni eliphezulu,” kusho uMcCarthy.",ULinks uxwayiswa ngodumo lokudlala kwiBafana Bafana
"I-COSATU KwaZulu-Natal ihlele umbhikisho lapho izobe ikhala ngezimo abashayeli bamaloli abasebenza ngaphansi kwazi.Lo mbhikisho uzoqhutshwa emagcekeni aseSagekal Logistics ngoMsombuluko okuyinkampani yeloli eladlula nemiphefumulo yabantu abangu 23 ePinetown.UNobhala weCosatu esifundazweni uMnuz Zet Luzipho (
osesithombeni) uthe bazogxila kule nkampani ngoba bebone ukuthi abasebenzi bayo basebenza ngaphansi kwesimo esinzima.“NjengeCosatu sinenselelo yokuvikela izifiso zabasebenzi. Akulungile ukuthi umqashi anikeze umshayeli iloli elingakulungele ukungena emgwaqweni. Uma sekuqhamuka ingozi umqashi ugxuma kuqala agxeke umshayeli ingakaveli imphumela yecala enkantolo,” usho kanje.ULuzipho usho lokhu eqondise esitatimendeni esikhishwe yile nkampani yamaloli isola uMnuz Sanele May (23) ngokushayela ngezincwadi ezingekho emthethweni. ICosatu ikholelwa ukuthi ukunyuka kwezingozi emgwaqweni kuhlangene nezimo ezimbi abasebenzi abasebenzela ngaphansi kwazo.“Saqala ukukusho lokhu kusukela ngo-2003, kuyaphoxa ukubona ukuthi kudingeke ukuthi kwenzeke lenhlekelele ngaphambi kokuthi abantu bakubone lokho,” kusho uLuzipho.Uqhube wathi nabasebenzi bezinkampani nabo kumele bagxekwe.",I-Cosatu izomasha emagcekeni enkampani yeloli yengozi
"NONHLANHLA MKHABELAZISHAYA umjikelezo eNorway lapho zizodlala khona amasonto amabili izinsizwa zeqembu le-acapella laseGoli, iThe Muffinz, eselizakhele udumo ngamaphimbo amtoti.Iqembu likhethwe ohlelweni lwabeConcerts South Africa olunikeza abaculi ithuba lokuyodlala kuleli lizwe elinobudlelwano nabo noluxhaswe ngumnyango wezangaphandle waseNorway, South African Music Rights Organisation neRikskonsertene.I-The Muffinz yakhiwe ngamalungu amahlanu okungoSimphiwe “Simz” Kulla, Karabo “Skabz” Moeketsi, Gregory “Keke” Mabusela, Mthabisi “Mthae” Sibanda noSfiso “Atomza” Buthelezi.URagnhild Tveitan, umhleli wamakhonsathi esikoleni esiseNorway lapho iThe Muffinz izobe idlalela khona izinkumbi zabafundi ababalelwa ku-4 000, uthe kubalulekile ukuthi kuqhakanjiswe ithalente lase-Afrika nakwamanye amazwe.“Kumele kukhonjiswe ukuthi akhona amaciko nabaculi abasebasha abaphila impilo eyisibonelo nokuyinto engavezwa ezindabeni leyo. Ngifuna ukusiza ukuqeda inkolelo engeyona nge-Afrika nengeyona iqiniso ngeNorway. Kubalulekile ukuveza amasiko abantu ngendlela eyiyo,” kusho uRagnhild.URagnhild, oke wahlala kuleli iminyaka eyisikhombisa, uthe iThe Muffinz izodlala amakhonsathi amabili njalo ngosuku iphinde icobelelane ngolwazi nabafundi abalungiselela ukuya enyuvesi.I-The Muffinz yamukelwe ngesasasa elikhulu emculweni njengoba ikhale yemuka nendondo yeBest Group Album kumaMetro Awards akulo nyaka nge-albhamu yayo yokuqala ethi 
Have You Heard?",I-The Muffinz izodlalela abafundi baseNorway
"SEBEKUPHINDILE abantu baseColombia ngemuva kokuthi iqembu labo likhiswe yi-England kwiNdebe yoMhlaba lapho besongela khona abadlali ababili ngokubabulala ngoba begeje amaphenathi, ngesikhathi somdlalo weTop 16 obuzodlulisela iqembu labo kuma-quarterfinal.Laba badlali ababhekene nale ngwadla, okuseyizinsolo zokuthi sebehamba bejeqeza ngoCarlos Bacca noMateus Uribe.Bachashwa ngezinhlamba ngenxa yokuthi bahlulwe ukuvalela phakathi amaphenathi, okwenze iqembu labo laphuma kulo mqhudelwano weNdebe yoMhlaba eqhubekayo eRussia.Ngemuva komdlalo sebethole izinsongo eziqhamuka kubantu baseColombia abesebenzisa izinkundla zokuxhumana.Bakhonjwa ngenjumbane ngokuthi yibona ababe neqhaza ekutheni iColombia iphume kulo mqhudelwano.Le zinsongo seziqubule okukhulu ukwesabanjengoba nange-1994 FIFA World Cup, kwabanokubulawa komdlali wasemuva wakhona,  u-Andres Escobar, owathelwa phansi ngenganono ngemuva kokuthi egeje iphenathi kade bedlala ne-USA, okwagcina ngokuthi liphume emqhudelwaneni.Lezi zinsongo sezifake elikhulu itwetwe kubadlali nakwabanye abalandeli ngoba bengazi ukuthi sizogcina sinjani isimo.Umyalezo osabisa kakhulu yilowo obuqhamuka kozibiza ngoDavid Castaneda othe: “Carlos Bacca ndodana yesif--e. Akekho okudingayo, lolu gcunsula. Awubuyeli kuleli lizwe.”Omunye umyalezo uthi,”Carlos Bacca, uzibulale yena.”Eminye imiyalezo yeTwitter ebibhekiswe ku-Uribe ithi: “Uribe, wamasi--a. Ngifisa sengathi ungafa,” kubhala uPatricio.U-Ifinito yena ubhale wathi: “Lona bekuwumdlalo wokugcina kaMateus Uribe, usengofile.Le miyalezo igxekwe kakhulu ngabanye abalandeli baseColombia abasekele abadlali, besho ukuthi okwenzeka ku-Escobar, akungaphinde kwenzeke.Omunye umlandeli ozibize ngoBrayan Sanchez, ubhale kwiTwitter wathi: “Asifiseli ukufa uBacca no-Uribe.“Asisafuni kuphinde kwenzeke okwenzekaku- Andres Escobar?Ngabe lena yiColombia? Imidlalo uyayiwina uphinde wehlulwe. Asibe yisizwe sangampela.”Omunye umyalezo ozwakalisa ukwesekela abadlali ufundeka kanje: “Manje sebeqalile ukwethuka nokusabisa uBacca no-Uribe .“Izolo besihlanganisa iminyaka ewu-24 kwabulalwa u-Andres Escobar. Ngiyaninxusa, ngiyaninxusa! Akesifundeni ukwemukela ukwehlulwa.”- Moneycontrol News.",Izinsongo zokubulawa kwabadlali baseColombia
"KUBOSHWE abokufika ababili abanjwe behamba ngemoto namantobazane amathathu enqunu. Amaphoyisa omgwaqo aseGoli (JMPD) abevale umgwaqo uN1 eduze naseRivonia ehlola izimoto phakathi kwamabili ngoMgqibelo ngesikhathi ethola lawa mantombazane aneminyaka ephakathi kuka-14 no-15. Okhulumela iJMPD uMnuz Wayne Minnaar utshele iphephandaba elinguzakwazo we
Solezwe, i
The Star, ukuthi lamantombazane atholwe engazifakile izimpahla ngezansi.""Okudonse amehlo amaphoyisa ukuthi lamantombazane abegqoke ngenhla kuphela engazifakike izimpahla ngezansi,"" kusho uMinnaar.UMinnaar uthe ngenxa yokungagqoki kwamantombazane amaphoyisa abe esebahloma imibuzo ukuthi bafunani emotweni phakathi kwamabili.""Lamantombazane athe abelala eKyalami kusukela ngoLwesihlanu kanti bayitholile imvume kubazali. Amaphoyisa abe esebatshela ukuthi awabakholwa athola inombolo yomzali oyedwa amfonela. Abazali bethukile uma bezwa ukuthi abantwana bebesemzini oseKyalami ngoba akukhona la abebethe baya khona,"" kusho yena.Ngokusho kwabazali bebecabanga ukuthi abantwana bebezolala eSoweto. Abasolwa ababili babe sebeboshwa ngamacala okulala namantombazane angaphansi kweminyaka evumelekile nezinsolo zokuthumba. Abasolwa bayiswe esiteshini samaphoyisa saseSandton. UMinnaar uthe abasolwa babekwe amacala okudlwengula ngoba lamantombazanyane abenabo eKyalami kusukela ngoLwesihlanu ebusuku.""Amaphoyisa akufanele akuthathe njengokulala okumsulwa lokho kukhona namadoda amabili amadala,"" kusho yena.UMinnaar uthe ngenxa yokuba ngaphansi kweminyaka esemthethweni kwamantombazane akukho ukuvumelana kocansi okungaba khona phakathi kwabo nalaba besilisa ngokomthetho. ""Bekuzokwenzakalani ukuba amaphoyisa awabatholanga? Yini enye engalungile ebizokwenzeka ngaphezu kokudlwengulwa okwenzekile?"" kubuza uMinnaar.",Kuboshwe abokufika ababili ababanjwe namantombazane (3) enqunu emotweni
"UHLEKA yedwa umqeqeshi weLamontville Golden Arrows, uMandla Ncikazi, ngabadlali bezakhe ababili ababizwe emaqenjini esizwe kuleli.Unozinti, uSifiso Mlungwana, ubizwe eqenjini lesizwe lika-Under 23 ebelivakashele eSaudi Arabia liyodlala imidlalo yesihle kanti isitobha, uSiyabonga Dube, sibizwe kwiBafana Bafana njengoba kade idlala neSao Tome, emidlalweni yokuhlungela i-Africa Cup Of Nations (Afcon).Ngokusho kukaNcikazi, unesifiso sokuthi bande abadlali bezakhe ababizwa emaqenjini esizwe akuleli0 ngoba akakungabazi ukuthi ikhono libuzwa kuBafana Bes’thende.“Ngaphandle nje kwale mpumelelo efunwa yizwe lonke yokunqoba izicoco, kuba kuhle ukuthi abadlali bekhule bavele nasemaqenjini esizwe. Ngiyathemba ukuthi laba bobabili bazovula ithuba lokuthi nabanye bangene emaqenjini esizwe. Kadeni iqembu impumelelo yalo ikalwa ngokuthi liyabakhiqiza yini abadlali ukuba bevele amaqenjini esizwe. Ngakho sijabule kakhulu ngabakwenzile, nabanye bazolandela. Ngibatshelile abadlali ukuthi njengoba uDube esevule indlela kwiBafana, nabanye abashone khona,” kusho uNcikazi.Eqhubeka echaza, uNcikazi uthe unethemba lokuthi ekupheleni kwesizini ka-2020/2021 bazoqopha umlando benze into ezoba wumlando kwi-Arrows.“Sifisa ukuthi uma kuphela isizini sidayise umdlali oyedwa wethu emaqenjini aphesheya kwezilwandle. Angingabazi ukuthi lokhu sizokwenza nakanjani,” usho kanje uNcikazi.Abafana Bes’thende bangelinye lamaqembu amahlanu kwiDStv Premiership angakashaywa selokhu kuqale isizini. Ukwenza kahle kwezikaNcikazi kuzibeke endaweni yesikhombisa kwi-log ngamaphuzu ayisikhombisa emidlalweni emihlanu. Amanye amaqembu angakashaywa iMamelodi Sundowns, Orlando Pirates, Swallows FC neTS Galaxy.“Ngicabanga ukuthi ukubahlonipha kwami abadlali, kwenza ukuthi nabo bangihloniphe ngokudlala kahle. Inkani nje uma kusekhona ukuhloniphana nokubambisana ngicabanga ukuthi sisazoqhubeka nokwenza kahle,” kusho uNcikazi.Kuzocaca ngempelasonto ukuthi uphondo luzogoba kuphi okokuqala kule sizini uma i-Arrows isitholana phezulu neSwallows FC koweDStv Premiership ngoMgqibelo eSugar Ray Xulu Stadium, eClermont ngo-3.30 ntambama.",Injabulo ibuzwa kowe-Arrows kuqokwa abadlali
"UBUYE emngcwabeni waziphonsa emakhandleni owesifazane waseRedhill indodana yakhe isha nomjondolo.UMnuz Sphamandla Khumalo (31) ushe ngesikhathi kuqubuka umlilo kule mijondolo ekuMalacca Road eThekwini.Unina kaKhumalo kuthiwa ngalobu busuku okufe ngabo indodana yakhe ubebuya kofihla isihlobo emakhaya wafica indodana yakhe ilele kanti kuzosa ekuseni isishe nomjondolo yashona.Nayizolo futhi lishone kukhalwa ehostela laKwaMashu njengoba nakhona kushe imijondolo ebalelwa ku-100.Okhulumela abezimo eziphuthumayo, iKwaZulu-Natal Emergency Medical Services, uMnuz Robert McKenzie uthe akushonanga muntu kulesi sehlo kodwa kulimale abane abalashelwe endaweni ngaphandle kokuya ezibhedlela.Kubikwa ukuthi umlilo uqale KwaMashu esigcemini sakwa-A wasabalala ngesivinini ushisa imijondolo. Kungokwesithathu kusha imijondolo kusukela ngoLwesihlanu eThekwini. UNksz Mato Shangase isihlobo sikamufi, uthe uphaphame ngo-2 entathakusa sekusha akazi ukuthi umlilo ususwe yini.“Besizitshela ukuthi umufi uphumile ngesikhathi kumenyezwa kanti akunjalo size sezwa ngoba sekufike izicishamlilo ukuthi kukhona umuntu oshele emjondolo. Kubuhlungu okwenzekile unina kamufi ubefike ebusuku ephuma emakhaya ekade eyofihla esinye isihlobo bangabonana nendodana yakhe ngoba ufike isilele kanti kuzoba nale nhlekelele. Akakwazi nokukhuluma,” kusho yena.",Uphenyo ngokusha kwemijondolo KwaMashu
"AKUCACI ukuthi lizoqokwa nini iPhini likaMengameli, uMnuz Cyril Ramaphosa, njengoba i-ANC icele abezindaba ukuthi balinde umengameli enze isimemezelo.Isolezwe lithinte umkhulumeli we-ANC kuzwelonke, uMnuz Pule Mabe, libuza ukuthi lizoqokwa nini iPhini likaMengameli kodwa wangaphendula.Kuleli sonto uRamaphosa akafunanga ukutshela abamaqembu aphikisayo ukuthi iKhabhinethi uzoyishintsha nini nokuthi uliqoka nini iPhini lakhe.Uthe ngeke athathe lezi zinqumo exhamazela ngoba zidinga ukuthi axoxe nazo zonke izinhlaka ezithintekayo.Isolezwe libe selifonela emahhovisi e-ANC, iLuthuli House, lapho abasebenza khona bethe kufanele kulindwe uMengameli.Isolezwe lithinte uMnuz Moloto Mothapo noMnuz Mava Lumkani ababhekele ezokuxhumana ePhalamende bacela ukuthi kuthintwe ikhokhasi ye-ANC ePhalamende.Libuzile nokuthi ngubani owenza umsebenzi wePhini likaMengameli wezwe njengoba kungekho muntu ehhovisi lakhe okwamanje kodwa lowo mbuzo wangaphendulwa.UNkk Nonceba Mhlauli obhekele ezokuxhumana kwikhokhasi ye-ANC ePhalamende utshele Isolezwe ukuthi iPhini likaMengameli aliqokwa yibona futhi abezindaba kufanele balinde.“UMengameli wezwe, uMnuz Cyril Ramaphosa oqoka iPhini likaMengameli wezwe futhi uwutshelile umphakathi ukuthi uzosenza isimemezelo ngesikhathi esifanele. Siyacela nimnike ithuba ukuze azilungiselele. Uma esesenzile isinqumo uzonazisa,” kusho uNkk Mhlauli.",Kusalindwe uRamaphosa ngozoba  yiphini lakhe
"AMAHOLIDE kaKhisimusi asho isikhathi sokuvakasha kwabaningi. Yize abanye besuke behlelile ukuvakasha, kukhona abagcina besebenzisa imali abebengayihlelelanga ngoba befuna ukushaywa wumoya, okugcina kubalimaza ephaketheni.UNkk Marlies Kappers oyiNhloko yezokuKhangisa kwaDirectAxis Financial Services, uthe abantu kumele bazihlelele uma bezovakasha. Uthe ukuzihlelela ngokwezimali nokwenza ucwaningo ngendawo ozoyivakashela kungasiza ukunciphisa izindleko.“Kumele uzibekele isikalo semali ezohambisana neholide lakho. Kumele wazi ukuthi yimalini ozimisele ukuyichitha eholidini. Akusizi ukujabulisa umndeni ngokuthi nizoya eholidini kodwa ungahlelanga ngoba ungazithola uphoxeka.UNkk Kappers uthe ukuya eholidini akuyona into ongavuka uyenze noma yinini ungayihlelalanga. Uthe uma ufuna ukuba neholidi elimnandi, kumele ulihlelele unyaka wonke.UMnuz Ian Meaker wenkampani yamabhanoyi iKulula.Com, uthe indiza uyakwazi ukuyibhukha esikhathini esingangonyaka. Lokhu kusiza ngokuthi ukhokhe kancane njengoba imali ibuye inyuke uma sekuyizikhathi zamaholidi. Uthe uma bengebaningi abantu ababhukhe ebhanoyini, imali iba ncane.UNkk Kappers ukhuthaza ukuthi abantu babheke kwi-internet izindawo abangazivakashela ngoba lokhu kungabanika nethuba lokuqhathanisa imali.Nakhu okunye okubalulekile ngokuvakasha:*Qinisekisa ukuthi indawo ozovakasha kuyo iphephile. Uma indawo oqalayo ukuyivakashela kuyihhotela noma eyokulala, qinisekisa ukuthi isemthethweni futhi ayisetshenziselwa ukuqola nokushushumbisa abantu.*Yiba nemininingwane ngendawo oya kuyo ukubheka ukuthi kukhona konke ozokudinga. Makube yindawo eseduze nezitolo, isibhedlela namaphoyisa ukuze usizakele uma udinga usizo oluphuthumayo.*Uma ningahambi ngemoto yenu, hlelani kusenesikhathi abazonihlangabeza uma nifika phambili. Makube abantu obathembayo noma inkampani egunyaziwe ukuthutha abantu.*Bheka isimo sezulu sendawo oyivakashelayo ukuze uphathe izimpahla ezifanele. Pakisha zonke izinto ozozidinga phambili. Pakisha kusenesikhathi ukuze ungezokhohlwa ezinye izinto.*Khetha indawo esondelene nezindawo zokuzijabulisa ukuze ungasheshi ukukhumbula ekhaya.","Kuhlelele ukungcebeleka, ungangeni ezikweletini"
"KUKHALWA ngesiteshi somsakazo esingabahloniphi abalaleli ngokuvele senze izinguquko kushintshwe abasakazi isinomakanjani ezinhlelweni ezinkulu.Isiteshi Izwi LoMzansi FM, esinye seziteshi esihlonishwayo eThekwini ngokukhiqiza abasakazi abasebenzela imisakazo emikhulu, kodwa muva nje abalaleli balesi siteshi bashaya amakhala ngendlela esisebenza ngayo.Lokhu kulandela ukuthi kunabasakazi abathandwayo nabenza izinhlelo ezilandelwa kakhulu esekuphele cishe amasonto amabili bengazwakali emoyeni.UCindy Shezi owenza uhlelo lwasemini Isenza Kwenzeke phakathi nezinsuku olungena ngo-9 kuya-12, sekuphele amasonto amabili engazwakali emoyeni kunalokho kuzwakale umsakazi omusha.Abanye abalaleli balesi siteshi baze babhalela leli phephandaba bekhala ngokungahlonishwa yiziphathimandla zalo msakazo.Ngaphandle kwakhe, kukhona noSboniso Makhanya naye oke wanyamalala emoyeni nasohlelweni alwethulayo Ikusasa Lethu.Umphathi walesi siteshi uMnuz Vela Xulu naye onokubuye azwakale emoyeni, uvumile ukuthi lokhu kuyiqiniso.“UMakhanya ubuyile ngoLwesibili emsakazweni. Kukhona izinto abesacele ukuyozilungisa. Abasakazi nabo bangabantu. Kunezinto abasuke bedinga ukuzenza. Yingakho singanqabi uma umuntu ecela izinsuku. Okwamanje azikho izinguquko esizozenza. Abasakazi bazoqhubeka nezinhlelo zabo. Sibashintsha abasakazi uma kunesidingo,” kusho uXulu.Leli phephandaba liphinde lathola ngomthombo othembekile ukuthi kunabasakazi lesi siteshi ebesizama ukubaxosha ngoba kukhona abathile ebebephendlelwa izikhala.Lo mthombo uveze ukuthi laba abangezwakali emsakazweni babuye basolwe nangokwenza eminye imisebenzi eceleni ebangenisela imali, nento abazama ukubavala kuyo abaphathi.UXulu uthe kungamampunge ukuthi baxosha abantu. “Inhloso yethu ukuthuthukisa abantu. Ngeke sikwenze lokho ngokubaxosha. UCindy akekho ngoba naye usayolungisa izinto zakhe. USfiso Ngcobo uyena umuntu ongasekho. Naye wacela ukuyolungisa izinto ezithile eziqondene naye,” kusho uXulu.Ukuvezile ukuthi bakhona abasakazi ababili abanabo, omunye wabo uthe ubevele engaphakathi kodwa ethula ezomgwaqo.Phakathi kwabasakazi abasha kubalwa uSiyabonga Mjwara noSfiso Majola.Ethintwa uCindy, uvumile ukuthi sekunesikhathi engasebenzi kodwa waphika ukuthi uxoshiwe.“Ngokwazi kwami angixoshiwe kodwa ngoba angiziphethe ngicela uthinte abaphathi bami,” kusho uCindy.",Isikhalo sabalaleli ngeZwi LoMzansi
"ISIBABULI seLamontville Golden Arrows uNduduzo “Sulumane” Sibiya, sithi uma iMamelodi Sundowns icabanga ukuthi izoziphuzela itiye emdlalweni wala maqembu womabili we-Absa Premiership, izodumala.Abafana Bes’thende bazotholana phezulu naBafana Ba Style koweligi eLoftus Versfeld, ePitoli, ngo-7.30 kusihlwa.Ziya kulo mdlalo nje abalandeli beSundowns babheke amaphuzu amathathu azobenza baqhwakele kwi-log bashiye i-Orlando Pirates ngamaphuzu amabili.I-Pirates izenzele phansi idlala ngokulingana neCape Town City ngo 2-2 ngempelasonto. Isisalelwe umdlalo owodwa ezowudlala nePolokwane City ngoMgqibelo.ISundowns yona isalelwe imidlalo emibili, ezowudlala ne-Arrows bese iyivala neFree State Stars ngoMgqibelo.Njengamanje iBucs iyona ezihola phambili ngamaphuzu awu-54, emidlalweni ewu-29. AmaBrazilians anamaphuzu awu-53, emidlalweni ewu-28.Uma iSundowns ingayinqoba yomibili imidlalo eyisalele, izosivikela ngempumelelo isicoco se-Absa Premiership.“Bazoza kithina befutheka njengoba bephumile nakwiCAF Champions League. Bazofuna ukushaya igoli zibekwa ukuze bezosifaka ingcindezi. Nokho sizoyibamba ishisa, sizoma emuva, sihleke sibenze baze badikibale baqale ukwenza amaphutha. Okubalulekile kulo mdlalo ukuthi kufanele amathuba esizowathola siwasebenzise ngoba ngeke abe maningi. Abaqeqeshi bethu basitshelile ukuthi thina asinayo ingcindezi kodwa iyona iSundowns inengcindezi ngoba ijaha isicoco seligi,” kusho uSibiya.Ngesikhathi limbuza leli phephandaba uSibiya ukuthi yimuphi umphumela ongabajabulisa kulo mdlalo wabo neSundowns, uthe: “Okubalulekile ukuthi singadliwa, ukubuya nephuzu kungasijabulisa kakhulu. Kodwa uma belahla, kufanele sibuye nawo ephelele amaphuzu ngoba kungenzeka”.I-Arrows isenalo ithuba lokungena kwiTop 8 uma inganqoba yomibili imidlalo eyisalele, bese ithemba ukuthi iBloemfontein Celtic, Highlands Park neKaizer Chiefs bayaqhuzuka emidlalweni yabo. EzikaSteve “Mphathi” Komphela zizodlala neDowns namuhla bese ziyivala ngeBidvest Wits ngoMgqibelo.“Thina sizibheke thina, siyawazi amaphuzu esiwadingayo njengoba sikule ndawo esikuyona kwi-log. Asihlangene nokuthi iSundowns ijaha isicoco, thina sifuna lokhu esikufunayo,” kunezezela uSibiya.Namuhla: Mamelodi Sundowns v Golden Arrows (Loftus Versfeld Stadium, 7.30)NgoMgqibelo ngo-3 ntambama: SuperSport United v Highlands Park (Lucas Moripe Stadium); Orlando Pirates v Polokwane City (Orlando Stadium); Black Leopards v Cape Town City FC (Thohoyandou Stadium); Bloemfontein Celtic v AmaZulu FC (Sisa Dukashe Stadium); Lamontville Golden Arrows v Bidvest Wits (Sugar Ray Xulu Stadium); Chippa United v Kaizer Chiefs (Nelson Mandela Bay Stadium); Baroka FC v Maritzburg United (Old Peter Mokaba Stadium); Free State Stars v Mamelodi Sundowns (Goble Park).",'Ngeke sivume iziphuzele itiye iMamelodi Sundowns'
"UKUHAMBA isigubhukane kwesitobha seBloemfontein Celtic kushiye isilonda kuSteve “Mphathi” Komphela ocija leli qembu.Lo mqeqeshi uthe usembhidlangweni wokufuna ozovala isikhala sika-AlfredNdengane obakhe ukhonkolo emuva kwiSiwelele ngokubambisana noLorenzo Gordinho.UKomphela uthe uzosebenzisa umdlalo wezakhe neKaizer Chiefs ukubheka abadlali ezindaweni lapho ezakhe zibuthaka khona. La maqembu azotholana phezulu emdlalweni wesihle waminyaka yonke iMacufe Cup, oyingxenye yeMacufe Festival, namhlanje ngo-3 ntambama.“Kulo mdlalo sizodlalisa abadlali abangajwayele ukuthola isikimu. Kunezindawo eziningi esibuthaka kuzona, okufanele sibheke abangazivala. Noma kunjalo, kuzofanele siwuhloniphe lo mdlalo, sihloniphe nomgubho siphinde sihloniphe nabalandeli bethu. Ngingaqinisekisa ukuthi isikimu esizosisebenzisa sizobe siqine ngokwanele ukunqoba umdlalo,” kusho uKomphela.ICeltic iyiqale kahle isizini kodwa emidallweni yakamuva emithathu isishaywe kabili, yadlala ngokulingana kowodwa. Ishaywe iMaritzburg United ngo 1-0, yadlala ngokulingana neMamelodi Sundowns ngo-0-0, ngaphambi kokushaywa yiFree State Starsngo 2-0 ngeledlule.“Iqiniso ukuthi asidlalanga kahle neze sibhekene neStars. Ngingathi nje ngokwesimo somqondo besingekho neze emdlalweni. Kufanele sishintshe imiqondo yethu, siyeke namaphutha angagwemeka,” kusho uKomphela onconywa ngabaningi ngokuyibamba ishisakwiCeltic ebhekene nezinkinga zemali.IChiefs izoya kulo mdlalo neCeltic ngaphandle kuka-Itumeleng Khune, Ramahlwe Mphahlele, Godfrey Walusimbi wase-Uganda, Teenage Hadebe, Khama Billiat baseZimbabwe noVirgil Vries waseNamibia abazobe bedlalela amazwe abo njengoba kuyikhefu leFifa.UGiovanni Solinas opheka iChiefs kulindeleke ukuthi adlalise * -Andriamirado “Dax” Andrianarimanana obengakalitholi ithuba kuleli qembu, noLeonardo Castro obuya ekulimaleni.",UKomphela uzodlala neChiefs enesilonda
"UMABHUTI Khenyeza uzoshumayela ivangeli lokuzethemba kubadlali bakhe ukuze bakwazi ukubhekana nemidlalo esele kwiGladAfrica Championship, osekuqinisekisiwe ukuthi izobuyela enkundleni ngemuva kwezinyanga ezine kungadlalwa ngenxa yeCoronavirus.I-Premier Soccer League (PSL) kuleli sonto imemezele ukuthi imidlalo izobuya ngo-Agasti 8, kuqala ngeyeNedbank Cup, okuzobe sekulandela eyamaligi, i-Absa Premiershpi neGladAfrica Championship okuyisigaba sesibili ezingeni elikhokhelayo eNingizimu Afrika.Iqembu likaKhenyeza, iTS Galaxy, kume imidlalo libambe indawo ka-12 kwi-log ngamaphuzu awu-28.“Bekunzima ngoba sibhekane nesimo esingakaze senzeke phambilini, ukuthi ibhola lingadlalwa izinyanga cishe ezintathu. “Sibonile nase-Europe imidlalo ibuye ngegiya eliphansi kodwa laya ngokwenyuka ngokujwayela. Bekunzima hhayi ngokomzimba kuphela kodwa nasemqondweni, nokho ekugcineni kosuku kumele sidlale. “Sizozama ngakho konke okusemandleni sibe sesisimeni esikahle ngokomzimba. Uma mina ngiqinile nabo bazoqina. Ngidinga ukuthi ngibakhuthaze. Uma ngikhombisa ukuba buthaka lokho kuzosuleleka nakubona abadlali,” kusho uKhenyeza.Phakathi kwemidlalo esalele iGalaxy, kukhona Uthongathi FC, iRichards Bay FC, Free State Stars, Cape Umoya, Royal Eagles neJDR.“Kule midlalo eyisithupha, akumele silokhu sibeka izaba. Kumele silwe. Sizophinde sibhunge njengeqembu ngamaphuzu esihlose ukuwathola kodwa kufanele silwele yonke into ephambi kwethu.”Uthe ikhefu elibe khona limnikeze ithuba lokuqonda kangcono iqembu lakhe njengabantu hhayi njengabadlali kuphela.“Abadlali ngingasho ukuthi baku-70% noma-80% (ngokulungela imidlalo ngokomzimba). Kumele sazi ukuthi sizobanakekela kanjani ukuze balulame ngemuva kwemidlalo. Uma umqondo uzimisele, nomzimba uzokwenza lokhu okufanele, ungakwazi ukulwa noma ngabe amandla awekho. Ekugcineni ungaba sesimeni esiwu-100% ngokomzimba kodwa uma umqondo wakho ungekho lapho ngeke uwenze umsebenzi,” kusho uKhenyeza othathe izintambo kuDan Malesela maphakathi nesizini.KwiGladAfrica Championship amaqembu alwela ukukhuphukela kwi-Absa Premiership yi-Ajax Cape Town esesicongweni. Ilandelwa iSwallows FC endaweni yesibili kuthi Uthongathi lube sendaweni yesithathu.Iqembu elizoqeda phezulu liya ngqo kwi-Absa Premiership kuthi amabili alandelayo adlale eyokuhlunga nelilodwa elizoqeda endaweni ka-15 esigabeni esiphezulu. Amabili azoqeda emsileni ehlela kwiSafa Motsepe League.UMABHUTI Khenyeza, weTS Galaxy, uthi uzoba-gqugquzela abadlali njengoba kubuya imidlalo ye-Glad-Africa Champion-ship ka-2019/2020",UKhenyeza neqhinga lokukhuthuza ngabadlali beTS Galaxy
"UNOZINTI weLamontville Golden Arrows, uSifiso Mlungwana, ufuna ukuziphendlela indawo kwiBafana Bafana ngokushaya into ecokeme esikwatini sika-Under 23.UMlungwana (23) waKwaMhlabuyalingana, useqenjini lomqeqeshi uDavid Notoane, elizodlala imidlalo emibili yobungani neSaudi Arabia eRiyadh ngoNovemba 14 no-16. Leli qembu eliqale ikhempu ngoMgqibelo, lizofulathela elakuleli kusasa.Iqembu likaNotoane lisebenzisa imidlalo yobungani ukuzicijela umqhudelwano wama-Olympics ngoJulayi wonyaka ozayo. Elakuleli lizibekisele indawo emuva kokuqeda endaweni yesithathu kwi-Under 23 Africa Cup of Nations e-Egypt nyakenye.UMlungwana uzobanga indawo noDarren Johnson we-Ajax Cape Town.“Ngijabule kakhulu ngokubizwa esikwatini sika-Under 23. Kuyasho ukuthi kuyasondela ukufezeka kwephupho lami lokudlala kwiBafana Bafana.Uma ngithola ithuba lokudlala ngifuna ukukhombisa ukuthi ngingubani. Ngifuna ukungangenelwa yigoli emdlalweni wami wokuqala eqenjini lesizwe,” kusho uMlungwana.Nakuba ejabule kodwa uveze ukuthi ukwenama kungaphezulu kugogo wakhe omkhulisile. Unina washona esemncane kanti uyise akamazi.“Ugogo uvele wakhala ngimtshela izindaba zokuthi ngibizelwe eqenjini lesizwe ngendlela ajabule ngayo. Ungikhulisile kunzima. Okwami manje wukusebenza kanzima ukuze aziqhenye ngami,” kusho uMlungwana.“Ngingowokuqala endaweni yangakithi obizelwe eqenjini lesizwe. Kuyinto enkulu. Umasipala nomphakathi, bajabule kakhuluNasekhaya abakholwa ukuthi yimina lona, abazi nokuthi bathini.”UMlungwana uqale ukugqama ngesizini edlule kuBafana Bes’thende edla ijezi konozinti abanesipiliyoni, okunguMaximilan Mbaeva waseNamibia no-Edmore Sibanda waseZimbabwe.“Ngibonga ozakwethu kwi-Arrows ngokungigqugquzela, ikakhulukazi ithimba lonozinti. Sifana nomndeni. Bahlala bengitshela ukuthi angizikhandle, ngisebenze kanzima. Abathathi ngokuthi siyalibanga ijezi,” kusho uMlungwana.Ngokujwayelekileama-Olympics adlalwa abaneminyaka engaphansi kuka-23 kodwa angonyaka ozayo azodlalwa abaneminyaka engaphansi kuka-24. Lokhu kwenzelwe ukuthi abadlali abebezodlala kulo nyaka bangavaleleki ngaphandle ngemuva kokuhlehliswa kwemidlalo ngenxa yeCoronavirus.Isikwati sika-Under 23Onozinti: Darren Johnson (Ajax); Sifiso Mlungwana (Arrows).Emuva: Tercious Malep (FC Minaj); Katlego Mohamme (AmaTuks); Thabiso Monyane (Pirates); Njabulo Blom (Chiefs); Sifiso Ngobeni (Celtic); Sibusiso Mabiliso (AmaZulu); Given Msimango (TS Galaxy); Siyabonga Ngezana (Chiefs).Esiswini: Athenkosi Dlala (AmaTuks); Goodman Mosele (Baroka); Lelethu Skelem (Stellenbosch); Kamohelo Mahlatsi (Swallows); Shane Robers (CPT City); Jamie Webber (SuperSport); Nkosingiphile Ngcobo (Chiefs); Sphephelo Sithole (Os Belenenses).Abagadli: Lyle Fosters (Vitoria Guimeres); Fargie Lakay (CPT City); Zakhele Lepasa (Pirates); Keletso Makgalwa (Sundowns).",Ujabule ebizelwa eqenjini lesizwe unozinti we-Arrows
"UMBUZO: Mhla zingu-30 kule nyanga ngizobe ngihlanganisa iminyaka engu-65 kanti kuzobe sekuyisikhathi sokuya empeshenini. Ngizobe ngiqeda iminyaka engu-42 nezinyanga ezinhlanu ngisebenzela uhulumeni. Sonke isikhathi ngisebenza bengikhokha imali nyanga zonke kwi-GEPF - isikhwama sempesheni sabasebenzi bakahulumeni.Ngishadile kanti umhlomulo wami wempesheni uzoba iholo lesibili. Nginemali engiyilondolozile kodwa ngihlela ukungayikhiphi ingakapheli iminyaka emihlanu emuva kokuya empeshenini. Ngihlela ukusebenza izinsuku ezimbalwa ngesonto, ukuze ngikwazi ukuqhubeka nokuhola. Kubukeka ngingeke ngiwuswele umsebenzi.Ngingakhetha kokubili; ukuya empeshenini noma ukwesula emsebenzini. Kepha iningi lozakwethu likhetha ukwesula emsebenzini, lithathe isamba semali kunokuhola impesheni nyanga zonke. Isizathu salokhu wukuthi kungenzeka imali yesikhwama seGEPF isetshenziswe ukutakula iminyango kahulumeni edonsa kanzima. Ukukhula kwemibono mayelana nenkohlakalo kuleli kubhebhethekisa ungabazane.Impendulo:Ukuze ukwazi ukuthola izeluleko ezigcwele kubalulekile ukuqonda kabanzi ngesimo sakho sezimali. Lokhu kubandakanya impahla, izindleko, iholo lazinyanga zonke, intela, isimo sakho sokutshala imali, uhlelo lwefa nokunye. Kuyaye kuhlelwe ngokwezidingo nesimo sakho.Uma ingekho le mniningwane lesi seluleko sizokubeka esithombeni uma ukhetha ukwesula emsebenzini okanye uthathe impesheni.Ukuya empeshenini:Ibhonasi, phecelezi i-13th cheque, ungayilondoloza ukuze kunyuke isamba semali eminyakeni emihlanu.Kuhle ukuba nomshwalense wokungcwaba wenani lika-R7500 kepha kungenzeka ukuba ungeneli izindleko zomgcwabo, itshe nokunye. Kungamele wengeze imali.Imali ekhokhelwa ikhefu inezindleko zentela kepha awulahlekelwa uma wesula emsebenzini.Isibonelelo somshwalense wezempilo sika-R2 159 ngenyanga, ekhuphuka ngonyaka, sikhokhwa impilo yakho yonke.Uma udlula emhlabeni ingakapheli iminyaka emihlanu, umuntu oshade naye uzoqhubeka nokuthola imali bese kuthi emuva kweminyaka emihlanu ahole * -50% wempesheni yakho. Ezinye izimali ziyacwila. Konke lokhu kutholakala uma ukhetha uhlelo lwempesheni olunozinzo kanti olukhuphuka ngo-7.5% (leli phesenti lingaphezulu kwe-inflation).Isamba semali yempesheni esingu-R500 000, nangaphansi, asikhokhelwa intela.Ngokwemigomo yezomsebenzi, ingxenye yemali yempesheni ngeke ibe nezindleko zentela ngokomgomo ka-31 March 1998.Ukwesula emsebenzini:Uma wesula emsebenzini ngalesi skhathi ulahlekelwa yile mhlomulo elandelayo;Ibhonasi yaminyaka yonkeUmshwalense wokungcwabaIsbonelelo somshwalense wezempiloUkukhokhelwa kwekhefu ngokheshiUmhlomulo wokwesula emsebenzini ungafakwa esikhwameni esiseceleni kanti imali ungayigcina ngokuyitshala kutshalomali ozikhethele lona kuze kube uya empeshenini.Uma wesula emsebenzini, ukukwazi ukukhipha okukodwa kokuthathu kwisamba semali (uma isamba sokuqala singekho ngaphezulu kuka-R500 000 awuyikhokhi intela).Isamba esisalayo ungasitshala kwi-living annuity okanye uthathe i-life annuity ene-life assurer.I-life annuity ehlanganiselwe ingathengwa kumshwalense. Kunezinhlelo ezehlukene ezikhona kanti i-annuity ingahlanganiswa ne-inflation ekhokhwa kuze kube kushona oshade naye.I-living annuity inikeza igunya lokuba uzithathele izinqumo kanye nomeluleki wezezimali. Kulolu hlelo ukukhishwa kwemali kuba kanye ngonyaka (imali elinganiselwa ku- 2.5% wesamba semali esingakhuphuka sibe ku-17.5%) yize singaphakamisa ukuba ibe phakathi kuka- 5 no-6%. Uma udlula emhlabeni, yonke imali idluliselwa kwabasohlwini lwabazohlomula okanye izingane zakho. Bangaqhubeka nokukhipha imali.Okubi ngalolu hlelo lwe-living annuity ngukuthi, ubungozi botshalomali bubheka wena. Izinqumo ezingaphusile nokukhipha imali ngokungenamkhawulo kungaba nomthelela ongemuhle kuwe ngakho-ke kusemqoka ukuba ufune umeluleki uma uya empeshenini.Ukuxhumanane- Inkunzi Wealth Group sishayele ku-087 1600 018, noma usithumelele i-email ku: [email protected]",Yikuphi okungcono ukwesula nokulinda impesheni?
"KUSENZIMA ukukhuluma kuKini Shandu ngoBob Mabena, akhulele esandleni sakhe emgqugquzela ukubekezela esecabanga ukushiya phansi imizamo yokufeza iphupho lakhe kwezokusakaza.UKini, ozakhele udumo kwiGagasi FM, ubelungisela uBob ingadi eminyakeni edlule.UBob (51) ushone ngoMsombuluko ntambama ngemuva kokumelwa yinhliziyo.“Yinto engingathandi ukukhuluma ngayo lena okwamanje,” kusho uKini ngomoya ophansi.“Anginawo amazwi angachaza indlela engizizwa ngayo. Angazi ngingabonga ngithini, kusenzima angifuni ukuphawula okwamanje.”UKini uthe uzwa ubuhlungu obukhulu ngokudlula kwaleli qhawe.“Ngisazama ukuzinika isikhathi sokwamukela lezi zindaba,” kusho yena.Ekhuluma neSolezwe ngo-2009, uKini waveza ukuthi wayesebenzela uBob emenzela ingadi futhi kukuye lapho ancela khona uthando nolwazi ngomsakazo.“Kunesikhathi lapho engase ngicabanga ukuliphonsa khona ithawula kwezemisakazo kodwa uMabena wathi angibekezele kuzolunga. Iqiniso wukuthi kwangisebenzela kakhulu ukuxhumana noMabena ngoba kuningi engakufunda ngomsakazo, esengikusebenzisa manje sengisakaza,” washo kanje uKini.Yena noBob basebenza ndawonye kwiGagasi FM, uBob engumphathi wakhe futhi wayephinde azwakale nasohlelweni lukaBob i-Old School, eyayingena ngoMgqibelo ntambama.UMengameli Cyril Ramphosa, udlulise amazwi enduduzo, wachaza uBob njengomuntu okhulise futhi wahlahlela indlela abasakazi abaningi.“Ngukulahlekelwa okubuhlungu hhayi kuphela emndenini kaBob nakubangani kodwa emkhakheni wezokusakaza wonke nasezweni,” kusho uRamaphosa.Uthe kubuhlungu ukuthi iphimbo lale ngwazi selithule wathi sengathi umoya wakhe ungaphumula ngokuthula.Abanye abadlulise amazwi enduduzo kubalwa kubo usomahlaya uSkhumba Hlophe osebenze noBob kwiKaya FM, othe ulahlekelwe yiqhawe lakhe.UBob ushone esengumethuli wohlelo lwasekuseni phakathi nesonto esiteshini sezingxoxo esizinze eGoli, iPower FM lapho ebesebenza khona noFaith Mangope.",'UMabena ukhuliseabasakazi abaningi'
"UZOGWETSHWA ngoLwesithathu eNkantolo eNkulu eMgungundlovu, uNobhala we-ANC esifundeni KwaDukuza, esesibizwa ngeGeneral Gizenga Mpanza. UMnuz Musa ‘Tilolo’ Zondi (33) ngoLwesine ulahlwe yicala lokuthumba nokubulala okuthiwa walenza ngo-2015.Kuthiwa uZondi enabanye abalisa batalabha umufi uMnuz Thandanani ‘Macosha’ Moyane bemsola ngokweba esitolo sikaZondi esiseNtunjambili eKranskop. Kuthiwa baqala ngokumthumba isikhathi eside bemtitinya bempheka ngemibuzo, bemesabisa baze bagcina bembulele.Imithombo elwazi kahle udaba ithi kwatholakala ukuthi kunesibhamu esasebenza ngesikhathi kubulawa umufi njengoba kuthiwa wadutshulwa.UZondi wehlelwa yilokhu nje ubesanda kukhethwa ngaphandle kokuphikiswa kwesokuba unobhala, engqungqutheleni ebingoMeyi. Ngaphambi kwalokho ubephethe isikhundla esifanayo kwi-ANCYL khona esifundeni.I-ANC KwaZulu-Natal ithathe isinqumo sokumisa lo mholi esikhundleni njengoba elahlwe ngamacala, ibeka isizathu sokuthi ifuna ukumnika ithuba nomndeni wakhe ukuba babhekane nalesi simo kahle.Okhulumela le nhlangano esifundazweni uNkk Nomagugu Simelane-Zulu uthe uNobhala wenhlangano uMnuz Mdumiseni Ntuli uzoba nomhlangano kusasa nobuholi besifunda KwaDukuza lapho kuzonqunywa khona ukuthi kwenziwa njani ngesikhundla ebesiphethwe uZondi.“Ubuholi buzohlala emuva kwalokho unobhala abonane namagatsha ukuze kucatshwe indlela eya phambili ngodaba,’’ kusho uNkk Simelane-Zulu.UZondi wuyena obehola umbhikisho omkhulu ngezinsolo sokucwasa ngokwebala esikoleni Umhlali Preparatory lapho okwakudume khona ukuthi abantu babandlululwa bukhoma. Uphinde waba sekhaleni leminye imibhikisho eJunction Mall nasesisibhedlela iKwaDukuza Private.Amalungu enhlangano abelokhu ebhale njalo kuFacebook ngaphansi kwegama likaZondi, ezwelana naye ethi azomeseka ebunzimeni abhekene nabo.",Umholi we-ANC uzogwetshwa ngecala lokubulala ngakubo
"Intatheli yeSolezweI NHLANGANO yaseMelika elwa nokubhebhetheka kwengculazi ephinde ibhekele nokwelashwa kwayo, i-Aids Healthcare Foundation (AHF), ifuna kwande isibalo sabathola imishanguzo ethithibalisa lesi sifo.Lokhu kuvele izolo emashini yale nhlangano ebihambisana nokwethulwa kwemikhankaso yokuqwashisa ngengculazi eThekwini. Imashi ejoyinwe nawuNgqongqoshe wezeMpilo uDkt Sibongiseni Dhlomo ibiseDurban City Hall.I-AHF yethule nomkhankaso obizwa nge- “20x20 Goal” ogqugquzela ukuthi kushaye u-2020 sebewu-20 million abantu abadla imishanguzo yokudambisa igciwane lengculazi. UDhlomo ungomunye wabawesekayo lo mbono wale nhlangano ezama ukwehlisa isibalo sababulawa yigciwane lengculazi.Kwabebehambele lo mkhankaso izolo kubalwa izikhulu ze-AHF ezingoDkt Penniah Lutung Amor, Hillary Thulare onguMqondisi jikelele no-Advocate Jenny Boyce.Le nhlangano iphinde yahlonipha uDhlomo ngendondo yokubonga uhulumeni wakuleli ngeqhaza lakhe lokuzama ukwelapha nokuvikela abantu egciwaneni lengculazi.“Siyambonga uhulumeni waseNingizimu Afrika oqikelelayo nowenza isiqiniseko sokuthi abantu abanegciwane lengculazi bayelashwa. Siyathemba ukuthi eminyakeni ezayo nathi sizokwazi ukusiza ngokulekelela ngemishanguzo nakwabanye,” kusho uThulare.Le nhlangano iveze ukuthi iseyinkinga indaba yegciwane lengculazi emazweni ase-Afrika lapho bebalelwa khona ku-22 million abahaqwe yigciwane.Kubikwa ukuthi iNingizimu Afrika iseqhulwini emazweni alekelela ngokunikeza imishanguzo kwabanegciwane. Lokhu kwehlise isibalo sabahaqwa yigciwane lengculazi kwancipha nesabashonayo. Kuthiwa sikhulile nesibalo sabaphila isikhathi eside benaleli gciwane.Ngokombiko wanonyaka we-UNAIDS kuvele ukuthi ngo-2011 sikhule ngamaphesenti awu-11.3 isibalo sasebephile isikhathi eside negciwane lengculazi esifunda-zweni uma kuqhathaniswa no-2003.Kuvela nokuthi iCambodia, e-Asia nayo ilandela ezinyathelweni zeNingizimu Afrika ngokweseka ukukhishwa kwemishanguzo. Kunezikhungo eziwu-61 ezikhipha imishanguzo, eziwu-28 kuzona zixhaswe yi-AHF.Okukhathaza le nhlangano wukuthi phezu kwemizamo yokunciphisa ababulawa yingculazi, ziyehla izibalo zabahlola igazi. Kubikwa ukuthi bangamaphesent awu-39 abahloliwe nyakenye emhlabeni.I-AHF yinhlangano engangenisi nzuzo ezinze eMelika ebhekela abanegciwane. Kumanje le nhlangano inakekela ngokwelapha abangaphezu kuka-250 000 emazweni awu-32 okubalwa nawase-Afrika. I-AHF izobeka amabhodi ezikhangiso zalo mkhankaso we- “20x20 Goal” emazweni ahlukene.",Umkhankaso omushangengculazi
"MHLENGI SHANGASEI SIGUNGU esilawula iNyuvesi yaKwaZulu-Natal sithathe isinqumo sokungamthatheli zinyathelo umphathi walesi sikhungo uSolwazi Malegapuru Makgoba ezinsolweni zokuqamba amanga efakaza ecaleni lenkohlakalo elalibhekene nesinye sezikhulu esasisolwa ngokugwazelwa.Lesi sigungu sithathe lesi sinqumo ngemuva kwesikhalo sowayeyisikhulu esasibhekele izimali kule nyuvesi, uMnuz Kanthan Pillay owathi uMakgoba waqamba amanga efakaza ecaleni elalibhekene noNkk Pumela Msweli-Mbanga owayeyiDean of Management Studies owayesolwa ngokugwazelwa ngomunye wabafundi bakhe uNksz Nobubele Potwana ukuze athole iziqu zakhe zobudokotela.Isitatimende esikhishwe yiPhini likaSihlalo wesigungu esilawula le nyuvesi, uNkk Phumla Mnganga, sithe bathole neseluleko sezomthetho bathatha isinqumo sokuthi bangamthatheli izinyathelo uMakgoba.Sithe baqoke uqweqwe lommeli, uJean Marais SC, ukuthi abeluleke kwezomthetho beyisigungu kulolu daba.“Emhlanganweni obungoMsombuluko isigungu sinqume ukuthi singamthatheli zinyathelo uSolwazi Makgoba ngemuva kokulalela yonke imibono yommeli,” kusho lesi sitatimende.Sithe ikomidi, i-Risk and Audit, linqume ukuthi kuqokwe ummeli ozimele ukuze abheke lezi zinsolo ezibhekiswe kuMakgoba ngeqhaza lakhe odabeni lweziqu zikaDkt Tahir Pillay owayeyinhloko yekolishi le-Health Sciences kule nyuvesi.UMakgoba kuthiwa wathi wabamba iqhaza ngesikhathi uDkt Pillay enza lezi ziqu efakaza enkantolo ekubeni ekuchitha uPillay lokhu ethi uMakgoba wayengekho.Uphiko lwamaphoyisa aphenya ngezimali lusaziphenya lezi zinsolo ngemuva kokuba uNksz Potwana akhishwa phambili kuleli cala lenkohlakalo.UMengameli womkhandlu wabafundi, uThembani Khumalo, uthe bayasamukela isinqumo salesi sigungu futhi bayasihlonipha.Uthe sekuphenduke insakavukela ukuthi njalo kuba nezinsolo eziqubukayo kodwa ekugcineni kutholakale ukuthi bekungamapunge.“Sifuna kugezeke igama lenyuvesi ngoba lidicelekela phansi njalo uma kuqubuka izinsolo ezifuze lezi. Ekugcineni sifuna ukuthola iziqu esikhungweni esithembekile kungalokhu kuba nemibuzo,” usho kanje.",Ngeke athathelwe izinyathelo uMakgoba
"INKAMPANI eqoqa izindaba i-African News Agency (ANA), isiphikise izinsolo zokuthi yasungulwa umnyango wezobunhloli iState Securty Agency (SSA), ukuze ibike kahle ngowayengumengameli wezwe uMnuz Jacob Zuma.Le nkampani eyasungulwa ngo-2015, isho kanje kulandela  izinsolo ezenziwe owayengungqongqoshe wezobuNhloni nezokuPhepha, uMnuz Sydney Mufamadi, owenze izinsolo zokuthi le nkampani yakhokhelwa iSSA izigidi zamaRandi ukuze izobika kahle ngoZuma.UMufamadi wenze lezi zinsolo ngesikhathi ethula ubufakazi phambi kwekhomishini ephenya izinsolo zokulawulwa koMbuso yidlanzana ngoMsombuluko. Uthe kunemali eyayifakwa kule nkampani ukuze kubikwe kahle ngoZuma.Isikhulu esiphezulu se-ANA uNksz Vasantha Angamuthu, sithe lezi zinsolo azisilo iqiniso.“I-ANA yasungulwa emuva kokuvalwa kweSA Press Association (SAPA) ukuze sivale isikhala sabo siphinde sihlinzeke ngezindaba emazikweni ezindaba ahlukene ezwenikazi lase-Afrika kanye nasemhlabeni jikelele.UNksz Angamuthu uvumile ukuthi le nkampani ike yaba nesivumelwano sokusebenzisana ne-SAA, lapho  i-ANA yayiqeqesha abasebenzi be-SAA ngokusebenzisa ezobuchwepheshe kepha wathi babengazi ukuthi kunezinhloso ezithile ngalokhu.“Sasingazi ukuthi kunezinhloso ezithile. Ukube sasazi, sasingeke singene esivumelwaneni nabo. Lokhu okushiwo uMufamadi ngiyakweshwama.“i-SSA  neminye iminyango kahulumeni bebengamakhasimende ethu abekukhokhela ukuthola izindaba kithina.”UNksz Angamuthu uthe kuyadumaza ukubona izimbangi zale nkampani zigiya ngalezinsolo ezenziwe uMufamadi.“Izimbangi zisizakele ngale ndaba, zisabalalisa izindaba zokuthi thina sisebenzela iSSA. Thina ngeke sizingene izimpi zobuqembuqembu kuhulumeni  nasenhlanganweni ebusayo.“Selokhu ngajoyina i-ANA ngoJanuwari, inhloso yami bekulokhu kuwukunikeza amakhasimende ethu izindaba ezisezingeni eliphezulu. Nakuba kukhona abahudulela igama lethu phansi, sizimisele ngokuqhubeka nokwenza umsebenzi wethu ngendlela.”",I-ANA iphika eyokuthi yasungulwa yizinhloli
"ZODWA NDABA noMINENHLE MKHIZEKUXABENE ubendle kuLamontville Golden Arrows engase izithole isivika izembe kule sizini ye-Absa Premiership ezokwethwasa ngenxa yezinkinga eziyikhungethe.
Isolezwe lihabule ukuthi abadlali abadala kuBafana Bes’thende abasafuni ukudlalela leli qembu.Kubadlali, okuvela amagama abo kubalwa uThanduyise “Gonondo” Khuboni, Thamsanqa “Manenzhe” Gabuza noMzuvukile Tom. UMusa Bilankulu usayine inkontileka yeminyaka emibili neBidvest Wits.Ngakolunye uhlangothi indlela kaJohn Dlangisa oyiKit Manager ku-Arrows ebheke kuMaZulu, iyavuthwa. Abanye abadlali, uPavels Stienbors noRitus Krjaulis, abazange babuye kuleli qembu lisanda kulahlekelwa ngabaxhasi i-MTN engazange iyivuselele inkontileka.UTshepo Liphoko obebolekiswe yiPirates kuBafana Bes’thende ubuyele eParktown lapho ezilolonga khona neBucs.“Angisafuni ukudlala ku-Arrows. Ngikhona nje ngiyajima ngoba nginenkontileka okuyiyona engibambile. Uma kukhona okungavela ngingahamba ngisho kusasa. Uma ucabanga wena ngingadlala nalolu swebezane lwabadlali abazovika izembe (esho inqwaba yabadlali abancane abajima kuleli qembu). Yizwa ngami, ayikho indaba yaleli qembu. Akekho umdlali omdala osafuna ukudlala lapha ngenxa yokuthi akukho okuhlelekile,” kusho umdlali we-Arrows, odonse leli phephandaba ngendlebe wathi lingalinge limdalule ngegama.Omunye umdlali ulimise ngesihloko elokuthi angahamba ekuseni uma kungathiwa kukhona iqembu elifuna ukumsayinisa. Umthombo waleli phephandaba uthole ukuthi uKhuboni akazilolongi neqembu ngoba engasathandi ukudlala ku-Arrows kanti uyazenzisa ngokuthi ulimele. NoGabuza naye ongabonwa nangokhalo kulezi zinsuku ejimini ye-Arrows, kuvela ukuthi akanyamalele ngoba elimele kodwa isimumi emphinjeni indaba yaleli qembu.“UKhuboni uke wafika sisanda kuvula kodwa wabuye wanyamalala. Ngezwa kuthiwa walimala ngesizini ephelile,” kusho omunye umdlali waBafana Bes’thende.Kuthintwa uMato Madlala oyisikhulu seLamontville Golden Arrows, ubhoke ngolaka.“Ngicela uyiqinisekise kahle imithombo yakho ngaphambi kokuthi ungishayele ucingo. Ungangimosheli isikhathi ngento ongenaso isiqiniseko sayo ngoba leyo nto ayiwenzi umqondo. Abadlali okhuluma ngabo (uKhuboni noGabuza ukuthi abasabonakali) bakhona ejimini. Ungabuza noma yimuphi umdlali ngisho uKanu (Vusumuzi Vilakazi okhulumela iqembu) angakutshela ukuthi abadlali okhuluma ngabo bakhona ejimini. UKhuboni akazibandakanyi neqembu ngoba usalimele kodwa ujima yedwa. NakuGabuza yinto efanayo futhi namuhla (izolo) ubeyobona udokotela,” kusho uMadlala.Noma ekhuluma kanje uMadlala kodwa abazithamunda kangcono ezithinta aBafana Bes’thende bathi nomqeqeshi uManqoba Mngqithi akeneme ngendlela izinto ezenzeka ngayo kuleli qembu, kangangoba naye angashaya utshani uma engathola umsebenzi kwenye indawo.Amanye amaqembu ePSL amatasa asayinisa abadlali ngapha nangapha njengoba kuvulwe iwindi kodwa ku-Arrows kuthule. Kunalokho abadlali bayahamba njengoba uBilankulu esezoyibamba kuWits.",Akuzinkinga kuyafiwa kuGolden Arrows
"ASEQALILE ukuvalwa amanzi kuzo zonke izindawo ezikuMasipala weTheku njengoba kuvela ukuthi abantu abawongi ngokwanele. NgeSonto abengekho amanzi eMlaza, Burlington naseChatsworth kanti izolo abantu baKwaNdengezi, Klaarwater, St Wendolins, Savannah Park naseShallcross bavuke bengenawo.INhloko yoPhiko lwezokuXhumana kuMasipala weTheku, uNksz Tozi Mthethwa, ithe ngenxa yokuthi isomiso siyaqhubeka amanzi ayancipha emadamini amakhulu.Uthe uMnyango waManzi neNhlanzeko usebenzisana nenhlangano ephakela omasipala baKwaZulu-Natal ngamanzi, Umngeni Water, unciphise amanzi athunyelwa kubantu ngo-15% kwathi athunyelwa emafemini nasemapulazini ancishiswa ngo-50%.Uveze ukuthi uMasipala weTheku ubungawanciphisi amanzi ngoDisemba ngenxa yokuthi bekunezivakashi kodwa lokhu kwenze asetshenziswa kakhulu.“Sesiqale phansi ukuwanciphisa ngo-15% kusukela ngoJanuwari 16 ngoba izinqolobane zamanzi azisenawo amanzi anele. Sinezinqolobane ezihlukene okubalwa iMt Moriah Reservoir ephakela amanzi ePinetown, New Germany (emafemini), Westmead, Ashley, Sarnia ne-Paradise Valley. Kukhona iKwaNdengezi Resevoir ebhekele KwaNdengezi neCoffee Farm nezinye izinqolobane ezingenawo amanzi,” kusho uNksz Mthethwa.Uthe izindawo ezilandelayo azinawo amanzi ngoba kufanele aphantshwe esuswa edamini eliwagcinayo ayofakwa ezinqolobaneni eziya emizini yabantu.Izindawo ezingenawo amanzi ngenxa yalokhu yiTshelimnyama, KwaNdengezi, Dassenhoek, Kwalinda, Emansenseni, Stockville, Mpola, Thornwood, Mariann Park, Pine View, Mariannridge, Nagina, Birchwood Park, Madiba Valley, Klaarwater, Luganda, Intake, Khoselini, Mawelewele, Mariannridge Industrial Park, Nirvana Hills, Umshinini, St Wendolins Ridge, Phumuphele, Savannah Park, Clermont, KwaDabeka, Wyebank, KwaDabeka Clinic, KK hostel naseZalukazini. Uphinde wabala neMolweni, Fannin Road, New Germany, Motalabad neWestville.Unxuse abantu ukuthi babekezele futhi babike uma kukhona amapayipi aqhumile ngokufonela ku- 080 13 13 013, WhatsApp Fault Report line-073 148 3477, bathumele i-SMS: 43554 noma i-e-mail [email protected]Uthe okwamanje amanzi aphela ngo-9 ebusuku avulwe ngo-4 ekuseni okusho ukuthi aphela amahora ayisikhombisa. Kunesigaba sesibili lapho ephela ngo-7 ebusuku abuye 4 ekuseni, kube esesithathu lapho ephela ngo-9 ebusuku abuye ngo-6 ekuseni. Uthe esigabeni sesine azophela emini nsuku zonke kodwa isikhathi sisazobekwa.",Ayaphela amanzi kwezakhele oweTheku
"BAGAYISWE yisitimela sabashumpula amakhanda abesilisa ababili okuthiwa bebelele emzileni wesitimela oThongathi, eThekwini ngoLwesibili entathakusa.Kusolakala ukuthi la madoda angondingasithebeni abelele ngaphansi kwebhuloho ngenkathi ehlelwa yilo mshophi.Okhulumela amaphoyisa KwaZulu-Natal, uColonel Thembeka Mbele, uthe kukholakala ukuthi la madoda ashonile, aneminyaka eko-20, agayiswe isitimela ngenkathi elele ngabo-3:20 entathakusa.Uthe luyaqhubeka uphenyo lwamaphoyisa mayelana nalesi sehlakalo.“Kuvulwe idokodo ngokufa kwabantu eliphenywa amaphoyisa asoThongathi,” kusho uCol. Mbele.Abenkampani yonogada bakwaReaction Unit South Africa (Rusa), baveze ukuthi babikelwe obedlula ngasendaweni yesehlakalo ngo-6.20 ekuseni ngala madoda.Okhulumela iRusa, uMnuz Prem Balram esitatimendeni uthe abashonle bagayiswe yiguzu ngasemgwaqweni uPlane,  oThongathi.“Ithimba lethu lezimo eziphuthumayo nonogada liphuthume endaweni yesigameko lafica kukhona abasebenzi basezitimeleni,” kusho uBalram.UBalram uthe kusolakala ukuthi amadoda ashonile abewondingasithebeni abelele ngaphansi kwebhuloho eliseduzane nomzila wesitimela,” kusho uBalram.",Isitimela sibashumpule amakhanda
"ABANTWANA baseNdlunkulu kaZulu babhoboke ngokuhlukumezeka kwabo uma kukhulunywa izinto ezingezinhle ngeSilo Samabandla.Lokhu kuvele esidlweni sakusihlwa esigodlweni kwaLinduzulu, kwaNongoma, ngoLwesihlanu ebusuku.Bebekhuluma emcimbini wokugubha usuku lokuzalwa lweSilo ebesihlanganisa iminyaka engu-70 sidla anhlamvana futhi sesibuse neminyaka engu-47.AbaNtwana bebebizwe ukuzodlulisa izilokotho koNgangezwe Lakhe. Kuqale kwakhuluma uMntwana uNombuso, othe nabo sebeyafisa ukuthi iSilo sibe nesikhathi nabo njengoba sihlala simatasa sibumba isizwe.Uthe kuningi iSilo esesidlule kukhona okunzima, namanje kuningi esisabhekene nakho.UMntwana uNandi uthe bengabaNtwana baseNdlunkulu kuningi asebehlukumezeke ngakho okushiwo ngoHlanga Lomhlabathi abangakuthandi.“Izinto ezishiwo ngeSilo neNdlunkulu ngabezindaba azizinhle. Izinto ezishiwo ngomndeni ziyasihlukumeza.Sibekwe wuNkulunkulu ukuthi sibe lapho sikhona. Akubanga yiphutha. Ngicela nikuqaphele enikusho ngeSilo nangathi, ningasigxeki.Inkinga esibhekene nayo wukuthi asikwazi ukuzikhulumela ngoba uma kukhona esikushoyo akuzothathwa kahle. Nathi sinawo amaphutha njengawo wonke umuntu.Uma kukhona okushiwo ngathi okungekuhle kungcono nikhulume nathi ngqo, kunokuthembela kubantu abapotshoza izindaba,” kusho uMntwana uNandi.Elinye iZinyane leSilo eliphefumulile uMntwana uPhumuza, lithe kunezwi likaNkulunkulu elilokhu lisibusa lokuvikela iSilo.Uthe ulithathela emazwini kaNkulunkulu ewabhekise kuDavide, emtshela ukuthi kumele akhe indlu yokukhonzela uNkulunkulu, kodwa uDavide elokhu eziba.Nakuyena uthe lifikile kusuka eminyakeni edlule kodwa ubelokhu ezama ukungakusho akuzwa ngaphakathi kodwa manje ubona sekuyisikhathi sokuthi akusho.Uthe ngokwakhe lesi siphrofetho sisho ukuthi uma indoda inamadodana amaningi, kufana nokuthi inemicibisholo. Uthe uma kuhlaselwa uyise wawo kumele asuke kanyekanye njengemicibisholo amlwele.“Ngalokho ngithi wonke umuntu owone iSilo kumele axolise ngoba ithuba liyadlula.Uma selidlulile ngeke aphinde akwazi ukuxolisa. Thina asikhulanga njengabo bonke abaNtwana abazalelwe eNdlunkulu kodwa besiphathiswa kwazo zonke izingane ezingazalwa ebukhosini. Besize sizitshele ukuthi siyahlukunyezwa kanti iSilo besisilungiselela ukuthi sikwazi ukubhekana nezimo ezinzima esihlala sibhekana nazo ngenxa yokuba ngabaseNdlunkulu.Bonke abangayithandi iNdlunkulu bazoba senkingeni ngelinye ilanga, uma bengaxolisi sebenikwe ithuba,” kusho uMntwana uPhumuza.Uthe abahlukumeza bona kufana nokuthi bathinta inhlamvu yeso likaJehova.",INdlunkulu iyakhala ngesihluku
"IPHINI lomqeqeshi kwi-Orlando Pirates, uRulani Mokwena, likholwa wukuthi abadlali abasezingeni eliphezulu abasayiniswe yiKaizer Chiefs bayakumboza ukwentula ulwazi kwebhentshi laMakhosi.UMokwena ubekhona ebhentshini leZimnyama ngesikhathi zibhubhudla iChiefs ngo 3-1 emdlalweni wabakhaya ngesizini edlule. Lo mphumela ungeminye ethayisele inzondo yabalandeli kumqeqeshi uSteve Komphela ogcine ezisulele.NgoMgqibelo iPirates izokwamukela iChiefs emdlalweni we-Absa Premiership eFNB Stadium, eNasrec, ngo-3.30 ntambama.UMokwena uthe ekhempini yeChiefs kuyabonakala ukuthi abusekho ubuhlakani nobuholi bukaKomphela, obekuyinto egqamile ngesizini edlule.“Ngokokuqeqesheka, ngaphandle kokuzwakala ngichemile noSteve ngenxa yokuxhumana enginakho naye, ngicabanga ukuthi iChiefs ilahlekelwe kakhulu ngokuhamba kukaSteve. Inhlobo yomholi ayiyona namaqhinga akhe akungatshazwa. Uma uqhathanisa iqembu esibhekane nalo ngesizini edlule naleli lamanje, ngokokuhleleka, ukubona ngokucacile ukushoda ngomqeqeshi ofana naye.“Ngaphandle kokudla amandla omqeqeshi okhona kodwa ngicabanga ukuthi kuyabonakala indlela abebedlala ngayo kusekhona uSteve nendlela abadlala ngayo manje. Uma ucubungulisisa, uyabona kuthi kukhona osekulahlekile,” kusho uMokwena.Kuzoba ngokokuqala umqeqeshi weChiefs uGiovanni Solinas ebhekana nePirates. UKomphela akazange ayihlule iPirates kumasizini amathathu awahlale eNaturena. Akubuzwa ukuthi uthando lwabalandeli ngoSolinas luzovivinyeka ngempelasonto.“Uma ubuka abadlali ababasayinisile, babhukule kakhulu. Abadlali ababasayinisile, basivalile isikhala sokwentula ulwazi kwebhentshi, obeluyindathane ngesizini edlule. Angisho ukuthi abadlali abebekade bekhona ngesizini edlule abekho ezingeni njengabamanje. Kodwa kucacile. Senike namuzwa uSolinas ezisholo yena. Uletha uKhama Billiat kwiChiefs, uManyama (Lebo), kukhona noCastro (Leonardo). Babhukule kakhulu ukuthuthukisa iqembu ngabadlali abasezingeni eliphezulu. Hhayi ngokwengeza isibalo kodwa balethe abadlali abangabawinela imidlalo noma yinini,” kusho uMokwena.UBilliat ubengekho ngesikhathi iChiefs ihlula iBlack Leopards koweLast 16 yeTelkom Knockout ngeSonto. UMokwena uthe nakuba babethanda ukusayinisa uBilliat kodwa bajika umqondo ngemizuzu yokugcina emuva kokubona ukuthi ngeke bayithole inzuzo ngalo mdlali. UMokwena ubeqeqesha uBilliat kwiMameodi Sundowns ngesizini edlule.“UKhama uyazigqugquzela yena. Uma abadlali benza lokho kuncane ukuqeqeshwa abakudingayo. Ngisenobudlelwano obuhle noKhama. Sazama ukusayinisa uKhama. Saqoka ngomzuzu wokugcna ukumyeka. Sakhuluma kakhulu naye sobabili. Sasesisondele kakhulu ukumletha kwiPirates.“Kodwa saqoka ukuvikela ubumbano lweqembu ngoba umehluko phakathi kwesasizolahlekelwa yikhona, ngibala ukulimala nezinye izinto nenzuzo, kugcine kungawenzi umqondo,” kusho uMokwena.Meyelana nomdlalo neChiefs uthe: “Sekunesikhathi siyicubungula iChiefs. Ikhefu leFifa lisisizile ukwenza lokho. Kubalulekie ukuthi abadlali badlalele ukuwina umdlalo hhayi ukunaka ukuba kowabakhaya.”",IChiefs ishoda ngomqeqeshi: Rulani
"Uthando lwabo abasalufihli ngisho phakathi kwabantu. NgoMgqibelo endaweni yobumnandi Eyadini, eMlaza, bebehleli belokhu bebambene beqabulana ungafunga ukuthi bayaqala ukubonana.Bebehambele kule ndawo ngoba u-AKA ubezogubha usuku lwakhe lokuzalwa nabalandeli bakhe.UDJ Zinhle ufike kulo mcimbi kuqala nokuthe kuyoshaya u-9 ebusuku wabe esedlala esiteji. Kuthe eqeda wayohlala endaweni yezicukuthwane * -AKA engekho.Kube sekudedelana oDJ abehlukene okukhona kubo uDJ Mngadi woKhozi FM, DJ Finzo noDJ Sonic.U-AKA obegubha iminyaka engu-31 azalwa, ube esetheleka kwajabula iningi ebelikhona kulo mcimbi.Edilika emotweni uvele wadansela ingoma ebidlala, washaya ivosho wacishe wangena la bekuhleli khona abanye abaculi.Efika lapho bekuhleli khona uDJ Zinhle ufike wabingelela abanye abebehamba nale ntokazi wagcina ngayo njengoba eqale wayibamba baxoxa umzuzwana nokuthe ngemuva kwalokho baqabulana isikhathi eside kucacela noma ubani ukuthi abanandaba.Onogada abebehamba nabo bebengafuni kuthathwe izithombe zabo bebobabili ngamaselula.Umnikazi wale ndawo, uJabulani “Mjay” Zama uhalalisele u-AKA ngobhazabhaza wekhekhe eligcine lidliwa iningi ebelisemcimbini.Umnikazi wale ndawo, uJabulani “Mjay” Zama uhalalisele u-AKA ngobhazabhaza wekhekhe njengoba ebegubha usuku lokuzalwaKulo mcimbi u-AKA akahlalanga esiteji njengoba kube nobuhixihixi bomsindo.Uxolisile wathi ngeke aze acule ngoba kubheda umsindo.“Ngiyaxolisa kakhulu ngiyanithanda kodwa ubuhixihixi bomsindo yibona obungenza nginishiye manje,” kuchaza yena.Abanye abacule kulo mcimbi uDladla Mshunqisi, Tipcee, DJ Mngadi, DJ Meech nabanye.Kulo mcimbi kuphinde kwafika umlingisi odumile uKenneth Nkosi.",Luvutha amalangabi oluka-AKA noZinhle
"BATHANDAZELA ukuthi alulame esibhedlela owesifazane okuthiwa udutshulwe amahlandla amane nguyise wezingane zakhe obeyiphoyisa likaMasipala waseThekwini emzini wakhe ePhilani Valley, eMlaza, ngoMgqibelo.USergeant Mduduzi Buthelezi (41) utholakale eseshonile emgwaqweni u-R603 eMbumbulu ngemuva kokuthi imoto abehamba ngayo ishayisane mahlanze neloli. Kepha okuxake umndeni wakhe wukuthi ubeshile ebusweni enenxeba lokudutshulwa esandleni.Umndeni kaNksz Nompumelelo Mthembu (36) wakwa-Z eMlaza osesesimweni esibucayi esibhedlela, uthe kuyacaca ukuthi uButhelezi ubevele ehlose ukuzibulala ngokuziphosa elolini ngemuva kokushiya ezitshela ukuthi umbulele.Uninakhulu kaNksz Mthembu ohlala nengane yalaba eneminyaka emihlanu, uNkk Miriam Mthembu (77), uthe ubonga uMdali ngokusindisa umzukulu wakhe.“UMpume usinde ngomusa kaNkulunkulu. Umkhwenyana ubethi uyaqeda ngaye. Umdubule ezindaweni ezibucayi, enhlafunweni, phezu kweso nasesifubeni ngasenhliziyweni. Ngokusho kwezingane zabo zabafana ezimbili ebezikhona kwenzeka lokhu, umkhwenyana uqale washayela ucingo lo omncane ona-14 wambuza ukuthi babuya nini ekhaya njengoba sekuzovulwa izikole. Lo omncane umtshele ukuthi bazobuya ngakusasa ngeSonto okusolwa ukuthi yikho okumcasulile. Kuthiwa ushaye imoto esuka kubo kwa-D waqonda lapho bekhona,” kusho uNkk Mthembu.Uthe kuthiwa uButhelezi ungene nezicabha emzini kaNksz Mthembu esephethe isibhamu ngesandla wathi uzoqeda ngaye.“Kuthiwa uMpume ubehleli phansi edla iphalishi ngesikhathi umkhwenyana edubula ebhekise kuye. Kuthiwa utshele izingane zakhe ukuthi aziphume, lo omncane wabaleka wayobiza omakhelwane. Lo omdala ona-18 unqabile ukuphuma wathi uzofa lapho kufa khona unina. UMpume ube esethela umkhwenyana ngephalishi wathola ithuba lokubaleka angene ethoyilethi. Umlandele waze wafika khona wamdubula, babangisana ngesibhamu sebelele phansi. Kuthiwa yilapho umkhwenyana edubuleke khona engalweni, isibhamu saze sathathwa yindodana yabo endala. Uvukile wacela ukuthi imnikeze isibhamu, yanqaba wabe esephuma ehamba,” kusho uNkk Mthembu.Uyise omkhulu kaNksz Mthembu, uMnuz Sipho Mthembu (82) uthe bathole ucingo lubazisa ukuthi umzukulu wabo usedutshulwe nguyise wezingane zakhe.“Sithe sisashaqeke kanjalo sabe sesithola umbiko wokuthi umkhwenyana utholwe eseshonile eMbumbulu ngemuva kokuziphosa elolini. Kusho ukuthi ubevele ehlele ukuzibulala ngoba ushiye ikubo ngemuva nezibhedlela waqonda eMbumbulu.“Waze wazihlaza umkhwenyana! Uthathe isibhamu somsebenzi wayohlasela ngaso. Sidumele kakhulu. NgoLwesihlanu ufikile elethele ingane yakhe encane le esihlala nayo izipho njengoba bekungusuku lwayo lokuzalwa. Kade bathandana noMpume beseyizingane kodwa bekungekho ukuthula phakathi kwabo,” kusho uMthembu.Uthe ngonyaka odlule uButhelezi wafika kubo ehamba noyise nomkhongi wakhe ezomala phambi kwabo njengoba umzukulu ayeselotsholiwe.Uyise kaButhelezi uMnuz Alfred Buthelezi (64) uthe bona kabaxabene nabasekhweni. Izolo bahlanganile emzini wendodana yakhe.“Asinanxa nabo, izingane zisengakubona. Ngizwe kuthiwa zizoyiswa kolulekwa ngokwengqondo,” kusho uButhelezi.",Ubezivikela oshise iphoyisa ngepharishi
"ZIYIHAMBELA kahle izinto ingqwele yomhlaba kwi-800m yabesifazane, uCaster Semenya, othole iziqu zakhe kuleli sonto emkhakheni weSports Science eNorth West University.USemenya uveze lezi zindaba ekhasini lakhe le-instagram ngoLwesibili, efaka isithombe sakhe egqoke ijazi lezifundiswa enze uphawu lokucijisa izandla phezu kwamahlombe ajwayele ukulwenza ngemuva kokunqoba imijaho.Lena kubukeka kuyinyanga ezomphatha kahle uSemenya. Ngempelasonto edlule wephule irekhodi leminyaka engu-35 kwi-1000m.Le mpelasonto kungenzeka iphele esasigcinile isicoco sakhe sakuleli kwi-800m nakwi-1500m njengoba kuqhubeka imidlalo ye-ASA National Championship eTuks Stadium, ePitoli.USemenya ufudukele eNorth West ngo-2015 ngemuva kokuhlukana nowayengumqeqeshi wakhe uMaria Mutola. Ngokusho kwale ntokazi yaseLimpopo, lesi kwakuyisiqalo “esisha empilweni” ngemuva kwesigameko sika-2009 lapho yayisolwa ngokuthi ayikufanele ukugijima nabesifazane ngenxa yendlela edaleke ngayo.“Le ndawo ithule. Akukho okuningi ongakwenza kuyona ngaphandle kokujima, ukudla, ukulala nesikole. Ngifunda iSports Science ngoba ngathatha ikhefu ngemuva kuka-2009 ukuze ngilungise impilo yami,” kusho uSemenya kweminye imithombo yabezindaba.Kusukela lapho lo mgijimi akabange esabheka emuva enqoba igolide kuma-Olympic ngo-2016 kwi-800m. Unyaka wonke odlule akekho omehlulile kuleli banga edla ubhedu kwi-IAAF Diamond League nakwi-IAAF World Championship, nethusi kwi-1500m.Kulo nyaka kubhekwe ukuthi aqhubeke nokuphakamisa ifulegi lakuleli kumaCommonwealth Games aseGold Coast, e-Australia ngo-Ephreli. Nyakenye * -Akani Simbine oyibamba kwi-100m ugcine ezitholile iziqu zakhe ze-Information Science e-University of Pretoria ngemuva kweminyaka emihlanu ezenza.",Wethweswe iziqu uCaster Semenya
"UThuli, wazakhela udumo elingisa indawo kaNamhla kulo mdlalo okhonjiswa ngo-8 ebusuku phakathi nesonto kuSABC 1.Lo mlingisi washiya kwiGenerations: The Legacy wagxila ekubeni nguDJ.Kuvela ukuthi ungomunye wabalingisi abazobonakala kwiThe Republic ezovala isikhathi seThe Herd, ebiphela izolo.OweMzansi Magic, * -Irvin Pooe, uthe imininingwane ephelele bazoyikhipha kuleli sonto.Kumazwibela kuthiwa lo mdlalo ukhuluma ngomengameli wokuqala wesifazane weNingizimu Afrika, uLufuno Zandile Mulaudzi ozimisele ukulwa nenkohlakalo nokubuyisa isithunzi sezwe.Abanye abalingisi abakulo mdlalo, kubalwa kubo uWarren Masemola, Masasa Mbangeni, Siyabonga Thwala, Seputla Sebogodi nabanye.Lona akuwona kuphela umdlalo omusha ozoqala kuMzansi njengoba ngoMsombuluko ozayo ebusuku kuzobonakala Impilo.Izongena esikhaleni seLockdown ngo-8 ebusuku okuzobonakala isiqephu sayo sokugcina namhlanje.Phakathi kwabalingisi abakhona kubalwa kubo oNay Maps owazakhela udumo kuZalo, Desmond Dube, Sthandiwe Kgoroge nabanye. NgoLwesine futhi iyaphela isizini yesithathu yoThando Nesithembu. Izovalwa ngomshado kaMaYeni noMusa Mseleku.Kusuka ngesonto elizayo esikhaleni sayo kuzobuya uhlelo olukhombisa ngempilo kaSomizi, iLiving The Dream.Kule sizini kuzobonakala uSomizi ehlela umshado nesithandwa sakhe uMohale Motaung.NgeSonto ngo-5.30 ntambama kuzoqala isizini ka-15 yomncintiswano womculo ama-Idols SA.",ObekwiGenerations emdlalweni omusha
"KUBANJWE umoya ngokuthi ngabe uzoba khona yini umlenze kulo nyaka weHSBC World Sevens Series, eCape Town okumele ube ngoDisemba. Lokhu kungenxa yokuthi kulindwe isinqumo sabaphathi bombhoxo emhlabeni, abasazohlala phansi nohulumeni kucutshungulwe ngezokuphepha kwabantu.Iziphathimandla zombhoxo emhlabeni zizomemezela isinqumo sazo mayelana nokuthi kuzodlalwa yini eCape Town, evamise ukuwadayisa wonke amathikithi ngosuku asuke eqale ngalo ukudayiswa. Lo omunye wemiqhudelwano yokuqala kwesizini entsha ngoba eyangalo nyaka inqanyulwe phakathi kwawiniswa iNew Zealand.Imbangela yalokhu ukuthi amaSevens aseCape Town, aseyafana nemidlalo emikhulu eNingizimu Afrika njengeyamaBhokobhoko, Bafana Bafana, Proteas nomdlalo wabakhaya baseSoweto (oweKaizer Chiefs ne-Orlando Pirates).Kungase kudale inkinga uma kungukuthi lo mqhudelwano uyadlalwa, njengoba amaqembu abesifazane nabesilisa engu-16 esewonke, bazohlangana kanjani bonke eCape Town, ekubeni kubukeka sengathi uDisemba uzofika izinto zisekude ukuthi zibuyele esimeni emhlabeni wonke.Ngenxa yokuthi amazwe amaningi awakakhululeki ukudedela abantu ukuthi baphume kumbe bangene emingceleni yawo, kubukeka kuzokuba yinkinga ukuthi lo mqhudelwano uqhubeke. Sekungamincelwa ukuthi okungenani uhlehliselwe esinye isikhathi (mhlawumbe ngonyaka ozayo).Le eminye yemibono kaJurie Roux oyisikhulu esiphezulu seSaru ayisho esithangamini nabezindaba ezinkundleni zokuxhumana ngoLwesibili.“Ngenxa yesimo esikhona angiboni kuzokwethusa abaningi ukuthi singase siphoqeleke ukuthi sihlehlise amaSevens kumbe kungabe kusadlalwa. Konke sizokuthola kubaphathi bethu maduze nje. Esikubona kwenzeke kweminye imiqhudelwano emhlabeni kumele sikulungele ukuthi nathi kuzosifica. Sizolinda sizwe ukuthi abaphathi bathini kodwa le eyemingcele ingase ibe inkinga. Nabaxhasi banendima abayidlalayo kulezi zinto. Isimo abakusona sizoba nomthelela. Sonke sokwazi ekupheleni kwenyanga,” kusho uRoux.",Babambe umoya ngesinqumo ngamaSevens
"UNontuthuko Gumede, uthe kumanje uxabana nomndeni wakhe njengoba evele kwithelevishini emasontweni amathathu edlule elwela indoda. Uthe ubezitshela ukuthi uyalingisa ngoba etshelwe nokuthi kumele akhulume athini, maqede wavalwa umlomo ngoR1000, ukuthi angatsheli abantu ukuthi isiqephu esinaye besingelona iqiniso njengoba kulindelekile ukuthi kuvezwe into eyiqiniso kulolu hlelo.Isiqephu esinaye, sishuthelwe eNtinyane, eMbumbulu. Uthe nezithandani avele nazo kulesi siqephu uyazazi futhi akunankinga phakathi kwazo.“Lapho besishuthela khona kukubo kowesilisa obekuthiwa siyambanga. Uhlala nayo intombi yakhe futhi akukho zinsolo zomjolo ezikhona phakathi kwabo.“Njengoba mina ngikhokhelwe uR1000 ngalesi siqephu, lezi zithandani zinikwe uR2000 ukuthi nazo zingakhulumi.“Ngisho namakhondomu avele kulesi siqephu ayebekwe yimina ngoba kwashiwo ukuthi angenze noma yini ezokwenza isiqephu sikholeke.“Ngenxa yokuthi bengithenjiswe imali engadalulwanga, bengizitshela ukuthi ngizokhokhelwa into ehlakaniphile kanti ngizovalwa umlomo ngoR1000.“Kumanje ngixabene nomndeni wami ngemali engekho, futhi umndeni awukholwa uma ngiwutshela ukuthi bengilingisa,” kusho uNontuthuko.Kulolu hlelo uNontuthuko ubebizwa ngoBlondie, athe yigama alinikwe wuJub Jub ngelanga abelingisa ngalo.Emva kokushuthela lesi siqephu, uthe baze bamncoma bathi unekhono lokulingisa njengoba enze into yakhe yakholeka ukuthi eyangempela kanti kuyadlalwa.UBlondie, uthi ufuna ubulungiswa ngokwenzeke kuyena ekhohliswa ngokulingisa kanti ushuthela Uyajola 9/9 engazi.Uveze ukuthi okubuhlungu abalesi siteshi bamcishise nekhasi lakhe leFacebook ukuze abantu bangakwazi ukumthola.Okhulumela iMoja Love, uLindiwe Mbonambi, uthunyelelwe i-email ebuzwa ngalezi zinsolo zokushutha isiqephu sohlelo esingamanga, wangayiphendula. Esefonelwa uvumile ukuthi bayitholile i-email bazophendula kodwa kwangenzeka lokho.Uphinde wathunyelelwa umyalezo kwiselula nawo wangawuphendula. Esetshelwa ukuthi udaba luzoqhubeka noma bengaphendulanga, ucele ukuthi kuxhunyanwe nomphathi wezinhlelo uBokani Moyo.UBokani naye uthunyelelwe i-email nomyalezo kwiselula kodwa wangaphendula kwaze kwashaya isikhathi sokushicilela.Ngaphambi kokuba ashuthele lolu hlelo uNontuthuko, uthe wacelwa abesilisa ababili abahlangana naye esitaladini eThekwini, bamtshela ngohlelo lwethelevishini abafuna alushuthele kodwa bangalisho igama lalo.",Ukhala nge-Uyajola 9/9 uthi imkhohlisile
"USOMABHIZINISI wesifazane utholakale edindilizile enamanxeba okugwazwa enkulisa yakhe iLittle Flower, esemgwaqweni uHermitage Lane, eThekwini ngoMgqibelo ekuseni.Imbangela yokubulawa kukaNksz Queen Nyuswa (52) ayicaci kodwa kunezinsolo zokuthi ushayisane nomunye wabasebenzi bakhe.Kuthiwa ugcine ukubonakala enkulisa ehlanganisa nejimu ngoLwesihlanu ebusuku enomsebenzi osolwayo.Kunezinsolo zokuthi umsolwa ushaye wachitha noR40 000 obusesisefweni semali.Ekhuluma neSolezwe endaweni yesigameko, uNksz Carmen Bredelle ongomunye wabasebenzi abazithele kuNksz Nyuswa eseshonile, uthe basathuthumela ngabakubonile.Uthe ufike ngo-7 ekuseni ezovula ejimini kwafika omunye uthisha wasenkulisa ocele ukhiye wayo.“Ngizwe esememeza ekhala. Ngithe uma ngiphuthuma ngazithela kuQueen edindilize edamini legazi. Ubenenqwaba yamanxeba okugwazwa emzimbeni. Kusazoba nzima ukususa isithombe engisibonile emqondweni,” kusho uNksz Bredelle.Ilungu lomndeni kamufi, uNksz Nelisiwe Ntuli (40), lichaze uninomncane njengomuntu obenozwelo ethanda ukusiza abantu. Uthe uthukile ethola ucingo lumbikela ukuthi ubulewe.UTHOLWE eshonile enamanxeba okugwazwa uNksz Queen Nyuswa obenenkulisa nejimu edolobheni eThekwini. Isithombe: Leon Lestrade, African News Agency (ANA)“Umamncane ubehlala eflethini la edolobheni. Ubenenkulisa nejimu abeziphilisa ngakho. Asikayazi imbangela yokubulawa kwakhe. Sisathukile, sisadidekile, asazi ubani obengenza into efana nalena,” kusho uNksz Ntuli obekhihla isililo.Okhulumela amaphoyisa KwaZulu-Natal uLieutenant Colonel Thulani Zwane, uthe amaphoyisa aseDurban Central aphenya icala lokubulala ngemuva kokutholakala kwesidumbu sowesifazane sinamanxeba okugwazwa.",Kubulawe owesifazane obenenkulisa edumile eThekwini
"FANELESIBONGE BENGUBAPHUMELE obala ngesiminyaminya esenzeka kuGu Jazz Festival yanyakene abahleli balo mcimbi, babe sebethula nezinhlelo zokuthi bazosigwema kanjani kulo nyaka.Ngonyaka owedlule abanye babathandi bomculo abebehambele Ugu Jazz Festival bangena eSports and Leisure Centre sebeculile abaculi ababathandayo baze baphindela emuva. Lokhu kwakudalwa yisiminyaminya sezimoto abebethembise ukuthi ngeke sibe khona.Esithangamini sabezindaba eRiverside Hotel ngoLwesibili ntambama, umhleli walo mcimbi, uSiyabonga Msomi weCyassoundound Events, uvumile ukuthi kukhona okungahambanga kahle ngonyaka owedlule nokwa- holela esiminyaminyeni sezimoto.“Nathi sibuhlungu futhi sasingayifisi leya nto ukuthi yenzeke. Kodwa kulo nyaka sinohlelo esicabanga ukuthi luzosiza kakhulu ukuxazulula inkinga eyenzeka nyakenye. Uhlelo sizolwethula kahle esithangamini sabezindaba esizayo,” kusho uMsomi.Uthe kulo nyaka ngeke bavumele moto ukuthi ingene eSports and Leisure Centre ngoJuni 22 okuyindawo okuba khona kuyo lo mcimbi kodwa kuzoba khona izindawo zokupaka bese abantu bethuthwa ngezimoto ezihleliwe bayiswe enkundleni noma sebefuna ukuhamba zizobe zikhona lezi zimoto.IMeya kaMasipala woGu, uNkk Ntombifikile Gumede, iveze ukuthi imali yokungena kulo nyaka izonyuka ngo-R50 njengoba kuzoba ngu-R250 kuthi i-golden circle kungenwe ngo-R350.Uthe lo mcimbi uyasiza ekulweni nobubha oGwini njengoba intsha ithola imisebenzi yesikhashana.“Ngonyaka odlule kwaba khona isiminyaminya sezimoto kodwa kulo nyaka sizosinciphisa isibalo samathikithi sisuka ku-20 000 siye ku-15 000. Azoqala ukudayisa ngo-Ephreli 25 eComputicket naseShoprite/Checkers,” kusho uNkk Gumede.Uthe abaculi abazobe beshiyelana inkundla yiStimela, Selaelo Selota, Tsepo Tsola, Zonke, Mafikizolo, Carl du Plesis, Tsepo Mngoma, Mbuso Khoza, Naima K, Umkhumbane Jazz Band nabanye abaningi.UMsomi uveze ukuthi kusekhona abanye abaculi abasaxoxisana nabo abazokwethula ngokuhamba kwesikhathi.UNkk Gumede uncome inkampani kaMsomi njengoba inkontileka yeminyaka emithathu iphela kulo nyaka, waveza ukuthi bebenikeza le nkampani u-R1.4 million.Ngaphambi kowe-jazz, kuzoba khona umcimbi wesicathamiya, amahlaya, ingqungquthela yokucobelelana ngolwazi kwezomculo ezodonsa izinsuku ezintathu ne-pre party.",Bafuna ukusigwema isiminyaminya aboGu
"Ababona nje obaba okuba mnandi ukuba seduze kwazo, kodwa nesitayela basiphethe. Njengoba kusasa (June 21) kuwusuku lokubungaza obaba iFather's Day, sibuka labo baba abamnene futhi abaphethe isitayela.Lo mlingisi uke wamenyezelwa njengophethe isitayela ukwedlula wonke amadoda yiphephabhuku iGQ ngaphansi kwesigaba iBest Dressed Man of The Year ngo2019.Uphethe isitayela nokuthi uyazifela ngokuthenga imikhiqizo eyenziwe kuleli lizwe.UWiseman Mncube uyazifela ngezimpahla zokugqoka ezikhiqizwe kuleli Isithombe: Instagram. Thapelo MokoenaUsenze ukudaya intshebe ibempunga kwaba sesitayeleni umlingisi uThapelo Mokoena. Lo menzi wamafilimu okwazi ukugqoka noma yini ayenze ibukeke isesitayeleni ngendlela yokuthi nabanye bafune ukubukeka njengaye.UThapelo Mokoena uhlale eziphihlile ngesitayela. Wenze ukudaya intshebe ibe mpunga kwasesitayeleni Isithombe: Instagram. Useze waziwa ngelikaKing Kotini ngoba isitayela yinto yakhe. Uhlale egqoke ngendlela ehehayo futhi akayingeni eyokugqoka okushibhile. URiky Rick usesitayeleni ngempela. Shapa Boss Zonke!URiky Rick akakufihli ukuthi uyazifela ngezimpahla ezimba eqolo, kodwa uyawudla impela uKotini Isithombe: Instagram.  Akagqoke aconse kodwa uyakwazi ukuhlanganisa noma yini namateku kubukeka kuheha futhi kusesitayeleni. Noma umbona kuphi, ngabe unamanga uma uthi wake wambona egqoke kabi yize esuke eshaye amateku ngezansi kwayo yonke into asuke eyigqokile.Ngisho angagqoka isudi, uhleli ezogqoka namateku kodwa kukho konke ngeke umbone egqoke kabi u-AKA Isithombe: Instagram. Lo mlingisi uhlale esiphethe isitayela. Ngisho nezitayela zasekhanda, uhlale ezokubulala ngazo. Umzimba wakhe ohlalwa nayiluphi uhlobo lwemfashini, kumenza ahlale ebukeka sengathi uwumkhangisi oseqophelweni eliphezulu.Ukuma komzimba kaKay Sibiya kuphelelisa noma yisiphi isitayela asuke ezosibeka emzimbeni wakhe Isithombe: Picture: Instagram. ",Obaba abahlanu abaphethe isitayela
"OWAYEQEQESHA uDesiree Ellis, ngesikhathi esengumdlali kwiBanyana Banyana, uNomalungelo Mooi, uthi akumethusanga ukubona impumelelo yakhe njengomqeqeshi ngoba izimpawu zokuba ngumholi wazikhombisa esengumdlali ngaphansi kwakhe.UMooi, owake waba yimenenja jikelele kwiBay United, ubephawula ngokuhlabana kuka-Ellis nomklomelo womqeqeshi ovelele i-Afrika yonke jikelele emcimbini wemiklomelo yeCAF ebiseDakar, eSenegal ngoLwesibili ebusuku. “Mina akungimangazanga ukubona uDesiree ephumelela ngale ndlela ngoba ukuba ngumholi yinto ayikhombisa esadlala ngaphansi kwami kwiBanyana Banyana. Ngicabanga ukuthi mdala kimina ngeminyaka emibili kodwa akakaze akukhombise ukuthi ngiyamelama.“Kunalokho wayelokhu eseduze kwami engisekela ngayo yonke indlela kukho konke engangikwenza,” kusho uMooi.“Ngisho namanje usangibiza ngomqeqeshi uma ngihlangana naye. Ngisho naye uyazi ukuthi ngizizwa kanjani ngempumelelo yakhe. Nangesikhathi enikezwa lo msebenzi ngokugcwele yimina engambongela kuqala ngamtshela ukuthi ngiyamethemba ukuthi uzowenza ngempumelelo.”UMooi uthe impumelelo ka-Ellis ikhomba ukuthi zingadla ekhaya futhi kungabi ndaba zalutho.“Lokhu kuyinkomba yokuthi akudingeki ukuthi uphumele ngaphandle ukuze ubone impumelelo yakho. Kuchaza khona ukuthi abaqeqeshi bethu kufanele sibethemba futhi sibanikeze ithuba,” kuqhuba uMooi.Ephawula ngoThembi Kgatlana othole umklomelo wokuba ngumdlali ovelele wonyaka kwabesifazane nowegoli lonyaka uthe: “Kulo mdlali sinomdlali osezingeni eliphezulu kakhulu ongadlala noma yikuphi emhlabeni. Ngeshwa angikaze ngisebenze naye kodwa ngiqala ukumbona kwiTV edlala, ngambona ukuthi ungumdlali osezingeni lomhlaba.“Le mphumelelo isidweba sigqame isithombe sokuthi baningi oKgatlana abasabalele nayo yonke iNigizimu Afrika.“Kuphela uDesiree nethimba lakhe kudingeka bavunyelwe baphume inqina yokubheka abanye oKgatlana kuyona yonke iNingizimu Afrika. Ukukhuluma iqiniso, nguKgatlana obenesandla esikhulu ekutheni sifinyelele emidlalweni yamanqamu e-2019 FIFA Women’s World Cup, eseFrance.”Usomaqhinga weSAFA uNeil “Mokoko” Tovey, uthe bayaziqhenya ngempumelelo ka-Ellis.“UDesiree usevuna izithelo zokusebenza kwakhe ngokuzikhandla eminyakeni edlule. Ubelokhu ekhona kuzo zonke izindawo lapho kutholakala khona ulwazi ngomsebenzi wakhe. Akakaze ephumule ekuthekeleni ulwazi lokuqeqesha. Omunye umthelela empumelelweni yakhe ukwazile ukwenza iqembu limthande, abadlali balangazelela ukumdlalela, okuyinto emqoka kakhulu uma ungumqeqeshi,” kusho uTovey, echoma nangokuthi iSafa ihamba yodwa e-Afrika ekukhiqizeni abaqeqeshi besifazane.",UNomalungelo akumethusanga ukubona impumelelo kaDesiree
"UMCULI oseneminyaka engaphezulu kuka-20 eyibambile emculweni wokholo, uBenjamin Dube, uqoqe izindondo ezintathu kuhlanganisa neye-Artist of the Decade kumaSABC Crown Gospel Awards abeseNkosi Albert Luthuli International Convention Centre, izolo ebusuku.UBenjamin ngo-Agasti ukhiphe i-albhamu ethi Victorious in His Presence ahlomule ngayo indondo yeBest Gospel Producer neyeBest Gospel DVD.Umculi onamava endimeni yomculo wowokholo kuleli, uBenjamin Dube othole izindndo ezintathuUphinde wahlomula ngendondo ye-Artist of the Decade okuwumunxa osungulwe kulo nyaka njengoba amaCrown abegubha iminyaka engu-10 asungulwa.Omunye umunxa obukhona kulo nyaka ngoweBest Gospel Song of the Decade othathwe nguSfiso Ncwane ngengoma ethi Kulungile. Ngenyanga ezayo kuzobe kuphela unyaka uNcwane ashona. Uthatha le ndondo nje kukhona nabaculi abebemfisela ukuthi kube uye oyithathayo ngale ngoma eyaqokwa njengeRecord of the Year kumaSouth African Music Awards ngo-2013. Imiklomelo ebikhonjiswa kuSABC 2 ngo-8 ebusuku beyethulwa nguPearl Modiadie noThabo Mdluli. Kuqale ngokuthi osaziwayo bahambe kukhaphethi obomvu bashuthe izithombe izolo ntambama. Ngo-5 kuqale imiklomelo engakhonjiswa kwithelevishini kwase kuza umdlalo weshashalazi okhuluma ngoJesu iMaria nokulingisa kuwo uJessica Nkosi noBrian Temba.Kushaye isikhathi sokushicilela ingakamenyezelwa imiphumela yeBest Gospel Song of the Year neyeBest Gospel Artist of the Year njengoba bekusaqhubeka ukuvota.Uhla lwabanqobile lumi kanje:1. BEST GOSPEL ENGINEER - SHAYNE KISTEN SAMMY (DCC WORSHIP - OVERFLOW)2. BEST GOSPEL POP - THE PLAIN TRUTH (ANTHOLOGY)3. BEST GOSPEL RAP - CHURCH BOYYZ BIZNESS (THE RAIN IS FALLING)4. BEST CHURCH CHOIR - 3C LIVE (YOUR NAME)5. BEST GOSPEL PRODUCER - BENJAMIN DUBE (VICTORIOUS IN HIS PRESENCE)6. BEST GOSPEL NEWCOMER - TUMI B (UNCAPPED WORSHIP TRUST)7. BEST GOSPEL POETRY - NOKWETHEMBA MCHUNU (WE WON’T LOOSE OUR PRAISE)8. BEST GOSPEL R&B - ISRAEL IZZIE MKHIZE (MY STORY LINE)9. BEST GOSPEL VIDEO - NTETHELELO (NGAPHANDLE KWAKHO)10. BEST GOSPEL ROCK - DCC WORSHIP (OVERFLOW)11. BEST CONTEMPORARY GOSPEL SONG - LYNETTE JONATHAN (YOU ARE NOT ALONE)12. BEST GOSPEL CLAP AND TAP - THE BOOK OF LEKGOWA (KE KGODISITSE BANA)13. BEST GOSPEL ACAPELLA - REALITY 7 (ENDUMISWENI)14. BEST GOSPEL COMMUNITY OUTREACH BY ARTIST/GROUP- SBU BANDA15. BEST GOSPEL JAZZ - TSHEPO MNGOMA (THEMBA LAMI)16. BEST GOSPEL ITENDE - NKOSANA THABILE (SAWUBONA JESU)17. BEST GOSPEL GROUP - SPIRIT OF PRAISE 18. BEST GOSPEL WORSHIP SONG - GOSPEL GOES CLASSICAL FT MAHALIA BUCHANAN (HOLY)19. BEST TRADITIONAL GOSPEL - SENZO KHUMALO (KUNENDODA)20. BEST GOSPEL CLASSIC OF ALL TIME - TEBOHO (O MOSA O MOHAU)21. BEST GOSPEL PRAISE SONG - SPIRIT OF PRAISE VOLUME 6 (UNGENZELA KONKE OKUHLE)22. BEST GOSPEL DVD - BENJAMIN DUBE (VICTORIOUS IN HIS PRESENCE)23. BEST GOSPEL ALBUM - LEBO SEKGOBELA (RESTORED)24. BEST GOSPEL MALE - NEYI ZIMU25. BEST GOSPEL COLLABORATION PASTOR NGWENYA AND THINA ZUNGU - UJESU UFIKA EKUSENI26. THE BEST OF AFRICA - NDUDUZO MATSE, SWAZILAND (GELEKEQE)27. BEST GOSPEL FEMALE - PUTUMA TISO28. BEST GOSPEL SONG WRITER - DUMI MKOKSTAD (ULWANDLE)29. BEST GOSPEL COMMUNITY RADIO SHOWMOGALE FM - DITHORISO30. BEST GOSPEL RADIO SHOW - COMMERCIAL/PBS LIGWALAGWALA FM - SIYADVUMISA31. GOSPEL TV SHOW 1 GOSPEL - THE JOURNEY32. BEST GOSPEL AMAZION - JOYOUS OF GOD MASS CHOIR33. BEST MASKANDI GOSPEL - ABAFANA BAKAMGQUMENI34. BEST GOSPEL SONG OF THE DECADE - SFISO NCWANE (KULUNGILE BABA)35. BEST GOSPEL ARTIST OF THE DECADE - BENJAMIN DUBEUMLINGISI weSibaya, uJessica Nkosi, ubekumaCrown Gospel AwardsUSHUTHE nabalandeli bakhe uSipho Ngwenya wengoma ethi UJesu Ufika Ekuseni kumaCrown GospelUMCULI obuye abe ngumfundisi uSolly Mahlangu ufike esephakamise izandla ebingelela abalandeli bakhe abebegcwele e-ICC izolo",Uwole izindondo ezintathu uDube
"UNETHEMBA lokuthi basazophinde bathole ithuba lokuziphindisela kwiWestern Province, uLwazi Mvovo, odlala ophikweni kwiSharks.UMvovo uthe akufanele nakancane baqhuzuke kule midlalo esibasalele kwiCurrie Cup, ngoba bafuna ukuthi bafike kowamanqamu kulo mqhudelwano.Ngesizini edlule kube esifanayo, njengoba la maqembu efike adlala kweyamaqoqo, nokugcine ngokuthi aziqwaqwade zonke emakhanda ahlangana kowamanqamu eKings Park Stadium, eThekwini.Ngeshwa leSharks, yakhala ngaphansi kulowo mdlalo. Osekuphinde kwathela usawoti esilondeni wukuthi ezikaRobert Du Preez Snr ziphinde zehluleka ukuziphindiselela emasontweni edlule kwiProvince njengoba zikhale ngaphansi ngo 50-28.NgoMgqibelo iSharks izotholana phezulu neqembu elibhubhayo yinduku kwiCurrie Cup, iTafel Lager Griquas, esanqobe umdlalo owodwa kwemihlanu selokhu kuqale isizini. Lo mdlalo uzoqala ngo-3 ntambama, eTafel Lager Park, eKimberley.“Sengike ngasinqoba isicoco seCurrie, amahlandla ambalwa, kodwa kungangijabulisa ukuthi siphinde sisinqobe lesi sicoco ngenxa yomsebenzi onzima owenziwa kwiSharks ngabantu abathile ngaphakathi engikholelwa ekutheni kufanele sibabonge ngaso lesi sicoco. Yebo, iProvince iyona eyizimbangi zethu kodwa nginethemba lokuthi sisazolithona ithuba lokuziphindisela,” usho kanje uMvovo ngemuva kokuziqeqesha nezakhe izolo eKings Park.Ebuzwa ngokuthi ngabe balindele umdlalo onjani kwiGriquas, uMvovo uthe: “Bayiqembu elingenzanga kahle kwiCurrie Cup kule sizini. Banqobe kuphela umdlalo owodwa isizini yonke. Yebo lona kuzoba ngumdlalo weGriquas wokugcina, bazofuna ukuthi bavale ngegiya eliphezulu ngokuthi bashaye iSharks. Asizovuma neze ukuthi lokhu kwenzeke, ngoba nathi asisafuni ukuqhuzuka nakancane. Sifuna ukuwudlalela ekhaya umdlalo we-semi final”.Ngokusho kukaMvovo, kubalulekile ukuthi bona njengabadlali abadala eqenjini babe yisibonelo esihle kubadlali abancane.“Thina ngesikhathi sifika kwiSharks kwakukhona abadlali abafana no-Odwa Ndungane nabanye esasibukela kubona. Kuyangijabulisa ukuthi namhlanje nami sekunabadlali abancane abafikile eqenjni abathi babukela kimina. Kubalulekile ukuthi nxa kukhona umuntu obukela kuwena, ungashibiliki ngoba usuke ekubhekile. Kungakho sizoyibamba ishisa, sifundise abadlali abancane ukuthi kumelwana kanjani nezimo ezahlukene kulo mdlalo,” kubeka uMvovo.IGriquas isashaye iFree State Cheetahs ngo 52-24 kuphela selokhu kuqale isizini.",ISharks ethubeni lokubuyisa izinduku
"UHULUMENI waseZimbabwe usunqume ukunxephezela abalimi abamhlophe abadlelwa umhlaba ngesikhathi leli lizwe likhetha ukusabalalisa kabusha umhlaba uphucwe abamhlophe eminyakeni engu-20 edlule.Izwe laseZimbabwe, ngaphansi kobuholi bukaMnuz Robert Mugabe, laxosha abalimi abamhlophe ababalelwa ku4 500 umhlaba wabo wanikezwa imindeni yaboHlanga engu-300 000.Lokhu iZimbabwe yakwenza njengendlela yokulungisa ukudliwa komhlaba wakuleliya lizwe abantu bangaphandle, okuyinto eyahlukanisa izwe phakathi.UMengameli Emmerson Mnangagwa ubona ukunxephezela abalimi abamhlophe ngo$17.5 million kuyinto ezolungisa ubudlelwane beZimbabwe namazwe aseNtshonalanga.“Ukubhaliswa kwabalimi kuzophothulwa ekupheleni kwenyanga ka-Ephreli nonyaka. Ngemuva kwalokho sizoqala sikhokhele abalimi abadala (abadlelwa umhlaba)” kusho uMnyango weziMali nezoLimo esitatimendeni ngoMsombuluko.Bathe uhlelo lokubhaliswa kwabalimi luholwa yiCommercial Farmers Union (CFU) kanye nekomidi elimele laba balimi.Ikomidi elihlanganisa izikhulu zikahulumeni nabalimi lizohlaziya isimo samapulazi adlelwa abalimi bakudala bese liyacubungula ukuthi bafanelwe ukukhokhelwa imali engakanani.Uhulumeni uveze ukuthi imali abazoyikhokha eyezakhiwo nezinsiza kusebenza ezatholwa kulawa mapulazi, hhayi umhlaba abawudlelwa.Abantu abafika baqinela izizwe zase-Afrika bazisikela kwelinonile emhlabeni waseZimbabwe kulandela ukukhululeka kwaleliya lizwe ngo-1980. Inqwaba yabamnyama yasala ingenawo umhlaba, nokwaholela ekutheni uMugabe ashaye umthetho wokuthi bakhishwe.",IZimbabwe izonxephezela abalimi abamhlophe abadlelwa umhlaba
"UFUNA ukuqeda nya ngezingozi zezitimela uNgqongqoshe wezokuThutha uMnuz Fikile Mbalula kwazise izolo uzifikele mathupha eThekwini wahlola isimo sezitimela dolobha.UMbalula ubehambisana neRailway Safety Regulator ngesikhathi ehlola izitimela.“Ngesikhathi ngethula inkulumo yami ngasho ukuthi ukuphepha kwezitimela kuzoba seqhulwini lezinhlelo zethu. Yingakho namhlanje sigasele kwaTransnet Freight Rail ukuzobheka ukuthi izitimela ziyayilandela yini imithetho yokuphepha,” kusho uMbalula.Uthe ubheke izitimela ezithwala impahla ngoba ezingozini eziwu-4 478 ezenzeke ngonyaka odlule, eziwu-2 360 bekungezezitimela zakwaTransnet Freight Rail.Uthe izingozi zezitimela zinyuke ngo-10% nyakenye. “Inhloso yami wukuziqeda nya izingozi zezitimela ngoba abantu bakithi abaningi basebenzisa zona. Ukuze umnotho wethu ukhule kufanele senze isiqiniseko sokuthi izitimela zihamba kahle, ziphephile futhi zifika ngesikhathi lapho kufanele ziye khona.”Uthe ngokuhamba konyaka uzobuyela ePhalamende ayothula iRailway Safety Bill afuna iphasiswe ibe wumthetho ukuze izitimela ziqashwe ngisho nangamaphoyisa kahulumeni. Lokhu uthe ukwenzela ukwehlisa izingozi zezitimela. Mayelana nohlelo lokuxazulula izinkinga zezitimela olubizwa nge-war room ayithule kwaPrasa ngeledlule, uMbalula uthe konke kuhamba kahle. “Amathimba ayahlangana zonke izinsuku ukubhunga ngezingqinamba ezahlukene zezitimela. Kuba namasu okuxazulula lezi zinkinga ngoba ngifuna izitimela zifike ngesikhathi kuzo zonke izindawo. Ngiyazi sizozixazulula zonke izinkinga zezitimela ngoba sisebenza ngokuzikhandla.”Uthe isitimela akade esihlola sakhiwe kuleli akusilo iqiniso ukuthi sivela eChina.Ucele izintatheli ukuthi zingalokhu zimbuza izinto angazizelanga eThekwini njengoba ezinye bezibuza ngenkinga yamaloli nokuthi kunezitimela ezilandwa eChina.",Inhloso yami wukuziqeda nya izingozi zezitimela - Mbalula
"ABAZALI besikole samabanga aphansi eMpangeni bakhathazekile ngothisha okuthiwa akafundisi kusukela ngenyanga edlule ngenxa yokubanga umsebenzi nomunye uzakwabo.Abafundi bakaGrade 6 noGrade 7 eMandlakala Primary kuthiwa bagcine ukufunda ngenyangaedlule ngenxa yokuthi uthisha wabo ufika esikoleni asayine bese eyaqhetha angafundisi.Umthombo osondelene nalolu daba, uthe abazali bakhathazeke ngokuthi njengoba kuphela ithemu yokuqala, izingane zabo zizofakelwa maphi amamaki emariphotini. Uthisha wesifazane, esinalo igama lakhe, kuthiwa ufundisa i-English kwaGrade 6 abuye afundise i-Economics and Management Services kwaGrade 7.Kuthiwa ikilasi abalibangayo ngelikaGrade 7.“Omunye uthisha abanga naye akanankinga uyaqhubeka nokufundisa. Yena wagcina ukufundisa ngoFebhuwari 11.“Uyafika esikoleni asayine ibhukulokuthi ufikile emsebenzini kodwa lutho ukungena ekilasini. Uthishanhloko usezame wahluleka ukuluxazulula udaba.“Ngempelasonto uthisha wabiza abafundi bakaGrade 7 ukuthi bazofunda ngoba ebona ukuthi sekuyabhalwa,” kusho umthombo.Uthisha, okuthiwa ungundlovukayiphikiswa, kuthiwa usehlule nothishanhloko. Isigungu sabazali kuthiwa sibikelwe ngodaba kodwa kwanhlanga zimuka nomoya.Okhulumela uMnyango wezeMfundo KwaZulu-Natal, uMnuz Sihle Mlotshwa,uthe ngoMsombulukoabahloli babe nomhlangano bathatha nesinqumo ngalolu daba.“Kutholakale ukuthi othisha bebebanga umthamo wokusebenza.“Uthisha utsheliwe ukuthi kumele azame ukuphusha umsebenzi olahlekile ngesikhathi kunezinkinga kodwa uphenyo lomnyango lusaqhubeka,” kusho uMlotshwa.",Bakhathazekile ngothisha ongafundisi
"BAZOVELA namhlanje ezinkantolo ngamacala obugebengu abafundi abangu 21 basemaNyuvesi amabili aKwaZulu-Natal.Abafundi abangu-13 baseNyuvesi yaKwaZulu, KwaDlangezwa abasolwa ngokugqekeza bantshontshe ama-laptop, izincwadi nezinye izimpahla ebezigcinwe esitolo esidayisa izincwadi kule nyuvesi, kulindeleke ukuthi bavele eNkantolo yeMantshi eMthuzini ngecala lokugqekeza nelokweba. Abayisishiyagalombili ababoshelwe ukucekela phansi impahla yaseDurban University of Technology (DUT) nokuzama ukushisa unogada wakulesi sikhungo ngophethroli kulindeleke ukuthi bavele eNkantolo yeMantshi eThekwini.UCaptain Nqobile Gwala okhulumela amaphoyisa akulesi sifundazwe, uthe ithimba lamaphoyisa aseKing Cetshwayo, abephenya ngokugqekezwa kwesitolo sezincwadi kule nyuvesi, uthe athole ama-laptop, amakhompyutha, izikhwama , izincwadi nokunye. Uthe abasolwa abahlanu kwabangu-13 babanjwe nezinye zalezi zimpahla.UCapt Gwala uthe abasolwa ecaleni baneminyaka ephakathi kuka-20 no-34. Izolo abanye babafundi abeseka abafundi baseDUT baye enkantolo batshelwe ukuthi abasolwa bazovela namhlanje enkantolo.UNksz Gcina Nhleko okhulumela iNyuvesi yasoNgoye, uthe bangakuqinisekisa ukuthi kwagqekezwa esitolo sezincwadi kodwa ngeke bakuqinisekise ukuthi ababoshiwe bangabafundi basoNgoye.“Sizolinda uphenyo lwamaphoyisa oluzosho ukuthi abasolwa ngabe bangabafundi bale nyuvesi noma cha,” kusho yena.",Abafundi enkantolo kugqekezwa enyuvesi
"BAZOVELA eNkantolo yeMantshi eThekwini namuhla, abasolwa abane ababhekene ngecala lokubamba inkunzi.Kuthiwa amaphoyisa aseDurban Central, abegadile emgwaqweni uMatthews Meyiwa oseThekwini, izolo ngenkathi elunywa indlebe nguzakwabo ngomgilwa obanjwe inkunzi. Kuthiwa umgilwa ubanjwe inkunzi wakhonjwa ngommese ngamadoda amathathu, abe esengena emotweni.Okhulumela amaphoyisa KwaZulu Natal uCaptain Nqobile Gwala, uthe amaphoyisa enze ucwaningo ngemoto ebihamba izigilamkhuba. Imoto itholakale emgwaqweni uMngeni ezintathakusa ngo-3.“Kutholakale abasolwa abane emotweni, ngenkathi amaphoyisa esesha imoto athole iselula kamgilwa, nommese okusolakala ukuthi yiwona abawusebenzisile ngenkathi bebamba inkunzi,” kulandisa uCaptian Gwala.Uqhube wathi abasolwa abalinganiselwa eminyakeni ewu-20 kuya ku-28 babhekene namacala okubamba inkunzi, nokutholakala nesikhali esiyingozi.UCapt Gwala uthe, “Imoto ebisetshenziswa ngabasolwa ithathwe ngamaphoyisa, yayiswa ephawundini ukuze kwenziwe uphenyo, iselula etholakele ibuyiselwe kumnikazi wayo.”",Bazovela enkantolo abasolwa ngokubamba inkunzi
"UMCULI iphimbo lakhe elizwakala ezingomeni ezishisa izikhotha ezindaweni zobumnandi, uSimmy, uthe wasebenzisa isicucu semfundo ephakeme njengethikithi lokungena emculweni.USimphiwe “Simmy” Nhlangulela (24) odabuka eTugela Ferry, eMsinga, uthe abazali bakhe babengayizwa eyokuthi abe wumculi.“Ngemuva kokuqeda u-matric eGreytown High ngahamba ngayofunda eNyuvesi yaKwaZulu-Natal lapho ngenze khona iBachelor of Social Science Government Business & Ethics,” kusho uSimmy.Uthe ngemuva kokupho-thula izifundo, ngo-2016 uthuthele eGoli engayile ukuyofuna umsebenzi kodwa eyoqala umculo.“Ngaya eGoli ngazi ukuthi ngiyokwenzani. Ngahlangana noSun-El Musician e-UKZN sakhuluma kancane kodwa ngaleso sikhathi ngangisagxile ezifundweni zami. Ngangazi ukuthi ukuze ngiwuqhube kahle umculo kufanele ngiphothule izifundo zami kuqala,” kuchaza yena.Uqhube wathi kusukela eqalile izinto zimhambela kahle. Iphimbo lakhe lizwakala kwi-albhamu yokuqala kaSun-El Musician ethi Africa to the World. Ucula engomeni ethi Sonini nethi Ntaba Ezikude.“Ngithanda umculo wakudala. Ngesikhathi ngikhula ubaba wayedlala kakhulu iSoul Brothers, Platform One, Dolly Parton noLetta Mbulu. USun-El uma enza umculo yonke into uyenza phambi kwami. Uma esebheka izinsimbi ngiyayizwa enye ukuthi ingikhumbuzani bese ngiyaqala ngiyabhala,” kusho uSimmy.Lo mculi uthe iyamethusa indlela umculo awenzayo othakaselwa ngayo ngoba yinto abengayilindele. Muva nje usanda kukhipha ingoma yakhe ethi Ubala apike kuyo uSun-El Musician.Uthe yingoma yakhe yokuqala ezoba kwi-albhamu azoyikhipha ngaphansi kwe-El World Music kaSun-El Musician aqopha kuyo.“I-albhamu ngizoyikhipha ngoSepthemba. Ngizoyiqamba ngokuthi yiTugela Fairy ngoba ngiqhakambisa indawo engiqhamuka kuyo nothando enginalo lwezinganekwane.”Uphethe ngokuthi abantu mabangazenyezi ngezindawo abasuka kuzo ngoba lokho ngeke kubavimbe ekufezeni amaphupho abo.",Uthuswa ukuthakaselwa komculo wakhe uSimmy
"IKHOMISHINI ephenya ngokulawulwa koMbuso yidlanzana ithi uzothathelwa izinyathelo zomthetho owayengumengameli wakuleli uMnuz Jacob Gedleyihlekisa Zuma kulandela isimemezelo sakhe sokuthi ngeke aphinde elubhade kule khomishini. UZuma ushaqe abaningi kuleli ngoMsombuluko eshicilela isitatimende ecacisa ukuthi ayikho into asazoyikhuluma nekhomishini kaZondo kulandela isinqumo seNkantolo Yomthethosisekelo esimphoqayo ukuthi ayophekwa ngemibuzo kuyo. Iphendula lesi sitatimende izolo ebusuku, ikhomishini ithe akazikhohliwe engaphezulu komthetho uZuma futhi kuyaxaka ukuziba kwakhe umyalelo weNkantolo Yomthethosisekelo ngoba nanamhlanje njengomuntu owayengumengameli kuleli usahlomula ngenxa yemithetho eyaphasiswa yile nkantolo. “USihlalo wekhomishini (Raymond Zondo) usecele unobhala wekhomishini, ozolekelelwa abameli bayo, ukuthi abike uZuma emaphoyiseni ngokushaya indiva umyalelo wenkantolo wokuthi avele kwiKhomishini kusukela ngoJanuwari 18 kuya kuJanuwari 22 nonyaka.” IKhomishini iqhube yaxwayisa uZuma ukuthi uma eqhubeka engaveli ngoFebhruwari 15 kuya ku-19, uzothathelwa ezinye izinyathelo zomthetho. Ithe bakuqaphile ukuthi uZuma usahlesela uZondo esitatimendeni sakhe ngakho uZondo usazoziphendulela yena eceleni kwakushilo ngaye. Esitatimendeni sakhe uZuma ugxeke uZondo ngesinqumo sakhe sokungahoxi ekubeni nguSihlalo weKhomishini, waphinde wasola izinkantolo ngokungamphathi ngendlela efanayo njengezinye izakhamizi zakuleli. ",UZuma uzothathelwa izinyathelo zomthetho kulandela isinqumo sokungalubeki kwiKhomishini
"UKAPUTENI we-Orlando Pirates uHappy Jele, uvumelana nomqeqeshi wakhe uJosef Zinnbauer ekutheni udonga lwabo emuva luyavuza. UJele nozakwabo abenzanga kahle neze bebhekene neLamontville Golden Arrows bengenelwa amagoli amabili abashayisile, ngenxa yamaphutha abo abengagwemeka. Bagcine beshaywe ngo-2-0, wamagoli kaPule Mmodi kulo mdlalo obekulindeleke ukuthi benze kahle kuwona, ikakhulukazi njengoba beze kuwona ngemuva kokwehlula omkhaya iKaizer Chiefs ngo-2-1 ngeledlule.Kusasa eZimnyama zizobheka noThongathi FC, emdlalweni weLast 32 kwiNedbank Cup. Akulona iqembu elingathathwa kancane uThongathi kwazise nakwiGladAfrica Championship, lenza kahle njengoba lisendaweni yesithupha. Abanye babalandeli beBucs, sebeqalile bagxeka amaqhinga abaqeqeshi babo ezinkundleni zokuxhumana. Bakholelwa ekutheni uZinnbauer nethimba lakhe bebengenza okungcono kakhulu emidlalweni abahlulwe kuyo noma abayidlale ngokulingana. Ngenxa yezinga eliphezulu labadlali iPirates ebathengile, abathandi bebhola kuleli babheke ukuthi okungenani kube iyona ebhincisela nxanye iMamelodi Sundowns kodwa kuze kube manje, lokhu kubukeka kuseyiphupho. UJele utshele izintatheli ukuthi akufanele nakancane kugxekwe abaqeqeshi ngokuboza kwabo kodwa kufanele bezinuke bona amakhwapha njengabadlali.""Lo mqeqeshi okukhulunywa ngaye sinqobe naye isicoco seMTN 8. Lokhu ngeke kushintshe kanjalo nje. Ngicabanga ukuthi kufanele kuyekwe ukugxekwa kwabaqeqeshi, kodwa sizibuke thina njengabadlali ukuthi ngempela yini le esingayenzi kahle? “Iqiniso wukuthi kumele sibhukule. Asenzi kahle neze, nomgqigqo kasinawo. Nathi emuva kumele sixhumane kangcono ukuze sizokwazi ukuvala kahle amagoli, angasingeneli kalula,"" kusho uJele.UZinnbauer, usale uxakekile ngomehluko omkhulu okhonjiswe yezakhe zibhekene neLamontville Golden Arrows, ekubeni ngempelasonto kade zihambela phezulu ngokwehlula abakhaya iChiefs.Ngokusho kukaZinnbauer, udonga lwakhe lwasemuva lwenze amaphutha abengawalindele ekubeni ludlale kahle kakhulu lubhekene neChiefs.""Ngempelasonto sidlale kahle kakhulu, nasemuva sakwazi ukuvala sanqoba. Sesibhekene ne-Arrows angazi bekwenze njani. Kungena igoli lokuqala silalile, bekumele sisheshe, ngoba ibhola liphumile sabanjwa yinomfi, sathela phansi imizimba senza kancane, langena igoli. Kwelesibili, uMaela (Innocent), akaxhumanga kahle nonozinti wethu, ubezitshela ukuthi unozinti usemuva kwakhe kanti unozinti uzihlalele epalini. Ngaleyo ndlela kwangena igoli lesibili. Amagoli obekungafanele neze asingenele lawa thina. Ngihleze ngishumayela ukuthi kumele uma sidlala, singabi nezikhawu kodwa sidlale imizuzu angu-90 nangaphezulu,"" kusho uZinnbauer.Sekuke kwenzeka eminyakeni edlule iPirates yangena ehlazweni yehlulwa yiqembu elingazelwa lutho iMaluti FET College ngo 4-1, kuwona lo mqhudelwano.",OweBucs uvuma eyokuvuza ngasemuva
"UZINIKELE emaphoyiseni umlisa (28) waseMgungundlovu osolwa ngokuthumba ingane ayinqume ikhanda emuva kokutshela unina ukuthi uyithumbe ngoba ejezisa yena ngokugxambukela ezindabeni zakhe nobeyintombi yakhe.Kuthiwa lo mlisa waseSwapo, eMgungundlovu , uzinikele emaphoyiseni ngoLwesibili ntambama emuva kokuthi enyamalale no-Andile Malwande Fihla (11) ngoLwesihlanu oludlule.Okhulumela amaphoyisa KwaZulu-Natal, uCol Thembeka Mbele, uthe emuva kokuzinikela lo mlisa ube esekhombisa amaphoyisa lapho okulahlwe khona isidumbu sengane.“Umsolwa uholele amaphoyisa ehlathini elisemuva kwaseBlubell Drive, eNorthdale, kwatholakala ikhanda lifihlwe ngaphansi kwembokodo ligoqwe ngezingubo.“Amaphoyisa aqhubeke aya kwenye indawo eyihlathi lapho bethole isidumbu somfana sesonakele. Umsolwa kulindeleke ukuthi avele enkantolo maduze.”Isolezwe libike ngoLwesibili ngezinsolo zokuthunjwa kwale ngane umsolwa okuthiwa wayithatha iya esikoleni ngoba ethi ufuna inombolo kanina yocingo.Unina wayo uNksz Lindiswa Khuboni wathi lo mlisa wabashayela ucingo wathi ingane ikuyena futhi uzoyiletha uma kungabuya umngani wakhe, uNksz Samkelisiwe Mbeje (32) owayeyintombi yakhe.Ethintwa ngalolu daba uNksz Mbeje uthe namanje akayikholwa into eyenziwe yilo mlisa obeyisoka lakhe ahlukane nalo ngoSepthemba nonyaka emuva kokuthi limtshele ukuthi likhulelise omunye umngani wakhe okungeyena (uNksz Khuboni). Ngokusho kwakhe, bebejwayelene kakhulu noNksz Khuboni ngoba ubemgadela enye ingane yakhe encane kuno-Andile. Uthe akuvumi nokuthi akhulume ngomsolwa ngenxa yesihluku asenzile. Uthe bese bethandane kusuka ngo-2013 nomsolwa kodwa abanangane.“Ngesikhathi sesikhuluma naye ushilo ukuthi ufuna sihlangane adedele ingane bese ethatha mina. Ngathi ayikho inkinga. Sahamba saya lapho ayethi akuhlanganwe khona kodwa sangabe sisamfica. Ngisola ukuthi wabona amaphoyisa ngoba sasihamba nawo. Nakwezinye izinsuku wathi asihlangane kodwa wangabe esatholakala,” kusho uNksz Mbeje.Uthe lo mlisa akazi ukuthi yini ebiyenza lo mlisa athi, uNksz Khuboni ugxambukela ezindabeni zakhe ngoba alukho olungako abebeluxoxa naye kanti futhi nesinqumo sokumshiya wazithathela yena.Izolo, uyise omncane ka-Andile, uMnuz Nkosinathi Fihla, uthe namanje basashaqekile ngokwenziwe yilo mlisa. Uthe uqale washaya unina ka-Andile wamphula ingalo njengoba namanje esafake ukhonkolo.“Ingane uyinqume wase eyilahla ehlathini, ikhanda belikwenye indawo nomzimba ewushiye kwenye. Akayena umuntu ofanele ukuhlala nabanye abantu. Siwumndeni besifisa sengathi angangadedelwa ngebheyili futhi athole isigwebo esinzima kodwa-ke umthetho ubuye uhambe ngenye indlela,” kusho uFihla.",Uzinikele emaphoyiseni ‘onqume’ ingane
"OWAYENGUMSAKAZI woKhozi FM, uNgizwe “Zulu Charmer ” Mchunu, uthi ubengahlohli abantu ukuthi bashaye indiva imigomo yeCovid-19 kodwa bebevukwe wusinga namabutho. UNgizwe ubonakale evunule ekhiphazela eze wabhudla nesihlangu, esho ngeheheba lehawu ehamba aze asikizele.Lo msakazi uphawule nge-video yakhe esabalele ehambele ukutshalwa kweSilo uZwelithini kaBhekuzulu esigodlweni, KwaKhethomthandayo, ngoLwesine. Kule video, uzwakala ethi ayikho indaba yemigomo yeCovid-19 aze athuke ngisho inhlamba. “Kuyogqagqana bona laba abafake amasudi amnyama, thina cha ngeke. Kumnandi ukuba yibutho bafana bakithi ngoba awuyingeni indaba yokugqagqana, ’’ kusho uNgizwe kwenye i-video. Uphinde azwakale ehlohla amabutho, ekhuluma nomkhuzi wawo, uMgilija, ethi amadoda angekho angamagwala. Ngesikhathi ebuzwa ngalokhu, uvele wavuka ngolaka, wakhuluma kakhulu ememeza ethi abantu mabangadideki ngoba ucacisile kwenye i-video ukuthi abadala nabagulayo bangezi, akuhambe abasebasha. “Phindelani ku-video yami niyolalela kahle lapho bengisho khona ukuthi akuhambe thina esisenomnkantsha olula. Besingeke siyeke ukuyotshala inkosi yethu ngoba nabe-ANC babeminyene beyongcwaba ubaba (Andrew) Mlangeni eGoli bavukwa yimizwa ngoba yiqhawe labo,’’ kuchaza uNgizwe. Uqhubekile wabhoka, esho khona ukuthi akafuni ukufunzwa amagama yena. Uthe kukhona lapho ibutho eliphazame khona kodwa akubanga nomonakalo. “Ukusabisa amaphoyisa nokufohla ngenkani bekungafanele kwenzeke ngoba amaphoyisa angabantu bomthetho kodwa nawo abonile ukuthi asiqondile okubi,’’ kuchaza yena. Okhulumela indlunkulu, uMntwana uThulani Zulu, uthe ngeke basho lutho ngalolu daba. “Thina sishonelwe, ngeke sizixake ngokuthi sizophawula ngabo bonke abantu abakhuluma izinto zabo. Sizama ukubhekana nesimo, ukunaka labo bantu kosisiza ngani?’’ kusho uMntwana uThulani.Bekuminyene utshumo endlunkulu amabutho eviliyela engafake ngisho izifonyo, engazi nanyaka. Kuphoqe ukuba akhuzwe wuNdunankulu kaZulu, uMntwana uMangosuthu Buthelezi. UShenge ethula inkulumo emsakazweni, uKhozi FM, ukhulumile ngokwephulwa kwemigomo, wathi kumphathe kabi. “Kukhona ozwakale ethi fokofo indaba yemigomo yeCovid-19 kanti bekukhona abantu bebuthene beyinqwaba iningi labo lingazifakile izifonyo. Umonakalo cishe uzoba mkhulu emuva kwalokhu,’’ kuchaza uShenge.",UNgizwe uphika eyokwedelela imigomo yeCovid-19
"NKOSIKHONA CELELITITINYWE amaphoyisa ibhungu elinguBen 10 ebeligoloza ukwaliwa uSugar mama walo, abese bethembisene naye umshado likhala ngokuthi alisoze lahlukana “nosofasilahlale” walo.USiyethemba Zulu (28) waseClermont, entshonalanga yeTheku, uthi uphelile yisibhaxu amaphoyisa emshayela ukuthi ubenqaba ukwaliwa yisinqandamathe sakhe seminyaka emibili, ashiyana naso ngeminyaka engu-16, uNkz Lungile Mthembu (44) waseManguzi ongumhlengikazi Etshelimyana Clinic.UZulu uthi okumvelele uyokuxoxela amagwababa echobana. Elandisa uthi bekunguLwesine ngezithuba zantambama ngesikhathi amaphoyisa ezithela kuyena nesithandwa sakhe benengxabano ebishubile ngaphandle kwaseFlethini, iCity Life, eThekwini lapho okuhlala khona lo wesifazane. Uthi amaphoyisa anele abona ukuthi kukhona ukuhilizisana phakathi kwabo, asondela eduze.“Azwile ukuthi uLungi uyangala. Mina bengingafuni angale bengimncenga ngoba bengikholwa ukuthi ubudlelwane bethu singabulungisa. Okungixakile amaphoyisa avele angingenela ngesibhaxu angisakaza ngezimpama, amanye angijikijela ngezibhakela. Ngesikhathi engishaya ebengibuza ukuthi yini edala ukuthi nginqabe ukwaliwa uSugar mama. Abengishaya engihlanganyela engu-4, ”usho kanje.Uthi amdonse ngenkani amphonsa ngemuva evenini ashaya achitha naye, ngaleso sikhathi uthi abemvale amehlo kanye nomlomo. “Ahambe nami ibanga elide nje impela. Aze afika endaweni engingayazi lapho aqale phansi angishaya khona. Aqhubekile angibuza ukuthi yini edala ukuthi nginqabe ukwaliwa. Athe azongishayela ukuthi ngiwumfana omncane oshimile ohlulwa ngontanga bakhe. Ngaleso sikhathi ebesengisusile indwangu emehlweni,  ”echaza.Eqhuba uthi amshiye elimele kabuhlungu ebusweni nasesiphongweni. Uthi yize izinhlungu bezimxine kakhulu kodwa utabalasile waze wayomisa itekisi ebiphindela emuva eThekwini.Yilapho ke afike khona wabika icala eDurban Central. UZulu utshele iSolezwe ngoMgqibelo ukuthi unothando olujulile lukaLungile, wathi yingakho nje kungelula ukuba amvumele ahambe.“Ngisamthanda uLungile futhi angisoze ngayeka ukumthanda. Yingakho nje ngamamukela ngesikhathi siqala ukuhlangana ngo-2018 yize angitshela kahle ukuthi unezingane ezingu-4 futhi uphuma emshadweni. Mina angibanga nandaba nalokho ngoba ngavele ngamthanda ngiqala nje ukumbona ngesikhathi siqala ukuhlangana eThekwini, ”echaza.Ngokusho kwakhe kumphazamisile kakhulu emoyeni wakhe ukwaliwa ngowesifazane obese ephenduke ithemba lempilo yakhe. “Mina bengizitshela ukuthi siyohlukaniswa ukufa naye. Kanti yena ucabanga ngenye indlela. Okungiphatha kabi kakhulu ukuthi bese sifakane nezindandatho zokuthembisana umshado, ” echaza. Uveze ukuthi utholile ukuthi uLungile umala nje yingoba usezitholele elinye ibhobhodleyana lomfana okuyilona asesho amashushu ngalo.Ngesikhathi iSolezwe NgoMgqibelo lixhumana noLungile, ucele ukuthi abuye ashayelwe ucingo ukuze ezokhuluma kahle ngokukhululeka ngalolu daba. Kodwa kuthe eseshayelwa futhi, wathi usecabange kahle akafuni ukuphawula.  “Bhuti wami angithandi ukukhuluma ngalolu daba. Sengicabange kahle...angizophawula lutho,” usho kanje maqede wavala ucingo.Okhulumela amaphoyisa KwaZulu Natal, uColonel Thembeka Mbele ukuqinisekisile ukuthi uZulu uvulele amaphoyisa icala lokushaywa, wathi balidulisele ophikweni oluphenya amaphoyisa i-Independent Police Investigative Directorate i-Ipid. Uthe lolu phiko lukuqinisekisile ukuthi luyaluphenya lolu daba.",Amaphoyisa atitinye uBen 10 obegoloza ukwaliwa uSugar mama
"STHEMBISO NGOBESE UKHATHAZEKILE umqeqeshi weFree State Stars, u-Allan Freese, ngodonga lwakhe lwasemuva ngaphambi komdlalo wabo omqoka weGladAfrica Championship abazowugijima ngeSonto ngo-3:30 ntambama neCape Umoya United, eGoble Park, eFree State.NgoLwesithathu, iStars ibhaxabule iCape Town All Stars ngo-3-1 koweligi kodwa ngaphezu kwalokho, uFreese akaneme ngokuthi amagoli asaqhubeka nokungena ngakubona.Ukunqoba kweStars kuyenyusele endaweni yesithupha kwi-log ngamaphuzu awu-35.Ngemuva komdlalo ne-All Stars, uFreese uthe nakuba benqobile kodwa akeneme neze ngendlela abadlali bakhe basemuva abavimba ngayo izitha.“Ngijabule kakhulu ngokuthi sikwazile ukuqoqa amaphuzu agcwele kodwa-ke engikhala ngakho kakhulu yindlela esivimba ngayo izitha nokuyinto engihlale ngiyikhuluma nabadlali bami. Igoli elisingenele nje bekungamele nakancane lingene kodwa ngenxa yobudedengu bethu emuva sihlulekile ukulivimba.“Kuzomele siphindele emuva siyolungisa le nkinga esibhekene nayo yokuvuzisa amagoli ngisho noma singekho isidingo, lokhu kungikhathaza kakhulu emoyeni wami,” usho kanje uFreese.Mayelana nokubhekana neCape Umoya, uthe: “Kuhlale kunzima ngaso sonke isikhathi ukudlala namaqembu aseKapa njengoba ekhonze ibhola elihamba phezu. Kodwa ngiyajabula ukuthi lo mdlalo sizokube siwudlalela enkundleni yethu. Njengoba sekuwumzuliswano wesibili, wonke amaqembu esincintisana nawo embangweni weligi njengamanje alwela ukuqoqa amaphuzu, nathi-ke asihlukile kunawo, sifuna ukunqoba ikakhulukazi emidlalweni yethu yasekhaya ukuze sizokwazi ukuqhubeka nokushoshela esicongweni se-log.”Ngakolunye uhlangothi, iCape Umoya eqeqeshwa nguRoger de Sa, izoya emdlalweni isazikhotha amanxeba kwazise ngoLwesibili ikhale ngaphansi ngo-2-0 kwi-University of Pretoria, eParow Park, eKapa. Isamile endaweni ka-13 ngamaphuzu angu-19 emidlalweni engu-17. Phezulu kwi-log kuhleli iSekhukhune United ngamaphuzu awu-31. Ilandelwa iRichards Bay abalinganayo ngamaphuzu kodwa bahlukaniswa amagoli. IBay ingemuva ngomdlalo owodwa kwiSekhukhune.Imidlalo yeGladAfrica ngempelasonto:NgoMgqibelo: Ngo-3:30pm: Pondo Chiefs v Royal AM (King Zwelithini Stadium); Uthongathi FC v Pretoria Callies (Princess Magogo Stadium); Jomo Cosmos v Polokwane City (Tsakane Stadium); Steenberg United v Sekhukhune United (Idas Valley); JDR Stars v TS Sporting – (Giant Stadium).NgeSonto: Ngo-1:30pm: Cape Town All Stars v University of Pretoria (Parow Park); Richards Bay FC v Cape Town Spurs (Bay Sports Stadium); Free State Stars v Cape Umoya (Goble Park).",UFreese ukhathazwa eyodonga lwakhe kwiGladAfrica
"MINENHLE MKHIZELamontville Golden Arrows (0) 1 Platinum Stars (0) 0I ZIFAKE kuTop 8 iLamontville Golden Arrows ngesikhathi iqumba phansi iPlatinum Stars ngo 1-0 emdlalweni we-Absa Premiership obuseChatsworth Stadium, eThekwini.Igoli le-Arrows lishaywe nguMwape Musonda ongene ngesiwombe sesibili. Abafana Bes'thende bagudluze iFree State Stars kuTop 8. I-Arrows isihlezi endaweni yesishiyagalombili ngamaphuzu angu-28 emidlalweni engu-20 yeligi.Kulo mdlalo isilomo somdlali we-Arrows uMabhudi Khenyeza siphinde sangabonakala kwazise besingekho ngisho ebhentshini.UKhenyeza okuvele ukuthi uzicelele ukudlala eqenjini leMultiChoice Diski Challenge ngesonto eledlule ubengekho nakulona ngesikhathi lidla umhlanganiso kulo mqhudelwano.Kuthiwa akasathandi ukudlala kuleli qembu. Selokhu kufike uClinton Larsen usephenduke ukudla kwebhentshi.Izolo uLarsen uphinde waqala ngoRodney Ramagalela. Lo mqeqeshi odabuka eWentworth uphinde wamangaza inqwaba ebophela uThabo “Mfece” Molefe waseChesterville enkabeni yenkundla.UMolefe uthathe indawo kaNkanyiso Cele. UMaximilian Mbaeva utakule i-Arrows ngomzuzu ka-25 egeza uTintswalo Tshabalala.I-Arrows iwatholile amathuba kodwa bekungewona lawa ebengakwenza uze uchithe isiphuzo sakho esibandayo.Izilomo zeDikwena uMasibusane “Zizou” Zongo, Eleazer Rodgers noRobert Ng'ambi ziqale ebhentshini.Kulo mdlalo kuyiwe ekhefeni kungu 0-0. UBongi “KG” Ntuli ubebhekene neqembu lakhe elidala kwazise ukhulele kuBafana Bes'thende.Omunye obebhekene neqembu lakhe elidala uMahlatse Makudubela obolekiswe iyona iDikwena kuze kuphele isizini.Zithe zibuya ekhefeni uRamagalela wahlulwa yimbuzi yethuba lokubeka i-Arrows phambili. Kuqhume amakhwela enkundleni ngesikhathi sekusukuma uZongo.UZongo ungene endaweni kaTshabalala ngomzuzu ka-65. Abanye abadlali abangene ngesiwombe sesibili noNg'ambi, Helings Mhango noDeon Hotto be-Arrows.UNg'ambi ungene endaweni kaSibusiso Msomi kwathi uMhango noHotto bathatha ekaRamagalela neka-Andile Fikizolo.Njengenjwayelo uZongo ungene wenza imigilingwane yakhe yokushaya izitayela eziya phambili.UHotto uhlulwe yimbuzi ezifele sekusele imizuzu eyishumi kuphele umdlalo. ULarsen noJohnson baqhubekile nokwenza izinguquko ngenhloso yokuthola amagoli.UKudakwashe Mahachi ukhishiwe endaweni yakhe kwangena uMwape Musonda. URodgers uthathe ekaTlou Segolela.UMbaeva obe ngumdlali ovelele, uphinde wayisindisa i-Arrows echayisa uNtuli ovele walifuqa kuyena esikhundleni sokweqisela lo nozinti waseNamibia.UMusonda ubeke i-Arrows phambili ngemuva kokuthi uGift Sithole ehlulwe wukucima ibhola ebeliphaselwe nguZongo sekuzophela umdlalo, uMwape akazange acucuze kwazise ulibasele enethini.UJohnson ubedinwe egane unwabu ngemuva kwaleli goli kwazise ukhahlele isihlalo sayosakazeka phansi.Imiphumela yangempelasonto ye-Absa Premiership: Golden Arrows 1-1 Platinum Stars; Orlando Pirates 1-0 Bloem Celtic; University of Pretoria 3-0 Chippa United; Jomo Cosmos 2-4 SuperSport.",Abafana Bes’thende kuTop 8
"UMNDENI wowesifazane obeyilungu lekomiti le-ANC Youth League (ANCYL) eKZN uthi ubumxwayisa ngobungozi besoka lakhe eliyiphoyisa eliboshiwe ngecala lokumbulala ngoLwesibili ekuseni.UNksz Sindisiwe Ndlovu (34) waseLindokuhle eMshwathi, ngaseMgungundlovu, udutshulwe endaweni yobumnandi ngesikhathi kade eye esokeni lakhe, okuthiwa limshayele ucingo lithi akaphuthume kulo.Lo wesifazane udutshulwe esagqoke izimpahla zokulala kwazise ukuthathele phezulu ukubizwa wuyise wengane yakhe enezinyanga ezintathu.Umfowabo omdala uMnuz Bhekizitha Ndlovu izolo ekhuluma neSolezwe uthe bashaqekile yilesi sigameko.“Sasimkhuza udadewethu ukuthi isoka lakhe liyingozi ngoba belimfuna imali ngenkani, limhlupha kodwa yena engakuboni lokho ngoba ubelithanda. Ngokuthola kwethu uSindi ushayelwe ucingo yisoka lakhe ngo-3 kuya ko- 4 ekuseni namhlanje (ngoLwesibili). Lithe akaphuthume. Ushiye ingane, wathatha imoto yakhe waphuthuma khona. Uma efika, siyasola kube nengxabano esingayazi ukuthi isuswe yini. Umsolwa kuthiwa ube esedonsa isibhamu wadubula umufi esifubeni,” kusho uNdlovu.Umsolwa kuthiwa ube esefaka umufi emotweni yakhe (kamufi), ethi umphuthumisa esibhedlela. Endleleni uthe embheka wabona ukuthi usethule. Kuthiwa ube eseshayela amaphoyisa ucingo ewabikela ukuthi sekushone umuntu.Ngaleso sikhathi ube esebuyela kubo kamufi eyoshiya isidumbu, ufikisane namaphoyisa waboshwa.Okhulumela amaphoyisa KwaZulu-Natal, uBrigadier Jay Naicker, uqinisekisile ukuthi kuboshwe umsolwa oneminyaka engu-31 ngalesi sigameko.Unobhala we-ANC Youth League KwaZulu-Natal uMnuz Thanduxolo Sabelo uthe bafuna umsolwa anganikwa ibheyili bese eboshwa isikhathi eside.“Sitshelwe wumndeni ukuthi umsolwa ubehlala ngokumhlupha umufi, behlala ngokuhilizisana. Akucaci ngokuholele ekutheni ambulale njengoba sitshelwe ukuthi umlimaze ngesibhamu somsebenzi,” kusho uSabelo.Izolo uSabelo uhambele umndeni kaNksz Ndlovu eyobhonga emswaneni.Uthe ugcine ngesonto eledlule ukukhuluma nomufi engakhombisi zimpawu zokuba nenkinga emkhungethe.UNksz Ndlovu wenze imisebenzi eminingi eyehlukene esayibambe enhlanganweni yabafundi kwiSasco, wadlulela kwi-ANCYL ashone eseyilungu lekomiti layo KwaZulu-Natal.Kumethusile uNgqongqoshe woMnyango wezobuCiko, amaSiko, ezeMidlalo nokuNgcebeleka KwaZulu-Natal uNksz Hlengiwe Mavimbela obevakashele umndeni kamufi ngoLwesibili.UNksz Mavimbela uchaze umufi, obesebenza emnyangweni wakhe, njengomuntu obezinikele futhi ewukhuthalele umsebenzi wokunikeza umphakathi izidingo zentuthuko.“Ngifike emnyangweni ngoMeyi nonyaka, uSindisiwe ubengomunye wabasebenzi engibe nethuba lokusebenzisana nabo ezinsukwini zokuqala ezimbili ngiqale umsebenzi. Ukhombise intshisekelo emisebenzini yomphakathi yilesi sizathu esenza ngimgcine ukuze aqhubeke nokusebenza ehhovisi lami,” kusho uNksz Mavimbela.Udlulise amazwi enduduzo ewabhekise emndeni nakubangani bakamufi.“Okubuhlungu kakhulu ngokufa kukaSindi wukuthi kufike ngesikhathi lapho ebesikade sisemkhankasweni wezinsuku ezingu-16 olwa nodlame olubhekiswe kwabesifazane nasezinganeni,” kusho uNksz Mavimbela.",Ubumkhuza umndeni ngesoka lakhe owe-ANCYL obulewe
"IGCINWE ngaphansi kweso lamaphoyisa esibhedlela indoda elahlwe elakubo ngesikhathi izama ukuduna iloli elithwala upharafini eligingqikile lawela phezu kwayo.Lesi sigameko senzeke entathukusa yangoLwesithathu emgwaqweni onguthelawayeka uN3 ngaseHammarsdale, eThekwini. Kudingeke ukuthi uvalwe lo mzila ngesikhathi abezimo eziphuthumayo namaphoyisa betakula.Le ndoda ithweswe icala lokuzama ukuduna imoto eliphenywa ngamaphoyisa aseHammarsdale. Iloli ebelithwele upharafini kuthiwa belibheke ngaseMgungundlovu ngesikhathi sesehlakalo.Okhulumela amaphoyisa KwaZulu Natal, uCaptain Nqobile Gwala, uthe kusolakala ukuthi umshayeli weloli ubeshayela ngenkathi ezwa ukuthi iloli liqala ukuphelelwa ngamandla.Uthe umshayeli weloli ubone amadoda amabili abeshaya amawindi ekotele ezicabheni zombili.“Iloli libe seliphuma emgwaqweni libheke phansi emhosheni. Ligcine ligingqikela phezu koyedwa wabo. Ulimele wabe esephuthunyiswa esibhedlela ukuze athole ukwelashwa,’’ usho kanje.UCapt Gwala uthe le ndoda iqashwe ngeso lokhozi ngamaphoyisa  esibhedlela.",Ucindezelwe yiloli 'obezama ukuliduna'
"UGCIZELELE ukuthi ngeke zikhululwe izigebengu eziyingozi emphakathini, uNgqongqoshe wezoBulungiswa nezamaJele, uMnuz Ronald Lamola, ecacisa ngesimemezelo sikamengameli sokuncishiswa kwezigwebo.UMengameli uMnuz Cyril Ramaphosa izolo umemezele ukuthi kuneziboshwa ezizoncishiselwa izigwebo ngezinyanga ezingu-12, okuwuhlelo olubizwa ngePresident’s Remission. Ecacisa ngohlelo uLamola, uthe akulona olwakuleli kuphela kodwa nakwamanye amazwe luyenziwa.Uthe akunoma yiziphi iziboshwa ezizoncishiselwa izigwebo kodwa yilezo eziboshelwe amacala angebucayi, ezinye ezifake izicelo zikashwele.“Ukuphepha komphakathi kubaluleke kakhulu, ngeke sidlalele ngalapho. Iziboshwa eziyingozi sisazodonsa ejele.“Esifuna ukukuveza ngalolu hlelo ukuthi inhloso yamajele akukona ukuvalela abantu, basuswe emphakathi kodwa kumele bahlunyeleliswe izimilo.“Kunabantu abasemajele ngoba behlulwe ukukhokha inhlawulo uma belahlwe amacala.“Labo bantu akumele ngabe basemajele,” echaza.Unxuse umphakathi ukuthi uyeke ukukhipha inyumbazane iziboshwa esezidedeliwe, athe ezinye ziphuma zibe usizo emphakathini.Enaba ngalolu hlelo, uthe lugwema nokugcwala okungenasidingo emajele. Uveze ukuthi kwagcina ngo-Ephreli 27, 2012 kuleli ukudedelwa kweziboshwa ngaphansi kwalolu hlelo.Ngaleso sikhathi owayengumengameli uMnuz Jacob Zuma, wadedela iziboshwa ezingu-4 533.ULamola uveze ukuthi kulezi ziboshwa esezadedelwa phambilini, zingaphansi kuka-1.1% eziphinde zenza ubugebengu.Echaza ngamacala angangeni ngaphansi kwalezi ziboshwa ezizoncishiselwa izigwebo ubale ukubulala, ukuphanga kuhlonyiwe, amacala ocansi, awokuvukela umbuso, ukuhlukunyezwa kwezingane nabesifazane nalabo abenze amacala bengaphandle ngebheyili.Uthe abazoncishiselwa ngezinyanga ezingu-12 yilabo abenze amacala amancane nabebelinde ukudedelwa ngoshwele.Libe sematheni izolo igama likaKhaya Cekeshe owaboshelwa umkhankaso we#Fees Must Fall neleNkosi yabaThembu uBuyelekhaya Dalindyebo emuva kwalesi simemezelo.Ungqongqoshe ukuqinisekisile ukuthi ngokwalolu hlelo bafanelekile ukuthi bancishiselwe izigwebo.“Inkosi uDalindyebo yasifaka isicelo sokudedelwa ngoshwele, okumanje sikumengameli.“Ngokwalulo hlelo, inkosi kumele ihlomule kodwa siyokhipha isimemezelo uma sekuphume isinqumo,” kusho ungqongqoshe.Uthe akakwazi ukusho ukuthi lezi ziboshwa zizodedelwa nini kodwa ngesikhathi esedlule kwathatha izinyanga ezintathu ukuphothula uhlelo.Ugcizelele ukuthi kusazoba nohlelo lokuqinisekisa nazo zonke izinhlaka ukuthi iziboshwa zidedelwa ngokufanelekile.Lolu hlelo lwaqala ukwenziwa ngo-1994 kusaphethe uMnuz Nelson Mandela.",Bazoncishiselwa izigwebo emajele
"ABEGCWELE izinkalo zonke amaqembu ezepolitiki ngempelasonto ekhankasa okokugcina, njengoba kuzokuba nokhetho lokuchibiyela ngoLwesithathu.Lolu khetho lokuchibiyela lwandulela ukhetho lokuchibiyela lokugcina, oluzokuba ngoMeyi, ngaphambi kokhetho lohulumeni basekhaya.Ukhetho lokuchibiyela lwangoLwesithathu luzobanjwa kuma-ward angu-15, kanti iningi lawo aKwazulu-Natal.Kuzokuba nokhetho lokuchibiyela kuma-ward ayisithupha kulesi fundazwe komasipala abahlanu, eThekwini, KwaDukuza, KwaMaphumulo, eBuhlebezwe naseMzimkhulu.Iningi labaholi bezinhlangano ezihlukene belikhankasa ezindaweni ezahlukene.I-ANC ithumele amalungu esigungu esiphezulu, okubalwa kuwo uMnuz Senzo Mchunu, uNkk Nocawe Mafu, uNkk Lindiwe Sisulu, uNkk Sindi Chikunga noNkk Mildred Oliphant.Laba baholi bakhankase ezindaweni ezehlukene ezizokuba nokhetho lokuchibiyela.Lokhu kukhankasa kwabo esifundazweni kulandela lokho kwamengameli wale nhlangano, uMnuz Cyril Ramaphosa, okhankase eThekwini, ngesonto eledlule.I-IFP yona iqinise umkhankaso wayo wokugcina kwi-ward layo KwaDukuza.Leli qembu libambe umcimbi uSiyanqoba, eLindelani, ngeSonto.Umholi wale nhlangano, uMnuz Velenkosini Hlabisa, uthe banethemba lokuthi bazoqhubeka nomgqigqo omuhle okhethweni lokuchibiyela, bakwazi ukuyibuyisa le-ward.“Ngokhetho lokuchibiyela olwedlule, sikwazile ukuhlithwa ama-ward kwi-ANC eNkandla, saphinda sakwazi ukugcina ebesiwaphethe. Angikungabazi ukuthi nakulokhu sizokwazi ukwenza kahle, sigcine i-ward ebesiyiphethe.”Nakuba leli qembu lisanda kwenza isiphakamiso sokuthi ukhetho lohulumeni basekhaya lihlehliswe ngenxa yobhubhane iCorona, uHlabisa uthe bakulungele ukukhankasela lolu khetho.“Noma lungaba ngoSepthemba, thina silulungele inqobo nje uma isivuvu sesithathu sobhubhane iCorona, singeke sibe namandla njengesivuvu sesibili lapho kwashona khona inqwaba yabantu.”Ukhetho lohulumeni basekhaya kulindeleke ukuthi lubanjwe phakathi kuka-Agasti noNovemba.",Akhankase okokugcina awokhetho lokuchibiyela
"USINDE ngokulambisa owesifazane (22) odlwengulwe owesilisa obemphelezela eyobheka umngani wakhe eVerulam.Kuthiwa lona wesifazane ohlala kuPark Street, eThekwini, ubevakashele umngani wakhe eRiverview, eVerulam, ngesikhathi ehlangana nabalisa ababili abathe bayamazi umngani wakhe futhi bangamphelezela aye kuye ngeSonto ebusuku.Okhulumela abezimo eziphuthumayo iReaction Unit South Africa (Rusa), uMnuz Prem Balram, uthe lona wesifazane ulethwe umshayeli we-Uber akwaze ukummisa emuva kwesigameko sokudlwengulwa kwakhe.Uthe lona wesifazane uthe ufike ngetekisi ntambama eVerulam ngoba ezohlangana nomngani wakhe kodwa waduka ngesikhathi efuna kubo.UBalram uthe uchaze ukuthi uhlangane nalaba balisa ababili bathi bazomsiza.“Omunye wabasolwa unike umgilwa inombolo yakhe yeselula ngoba efuna amthembe. Ngesikhathi behamba omunye wabasolwa uphuce lona wesifazane iselula nesikhwama semali namakhadi asebhange wabaleka nakho. Omunye umsolwa ube esemhudula wamfaka ehlathini wamdlwengula,” kusho uBalram.Uthe umgilwa ukwazile ukumisa umshayeli we-Uber obedlula nokunguye omsizile.Uthe ngokusho kwalona wesifazane, umlisa amsola ngokumdlwengula ubemude emnyama ngokwebala enezinwele ezimfishane. Ubegqoke isikibha esimnyama ne-jean eluhlaza okwesibhakabhaka namateku amnyama iChuck Taylor All Star.UBalram uveze ukuthi okwesibili kuba nesigameko sokudlwengulwa komuntu wesifazane esikhathini esingangesonto.Uthe nalona omunye wesifazane wakhala ngokuthi udlwengulwe owesilisa owayethi uyamphelezela evakashele umngani wakhe. Naye kuthiwa uphucwe iselula wadlwengulwa. Uthe akukakaqinisekiswa ukuthi abasolwa kulesi sigameko ngumuntu oyedwa odlwengule lona wesifazane ngeSonto.Okhulumela amaphoyisa KwaZulu-Natal, uCol Thembeka Mbele, ukuqinisekisile ukuthi amaphoyisa aphenya icala lokudlwengulwa emuva kokudlwengulwa kwalona wesifazane.",Usinde ekufeni odlwengulwe obemphelezela
"KUDUTSHULWE owesilisa wafa ehamba ngemoto yakhe eMgungundlovu ngoMgqibelo.Abosizo oluphuthumayo baphuthume endaweni yesigameko ngenkathi bebikelwa ukuthi kube nokudubula kwaze kwashayisana izimoto emgwaqweni uChurch.Okhulumela abosizo oluphuthumayo iNetcare 911, uMnuz Shawn Herbst, uthe bafice kushayisane imoto encane nemoto ethutha izimpahlahla.Kusolakala ukuthi lo wesilisa ubeshayela ngenkathi ehlaselwa abasolwa abangaziwaabavulele ngenhlamvu bebhekise kuye.“Owesilisa oneminyaka engu-35 obeshayela imoto uxilongwe endaweni yesigameko kwatholakala ukuthi unamaxeba okudutsulwa. Lo wesilisa ushonele endaweni yesigameko,” kusho uHerbst.UHerbst uthe imbangela yalesi sigameko ayaziwa kodwa amaphoyisa abesesendaweni yesigameko ephenya.",Kudutshulwe umshayeli wafa kwashayisana izimoto
"MHLELI: Sekukaningi ngizwa uNgqongqoshe weMfundo ePhakeme, uDkt Blade Nzimande, ekhuluma ngesifiso sokubhekelela izitshudeni ezizalwa yizisebenzi zikahulumeni. Izisebenzi ezisezingeni eliphakathi nendawo okubalwa othisha, amanesi namaphoyisa.Kumanje kunezitshudeni ezihleli emakhaya kungelona iphutha lazo kodwa kungenxa yokuthi abazali abanayo imali. Kuyiqiniso ukuthi lezi zisebenzi zithwele kanzima, ngisho ingekho ingane eziyikhokhelayo enyuvesi. Ngesikhathi uhulumeni efaka imfundo yamahhala kwabaswele, kwakumele abeke enye imali ezoxhasa laba abazalwa yilezi zisebenzi. Noma kube yimali ebolekisayo abazobuye bayikhokhe uma sebeqedile. Njengamanje abantwana bathwele isijeziso sokuhluleka kwabazali babo.Lezi zingane azizikhethelanga ukuzalwa yilaba basebenzi.Ngicela ungqongqoshe aqhamuke nohlelo olusheshayo lwalezi zitshudeni, ayeke leli culo ahlale elicula lokuthi basabheka uhlelo abazokuza nalo.Kungani kuthathe iminyaka ukubheka uhlelo ekubeni kumthatha amaviki ukuqhamuka nohlelo lokuthenga amalaptop ne-data okuzonikezwa abaxhaswa yiNSFAS?Izitshudeni ezingaphansi kweNSFAS ziyatitiliza imihlomulo kodwa ezabasebenzi zincela izithupha ngenxa yabazali abangenawo amandla okukhokha. Umhlonishwa uNzimande akabe neqiniso.UMbhishobhi Themba ChoncoEMtubatuba",Yiba neqiniso Ngqongqoshe uBlade Nzimande
"KUZOZWELA ephaketheni kubashayeli njengoba kwenyuka intengo ka-petrol okulindeleke ukuthi kuqale ngesonto elizayo futhi izobe yenyuke ngenani eliphezulu elingajwayelekile.UNgqongqoshe wezaMandla, uMnuz Jeff Radebe, uthe lokhu kwenyuka kwentengo ka-petrol kudalwa ukudonsa kanzima kwerandi uma liqhathaniswa ne-dollar. Ukhale nangentengo ka-oyela ongahluziwe athe umba eqolo emhlabeni wonke. Ilitha lizobiza R14.72 isuka kuR14.23 nokuyinto ezobashaya kakhulu abashayeli. Kuthiwa le mbazo izoqala ngoLwesithathu. Udizili uzokwenyuka phakathi kuka- 58 kuya ku-59 ilitha. U-paraffin uzonyuka ngo-52c ilitha, i-gas inyuke ngo-70c ikhilo.",Uyenyuka ngelizayo u-petrol
"UMBUZO: Nginenkinga kababa wabantwana bami engithandane naye kusuka ngo-2015 ongafuni ukondla izingane zakhe. Uma ngimqonda ngesenzo sakhe ungitshele ukuthi mina angimthandi. Usengumuntu osephuza kakhulu nosethanda amantombazane okuyinto engikhathazayo ngoba ngisamthanda. Ngicela usizo.Hlengiwe, KwaDukuzaImpendulo:Yibhekisise kahle le nto ayishoyo yokuthi awumthandi. Kusobala ukuthi zikhona izimpawu azibonayo kuwe ezingakhombisi uthando. Bunjani ubudlelwano benu?Yicabangisise kahle le nto ukuze uzitholele izimpendulo ozidingayo. Kwesinye isikhathi izenzo zethu zikhuluma ukudlula amazwi ethu.Nalokuphuza kwakhe nokuthanda amantombazane kuyindlela akhala ngayo noma indlela azama ukukhohlwa ngayo ngokwenzekayo phakathi kwenu.Yini le azama ukuyibalekela kangaka aze azinikele empilweni yotshwala namantombazane? Uma ngabe ungakazitholi izimpendulo ozidingayo namanje akukho okudlula ukuthi umhlalise phansi ubaba wabantwana bakho ukuthola ukuthi yini ngempela emenza acabange ukuthi awumthandi.Umbuzo:Sineminyaka emibili sishadile nomyeni wami. Emva kwezinyangana sishadile ngathola ukuthi ngikhulelwe ngasikhipha isisu engazi ngoba ngangingazimisele ukuphinda ngibe nomunye umntwana ngenxa yokuthi sobabili sifike nabantwana kulo mshado. Angikaze ngikuthole ukuphumula seloku athola ukuthi ngenzani.Ungikhumbuza njalo ngisho nokuthi ngabe isingakanani ingane ukube angiyikhiphanga. Ukhala ngokuthi ngamncisha ithuba lokuba ubaba. Ngenzenjani ngempela ukuze akhohlwe, nomshado wethu ubuyele esimeni?Igama ligodliwe, eMorningsideImpendulo:Isinqumo sokuba nabantwana nokungabi nabantwana akusona osithatha uwedwa emshadweni. Kwakumele umazise kwasekuqaleni umyeni wakho ukuthi awuzimisele ukuba nabantwana. Kube yinto enivumelana ngayo.Ungamsoli kakhulu umyeni wakho ngokuhlale ekukhumbuza ngoba naye yindlela yakhe azama ukudlulisa ngayo ubuhlungu.Okubalulekile njengamanje ukuthi uzehlise uxolise kumyeni wakho, bese nithola ukwelulekwa.Ngaphandle kweziluleko kuzonithatha eside isikhathi ukudlula kulesi simo futhi kugcine kuwuqedile ngisho nomshado wenu.Umbuzo:Ezinyangeni ezimbili ezedlule besinezinkinga nomama wabantwana bami wacela ukuthi ke sithathe ikhefu okwesikhashana ukuzama ukulungisa izinto phakathi kwethu. Kodwa kunokuthi izinto zibe ngcono ngibona ziya ngokuba zimbi kakhulu.Useqale ngisho nokuphuza into entsha kanti ngelinye ilanga ngiyobona abantwana bami ngazithela kumuntu wesilisa engangingamlindele.Ngeke ngikwamukele ukuthi useqhubekele phambili nempilo. Kanti kuchazani ngempela ukuthatha ikhefu uma ngabe omunye ezoqhubeka nempilo yakhe?Mnguni, eThekwiniImpendulo:Kusobala ukuthi umama wabantwana bakho useziqhubekela nempilo yakhe. Indaba yokuthatha ikhefu kwakuyindlela yakhe ehloniphekile yokuthi hlukanani. Ngeke ke umphoqe umuntu ukuthi abe nawe engasathandi.Sibona kukuhle ukuthi nivumelane kusemanje ngendaba yabantwana nokuthi bazohlala kubani omunye ababone kanjani.Kubalulekile ukuthi ube nobudlelwano obuhle nabantwana bakho ngisho ungasathandani nomama wabo.Akumelanga baphazanyiswe okwenzeka phakathi kwenu.Qhubeka nokuba wubaba oqotho kubona ngisho umama wabo eseziqhubekela neyakhe impilo. Sikufisela inhlanhla.* Sithumele imibuzo ku: [email protected]Nisilandele ku Facebook no Instagram: Mo & Phindi",Ezothando: Ngakhipha isisu umyeni wami akasanginiki ukuphumula
"UBUKEKA uthela izithelo ezinhle umkhankaso we-IFP wokuthi uhulumeni avume ukutshalwa kwensangu ezosetshenziselwa ukulapha abantu.NgoLwesithathu, uSotswebhu we-IFP ePhalamende, uMnuz Narend Singh, ubuze uNgqongqoshe wezoLimo, amaHlathi nokuDoba, uMnuz Senzeni Zokwana, ukuthi ngabe useyithintile yini iminyango efanele ukuqinisekisa ukuthi uhulumeni uphasisa ukusetshenziswa kwensangu ukulapha izifo ezithile.UZokwana uthe bamatasa nezingxoxo ezizoqinisekisa ukutshalwa kwensangu ukuze ilaphe izifo ezithile kulandelwa umthetho.“Umthetho othinta ukusetshenziswa kwensangu ukulapha izifo ubhekelelwe nguMnyango wezeMpilo nowezoBulungiswa ngokomthetho wemithi wango-1965. Siyithintile le minyango nowezoHwebo neziMboni namaphoyisa ukuqinisekisa ukuthi ukutshalwa kwensangu ngeke kuphule imithetho ethile,” kusho uZokwana.Uthe ucwaningo olwenziwayo lokuthi izokwazi yini ukusebenziseka njengomuthi nokuthi izothengwa ngabantu abangaki luhamba kahle.“Njengamanje umnyango wethu nowezempilo umatasa ubheka imithetho yokulawula ukutshalwa kwensangu nemikhiqizo ezokwenziwa ngayo,” kusho uZokwana.Uthe bayitshelile iminyango ethintekayo ukuthi kubalulekile ukuthi insangu ibhekwe ngeso lokwelapha. Basalinde izimpendulo.USingh uthe bazolinda izimpendulo zeminyango ethintekayo njengoba kusathuthukiswa umthetho ozosebenza uma sekudayiswa insangu ezosetshenziselwa ukwelapha.“Sikholwa wukuthi insangu ezosetshenziselwa ukwelapha izifo ezithile ibalulekile ekuthuthukiseni umnotho nasekudaleni amathuba omsebenzi. Ucwaningo lwethu luveza ukuthi umnotho uzohlomula kakhulu ngalolu hlelo. Kufanele iminyango ethintekayo iluphuthume lolu hlelo ngoba luza nenqwaba yamathuba omsebenzi nempilo engcono kubantu,” kusho uSingh.I-IFP ifake lesi sicelo ngoba iqhubeka ezinyathelweni zelungu layo eselashona uMnuz Mario Ambrosini owaphakamise ukuthi uhulumeni avumele ukusetshenziswa kwensangu ukuthi ilaphe ezinye izifo. U-Ambrosini owazibulala wayenomdlavuza.kanti waphoqeleka ukuthi aye phesheya lapho babemnika amakhambi enziwe ngensangu ayepholisa izinhlungu. U-Ambrosini waphetha ngokuzibulala emzini wakhe oseWestern Cape.",Uza kahle umkhankaso we-IFP wensangu
"UMQEQESHI weKaizer Chiefs, u-Ernst Middendorp, akafuni nokuyizwa eyokudayiswa kukaKhama Billiat okuvela ukuthi ufunwa amaqembu asenhla ne-Afrika.UBilliat usadlale isizini eyodwa kwiChiefs ayijoyine esuka kwiMamelodi Sundowns. Ulandelwa amaqembu ahlukene ngemuva kokudlala kahle emqhudelwaneni i-Africa Cup of Nations (Afcon) ebikade ise-Egypt, edlalela iqembu lakhe lesizwe laseZimbabwe.Emaqenjini okuthiwa afuna uBilliat kukhona izinkunzi zase-Egypt i-Al Ahly neZamalek. Kukhona neRaja Casablanca yaseMorocco nePerto de Luanda yase-Angola ezimisele ngokuhlukana nezigidi ukuze ithole uBilliat ongomunye wabadlali abahola kakhulu kwi-Absa Premiership.Kukhona omkhaya bakhe uBilliat abamcebisa ngokuthi akalithathe ithuba lokuyoba usozigidi kodwa abanye bathi akahlale kwiChiefs.Izolo, uMiddendorp uthe akayi ndawo uBilliat.“Akukho engisatshelwe khona neqembu elimfunayo. Kodwa ngeke sivume siyithimba labaqeqeshi ukuthi kudedelwe abadlali abafana noKhama Billiat nabanye okwamanje. Sizoqala isizini manje. Kuningi esikucabangile, sahlela namaqhinga. Ngeke sivumele ukudedelwa kukaBilliat ngoba nje kuzongena imali, “ kusho uMiddendorp.IChiefs isayinise abadlali abane kuphela okubhekwe ukuthi bayitakule, ibuyele ezingeni eyaziwa ngalo ebholeni laseNingizimu Afrika. UMiddendorp uphinde wacacisa indaba kaLeonardo Castro okusabalele izindaba zokuthi uzochithwa yiChiefs.Bekuthiwa uzochithwa ukuze kuvuleke isikhala somdlali wangaphandle. UCastro ukhishiwe ohlwini labadlali abebekade bevotelwa abazoqala umdlalo weCarling Black Label Cup ne-Orlando Pirates ngoMgqibelo.“Akuyona into efihliwe, uCastro ukhombisa izinga elihle njengoba sizicijela ukuqala kwesizini. Okwamanje ziningi izinkulumo ezivela kubantu nokufanele kuchazwe. Ngijabule ngoCastro okwamanje ngendlela enza ngayo. Asinaso isifiso sokudayisa abadlali. Ukubhaliswa kwabadlali kusaqhubeka. Kufanele sibheke ukubuya kukaCastro, angadlala kahle nabanye abadlali. Isinqumo ngabadlali bangaphandle sizobuye sisithathe, asikho isidingo sokwenza lokho manje. Ngiyazi ukuthi sinabadlali abayisithupha bangaphandle, kufanele sisale nabayisihlanu. Ngesikhathi siqala ukuzilungiselela isizini uCastro ubehamba kodwa kwashintsha lokho. Ngijabule ukuba naye lapha. Kubukeka sengathi uzoba ngomunye wabayisihlanu esizoba nabo,” kusho uMiddendorp.Ukusinda kukaCastro sekubeka engcupheni unozinti waseNigeria uDaniel Akpeyi no- Andriamirado “Dax” Andrianarimanana waseMadagascar ongase abolekiswe.Abadlali abasha beChiefs kulindeleke ukuthi babonakale uma seyibhekene neZimnyama ngoMgqibelo yize iningi labo lingeke liwuqale umdlalo.",Ngeke sivume noBilliat - Middendorp
"KUQHILIKA izihlathi kumfundisi wodumo lwezinkulumo ezakhayo kulandela ukusayiniswa inkontileka ‘ebhekile’ isiteshi somsakazo Ukhozi FM, njengoba sisanda kwenza izinguquko.UPastor Sthembiso Zondo uzophinde azwakale ohlelweni lwasekuseni, oluqanjwe kabusha ngokuthi Isidlo Sasekuseni njengoba selwethulwa uNongcebo Mckenzie noTshatha Ngobe.NgoLwesihlanu uZondo ubejabulisa okwengane ngalezi zindaba.Uthe usefisa engabe sekuwusuku lwakhe lokuqala okuwuMsombuluko, ngendlela ajabule ngayo ukubuyela ekuseni.UZondo ujabula nje, wayeqale khona ohlelweni lwasekuseni kusekhona uLinda Sibiya kulolu hlelo futhi wazakhela khona udumo.Okujabulise uZondo yinkontileka angahlonizanga ngokuthi imjabulisile.“Ngeke ngiqambe amanga mtaka ma, engikunikiwe kungijabulise kakhulu, kuphambi kwami ngikhuluma nawe nje,” kusho uZondo.“Ngishaya umthandazo wamaRoma othi: njengoba kwakunjalo ekuqaleni, kusazokuba njalo namanje. Ngijabule kakhulu sengingaba ngisho umashonisa kwabafuna ukuboleka imali, sengisayinile inkontileka savumelana nangohlelo. Sengethuliwe ethimbeni engizosebenza nalo. Ngifisa abantu bangibongise kuKhozi FM ngokungilanda liphinde linginikeze elinye ithuba. Nabantu engizosebenza nabo bangamukele kahle. Abantu ngiyabethembisa, ngeke sibeke imfundo phambili kodwa sizobhekana ngqo nezinkinga ezibathintayo,” kusho uZondo. UZondo ubuya ngalolu hlelo nje, kuke kwanemibuzo eminingi enyamalala ohlelweni lwasemini kulo msakazo olushayelwa wuDudu Khoza, iJabul’ Ujule. Ebuzwa mayelana nalokhu, uvele wangena ezintangeni wangaphuma nazigabe kwacaca ukuthi leyo akathandi ukukhuluma ngayo.Ugcine esentela nje ethi: “Bengisayojima ngithatha amandla. Ngizobuya namandla amakhulu, abantu abalalele uKhozi ngoba umgodla ugcwele. Sizokhuluma ngazo zonke izinto eziyizinkinga kubo,” kusho uZondo. Emuva kokumemezela nakuFacebook uZondo abalandeli bakhe bazwakalise okukhulu ukujabula mayelana nalezi zindaba.Ngaphandle kokubuyiselwa kulolu hlelo, uZondo uthi konke kusahamba kahle nasebandleni lakhe.Okhulumela iSABC, uVuyo Mthembu ukuqinisekisile ukuthi uZondo unenkontileka nalo msakazo futhi uzozwakala ohlelweni lwasekuseni.",UZondo kolwasekuseni kuKhozi FM
"ISAGQUNYWE esitokisini inyanga okuthiwa isakaze ingoduso yayo ngenhlamvu iyisola ngokujola eScottsburgh ngaphandle kwaseThekwini.UNksz Anele Zulu (23), oyisangoma, kuthiwa ubeselungiselela ukulala kubo ngoMsombuluko ngesikhathi kungena umyeni wakhe oyinyanga ophinde abe isangoma, uMnuz Simo Cele, wamdubula kathathu maqede wahamba.Inyanga, evele enkantolo yase-Scottburgh izolo, kuthiwa ibikade izinikele emaphoyiseni ngoLwesibili. Icala lihlehliselwe uJuni 14 ukuze icele sebheyili.Isolezwe lithole ngomthombo walo osondelene nodaba ukuthi inyanga eyayithwasisa umufi, itshele amaphoyisa ukuthi yadubula umufi ngoba imsola ngokuthi useqomile. Yize eveze lokho kodwa abukho ubufakazi obuvelile.Umfowabo kamufi, uMnuz Cebo Zulu, uthe namanje badukuza ebumnyameni ukuthi kungani umlamu wabo ebulele udadewabo.“Ngangingekho ekhaya ngesikhathi ezohlasela kodwa ngafika esedutshuliwe, umfowethu omdala esakhipha imoto ukuze aphuthunyiswe esibhedlela udadewethu. Umsolwa wayesekhona ekhaya ephethe isibhamu, akazange angitshele ukuthi kungani edubule udadewethu, wavele wahamba,” kusho uZulu.Umfowabo ebuzwa ngezinsolo zokuqoma uthe abazazi njengomndeni.“Ngokwethu siwumndeni sifisa kungabhalwa nokubhalwa ngalezo zinsolo (zokujola kukamufi) ngoba asazi lutho ngazo. Sisebumnyameni asazi ukuthi kungani afike wadubula, akazange akhulume namuntu, washiya abantu behlezi endlini yokuphumula wayodubula udadewethu esekamelweni elilala amantombazane,” kusho uZulu.Lezi zithandani kuthiwa bezingamathe nolimi, zihamba imicimbi ndawonye futhi zikhonzile ukuzikhipha.Umsolwa kuthiwa ulobolile kaZulu yize umshado ubungakahlelwa.Okhulumela amaphoyisa KwaZulu-Natal, uLt Col Thulani Zwane, uthe kuphenywa icala lokubulala, umsolwa usahamba inkantolo.",Usavalelwe ejele okuthiwa wadubula ingoduso yakhe
"KUCISHE kwabanjwana ngezandla emhlanganweni womphakathi obubizwe yiNkosi yaseMdletsheni ngoLwesithathu, eZibayeni, eHluhluwe.Inkosi uBonga Mdletshe ichithwe umphakathi ngemuva kokuphakamisa ukuthi kugudluzwe ezinye izakhamuzi zasendaweni yayo ukuze kwakhiwe imayini yamalahle eDukumbane.UMdletshe ubezokwazisa abantu ngemayini yamalahle ezoba sendaweni. Iningi lamalungu omphakathi abehambele lo mhlangano azwakalise ukunganeliseki ngesiphakamiso senkosi. Akhale ngokuthi inkosi ayethembekile, futhi asola ukuthi ifuna ukudayisa ngabantu ngokuvumela ukwakhiwa kwemayini yamalahle eDukumbane.Aphinde aveza ukuthi iNkosi uMdletshe useke wawakhohlisa amalungu omphakathi wawagudluza ezindaweni zawo ngesikhathi kuvulwa isiqiwi iThanda Game Reserve.Ngokusho kwamalungu omphakathi, inkosi yathembisa abantu amathuba omsebenzi ngesikhathi begudluzwa endaweni yabo iphendulwa isiqiwi iThanda kodwa kwagcina kungasebenzi muntu wasendaweni.Elinye ilungu lomphakathi, uMnuz Mandlakhe Mkhize, liphakamise ukuthi umhlangano uhlehliswe ngoba umphakathi awuphelele njengoba kukhona abasebenza eGoli ababuya ngamaholidi kaDisemba.“Sixhumanile namanye amalungu emindeni yethu asebenza eGoli asitshela ukuthi akumele uqhubeke umhlangano engekho. Sicela inkosi iwuhlehlise bese kukhulunywa sekukhona wonke umuntu,” kusho uMkhize.Okunye okuphinde kwavela kulo mhlangano ukuthi amalungu omphakathi abesola ukuthi uMdletshe usesisayinile isivumelwano sokuthi kwakhiwe imayini endaweni nenkampani ezosingatha lo msebenzi, umphakathi ungatsheliwe.UMdletshe uthe besingakasayinwa isivumelwano sokuthi kube nemayini, yingakho ebize umhlangano.“Ukubakhona kwale mayini yinto eqale ukukhulunywa ngo-2012. Ngicele ikomiti lami ukuthi lixhumane nalaba abafuna ukwakha imayini endaweni ukuze ngithole ubuqiniso balokho. Indlela abakhuluma ngayo bakhombise ukuzimisela njengoba sekunezinhlelo zokwakhiwa kwayo ezizoqala ngoJanuwari ngonyaka ozayo,” kusho uMdletshe.Uphinde wacela umphakathi ukuthi ungamubizi ngomdayisi ngoba ubize umhlangano ngenhloso yokuzwa uvo lwawo ngaphambi kokuba kuqale ukwakhiwa kwemayini.Umhlangano kugcine kuvunyelwene ngokuthi uphinde ube ngoDisemba.Ithintwa ngocingo iNkosi uMdletshe ithe: “Kusekusha ukuthi ngingadalula okuningi ngemayini. NgoJanuwari kuzobe kushuthwa phezu kwemizi ukuze kubonakale ukuthi yimiphi ethintekayo ezosuswa. Nendawo abazoyiswa kuyona ayikakahlonzwa, kusazoba nezingxoxo. Uma ingekho imizi ethintekayo akekho umuntu ozosuswa.”",Bahilane nenkosi ngodaba lwemayini endaweni
"UMQEQESHI waMaZulu, uCavin Johnson, ukhwele wadilika konompempe abadlalisa kwi-Absa Premiership ngakubize ngokuhluleka ukuvikela abagadli, akholwa wukuthi yikhona okwenza indlala yamagoli kuleligi.AmaZulu adlale ngokulingana ngo 0-0 emdlalweni wePremiership eFNB Stadium, eNasrec, ngoMgqibelo ebusuku. IChiefs, enomlando omuhle uma ibhekene noSuthu, ihluleke yancama ukulwehlula kule sizini kwazise nasemzuliswaneni wokuqala, umdlalo uphele zibambene ngo 0-0 eKing Zwelithini Stadium, eMlaza.Ngemuva komdlalo, uJohnson ujobelele empendulweni yomqeqeshi weChiefs obekade ebuzwe ngokudlala ngokulingana kwezakhe kule sizini. Emidlalweni engaphezulu kweyisikhombisa iChiefs idlale ngokulingana ngo 0-0 kule sizini ka-2017/2018. UKomphela uvele wabibiyela njengokwejwayelekile. UJohnson, obebuzwe ngendlela umdlali wakhe uSiyethemba Mnguni adlale ngayo, ulibeke konompempe icala.“Ngicabanga ukuthi ngifuna ukwengeza okuthize. Ngiyazi ukuthi akuhambisani (nengibuzwe khona) kodwa uma ubuka abagadli baphesheya kwezilwandle abashaya amagoli, onompempe bayabavikela. Asibavikeli abethu abaseqophelweni. Asibavikeli abadlali abaseqophelweni esinabo abahlaselayo ngendlela abenza ngayo phesheya kwezilwandle. Yingakho uLionel Messi ekwazi ukushaya amagoli angu-50, u-Aguero (Sergio) ekwazi ukushaya angu-30. Thina asibaniki abethu abagadli ukuvikeleka ngokuba yilokhu abayikho, abadlali abahle. Sivumela abadlali basemuva babaqobe. Kuyinkinga lokhu,” kusho uJohnson.Emdlalweni wangoMgqibelo Usuthu luchithe cishe sonke isiwombe sesibili lucindezelwe yiChiefs. UJohnson uthe uyalamukela iphuzu. UMnguni, ogcine eqokwe waba ngumdlali ovelele, ubegqamile esiswini sezaseMbelebeleni.“UMnguni ungomunye wabadlali abadlale imidlalo eyisihlanu egcwele kwiPremiership. Wenza kahle. Ufike kwiPremiership wazibamba zaqina. Akaqalanga kahle neqembu, kudingeke simfake kancane kancane wakhombisa ukuthi ungumdlali oseqophelweni. Ngokwezinga asekulo manje, ngethemba ukuthi angangeza endleleni adlala ngayo, ashaye namagoli ngoba uhlala ezibeka ezindaweni ezinhle. Ngokushesha uzoba esedlale imidlalo engu-150,” kusho uJohnson.Mayelana nomdlalo uJohson uthe: “Bekuwumdlalo weziwombe ezimbili. Uma udlala nelinye lamaqembu amakhulu eNingizimu Afrika nomqeqeshi osezingeni eliphezulu nabanye babadlali abaphezulu kwiligi, kufanele uhlele. Ukubhekana neChiefs kusho ukuthi kufanele uze neqhinga. Ngicabanga ukuthi sithole amathuba angcono esiwombeni sokuqala. Kwesesibili besazi ukuthi uSteve uzobuya ngamawala enze lokhu akwenzile. IChiefs bekufanele ishaye igoli esiwombeni sesibili. Nathi kwesokuqala kodwa akwenzekanga. Siyajabula ukugoduka nephuzu.”",Usola onompempe ngendlala yamagoli
"UBENNI McCarthy oqeqesha AmaZulu FC, ubheke ukubuya namaphuzu amane eGoli, njengoba Usuthu lusesifundazweni iGauteng kulezi nsuku. Ngempelasonto ezikaMcCarthy zidlale ngokulingana ngo 0-0 neSwallows FC.Kusasa Inyokan' Eluhlazana izobhekana neKaizer Chiefs enezinkinga, emdlalweni weDStv Premiership eFNB Stadium, ngo-3 ntambama.UMcCarthy nezakhe, sebedlale imidlalo eyisithupha bengayazi induku nokuyinto lo mqeqeshi odabuka eKapa, afuna iqhubeke.""Ukudlala neSwallows kusisizile kakhulu ngoba siphumile ekhoneni lethu esilijwayele, sadlala ibhola ebengiqala ngqa ukubona silidlala. Sibuye nephuzu kunzima, siyalamukela yize kade singenza okungcono kakhulu. Vele besidlala neqembu elijaha iMamelodi Sundowns esicongweni, bekungeke kube lula neze. Sekumele sikudlulise okwenzeke sidlala neSwallows ngoba ngoLwesithathu sidlala neKaizer Chiefs (esho ehleka kancane),"" kusho uMcCarthy.Ziningi izizathu ebezingenza uMcCarthy ahleke uma ephatha igama leChiefs. Esokuqala isizathu esokuthi Amakhosi aziphendule inhlekisa eshaywa iRichardsBay FC ngo 2-1 kwiLast 32 yeNedbank Cup emasontweni amabili edlule. Esesibili kungaba ukuthi iqembu elisashaye uMcCarthy selokhu athatha izintambo kuMaZulu iyona kanye iChiefs, eyamshaya ngo 1-0 ngenyanga edlule. Igoli kuloyo mdlalo lavalelwa phakathi uSamir Nurkovic.""ISwalllows ayikaze nakanye imkhahlelele unozinti wethu. Lokhu kusho ukuthi emuva sihlelekile kakhulu, kodwa indaba okumele siyilungise (uma sebedlala neChiefs), ukuhlasela. Iningi labadlali bethu belingabonwa nangokhalo sidlala neSwallows, lokhu kumele kushintshe uma sesidlala neChiefs ngoba sifuna amaphuzu aphelele,"" kusho uMcCarthy.Okuqaphelekile ngesikhathi Usuthu ludlala neSwallows ukuthi uBongi Ntuli akadlalanga yize kade esebhentshini. Kungenzeka uMcCarthy amdlalise uma sebebhekene neChiefs kwazise emdlalweni wokugcina owanqotshwa AmaZulu edlala neChiefs, uNtuli nguyena owashaya igoli lokunqoba. Ngaleso sikhathi u-Ayanda Dlamini owayepheka AmaZulu.",UMcCarthy ufuna amaphuzu aphelele kwiChiefs
"USIHLALO wePremier Soccer League (PSL), u-Irvin Khoza, uqinisekise amawindi amabili amaqembu ale nhlangano azowasebenzisa ukuhwebelana ngabadlali ngaphambi kwesizini ka-2020/2021.UKhoza, obekhuluma esithangamini sabezindaba eGoli ngoLwesihlanu, lapho ebecacisa khona ngezinhleno zePSL zebio-buble okuzoqedelwa kuyo imidlalo eGauteng kusuka kusasa ngeyeNedbank Cup, uthe:“Azoba mabili amawindi okuhwebelana ngabadlali. Elokuqala lizoba maduze kusuka ngoSepthemba 2 kuya ku-Okthoba 17 kuthi elesibili liba ngo-2021.“Elango-2021 lizoqala ngoFebhuwari 1 lisongwe ngoMashi 1 nokusho ukuthi lizodonsa inyanga yonke egcwele.” UKhoza, ngoLwesithathu ebusuku owethule inkomishi entsha yeGladAfrica Championship ezohambisana no-R3 million okokuqala kule sizini, uveze nokuthi isizini elandelayo yePSL izoqala nini.Uthe isizini ka-2020/2021 izoqala ngo-Okthoba 9 ngemuva kokuthi amaqembu esezitike ngewinidi elingaphezu kwenyanga esayinisa abadlali abasha.Kulindeleke babe baningi abadlali abazobe bengenawo amaqembu ekupheleni kwesizini.Lokhu kungenxa yokuthi amaqembu kule nyanga azohlola inqwaba yabadlali abakhushulwe kwiMultiChoice Diski Challenge ukumelana nokushintshwa kwabadlali abahlanu umdlalo ngamunye.UKhoza uveze nokuthi konke kuhambe kahle amaqembu amathathu okuqala etheleka kwibio-bubble eGauteng.“Amaqembu amathathu afikile izolo kanti elinye lizofika namuhla. Afike izolo yiBidvest Wits, Baroka FC neMamelodi Sundowns. IBloemfontein Celtic izotheleka namuhla,” kusho uKhoza.Ubuziwe ukuthi ngeke yini abukho yini ubungozi obuhambisana nokuthi iCeltic ifike namuhla kodwa wakuchitha lokho ezeseka ngokuthi balandela yonke imigudu yokuhlolwa ngokomyalelo woMnyango wezeMpilo.",UKhoza nezinhlelo zesizini ka-2020/2021
"USIHLALO weMaritzburg United, uFarook Kadodia, uyayichitha imibiko ethi injini yaleli qembu, uSiphesihle “Mbesuma” Ndlovu, ibifuna ukuya kwi-Orlando Pirates ichayise iMamelodi Sundowns.Leli phephandaba lisanda kushicilela udaba ezinyangeni ezimbalwa ezedlule, lapho khona uKadodia ekuveza ukuthi iSundowns iyona engase isayinise uNdlovu kodwa uzohamba uma kuphela isizini esikuyona ka-2018/2019.Ngokuthola kweSolezwe, empeleni akuyona kuphela iSundowns ebifuna uNdlovu kodwa nePirates yasifaka isicelo sokusayinisa lo mdlali.“Umfana (uNdlovu) akajabule ngokuthi uKadodia wakhetha iSundowns ekubeni yena wayefuna ukudlalela iBucs. Womabili amaqembu afaka isicelo ngesikhathi esifanayo, abeka nemali. Okunenga uNdlovu ukuthi wamtshela uKadodia ukuthi yena ufuna ukudlala kuphi kodwa wathatha isinqumo esehlukile.“Lokho sekuholele ekutheni noma edlala uyazihudula, kangangoba sekukhona abadlali abangeneme ngokudlala kwakhe, abakhala ngokuthi uyalilahla ibhola, ajike angamaki ngoba nakhu esazi ukuthi uyahamba vele,” kusho umthombo osondelene naleli qembu ocele leli phandaba ukuthi lingalinge lidalule igama lawo.Kwenzeka lokhu nje, uNdlovu usanda kuthola ikhadi elibomvu, iMaritzburg idlala neKaizer Chiefs eHarry Gwala Stadium ngo-Agasti 17. Kulowo mdlalo uNdlovu wathola ikhadi elibomvu ngomzuzu ka-16.Leli phephandaba libe nengxoxo noKadodia mayelana nemibiko yokuthi wakhetha ukusayinisa uNdlovu kumaBrazilians ekubeni umdlali yena efuna ukudlalela eziMnyama.“Akulona iqiniso ukuthi iPirates ibifuna uNdlovu. Into nje engingayiqinisekisa ukuthi iSundwons kuphela eyafaka isicelo,” usho kanje uKadodia.Intatheli ibe isibuza ukuthi akakaze yini uNdlovu akuveze ukuthi ufuna ukuyodlala kwiBucs.“Izintatheli ziyathanda ukudayisa abadlali. Ngomunye unyaka zathi uRusike (Evans) ufunwa yiChiefs. Uma unganaka izinto ezishiwo yizona ngeke wafika endawo. Kuyinto engekho ukuthi uNdlovu ufuna ukuya kwiPirates. Lena yokuthi akaseneme ukudlala kwiMaritzburg angiyazi ngoba akukho asakukhombisile kuze kube yimanje.“Uzohlala kuze kuphele isizini eqenjini ngoba ngifuna aqhubeke lapho egcine khona ngesizini edlule. Ngingakuqinisekisa ukuthi akasekho omunye umdlali ozohamba kule sizini ngemuva kukaMaboe (Lebohang) ngoba sifuna ukuthi sigcine umgqigqo weqembu kuze kuphele isizini,” usho kanje uKadodia.Imidlalo ye-Absa Premiership:Kusasa: Maritzburg United v Cape Town City (Harry Gwala Stadium, 8pm)NgoMgqibelo: Free State Stars v Bloemfontein Celtic (Goble Park Stadium, 3.30pm); Kaizer Chiefs v Polokwane City (Moses Mabhida Stadium, 6pm); AmaZulu v Orlando Pirates (King Zwelithini Stadium, 8.15pm); Highlands Park v Chippa United (Makhulong Stadium, 8.15pm)NgeSonto ngo3.30 ntambama: Lamontville Golden Arrows v Black Leopards (Princess Magogo Stadium); Mamelodi Sundowns v Bidvest Wits (Lucas Moripe Stadium); Baroka FC v SuperSport United (New Peter Mokaba Stadium)",Uphika eyePirates noNdlovu
"AMAJAJI amahlanu eNkantolo yokuDluliswa kwamaCala eBloemfontein izolo anqume ukuthi amaNazaretha aseBuhleni kumele akhokhe zonke izindlelo zecala.Amajaji oGorven AJA, Petse DP, Plasket, Mbatha JJA, noTsoka AJA athe: “Isicelo sokudluliswa kwecala siyachithwa, izindleko zecala zizothwala abaseBuhleni.”Isinqumo siwumphumela wesicelo sokudluliswa kwesinqumo senkantolo yaseMgungundlovu eyathi umholi waseBuhleni owakhethwa ngokusemthethweni kumele kube yinkosi Vela Shembe osakhothama.INkantolo eNkulu yaseThekwini yaqala yakhipha isinqumo esivuna uVela esakhishwa yiJaji Achmat Jappie.AbaseBuhleni abaholwa yinkosi uMduduzi Shembe, ngokungagculiseki badlulisa isinqumo saya eNkantolo eNkulu yaseMgungundlovu.Udaba lwalalelwa amajaji amathathu oMadondo DJP, Mnguni, noPoyo Dlwati JJ.Nawo akhipha phambili uVela. AbaseBuhleni baphinde balidlulisa icala njengoba selifike kulesi sigaba.Nasi isinqumo senkantolo:“Lesi sicelo simayelana nokudluliswa kwecala ngobuholi bebandla iNazareth Baptist Church (AmaNazaretha). Owayephethe uVimbeni Shembe (ongasekho). Wakhothama emzini wakhe ngo-28 Mashi 2011. Umholi uyazikhethela ozongena esikhundleni sakhe. Akamkhethi esaphila ngenxa yokusabela ukuthi angabulawa.“Lokhu kudluliswa kwecala kumayelana nokuthi umholi owakhothama waqoka bani ukuba angene esikhundleni.“Umbango uphakathi kokuthi umufi waqoka indodana yakhe uMduduzi, ekusho ngomlomo wakhe. Lokhu kushiwo abamangalelwa oMduduzi Shembe, inkosi Mqoqi Ngcobo noMbongwa Nzama). Ukuthi wabhala igama lomfowabo uVela, bakuchitha abamangalelwa bethi okubhalwe phansi kwakokotelwa.“Kodwa ekuhambeni kwesikhathi bakuvuma ukuthi okwakusayiniwe kwakuyisandla sikamufi. Ngakho ukudluliswa kwecala kusekutheni umufi wakhetha bobabili indodana nomfowabo ukuba babe abaholi.“UVela wafaka isicelo ukuthi uyena yedwa umholi njengoba inkantolo ishilo.IJaji Jappie enkantolo yaseThekwini lakhipha isinqumo esithi impela uVimbeni, ngokubhala phansi wakhetha uVela njengomholi kodwa langahlulela ukuthi kwenziweni ngezindleko zecala.“Amajaji amabili uMnguni noPoyo Dlwati bavumelana nesinqumo sikaJappie. Kwathi uMadondo, waphetha ngokuthi bobabili uVela noMduduzi bakhethwa uThingo ukuba babe ngabaholi.Ngeshwa wakhothama uVela.“Ngesikhathi icala liqulwa inkantolo yathi uThingo lalubhale phansi luqoka uVela njengomholi ofanele. Kwachithwa ukuqoka ngomlomo.“Ngokobufakazi ummeli uMnuz Zwelabantu Buthelezi owayesetshenziswa wuThingo nebandla, wathula ubufakazi bokuthi uThingo lamcela ukuba alungise incwadi olwaluzoqoka kuyo owayeyongena esikhundleni salo. Wayibhala wayiyisa kulo incwadi lase liyibuyisela kuye isisayiniwe ngoFebhuwari 2000. USibisi nomunye baba ngofakazi kuleyo ncwadi. Ummeli wayigcina kwaze kwashona uThingo.“NgoMashi 16, 2011 uThingo lathumela incwadi kuyena limkhumbuza ngomuntu olwalumqokile ukuba angene esikhundleni uma ekhothama.“Ngelanga lokutshalwa koThingo uButhelezi wacelwa ukuba amemezele ozoba wumholi.Inkosi yamaQadi uNgcobo yabe isimemezela omunye umholi uButhelezi owayebekelwe lo msebenzi engakawenzi. Inkosi yamemezela uMduduzi.“Kube khona ofakazi abafunde okwakubhalwe wuThingo bakuqinisekisa ukuthi impela isandla salo esasayina.",AboNyazi bakhokhiswa izindleko zecala
"SIMPHIWE NGUBANEKUVAME ukuba nzima ukunikeza umshayeli izeluleko zokuthi ashayele kanjani uma izulu likhithikile noma kuneqhwa ngoba isimo esinjalo asijwayelekile emigwaqeni yaseNingizimu Afrika.Ngesonto eledlule ngesikhathi imigwaqo imbozwe yiqhwa kukhombise ukubaluleka kwesidingo sokucobelelana ngamasu okushayeli ezimweni ezifuze lezi.Imigwaqo engothelawayeka nemincane ibimbozwe yiqhwa okwenze kwaba yingozi ukushayela. Kuba yingozi kakhulu uma iqhwa selincibilika lokhu okwenza imigwaqo ibe manzi kubenzima ukulawula imoto.Ngezansi ngezinye izexwayiso ezikhishwe ngochwepheshwe bezimoto nemigwaqo ezingasiza abashayeli ezimweni ezinjena.1. Uma imoto ishelelela, nciphisa kancane ku-accelerator bese ubhekisa amasondo angaphambili lapho ishelelela ngakhona.2. Qinisekisa ukuthi amathayi akho awayona impandla.Amanye amazwe izimoto zisebenzisa amathayi abizwa ngokuthi i-chain or snow chain okwazi ukuwasebenzisa emigwaqeni esheleleyo.Lokhu kuyihaba emigwaqeni yakuleli. Khumblula ukuthi nawo lamathayi angashelela uma kuneqhwa.Qiniseka ukuthi ama-brakes asebenza kahle futhi axhunywe kahle futhi ayabambisisaAnti-Lock Brakes – Cindezela amabhuleki kusukela iqala ishelelela imoto kuze kube iyama. Kungenzeka uyizwe idlikizela, unganaki lokhu kujwayelekile.No Anti-Lock Brakes – cindezela amabhuleki kodwa uqinisekise ukuthi awuwalokhi amasondo. Dedela bese ucindezela amabhuleki futhi. Thatha lokhu njenge – “mechanical ABS”3. Gcina amawindi akho ehlanzekile ngokuthi uncibilikise iqhwa, futhi ama-windscreen wipers asebenza kahle.Sebenzisa okuthile okungacijile ususe iqhwa emawindini noma ngabe uhamba ibanga elifushane. Inkungu engaphakathi emotweni ingasuswa kalula ngokuthi uvule i-vent windows.4. Qaphela amaloli noma izimoto ezisuke zikhucucula iqhwa emgwaqweni. Zivame ukuphayipha amalambu zixwayisa, ngakho qaphelisisa uma uzidlula emgwaqweni.5. Shiya igebe elikhulu phakathi kwakho nemoto oyilandelayo.6. Susa imoto ngegiya eliphansi futhi unciphise ku-accelerator uma ushayela ezimweni zomgwaqo ezingezintshe.Amanye amaphuzu angenhla akhishwe uMqondisi oMkhulu kwa-RAC Driving Solutions, uMnuz Eugene Herbert.",Lihlomele ngayo yonke indlela iqwha
"SISHAYELWE ihlombe isabelozimali sika-R158.5 million uNgqongqoshe wezeziMali, uMnuz Malusi Gigaba , asinikeze i-Independent Police Investigative Directorate (Ipid).I-Ipid ibikhala ngokuthi ayinayo imali yokuqhuba umsebenzi wayo wamaphoyisa aphula umthetho. I-Ipid iveze ukuthi ayinayo imali yokuqasha abasebenzi abazoyisiza ukuxazulula amacala.Iveze ukuthi inezikhala zomsebenzi ezingu-27 nabasebenzi abangu-388. ""Isabelozimali sizosiza ukuthi kulungiswe amaphutha ayebonwe ngumcwaningi mabhuku kulungiswe nezokuphathwa kwamacala. Bazokwazi nokuthuthukisa ezobuchwepheshe nezokuphepha emahhovisi abo,"" kusho amalungu ekomidi lezokuphepha ephalamende. UMnuz Francois Beukman onguSihlalo wekomidi lezokuPhepha ephalamende, usishayele ihlombe lesi sinqumo esho nokuthi i-Ipid isizowenza kahle umsebenzi wayo.""Uma i-Ipid ingenayo imali eyanele ayikwazi ukusebenza kodwa njengoba kungena imali, amacala azophenywa futhi kujeziswe abaphula umthetho,"" kusho uBeukman. Ugqugquzele i-Ipid ukuthi igcwalise izikhala zomsebenzi ukuze ithole umbiko omuhle kumcwaningi mabhuku.UMnuz Zakhele Mbhele weDA, uthe, bakhathazekile ngoba i-Ipid ihlale inemali encane bese iba nezingqinamba uma sekufanele iphenye amaphoyisa. """"Sizoqhubeka nokuxoxa namalungu ekomidi lezokuphepha ukuze i-Ipid ithole imali eyanele ezoyisiza ukwenza umsebenzi,"" kusho uMbhele. I-Ipid ayitholakalanga ukuphawula ngokunikezwa imali ethe xaxa.",IPID seyizokwazi ukusebenza ngemuva kokuthola uchatha kwisabelomali
"KUMQOKA ukuthi abadlali beBafana Bafana babuyise ukuzethemba ngokunqoba imidlalo yobungani abazoyigijima neNamibia neZambia ngokwehlukana kuleli sonto, kusho ukaputeni, uThulani Hlatshwayo.IBafana izoqale ingcwekisane neNamibia ngoLwesine eRoyal Bafokeng Stadium ngo-7 ebusuku. Izobe isitholana phezulu neZambia ngeSonto enkundleni efanayo ngo-3 ntambama.Imidlalo yandulela emqoka yokuhlungela i-Africa Cup of Nations (Afcon) ka-2021, iBafana ezoyidlala neSao Tome and Principe ngoNovemba.Umdlalo wokuqala ungoNovemba-9, owesibili ube ngoNovemba 11. Imidlalo kwakumele ibe ngoMashi kodwa yahlehliswa emuva kokuthi umhlaba wonke uhlaselwe yiCoronavirus, emise imidlalo yamazwe namaligi emhlabeni.UHlatshwayo uthe kusemqoka ukuthi babuyise ukuzethemba ngokuthi banqobe imidlalo yobungani.Amazwe omhlaba abuyela enkundleni kuleli windi leFifa emuva kokuma kwemidlalo umhlaba wonke ngenxa yeCoronavirus.“Kumnandi ukubuya emuva kwezinyanga ezinhlanu (engadlali amaqembu esizwe). Ngijabule ngokuba seqenjini lesizwe ikakhulukazi njengoba sase siyiqalile indlela yokuhlungela i-Afcon. Nakanjani sibheke ukuthola imiphumela emihle. Siyakwazi ukubaluleka kwayo. Sizobe sidlala namaqembu amabili esiwaziyo. Kusemqoka ukuthola imiphumela emihle njengoba silungiselela ukubhekana neSao Tome kabili,” kusho uHlatshwayo.Umgadli weBafana, uKermit Erasmus, oqede isizini engomunye wabadlali abashaye amagoli amaningi kwiligi, uthe wethemba ukuthi uzoqhubeka nefomu naseqenjini lesizwe.“Sengibheke imidlalo esiya kuyo. Ngithemba ukuthi ngizoqhubeka nokwenza lokho (ukushaya amagoli) naseqenjini lesizwe. Kuyajabulisa ukubuya emuva kwesikhathi eside esidalwe nyigciwane kodwa-ke lezi yizinto okumele siphile nazo. Ngithemba ukuthi sizoba nomdlalo omuhle sithole nomphumela omuhle,” kusho * -Erasmus.Emidlalweni yokuqala yokuhlunga iBafana yahlulwa iGhana ngo 2-0 yase ishaya iSudan ngo 1-0. Izodlala nala mazwe ngoMashi ngonyaka ozayo.",Ukunqoba kuzobuyisa ukuzethemba: Hlatshwayo
"OYINJINI yasesiswini kuHighlands Park, uMothobi Mvala, uthe okumqoka kakhulu kubona njengamanje wukuvika izembe kunokwenza kahle kuNedbank Cup eqale ngoMsombuluko.UMvala (22) ungomunye wabadlali abawumgogodla kuHighlands nethembele kubona emshikashikeni wayo wokuvika izembe. Ungqomfele phakathi igoli elimqoka ngemizuzu yokugcina leli qembu liguqisa ngo 1-0 iFree State Stars koweligi ngeSonto eGoble Park, eBethlehem.Nakuba liwunqobile lo mdlalo kodwa iqembu alikasuki esishozini sezembe. Lisahlezi endaweni ka-15 ku-log ngamaphuzu angu-17 ngemuva kwemidlalo engu-20.Nokho, kule mpelasonto iLions of The North izoke ithi ukukhohlwa wumshikashika wezembe njengoba izophinde ibhekane neFree State Stars kowempindamshaye weNedbank Cup Last 32 khona eGoble Park, eBethlehem, ngoMgqibelo ngo-8 ebusuku.“Yebo, iwini esiyithole ngeSonto kwiFree State besiyidinga kakhulu. Ningasho ngaphandle kokungabaza ukuthi ibuyise ukuzethemba kithina njengabadlali beqembu ngaphambi komdlalo olandelayo weNedbank esiyowudlala nayo futhi iFree State.“Kodwa okubaluleke kakhulu nokusemiqondweni yethu njengamanje njengabadlali beHighlands, wukulwa ngakho konke esinakho kule midlalo esisalele, sisuke kule ndawo esikuyona ku-log. Ngeke kusisize ngalutho ukwenza kahle kuNedbank ekubeni singakaphumeleli ukusuka ezembeni,” kusho uMvala.Lo mdlali udlala indawo yokuphunga izitha esiswini saleli qembu ebe edle nangokushoshela phambili uma ithuba livuma. Nguyena njengamanje ozihola phambili ngokushaya amagoli kuleli qembu - ngamahlanu - elandelwa ngumgadli uCollins Mbesuma ngamane.“Yize khona singeke sizithambise emidlalweni yeNedbank kodwa okumqoka kakhulu kithina ukwenza isiqiniseko sokuthi siyalivika izembe. Abalandeli bethu baseseka ngendlela eyisimanga, ngakho kungaba buhlungu kabi kubona nakithina badlali uma iqembu lingagcina ngokudliwa yizembe.“Nokho, sizolwela ukuwunqoba futhi umdlalo weNedbank neFree State ngoMgqibelo, yize sazi kahle ukuthi kuzoba ngumdlalo onzima kakhulu.Isimo sethu nesabo (abeFree State) siyefana ngoba nabo balwela ukuvika izembe, kanti bazolwela ukungaphoxi abalandeli babo ngokuphumaekuseni kuNedbank,” kuphetha le njini yasesiswini ebiyibambe eqenjini lesizwe lika-Under 23 eliphume ekuseni kuma-Olympic Games abeseBrazil ngo-Agasti nyakenye.IHighlands, eqeqeshwa wuGordon Igesund, ihlalelwe ngumqansa emidlalweni eyishumi eyisalele, ukwenza isiqiniseko sokuthi ithola amaphuzu amqoka angagcina ngokuyiphephisa ezembeni noma ukuyodlala kumaPlay-Off.Phakathi kwemidlalo esalele iHighlands, kubalwa iMaritzburg United (ekhaya), Lamontville Golden Arrows (ekuhambeni), Orlando Pirates (ekhaya), Bidvest Wits (ekhaya), ukubala nje embalwa.",Umshikashika wokuvika izembe
"SABELO NSELEABAHLAZIYI bezepolitiki bathi owayenguMengameli wezwe, uMnuz Jacob Zuma, ubesebona ukuthi uphelelwe amahlathi okucasha yingakho ekhethe ukungasiphikisi isicelo esifakwe yikhomishini yeJaji Raymond Zondo, enkantolo yomthethosisekelo.Baxwayise ngokuthi uZuma, ufihle induku emqubeni ngesenzo sokungasiphikisi lesi sicelo.Ikhomishini ephenya ngokulawulwa kombuso yidlanzana ifuna iNkantolo yoMthethosisekelo iphoqe uZuma ukuthi aphendule imibuzo yayo.Izolo ummeli kaZuma, uMnuz Eric Mabuza, ubhalele inkantolo yomthethosisekelo eyazisa ukuthi uZuma ngeke asiphikise lesi sicelo esizolalelwa ngoDisemba 29. Isicelo safakwa emuva kokuthi uZuma ehambe ngaphandle kwemvume kaZondo emuva kokubhuntsha kwesicelo sakhe sokuthi uZondo ashenxe esikhundleni uma yena ezofakaza.Abahlaziyi bezepolitiki bathe kasimangazi isinqumo ngoba bekusobala vele ukuthi uZuma ngeke aliwine icala.Umhlaziyi wezepolitiki ozimele, uMnuz Thabani Khumalo, kanye nomhlaziyi wezepolitiki ozinze eNyuvesi yaKwaZulu-Natal, uMnuz Zakhele Ndlovu, bakholelwa wukuthi uZuma uzovuma ukuya phambi kwekhomishini kepha afike engayiphenduli eminye yemibuzo azobuzwa yona.""Uzokuya kwikhomishini kodwa afike enze into eyenziwe uNkk Dudu Myeni (oweyengusihlalo webhodi lakwaSAA), afike engayiphenduli imibuzo ayibona ukuthi iyingozi,"" kusho uKhumalo.Uqhube wathi bese kucacile ukuthi amahlathi okucasha aphelile kuZuma, wathi ingakho enqume ukungasiphikisi isicelo.""Uyabona ukuthi umthetho uza kuye ngqo, wabona kungcono asebenzise ilungelo lakhe lokungayiphenduli eminye yemibuzo.""UNdlovu uvumelane noKhumalo, wathi bekusobala ukuthi inkantolo yomthethosisekelo izovuna ikhomishini kaZondo.""Uyazi vele ukuthi ayikho enye inkantolo engaphezu kweyomthethosisekelo. Wazi kahle ukuthi ubengeke akwazi ukusidlulisa isinqumo sayo ngoba vele bekucacile ukuthi uzofike engaphumeleli.""Yena uZuma ubesewudlalile umdlalo wokubambezela kepha lapha babonile ukuthi sebefike ekugcineni, base bethatha isinqumo sokungasiphikisi lesi sicelo.""Lesi yisinqumo esikhaliphile ngasohlangothini lwakhe. Uzokuya kwikhomishini kodwa bese engayiphenduli imibuzo abonayo ukuthi izomfaka enkingeni.""",Ayaphela amahlathi kuZuma: abahlaziyi
"IVULELWE icala lokwesabisa iMeya kaMasipala waKwaNongoma uMnuz Albert Mncwango emuva komsindo oqubuke kulo masipala mayelana nethenda yonogada okuthiwa isinikwe enye inkampani. Kuthiwa kunqanyulwe inkontileka yeMighty B Security kwafakwa i-Eros Security.UMnuz Zwelethu Mbhele (49) oyinhloko yonogada abephucwe ithenda usola uMncwango ngokumesabisa nokwenze wagcina esemthathele izinyathelo zomthetho. UMbhele uthi emuva kokuba bephucwe ithenda kwabe sekukhangiswa kabusha naye wahamba ethi uyofaka isicelo senkampani yabo.“Ngafika kwathiwa ugesi awukho, ngeke bakwazi ukugaya amaphepha ngalinda khona emahhovisi kamasipala. Kwaqhamuka izimoto zikaMncwango, wehla waqonda kimi wangisongela wathi ngimthukile uzongikhombisa abantu. Wathi ngeke avume yena ukudlala mina, uzongifundisa isifundo ungowakwaMncwango yena,"" kusho uMbhele.Ethintwa uMncwango ngalolu daba uvele wafa yinsini, wathi ayikho yonke le nto eshiwo uMbhele.“Lo muntu waqala ngokwesabisa imenenja kamasipala, wangethuka ehamba ethi kubantu ufuna ukungibona. Ngesikhathi ngiya kuye ngangimnika ithuba lokungibona nokukhuza ukuthi ahlukane nokusabisa abasebenzi ngoba sekwake kwabulawa omunye umsebenzi lapha singazi kanjani,"" kusho uMncwango.Ukhale nangokuthi uMbhele wayefika ephethe isibhamu emahhovisi nokwakubonakala kuyingozi.“Akuvumelekile ukungena nesibhamu emahhovisi kamasipala kodwa yena ubegcaluza nesibhamu esabisa nabasebenzi benkampani entsha ethi uzoke abone ukuthi bazosebenza kanjani. Ngaze ngabikela abaphathi bakhe ngalolu daba,"" kuqhuba uMncwangoUthe uyabona ukuthi enye into ekhalisa uMbhele ukuphucwa ithenda.UMbhele umile kwelokuthi uMncwango wamesabisa futhi kufanele ashushiswengalokho.",Imeya ecaleni lokwesabisa owonogada
"BAWINILE NGCOBOB ADEDELWE ngebheyili yamahhala abasolwa abangu-18 abasolwa ngokweba izinsimbi ezisonqenqemeni lomgwaqo.Laba basolwa bavele eNkantolo yeMantshi ePinetown ngoMsombuluko emuva kokuboshwa ngoLwesihlanu ebusuku, bebanjwa oqotsheni beba izinsimbi ku-N3 naku-M13 ngaseShongweni.Laba bantu okuthiwa babegqoke amajakhethi agqokwa ngabantu abasuke besebenza emgwaqeni baboshwe emuva kokuthi kukhona abababonile kwabizwa amaphoyisa akwa-SAPS nawakwa-RTI.Okhulumela amaphoyisa esifundazweni, uCaptain Thulani Zwane, uthe laba basolwa abaneminyaka ephakathi kuka-18 no-48 baboshwe ngamaphoyisa aseHillcrest babekwe icala lokweba.Laba basolwa kuthiwa bebematasa bekhipha lezi zinsimbi kungathi bangabasebenzi basemgwaqeni. Eceleni komgwaqo kuthiwa bekuneloli ebeliphayiza ama-indicator okusolakala ukuthi bebezolisebenzisa ukufaka lezi zinsimbi.Leli loli kuthiwa belingenazo izinombolo, linepheshana elinikwa labo abasuke bebhalisele inombolo yemoto entsha.Kulaba ababoshiwe abathathu abakuleli kuthi abangu-15 abokudabuka emazweni angaphandle.Kuboshwa laba basolwa nje ngo-Ephreli kuthiwa kubikwe elinye icala elifana naleli eVerulam.UNgqongqoshe wezokuPhepha KwaZulu-Natal, uMnuz Willies Mchunu, uthe ziyanda izigameko zokwebiwa kwezinsimbi ezisiza ukuqinisekisa ukuphepha emigwaqeni yesifundazwe kanti lokhu kweba kulahlekisa uhulumeni isizumbulu semali.“Ukuboshwa kwalaba basolwa kufika ngesikhathi uhulumeni eqinisa ekulweni nobugebengu, inkohlakalo nokukhwabanisa ikakhulukazi okuholela ekushoneni kwabantu ezingozini zomgwaqo,” kusho uMchunu.Uthe lesi sifundazwe sinezinga elingamukelekile lezingozi nokufa kwabantu emigwaqeni, esinye sezizathu zalokhu ukwebiwa kwezimpahla zomphakathi ezifana nazo lezi zinsimbi nezimpawu zomgwaqo ezisetshenziswa ukuqinisekisa ukuphepha.“Kuyacaca ukuthi sineqembu lezigebengu elisemkhankasweni wokubeka engcupheni impilo yabashayeli nabantu abasebensiza umgwaqo ukuze benze inzuzo ngezindlela ezingalungile,” kusho uMchunu.Uthe bonke abenza lokhu bazoboshwa babhekane nengalo yomthetho.",Badedelwe ‘abantshontshe izinsimbi’
"UNGQONGQOSHE wezeMidlalo kuzwelonke uTokozile Xasa ugculisekile ngombiko wethimba le-Eminent Persons Group ngokusabalaliswa ngokulingana kwezinhlanga kwezemidlalo.UXasa wethule lo mbiko ngoMsombuluko lapho kuvele ukuthi yize ibonakala inqubekela phambili kwezinye izinhlobo zemidlalo kodwa kwezinye kusashoda.Umbiko ubungagxile asekutheni kumele kwenzeke uguquko nasezikhundleni zokuphatha nakubaqeqeshi.“Sinyuke ngo-60% isibalo sabamnyama kwikhilikithi sisuka ku-45%, i-hockey inyuke ngo-45% isuka ku-20%. Ibhola lombhoxo lisuke ku-34% laya ku-42%, i-netball yaba ngu-56% isuka ku-37%,” kusho uXasa.Umbiko uveze ukuthi mkhulu umehluko osubonakele ebholeni lombhoxo, ikhilikithi ne-netball kodwa kusashayisa amakhala okwenzeka kwi-tennis, swimming, bowling, rowing nakuma-bowls okusagcwele abamhlophe.Umbiko uthe uma le mikhakha yemidlalo ingashintshi ingase ingakwazi ukuthola ukwesekwa okuphelele.“Akumele kube khona ukungabaza ukuthi ukhona umehluko obonakalayo ngokuthi abelungu kungabe kusaba yibona abaningi kwezemidlalo.Uma singakusukumeli lokhu sikushintshe kuzoholela ekutheni imidlalo eminingi igcine ingasenaso isizinda okungaholela ekutheni kungenziwa kahle kuyona,” kusho umbiko.Umbiko ubuncike ezibalweni zeStats SA eziveza ukuthi siyehla isibalo sabamhlophe abaneminyaka engaphansi kuka-18 ekubeni esabamnyama siyenyuka.Kuthiwe eminyakeni engu-25 kuzobe sekunoguquko olukhulu okusho ukuthi izinhlangano zemidlalo kumele zihambisane nalolu guquko.Kulindeleke ukuthi intsha emnyama engu-85% walezi zibalo isuke ku-17 million ifinyelele ku-21million. Abamhlophe abangu-1.4 million bazokwehla ngo-31% baye ngaphansi kwesigidi.",Umbiko uletha ithemba ngoguquko kwezemidlalo ezweni
"UMKHANDLU omele abenkolo yobuNazaretha uthe uzowalwela amaphoyisa aphoqwa ukuthi agunde izinwele ngoba lokho kunyathela ilungelo lawo lenkolo.Lokhu kushiwo nguMnuz Willington Myeni onguSihlalo weNazareth Judiciary Council emuva kokuba kuvele ukuthi kunabaphathi beziteshi abawanqumele ugwayi katiki amaphoyisa angafuni ukugunda. UMyeni uthe bazwile ngalolu daba futhi bazolwa baze bafike enkantolo uma kunesidingo. Amanye amaphoyisa akhulume neDaily News enguzakwabo waleli phephandaba athe atshelwe ukuthi azothathelwa izinyathelo uma engagundi izinwele nentshebe. Aveze nokuthi atshelwe ukuthi lokhu kuvele ehhovisi likaKhomishana obambile esifundazweni uLieutenant-General Nhlanhla Mkhwanazi.“UMthethosisekelo wakuleli uvikela wonke umuntu nangokwenkolo yakhe. Amaphoyisa akumele aphoqwe ukuthi agunde uma kuphambene nenkolo yawo. Kumele kubekwe imibandela yokuthi izinwele azikanywe kahle zihlanzeke, kanjalo nentshebe. Sibhekene nenselelo yokuthi abanye omasiteshi vele banenkinga ngenkolo yamaNazaretha, abayithandi,” kusho uMyeni.Uthe wonke amaphoyisa aphoqwayo kumele abikele bona emkhandlwini wabo badlulisele udaba ezinhlakeni ezifanele naseNkantolo yoMthetho-sisekelo.Iphoyisa elicele ukungadalulwa elisebenzela kwesinye isiteshi eThekwini litshele Isolezwe ukuthi liyiNazaretha kodwa liyazama ukuhlonipha umsebenzi noma kuphambene nenkolo yalo. Lithe uma kunenhlangano enkulu yebandla alizigundi izinwele nentshebe.Okhulumela amaphoyisa, uBrigadier Jay Naicker, uthe lona ngumthetho omdala wasemaphoyiseni awuveli kukhomishana obambile. Uthe kuwumsebenzi wawo wonke umphathi siteshi ukuqinisekisa ukuthi amaphoyisa ayayihlonipha imithetho yokuziphatha nokugqoka kahle umfaniswano.“Uma naye umphathi siteshi ehlulekile ukwenza umsebenzi wakhe angazithola enecala lokungaziphathi kahle,” kusho uNaicker.Udaba lwemigomo yokuziphatha kwamaphoyisa lusematheni ngenxa yephoyisa lasePinetown elidume ngokunconywa ezinkundleni zokuxhumana osekuqubuke umsindo ngoba line-tattoo engalweni. Amaphoyisa awavumelekile ukungena embuthweni enama-tattoo asezindaweni ezisobala. Isolezwe lithole nokuthi iphoyisa alivumelekile nokwanga uma ligqoke umfaniswano emphakathini.",Bazolwela amaphoyisa agundiswayo
"MBONGISENI BUTHELEZIEseGoliI SITOBHA se-Orlando Pirates, u-Edwin Gyimah, sifuna bayibhaxabule kabili iJomo Cosmos njengoba bezohlangana ku-Absa Premiership neNedbank Cup esikhathini esingangesonto.La maqembu azohlangana koweligi e-Orlando Stadium, eSoweto, ngoMgqibelo, ngo-7.30 ebusuku. Izolo aphinde atonyulwa ndawonye ngesikhathi kuqhathwa amaqembu azodlala ku-Last 16 yeNedbank Cup, eCarlton Centre, eGoli, izolo.Ngemuva kwalo mdlalo wangempelasonto la maqembu azodlala kowe-Last 16 weNedbank e-Olen Park, ePotchefstroom.“Asinankinga nokubhekana nabo kabili. Basishaya ekuhambeni manje beza ekhaya e-Orlando. Sizokwenza isiqiniseko sokuthi abaphumi nalutho. Kufanele siwunqobe lo mdlalo. Sifuna amaphuzu amathathu ukuze sikwazi ukuqede endaweni enhle ku-log,” kusho uGyima.“Umdlalo wethu nabo wendebe uzobe usekuhambeni. Kuzoba ngomuhle ngoba sashaywa yibo ekuhambeni koweligi kodwa manje kuzobe sekuhlukile. Sifuna ukuyishaya kabili. Umdlalo wendebe ubalulekile ngoba asifuni ukuqeda isizini sishwiba izandla. Kufanele kube khona esikutholayo ngoba kuyobe kuyinto enhle eqenjini.”Uthe bekungelula ukuthi athole indawo kuBucs ngoba yiqembu elikhulu.Akulula ukudlalela iPirates, lowo osuke ethi kulula usuke eqamba amanga. Luselude ukhalo kufanele ngiqhubeke ngisebenze kanzima,” kusho uGyimah.Umgadli weCosmos uBrice Aka uthe bajabulile ukuthi bazobhekana nePirates kuNedbank.“Yinto esiyifunayo ukuthi sidlale neqembu elikhulu. Siyazi ukuthi iqembu balishintshile akuselona leli ebesidlala nalo emzuliswaneni wokuqala kodwa sikulengele ukubhekana nabo. Sifuna ukubashaya sikwazi ukudlulela kuma-quater final alo mqhudelwano,” kusho u-Aka“Sabashaya sidlalela ekhaya. Uzositshela umqeqeshi uJomo Sono ukuthi kumele senzeni uma sesidlala nabo ngoba sebeyiqembu elihlukile manje. Sifuna ukubamangaza ngoba thina siyiqembu elimangaza abantu. Into okufanele siyilungise nje ukuthi sidlale kahle uma sidlala ekuhambeni ngoba yiyo ebesingakayenzi kahle,” kusho u-Aka.Isiyonke imidlalo yeNedbank Cup Last 16:Jomo Cosmos v Orlando PiratesMpumalanga Black Aces v Maritzburg UnitedPlatinum Stars v Polokwane CitySantos v Free State StarsGolden Arrows v BarokaSuperSport v University of PretoriaMagesi v Bidvest WitsMamelodi Sundowns v Mbombela United",Izinsongo nxa zonke kuPirates neCosmos
"ASALE emangele futhi eshaqekile amalungu omphakathi kubulawa izithandani ebezihlala emqashweni, eLay Centre e-Edendale eMgungundlovu.Kuthiwa izithandani ezihlaselwe ngamadoda angaziwa, bezilungiselela  isidlo sasebusuku ngesikhathi zidutshulwa.Kubikwa ukuthi abahlasele bamemeze umufi, uNksz Nomfundo Nxumalo (31), obesendlini okuthe uma kucaca ukuthi akabezwa, bangena lapho ebehlezi khona maqede bamdubula.Ngaphambi kokuba bamdubule, kuthiwa bamdonse ngezinwele bemhudula phansi.Ingane eneminyaka emibili ebinaye ngesikhathi ehlaselwa, kuthiwa bamdubule ibuka. Isoka lakhe uMnuz Siyabonga Ndlovu (38), ebelosa inyama emnyango, kuthiwa liphuthume egunjini labo liyobheka ukuthi kwenzekani.Abasolwa kuthiwa babhekise isibhamu ngakuye maqede bamdubula.UNksz Nxumalo kuthiwa ushonele endaweni yesigameko, uNdlovu ushone esephuthunyiswa esibhedlela.Ikhansela lase-Edendale uMnuz Xolani Ngongoma, lithe okwamanje okekho owaziyo ngembangela yokudutshulwa kwezithandani. Uthe naye udidekile ngalesi sigameko njengoba sekunezigameko eziningi zokubulawa kwabantu eMgungundlovu.“Umphakathi uthukile futhi usamangele ngalesi sehlo sangoLwesine ebusuku. Sekuphenduke insakavukela umchilo wesidwaba ukubulawa kwabantu kule ndawo. Siyafisa ukuthi amaphoyisa angenele ukuze kunqandeke le nkinga,” kusho uNgongoma.Kuthintwa umndeni kaNksz Nxumalo, udadewabo ocele ukungadalulwa, uthe bengumndeni abafisi ukuphawula ngesigameko.“Impela udadewethu udutshulwe nesoka lakhe kodwa akukho esifisa ukukukhuluma emaphepheni. Sifisa nje ukungaphawuli nhlobo, kusebuhlungu,” kusho udadewabo kaNksz Nxumalo maqede wavala ucingo.Eminye imizamo yokuthola umndeni kaNdlovu ayizange iphumelele izolo njengoba izinombolo zabo zingazange zitholakale kwaze kwashaya isikhathi sokushicilela.Okhulumela amaphoyisa KwaZulu-Natal uCaptain Nqobile Gwala, usiqinisekisile isigameko sokudutshulwa kwezithandani.“Amaphoyisa asesiteshini sasePlessislaer aphenya amacala okubulala. Imbangela yokubulala ayikaziwa,” kusho uCaptain Gwala.UKhomishana wamaphoyisa KwaZulu- Natal u-Lieutenant General Nhlanhla Mkhwanazi, ohambele umhlangano obusesiteshini samaphoyisa ePlessislaer, uthe umbutho uphezu kwezinhlelo zokubuqeda nya ubugebengu eMgungundlovu.“Sifuna izigilamkhuba ziphelelwe yimigodi yokucasha ngezinsuku esizonkanisa ngazo ezindaweni ezaziwayo ukuthi zikhungethwe yizinkinga zobugebengu. Lolu hlelo sizoluqhuba nakwezinye izindawo zasesifundazweni ezidume ngobugebengu. Amaphoyisa wonke azosebenza ngokubambisana, ukuze umsebenzi uhambe ngendlela,” kubeka uMkhwanazi.Isiteshi sasePlessislaer ngesinye seziteshi ezakhelene nezindawo ezidume ngobugebengu esifundaweni, esijutshwe ukuthi sinqande izinkinga.Ilokishi iMbali, yilo okuzogcwala kulo amaphoyisa azobe ejutshelwe ukuqapha isimo ngenhloso yokuqeda ukubulawa kwabantu.",Kubulawe izithandani phambi kwengane
"MHLELI: Bengilokhu ngiluziba lolu daba kodwa sengiyabona nami ukuthi ake ngiphawule. Cha abaphathi boKhozi FM abayeke impakamo bazehlise bakhulume no-Owen Ndlovu.Nabelungu bayakhomba nje kuphela emsebenzini thina sisebenze bese bona bethola enhle imali ngalokho, kungani pho uNdlovu ebukelwa phansi ngobuhlakani bakhe yingoba ewumuntu omnyama? Ngokwami abaphathi boKhozi abehlise impakamo baxoxe noNdlovu iphele le nto. Okunye engikuthandile ngoNdlovu ngukuthi ufisa abaculi bahlomule. Kufanele ophumelele kube khona imiklomelo ayitholayo kanjalo nongenile kwabangu-10 kube nokuncane akutholayo. Yiningi imali esivota ngayo, akukuhle ukuthi kuhlomule uKhozi kuphela ebese abaculi kuba yigama nje ukuthi bangenile kwezingu-10. Yingakho ngize ngisole ukuthi nokungena kukaMthandeni “Igcokama Elisha” Manqele noKhuzani “Indlamlenze” Mpungose kuyindlela yokwenza imali kwaboKhozi. Empeleni asinakho ubufakazi bokuthi basohlwini ngevoti, kusengenzeka kwenziwa imali kwazise uKhozi ngonyaka odlule ohlelweni uSigiyangengoma izihambeli ezazimenyiwe zizochaza zathi ingoma ephume ngoNovemba nengakaze idlalwe kakhulu emsakazweni ayikhethwa kodwa muva sekungena izingoma ebezinamaviki amabili ziphumile, kanjalo nasoKhozini zidlalwe kanye. Akasekho obuyayo ezochaza ukuthi sekushintshile nezikaNovemba seziyathathwa. Lokho nje kukodwa kusivezela impakamo kubaphathi boKhozi kanjalo nokuthi kukhona okushaya amanzi ngokuqokwa kwezingoma ezingu-10. Kokunye  ezimele umaskandi zivele ziphuma ngoNovemba nangoDisemba unyaka  nonyaka ngeke sithi bebephazanyiswe yiCovid-19.Ngicela abaphathi boKhozi bayoguqa ku-Owen Ndlovu ukuze sivote sikhululekile.Thanda Mnikaziwempuphu Chonco ESHAYAMOYA",UKhozi FM aluzehlise ku-Owen Ndlovu
"AKADEDELANGA lutho okhulumela i-Economic Freedom Fighters  (EFF) ebuzwa ngomhlangano wetiye phakathi kwalowo owayengumengameli wakuleli uMnuz Jacob Zuma nomengameli we-EFF uMnuz Julius Malema ngoLwesihlanu. Ephekwa ngemibuzo ngaphandle kwesithabathaba somuzi kaZuma oseNkandla, uMnuz Vuyani Pambo uhlale odabeni lwetiye wangasuka kulo ebuzwa ukuthi bekukhulunywa ngani kulo mhlangano obuhanjelwe ngisho u-Adv Dali Mpofu noMnuz Tony Yengeni. “Umhlangano uhambe kahle kakhulu. Itiye belimnandi, lishisa njengoba nazi. Niyazi ke ukuthi ukushisa kwetiye kusho ukuthi kumele uthathe isikhathi sakho uma uliphuza....kodwa nje uhambe kahle umhlangano kalowo owayengumengameli nomholi we-EFF,” kusho uPambo. Ebuzwa ukuthi ubezokwenzani uMpofu kulo mhlangano uPambo uthe ubephelezela nje kuphela kodwa wanqaba ukuphawula ngokuba khona kukaYengeni. “Bekuhlangenwe ngetiye nje akukho okunye. Njengabantu abamnyama niyazi ukuthi asidinge sizathu sokuhlangana siziphuzele itiye,” kuqhuba uPambo. Kube nemibiko engaqinisekisiwe yokuthi uMalema uzodingida udaba lokungaveli kukaZuma kwikhomishini ephenya ngokulawulwa kombuso yidlanzana. Ebuzwa ukuthi ngabe usezovela yini kwikhomishini ngemuva kwalo mhlangano uPambo uthe akakhulumeli uZuma, uzophendula imibuzo ethinta i-EFF nomholi wayo kuphela. ",'Belimnandi itiye kwaZuma...' - EFF
"ZIBAKHALELE odokotelambumbulu baseThekwini ababoshwe emva kwezinsolo zokukhwabanisa izincwadi zokugula. Amaphoyisa aKwaMashu esigcemeni sakwaP, ophiko lweCrime Intelligence abophe abangani omunye oneminyaka ewu-37 nona-47 okusolwa ukuthi bazenza odokotela maqede benzele abantu izincwadi zokugula ezingekho emthethweni.Okhulumela amaphoyisa esifundazweni iKwaZulu-Natal, uColonel Thembeka Mbele uthe abasolwa babanjwe emva kophenyo olunzulu lwamaphoyisa. ""Amaphoyisa ebelandela umkhondo emuva kokuthi encinzwe indlebe ngabantu abazenza odokotela abenza izincwadi zomgunyathi zokugula, babizeR50. Elinye lamaphoyisa libe selizenza omunye wamakhasimende abangazange bananaze balenzela ngokushesha,"" kusho uColonel Mbele.Eqhuba uColonel Mbele uthe emuva kokuthi labo dokotelambumbulu benzele iphoyisa incwadi libe selizethula kubo, basesha batholakala nenqwaba yezincwadi zokugula ezingabhaliwe. Izincwadi bekungezikhishwa ngodokotela bakahulumeni kanjalo nodokotela abazimele esifundazweni sonke.Ephetha uColonel Mbele uthe babe sebeboshwa kanjalo odokotelambumbulu. Kulindeleke bavele eNkantolo yeMantshi eNtuzuma ngoMsombuluko (namuhla) ngecala lokukhwabanisa.",Kuboshwe odokotela mbumbulu KwaMashu
"UKUVALWA kokudayiswa kotshwala eNingizimu Afrika kuzoba nomthelela omubi kubasebenzi emuva kokuthi iHeineken South Africa, imemezele ukuthi ngeke ikwazi ukuqhubeka nezinhlelo zefemu kaR6 billion ebizokhiqiza utshwala KwaZulu-Natal.Le femu bekulindeleke ukuthi idale amathuba omsebenzi awu-400 namanye abezodaleka ezinkampanini ezenza izinto ezahlukene ezidingwa emkhiqizweni wotshwala.Uhulumeni uye wavala ukudayiswa kotshwala yize izwe selehliselwe esigabeni sesithathu sikathaqa ekhala ngokugcwala kwezibhedlela kakhulu uma kudayiswa utshwala ebala ukulwa nezingozi zomgwaqo.Akusiyo yodwa iHeineken engeke itshale imali kodwa neSouth African Breweries (SAB) imemezele ukuthi ngeke isatshala uR2.5 billion kulo nyaka noR2.5 billion ngonyaka ozayo ngenxa yokuvalwa kokudayiswa kotshwala.Isikhulu esiphezulu sakwaSAB uMnuz Andrew Murray, sithe ukuvalwa kokudayiswa kotshwala amasonto awu-12 kubalahlekisele ngo-30% womkhiqizo abawenza ngonyaka kanjalo nasemabhukwini kuzoba nesikhala.UMnuz Richard Rushton oyisikhulu esiphezulu senkampani eyenza amawayini, ama-cider nogologo iDistell uthe isigaba sokuvalwa kokudayisa utshwala sokuqala siqede imisebenzi ewu-118 000.Uthe: “Ucwaningo lwethu luveza ukuthi ukuvalwa kokudayisa utshwala kuzoshaya abasebenzi ngoba uma sibuka ukuthi utshwala buzovalwa amasonto ayisishiyagalolunye kusho ukuthi kuzolahleka eminye imisebenzi ewu-84 000. Kufanele sizibuze ukuthi ukuvala utshwala ngabe kulungile yini uma sibuka umonakalo owenzekayo empilweni yabanye abantu.”Uthe imboni yotshwala yalahlekelwa uR15.4 billion ngesikhathi buvalwe amasonto ayisithupha, kulokhu balindele ukulahlekelwa wuR13 billion.AbakwaHeineken South Africa bathe bazoqhubeka nokusebenza eSedibeng, eGauteng, kodwa ngebhadi ngeke bakwazi ukuvula indawo yokuphisa utshwala eKZN.“Ukuvalwa kokudayisa utshwala kusimpintshile ngoba ayikho imali engenayo. Sizama izindlela ezihlukene zokuhlenga imisebenzi yabasebenzi bethu abangaphezu kuka-900.“Sicela uhulumeni avule utshwala, siyimboni sizosebenzisana naye ukuqinisekisa ukuthi silungisa lokho akhathazeke ngakho,” kusho abakwaHeineken SA.",Kushaya kubasebenzi ukuvalwa kotshwala
"UNGQONGQOSHE woMnyango wezeMpilo kuleli uDkt Zweli Mkhize usememezele ukuthi sesinyukele ku-2 783 isibalo sabantu osekuqinisekisiwe ukuthi baneCovid-19 kuleli kanti isibalo sabashonile sesinyukele ku-50. Lokhu kusho ukuthi isibalo sabathelelekile sinyuke ngo-178 kuleso ebesimenyezelwe ngoLwesine. NgoLwesine isibalo sabathelelekile sinyuke ngo-99 kuphela kodwa esabashonile sanyuka ngo-14.%%%twitter https://twitter.com/hashtag/COVID_19?src=hash&ref_src=twsrc%5Etfw"">#COVID_19cases in South Africa is 2783. 
pic.twitter.com/cBQs3KgvSo— Dr Zweli Mkhize (@DrZweliMkhize)Umnyango WezoBulungiswa nokuHlunyeleliswa Kwezimilo ngoLwesihlanu nawo udalule ukuthi sinyukele ku-94 isibalo sabasebenzi basemajele abathelelekile. Okhulumela lo mnyango uMnuz Singabakho Nxumalo uthe abasebenzi abawu-9 abatheleleke kamuva abaseKutama Sinthumule Private Facility eLimpopo, eWarmbokveld eWestern Cape kanye nasemajele ase-East London naseWorcester. INingizimu Afrika isosukwini lwesi-22 lokuvalwa kwezwe kulandela isimemezelo sikamengameli Cyril Ramaphosa sokulula isikhathi sikathaqa ngamasonto amabili ngeledlule. Khonamanjalo, inhlangano ebhekelela umnotho wase-Afrika, i-UN Economic Commission for Africa (UNECA) isixwayise abaholi bezizwe ukuthi iCovid-19 ingase ibulale abantu abawu-300 000 emazweni ase-Afrika. Le nhlangano icele ukuthi anikelelwe ngo$100 billion amazwe ase-Afrika ukumelana naleli gciwane. Njengamanje basabalelwa ngaphansi kuka-20 000 abantu abahaqwe yiCovid-19 emazweni ase-Afrika, kanti emhlabeni jikelele bawu-2 million asebethelelekile. IWorld Health Organization (WHO) ngoLwesine ithe kungenzeka kutheleleke ababalelwa ku-10 million emazweni ase-Afrika ezinyangeni ezintathu kuya kweziyisithupha ezizayo.","#Coronavirus: Sinyukele ku-2 783 isibalo sabahaqekile, sekushone abawu-50"
"OWAPHUMA kuTop 16 ku-Season 8 wama-Idols ngo-2012 ngoba amajaji ekhala ngokuthi usemncane, uthi lokhu kwamgqugquzela ukuthi afunde emaphutheni akhe.URethabile Khumalo (22) waseSoweto uthe ngesikhathi engenela ama-Idols wayenethemba lokuthi uzofinyelela esigabeni sokugcina.URethabile oyindodakazi yomculi uWinnie Khumalo uthe upheka i-albhamu yakhe yokuqala anethemba lokuthi izophuma ngenyanga azalwa ngayo uSepthemba.Uthe yize akhishwa kuma-Idols kodwa wayeqhubeka esebenza nabanye abantu ababesendimeni yomculo.“Ngavele ngalinda ukuqeda u-matric ukuze ngigxile kahle emculweni wami ngoba yinto engiyithandayo futhi esisegazini kimi,” kusho uRethabile.Uthe esephothule u-matric wenze izifundo ze-jazz ekolishi eSouth West Gauteng.“Ngifundele umculo we-jazz ngoba ngibona ukuthi umculo onganakiwe kodwa ongangisiza ngoba ngishaya nesiginci,” kusho uRethabile.Uthe esephothule izifundo zakhe wahlangana noBass Mdlongwa oyingane ka-Oskido wabe esemsayinisa enkampanini yakhe i-Africa Lit. “Kungisizile ukulinda ngesikhathi ngitshelwa ukuthi ngisemncane ngoba sengikhiphe umucu wami wokuqala owenza kahle kakhulu othi Glad To Be Yours,” kuchaza uRethabile.Uthe i-albhamu yakhe ngeke ibheke uhlobo olulodwa lomculo kodwa uzowuxuba ngoba akafuni ukuzivalela ngaphandle ngokucula uhlobo olulodwa lomculo.",Umucu wokuqala wowakhishwa kuma-Idols
"BAFUNA abolele ejele owesilisa osolwa ngokushaya abulale indodakazi yakhe okusolwa nokuthi ubeyidlwengula.Umphakathi waseBashaweni, eHarding, uthukuthele ngesenzo salo mlisa oneminyaka engu-47 osolwa ngokubulala indodakazi eneminyaka engu-13.Kuthiwa ingane ishonele esibhedlela ngoLwesine olwedlule. Umthombo oyilungu lomphakathi ocele ukungadalulwa uthe kusolwa ukuthi umsolwa ubehlala nezingane zakhe ezintathu. Uthe kusolwa ukuthi lena eshonile ubeyidlwengula ngoba ubeyigada eyisola nangokuqoma.NgoMsombuluko umphakathi ubhikishe ngaphandle kwenkantolo ufuna angadedelwa umsolwa kuqiniswe isigwebo. UMnuz Wiseman Mbotho, oyikhansela lendawo, uthe ubikeliwe ngalolu daba futhi umphakathi uthukuthele.“Kusolwa ukuthi lo baba ubulele ingane yakhe yingakho umphakathi udiniwe. Bengingekho embhikishweni kodwa ngitsheliwe ukuthi umphakathi uzoya koqhinqa enkantolo,” kuchaza uMbotho.Uveze ukuthi akakaxhumani nomndeni kodwa uzwile ukuthi ingane izongcwatshwa ngeSonto.Imizamo yokuthola abasondelene nomndeni ayiphumelelanga njengoba inombolo yocingo etholwe yiphephandaba ibingangeni.Okhulumela amaphoyisa KwaZulu-Natal, uCaptain Nqobile Gwala, uthe ngoLwesine olwedlule ngo-7.45 ebusuku intombazane eneminyakaengu-13 yashonela esibhedlela ngenxa yokushaywa.“Kusolwa ukuthi umufi washaywa wumsolwa ngenduku yensimbi emzimbeni wonke. Kuvulwe icala esiteshini samaphoyisa eHarding kwaboshwa umsolwa ovele eNkantolo yeMantshi eHarding ngoMsombuluko,” kusho uCaptain Gwala.Uthe kabanayo imininingwane ngokuthi icala libuyela nini enkantolo ngoba idokodo lisenkantolo.",Babhikishele indoda 'ebulale' indodakazi
"MHLENGI SHANGASEKUZOBA nezinguquko ezinqala kwezemfundo KwaZulu-Natal njengoba abafundi bakwaGrade 10 no-11 sebezobhala izivivinyo ezisethwe nguMnyango wezeMfundo hhayi ezikoleni.Lezi zivivinyo, ezizogxila ezifundweni ezithathwa njengezinzima iMaths neSayensi, zizobhalwa njalo ngekota yonyaka.U-matric kuphela okwamanje obhala izivivinyo ezisethwe ngumnyango, amanye amabanga abhala ezisethwe ezikoleni.UDkt Nkosinathi Sishi, oyinhloko yomnyango, uthe lezi zinguquko ziza nohlelo obelwethulwa eSikhawini izolo iSijika Imfundo.Isifunda uThungulu esesibili ukwethula lolu hlelo oluqale esifundeni iPinetown.USishi uthe inhloso yokuthi kubhaliswe lezi zivivinyo wukuqinisekisa ukuthi kushaya isikhathi esithile othisha sebenze umsebenzi ababekelwe wona.“Asisafuni ukugxila kwa-matric kuphela ngoba iwona kuphela obhala lezi zivivinyo ezisethwa ngumnyango. Kodwa sifuna ukuqala kwaGrade 10 nakwaGrade 11 ukuze umfundi afike kwa-matric esejwayele ukubhala lezi zivivinyo. Ukubhalisa izivivinyo kuzoqinisekisa ukuthi umsebenzi othisha bawenzile ngoba sisuke sibabekele ukuthi ngesikhathi esithile babe sebephothule umsebenzi ongaka,” kusho uSishi.Uthe kulolu hlelo basebenzisana nongoti kwezemfundo uSolwazi Mary Metcalfe, owayenguMqondisi-Jikelele eMnyangweni weMfundo ePhakeme.Ezintweni ezizokwenzeka kulolu hlelo wukufundisa izifunda nezikole ngendaba yokuphatha imali nendaba yamalivu othisha.“Ithimba elibhekele ihhovisi likandaba zabantu lizofika lihlale kuleso sifunda lifundise ngokugcwaliswa kwamalivu othisha, ukuthunyelwa kwawo enhloko hhovisi nokugcina olunye ulwazi ezikoleni. Kuzogxilwa nasezintweni ezithinta ukuphatha imali okuyinto ejwayele ukuba yinkinga kakhulu,” kuqhuba uSishi.Uthe futhi akuzugxilwa kuphela nasemiphumeleni ka-matric kodwa kuzogxilwa nasezivivinyweni zamabanga aphansi i-Annual National Assessments (ANA).“Njengoba lolu hlelo luqale kulezi zifunda ezimbili, kuqeqeshwe abaqondisi nabeluleka ngezifundo kulezi zifunda ngoba iPinetown inezikole ezisemadolobheni bese iba nezikole ezisemakhaya okubalwa ezikwaSwayimane. UThungulu lunezikole ezisemakhaya okubalwa iNkandla nezinye izindawo yingakho siqale kulezi zifunda. Sihlose ukuthi kuphele unyaka lolu hlelo lube selwenabele nakwezinye izifunda ngoba sifuna ukuthi ngonyaka ozayo lube selusebenza ngokugcwele.”Uthe luzoqinisekisa ukuthi othisha bayaya ezikoleni, bafika ngesikhathi esifanele futhi bayafundisa okungenani amahora ayisikhombisa ngosuku.",Kujikwa ezemfundo KwaZulu-Natal
"OWAYEYISIKHULU sakwa-Eskom uziphikile izinsolo zokuthi owayenguNgqongqoshe wamaBhizinisi kaHulumeni, uMnuz Malusi Gigaba, waphoqa abakwa-Eskom ukuba banike inkontileka inkampani yakwaGupta. UMnuz Chose Choeu, owayengesinye sezikhulu sakwa-Eskom, uthule ubufakazi kwikhomishini ephenya ngokulawula kombuso yidlanzana.Akushilo bekuphambene nalokhu obekushiwo omunye ufakazi ngodaba oluthinta abakwaGupta. UMnuz Paul Pretorius, othule ubufakazi ngoLwesibili, yena utshele ikhomishini ukuthi waphoqwa ukuba anikeze iTNA inkontileka lapho babekhokhela uR1 million ukuseka uhlelo lwabo lwasekuseni. Kwavela ukuthi lolu hlelo lwasekuseni belusekwa ngemali kahulumeni.Izinkampani eziningi zahulumeni okubalwa iTransnet ne-Eskom babefaka imali ekuxhaseni lolu hlelo. ITNA yasebenzisa imali encane noma yangakhipha ngisho nesenti ngohlelo olwalusakazwa ekuseni kwiMorning Live kuSABC. UPretorius uthe wayevele engabaza ngokuthi kungani beseka iTNA ngokuba abaxhasi. Uthe le nkampani yayingabhalisiwe ngisho nangaphansi kwe-ABC, okuyiyona ebheka ukusabalaliswa komsebenzi wabezindaba.Lokho okwakusho ukuthi ngeke bazi ukuthi bona njenge-Eskom bazozuzani ngokubaseka.",Uphike ekaGigaba ngolwamaGupta ne-Eskom
"OWAYENGUKAPUTENI weSuperSport United, uThabo September, usephumele obala ngokuthi angaseseka ngokugcwele isinqumo sabaphathi beqembu uma beqoka ukuqasha ibamba lomqeqeshi uKaitano Tembo.ISuperSport, engabanga nesizini enhle ka-2017/2018, ithungatha umqeqeshi ozovala isikhala sika-Eric Tinkler olaxaze iqembu kungasekuhle. Kuvele ukuthi kunabadlali abekade engasazwani nabo.Bekubhekwe ukuthi Amatsatsantsa a Pitori aqashe omunye umqeqeshi emuva kokuhamba kukaTinkler kodwa aqoka ukubambisa uTembo ohole iqembu langena “ngopotsho” kwiTop 8. ISuperSport ihlabane ngethuba lokudlala kwiMTN8 emuva kokunikwa amaphuzu ngenxa yecala le-Ajax Cape Town elithinta uTendai Ndoro. Nokho lokhu kubukeka kusazoshintsha njengoba i-Ajax iliwinile icala izolo nokuchaza ukuthi kumele ibuyiselwe amaphuzu eyawaphucwa.“Ngiyamethemba uKaitano, wakhiwe khona lapha eqenjini. Ngiyazi ukuthi ungomunye wabantu okuzobhekwa kubona uma sekuqashwa umqeqeshi. Uma kugcina kuqashwa yena ngizomeseka ngokugcwele. Kodwa-ke noma ngubani ozoqashwa sizomeseka eqenjini”, kusho uSeptember.Ngesizini edlule iSuperSport igcine idonsa kanzima emidlalweni yeligi emuva kokufinyelela kowamanqamu weCAF Confederation Cup kodwa yahlulwa yiTP Mazembe yaseDemocratic Republic of Congo (DRC).UTembo utshele abezindaba ukuthi lokhu kuzoba yisifundo kubaphathi sokuthi bahlele kangcono ngokuzayo, basayine abadlali abenele uma bebuyela kulo mqhudelwano. Kunemibiko yokuthi iSuperSport isihlabene ngomgadli uJames Keene obeyibamba kwiBidvest Wits ngesizini edlule. Ihlukane nomdlali wasemuva uDenwin Farmer, osayine kwiMaritzburg United.“Noma yimuphi umqeqeshi ozohola iqembu ngesizini ezayo uzoba nengcindezi yokulibuyisela ezingeni elaziwa ngalo. Kufanele siyiqale kahle isizini, lokho kubalulekile. UKaitano uyazi naye ukuthi kufanele iqembu lenze kahle ngesizini ezayo. Asikwazi ukuphinda le nto eyenzeke ngeledlule. Ngiyethemba ukuthi abaphathi bazokhetha umqeqeshi ozokwazi ukwenza lokho,” kusho uSeptember.",‘Ngingakweseka ukuqashwa kukaTembo’
"I-IFP inqume ukuthi ingamthatheli izinyathelo uSomlomo kaMasipala Abaqulusi oboshelwe izinsolo zokweba igenerator yomkhandlu.UMnuz Mkhonyovu Khumalo (47) onguSomlomo ungaphandle ngebheyili kaR 2 000 benoMnuz Sizwe Mthembu (45) oyisikhulu sezeziNhlekele eBaqulusini.Badliwe ngamasongo kaSigonyela ngesonto eledlule ngecala lokweba i-generator.Isolezwe ngeSonto ngeledlule libike ngokuboshwa kukaKhumalo okuthiwa uthathwe ematasa emhlanganweni abewusihlalo wawo. Bebevele eNkantolo yeMantshi eVryheid icala labo lahlehliselwa uFebhruwari 24 wonyaka ozayo.USihlalo we-IFP uMnuz Blessed Gwala uthi okwamanje uKhumalo uzoqhubeka asebenze kuze kuphothulwe udaba enkantolo ngoba abakwazi ukuxhomondela bamthathele izinyathelo bengakalazi iqiniso lonke.“Umthetho wezwe uqondile phela ukhuluma ngokuthi umuntu umsulwa aze atholakale enecala nathi sizolandela lokho-ke.“Okunye okufanele ukuqaphele wukuthi uKhumalo uyaphikisana nokushiwo ngamaphoyisa ecaleni, manje yinkantolo okufanele ixazulule esimeni esinjalo ngoba bayaphikisana,’’ kusho uGwalaIzimpukane eziluhlaza ezilwazi kahle udaba zithi i-generator yaduka emahhovisi omkhandlu ngo-2017 kwase kuvulwa icala kodwa ngokuhamba kwesikhathi yatholakala emzini kaKhumalo kwaCeza, oLundi.Kuphinde kuvele nokuthi uKhumalo wayematasa nomsebenzi wokungcwaba umfowabo ngesikhathi kunyamalala i-generator.Kuthiwa abaphenyi abafika bashaqa i-generator emzini kaKhumalo abamazisanga nokwenza ukuthi naye avule icala lokunyamalala kwayo.Amaqembu aphikisayo kulo masipala ayavutha akhala ngokuthi akufanele ngabe uKhumalo uyaqhubeka nokusebenza ekubeni engaphansi kwefu elimnyama lezinsolo zokweba.",Uzoqhubeka nokusebenza usomlomo oboshelwe i-generator
"Ngemuva kokuhluleka ukuchitha umengameli Jacob Zuma ngevoti eliyimfihlo, iDA isifake isicelo sokuthi lihlakazwe iPhalamende ukuze kuphuthunyiswe ukhetho lukazwelonke oluyoze lube ngo-2019. Umholi weDA, uMnuz Mmusi Maimane ngoLwesithathu uthe ukuhlakazwa kwePhalamende iyona ndlela engavumela abantu bakuleli ukuthi bazwakalise imibono yabo yangampela ngobuholi buka Zuma. Ukhetho lukazwelonke luyoze lube ngo-2019, kanti okwamanje akukacaci ukuthi iDA izophumelela yini kwisicelo sayo. IDA ithe izofaka lesi sicelo ngoLwesine futhi ifuna sidingidwe ePhalamende maduze. UMaimane umemezele lokhu kulandela ukuhluleka kwamaqembu aphikisayo ukuchitha uZuma ngoLwesibili ngevoti eliyimfihlo lokungabethembi ubuholi bakhe. Ngesikhathi uSomlomo wePhalamende uNkk Baleka Mbete ememezela imiphumela kuvele ukuthi bangu 177 abavotele ukuthi asuswe esikhundleni, abangu 198 bavotela ukuthi aqhubeke ahole. Abangu 9 abavotanga. UMaimane uthe kuzodingeka lihlakazwe iPhalamende ukuze kukhishwe uhulumeni ongekho emthethweni. ""IDA ithathe isinqumo ilandela umthetho kaSection 50 ngokomethethosisekelo, ukuthi ifake isicelo sokuthi kuhlakazwe iPhalamende, kubizwe ukhetho lukazwelonke ngokushesha,"" kusho uMaimane. ""USection 50 uthi umengameli kumele alihlakaze iphalamende uma lamukela isicelo sokuthi lihlakazwe futhi kunevoti elikwesekayo lokho elivela kumalungu ePhalamende ngemuva kweminyaka emithathu kubekwe amalungu alo,""  ",IDA ifuna kuhlakazwe iPhalamende
"UBUNAZARETHA sebudicilelwe isithunzi sakho isikhathi eside ngenxa yombango wobuholi.Lo mbango wobuNazaretha selokhu waqala ngo-1970 ngemuva kokukhothama kwenkosi iLanga. Usalokhu uqhubeke njalo; eqinisweni yilona cala eselidonse isikhathi kunawo wonke emlandweni wamacala eNingizimu Afrika.Sekuze kwakhothama amajaji amabili, kwathi amathathu athatha umhlalaphansi selokhu kwaqala lo mbango.Kubuhlungu ukuthi amalungu omndeni angabaholi bamathempeli ahlukene yibona abasophondweni ekuvumeleni ukuthi umlando kababamkhulu, oyigazi labo, uhudulwe ezinkantolo. Akekho omsulwa phakathi kwabo, ngoba njengokhulumela umndeni ukuthi besingahluleka ukuthi sihlale phansi sibhunge ngalolu daba. Ngisho kungathiwa kungathatha impelasonto eyodwa noma isonto lonke, akunani. Ngisho kungathatha inyanga ngoba le nto ayikaze ilungiswe.Engifuna ukukubalula kakhulu wukuthi ubuNazaretha noNkulunkulu ikhona okwakulethwe ezweni lakithi emagqumeni aseNanda. Kudlondlobale kwaya ezindaweni ezahlukene nasezifundazweni zalapha eNingizimu Afrika yonkana nasemazweni angomakhelwane anjengeSwatini namanye.Sikhohlwe ukuthi akekho umuntu olwa ukuthola isikhundla sikaJesu Khristu njengoba sikholelwa wukuthi uShembe naye wayethunyelwe uNkulunkulu.Akekho noyedwa othi mina ngiyigazi likaJesu, ngakho ngifuna ukuba yinkosi yamaKhristu. Kungani pho uma thina sinomuntu owafika wayesengenwa umoya oyingcwele, wenza le misebenzi ayenza ukuze abantu baphile futhi bakwazi nokukhuluma noNkulunkulu, kube khona abantu abayigazi bathi bona bafuna ukuba abaholi?Bekunani ukuthi uma ngabe uphethe ibandla noma ithempeli elithile niguqe nonke nithandaze lo nkulunkulu owaziveza kubabamkhulu? Le nto yokuya ezinkantolo yenza kube sobala ukuthi kungenzuzo le omunye nomunye wabanewethu acabanga ukuthi angayithola, uma kunguyena umholi.Angimazi mina umuntu othi othi uyayihlonipha into naye azalwe ikhona azi ukuthi ayilona ifa kodwa athi nguye ophethe. Akusho lokho ebe azi ukuthi le nto yayiqale kuphi nokuthi uNkulunkulu wayetheni kubabamkhulu.Sidlule lapho, size sifike odabeni lapho iNkantolo eNkulu eThekwini neyaseMgungundlovu zakhipha isinqumo sokuthi wubani onegunya lokuphatha ebandleni. Kuphinda kube wukuthi lolu daba ludlulisiwe layiswa eNkantolo yokuDluliselwa kwamaCala eBloemfontein kuyoliwa nesinqumo esathathwa amajaji emva kweminyaka emine.Ukudlulisa leli cala kufana nokwedelela. Hhayi kuphela uNkulunkulu noShembe uqobo kodwa nezinkantolo. Ngiyacabanga ukuthi amaNazaretha lawa asasukuma njalo aye emabandleni noma emathempelini, sicela ehlise umoya ngoba asefakwe ushevu wokuzikhethela umholi.Kubuhlungu okwenzekayo ngoba laba bantu asebezenza izinto ezinkulu phambi kukaNkulunkulu, bona uqobo lwabo abayona into enkulu.Into enkulu la uShembe. Yena owakhuluma noNkulunkulu ngqo. Ukuthi kubona kuyaye kufike kanjani uma becabanga umoya kaShembe la ekhona ebuka umndeni wakhe, abaholi bebandla, abefundisi namaNazaretha uqobo ehlukanisa umndeni. Lokhu bakwenza ngokuthi bathi, ubani ongesiye umholi.Le nto yokuthi kuzoba nomholi oyeda ilibulele leli bandla ngoba mkhulu umsebenzi okufanele engabe leli bandla seliwenzile emphakathini.Lo msebenzi kufanele engabe uyabonakala lapha eNingizimu Afrika nakwamanye amazwe asezwenikazi i-Afrika. Kufanele engabe sikhuluma ukuthi siko-Ethiopia nako-Egypt kuyona yonke le minyaka ewu-43 kodwa kusabangwa isihlalo.Enye into ebuhlungu wukuthi uma sekufikwe enkantolo eBloemfontein kobe sekufikwe kwangqingetshe. Lapho kuzobe kungasekho enye inkantolo okungayiwa kuyona. Isinqumo esizothathwa khona sizodala ukuthi kube khona abajabulayo nabakhalayo. Lokho kuqubula umbuzo wokuthi sikhohliwe yini ukuthi uNkulunkulu wakhuluma nomuntu oyedwa vo, uMphrofethi u-Isaiah Mloyiswa Mdliwamafa Shembe? Akazange aphinde avele futhi azokhuluma nomunye noma kube khona omphuphayo.UMqaliwendlela owakwazi ukukhuluma noNkulunkulu kuphela.Lo mbango okhona odala ukuthi abantu bazondane, bahlukanise imindeni ibuhlungu. Lapha uthola umuntu oyedwa ake sithi indoda eyinhloko ekhaya iya eBuhleni kuthi unkosikazi noma izingane ziya eThembezinhle. Angisiboni isibusiso kuleyo nto.Ngiyathemba ukuthi umoya ongcwele kaJehova ungangena kubantu ukuze kube nokuthula. Ungene kubantu abehlukene abangasusa udweshu ngenxa yesinqumo esizovela enkantolo.Ngiyacela futhi egameni lomndeni wakwaShembe oyigazi ukuthi kube nokuthula noma ngabe isinqumo sithini. UNkulunkulu noShembe kuphela abanesivumelwano somphongolo. Yibona abaziyo ukuthi bafunani ngaleli bandla. Asinamvume, asinamandla okulwisa lokho. Pho sibheke kuphi uma kuwukuthi yithina esimosha nesidicicela phansi umsebenzi omkhulu kangaka?* ULandile Shembe ukhulumela umndeni wakwaShembe",Umbango wobuholi udicilela phansi isithunzi sobuNazaretha
"INHLANGANO yamazwe ase-Afrika i-African Union imemezele ukuthi izohlola 'ikhambi' le-Covid-19 laseMadagascar njengoba selithengwa emazweni ahluka hlukene kulelizwekazi nakuba iWorld Health Organisation (WHO) ingakakuqinisekisi ukusebenza kwalo. NgoLwesithathu uphini likaSihlalo we-African Union (AU), uMnuz Kwesi Quartey ubhale ekhasini lakhe kuTwitter ukuthi: ""ungqongqoshe wezeMpilo eMadagascar usevumile ukusebenzisana ne-African Union ne-Africa Centre for Disease Control ukuhlola ikhambi leCovid-19 abalisebenzisayo ukuze kuhlomule izwekazi lonke.""%%%twitter https://twitter.com/hashtag/MadagascarCure?src=hash&ref_src=twsrc%5Etfw"">#MadagascarCurethrough its Ministry of Health, has agreed to collaborate with the 
@_AfricanUnion and 
@AfricaCDC to explore further, the remedy they have discovered for the treatment of 
#COVID19 to benefit the continent at large. 
pic.twitter.com/Uf7SseUL2o— Kwesi Quartey. (@AU_KwesiQuartey)I-AU ngoMsombuluko ithe isazama ukuxhumana neMadagascar ngemininingwane ngekhambi abalisebenzisayo, okubikwa ukuthi uhlobo oluthile loMhlonyane, ukuze idluliselwe kwi-Africa Centre for Disease Control ukuze lihlaziywe. EMadagascar kusatheleleke abantu abawu-212 ngeCovid-19 kanti sekusinde abawu-107 kubo. Ikhambi leCovid-19 elisetshenziswa kulelizwe lethulwe nguMengameli Andry Rajoelina ngenyanga edlule esithangamini nabezindaba. Kumazwe ase-Africa asefake isicelo saleli khambi kubalwa iTanzania, Liberia, Republic of Congo neCentral African Republic. Ngesonto eledlule uNgqongqoshe wezeMpilo kuzwelonke uDkt Zweli Mkhize uthe uhulumeni waseMadagascar usuxhumene nabo ngaleli khambi wabacela ukuthi bangenelele ekuhlolweni kwalo kabanzi ngokwesayensi. Khonamanjalo, uSolwazi wezeMpilo uSalim Abdool Karim ushaya amakhala ngaleli khambi. ",I-AU izohlola 'ikhambi' laseMadagascar leCorona
"ULebani ‘Rasta’ Sirenje, uphonselwe inselelo nguMnuz Vivian Reddy obeyingxenye yezikhulumi ngoLwesibili emcimbini obudingida ezobuciko eNkosi Albert Luthuli ICC, eThekwini. URasta odabuka eZimbabwe kodwa osezinze eGoli, wazakhela udumo ngokudweba osaziwayo ezinkonzweni zabo zokubakhumbula okubalwa uHHP, okwakhala abaningi ngesithombe sakhe. UReddy ucele uRasta ukuthi adwebe umndeni wakhe emuva kokuba ebone isithombe somsakazi weGagasi uFelix Hlophe, naso esiphendulwe ihlaya.UReddy othe uyazifela ngemidwebo, uthe ngisho emzini wakhe unezithombe eziningi azithenga ngemali eshisiwe. Ukhuthaze abantu ukuthi baseke amaciko ngokuthi bathenge imidwebo yawo.UMnuz Vukile Zondi ongumphathi kwiGagasi FM naye obengomunye wezikhulumi, uthe iKwaZulu-Natal inothoile ngezobuciko kodwa siyakukhohlwa lokho. Ulinganise ngemikhakha eminingi yezobuciko athe kukhonya kuyo abavela esifundazweni.“Asenzi okwanele ukuqhakambisa ezobuciko esifundazweni sethu ekubeni sinothile kulo mkhakha. Kumele ngabe lo mkhakha siyawuhlonipha futhi sizama ngayo yonke indlela ukuthi uthuthukiswe,” kusho uZondi.OyiNhloko yezamaPaki, ezokuNgcebeleka namaSiko kuMasipala weTheku uMnuz Thembinkosi Ngcobo, uthe bafisa ukubeka ezobuciko kwelinye izinga.UZODWEBA umndeni kaMnuz Vivian Reddy uLebani ‘Rasta’ Sirenje, ophonselelwe inselelo yilesi siqumama saseThekwini ashuthwe naso emcimbini wezobucikoUthe isifiso sakhe ukuthi iTheku libe nesikhwama esibhekelele ezobuciko. UNgcobo uthe kumele kube nendawo lapho amaciko ezokwazi ukudayisa khona umsebenzi wawo. Uthe lona umkhakha amaciko angaziphilsa ngawo uma unakekelwa. Lesi bekuyisithangami esiyingxenye ye-Articulate Africa Book and Art Fair. Bekukhona osaziwayo abahlukene kwezobuciko okubalwa uZakes Madida, kwanandisa uNaima Kay, uLasandra nabaculi bowokholo abawina kwiGospel ID okubalwa uSibongiseni Zikhali noSfiso Diya. Mayelana nomdwebo wakhe uFelix naye obekhona ukuwamukela, uvele wawuphendula ihlaya. Uthe kungenzeka ukuthi uyobe efana nawo eminyakeni engu-20 ezayo.",URasta nenselelo yokudweba isiqumama
"KUSHUBILE kwiSibaya kuMzansi Magic njengoba bebaningi abalingisi okuthiwa bayachithwa ezingavuselelwanga izinkontileka zabo kulo nyaka.Isolezwe ngeSonto lithole ngomthombo walo ukuthi izinkontileka zabalingisi beSibaya zivuselelwa ngoFebhuwari minyaka yonke njengoba kusuke kuqala isizini entsha kwiSibaya.Kulokhu kuthiwa izembe ligawule laphindelela kubalingisi.Phakathi kwabahambayo kukhona igama likaLinda Mtoba odlala indawo kaZama Ngwenya, elikaFlorence Mokgatsi odlala ekaLerato Kgokong nelikaCeleste Ntuli odlala indawo kaSiphokazi.Umndeni wakwaNgwenya kuthiwa uzohlakazwa, okwenza ikusasa labalingisa lomndeni libe mfiliba.“Wonke umuntu ubambe umoya ngoba bambalwa abalingisi asebenesiqiniseko sokuthi bayahamba kulo mdlalo,” kusho umthombo.Umthombo uveze ukuthi uFlorence uzithwele kodwa uyazama ukufihla isisu, usesifihla ngokuthi agqoke izingubo ezinkulu kunaye uma elingisa kodwa akusasizi ngoba sesiyabonakala isisu.Okhulumela uMzansi Magic, uBongi Metsing, akafunanga ukuphumela obala ngalaba balingisi okuthiwa bayahamba.“Isibaya siyi-soapie njengoba singakalelwe sikhathi ukuthi sigcina nini. Ukusihlukanisa ngamasizini kusuke kwenziwa yithina ukuze sibone ukuthi sesikuphi naso. Abalingisi okhuluma ngabo ngeke ngikuqinisekise ukuthi bayahamba noma cha.“Iqhaza labo emdlalweni lizoncika ekutheni izindawo abazilingisayo zibhalwe kanjani. Abantu abalinde bazobona ukuthi kuzokwenzekani njengoba umdlalo usuke ushintsha indlela obhalwe ngayo uma kunguJanuwari,” kusho uBongi.UCeleste uthe usekhona kwiSibaya futhi akukho asakukhulume nabaphathi beSibaya ngenkontileka yakhe.UFlorence akatholakalanga ukuphawula. Ucingo lwakhe belukhala lungabanjwa.",Kunukwa izembe kubalingisi beSibaya
"USALE enganeme ngabadlali bakhe umqeqeshi weKaizer Chiefs, uGavin Hunt,  bephuma ngembobo yenaliti koweCAF Champions League ngoMgqibelo ntambama.Amakhosi ahlulwe yiSimba SC yaseTanzania ngo 3-0 emdlalweni womlenze wesibili wama-quarterfinal eDar es Salaam ngempelasonto. Ayekade enqobe ngo 4-0 kowokuqala kuleli. IChiefs isizobhekana neWydad Casablanca yaseMorocco kowandulela owamanqamu oyimilenze emibili. Owokuqala uzoba ngoJuni 18 eMorocco. Owesibili uzoba seMzansi ngoJuni 25. Komunye owandulela owamanqamu, i-Esperance yaseTunisia izobhekana ne-Al Ahly yase-Egypt ekhiphe iMamelodi Sundowns.Okushiye uHunt engagculisekile yindlela ezakhe ezidlale ngayo eTanzania.""Sihlulekile ukudlala ngenxa yezizathu ezaziwayo. Besilokhu siphisana ngebhola. Kodwa okubalulekile wukuthi sidlulele phambili. Yilokho okubalulekile emidlalweni yemilenze emibili. Bekunzima kakhulu namuhla,"" kusho uHunt.Ngemuva komdlalo womlenze wokuqala eFNB Stadium, iningi belizitshela ukuthi iChiefs isiyogcina icala eTanzania. ISimba, ekade yesekwa ngabalandeli bayo enkundleni, icishe yawona umcimbi kwazise umdlalo uphele sekubanjwe umoya.""Ibingekho ingozi emizuzwini engu-20 noma engu-26 yokuqala. Bathola ikhona, bashaya igoli okuyilona elisihlalise emuva. Bashaya nelesibili ngaso isiwombe sokuqala elenze kwaba nzima. Emuva kwalokho, simake kwaze kwaba sekugcineni. Kade sazi ukuthi badlalela ekhaya, bazohlasela ngakho konke. Badlale ngabadlali abane phambili,"" kusho uHunt.UHunt kufanele anganami ngendlela ezakhe ezinze ngayo emdlalweni weSimba. Uma sizoqhubeka nokudlala ngendlela engagculisi zingagcina zingayinuki iTop 8 kwiDStv Premiership. IChiefs ibambe indawo ka-11 kwi-log ngamaphuzu awu-30.  Idinga ukuqoqa amaphuzu emidlalweni emithathu esele ukuze izibeke ethubeni lokunyukela emaqenjini ayisishiyagalombili aphezulu. NgoLwesithathu, Amakhosi azovakashela iBlack Leopards koweligi eThohoyandou Stadium, eGiyani, ngo-3 ntambama. Izobe isidlala neLamontville Golden Arrows (Juni 2) bese isonga iligi neTS Galaxy ngoJuni 5.Emuva kwemidlalo yeligi izolungiselela iWydad edlale nayo kabili esigabeni samaqoqo. IWydad ihlule iChiefs ngo 4-0 kowokuqala ekuhambeni. Amakhosi awine owesibili ngo 1-0. ",UHunt usale engeneme  bedlula sekuvalwe amehlo koweCaf
"UZikalala ukusho lokhu izolo ngesikhathi evula isibhedlela sikaR232 million esibhekela abaneCovid-19 esingaphakathi emagcekeni esibhedlela iClairwood, eMobeni, eThekwini.Isibhedlela sakhiwe izinyanga eziyisithupha kanti uZikalala uthe kudala bekuthatha iminyaka emithathu ukwakha isibhedlela.Izolo uZikalala, uNgqongqoshe wezokuHlaliswa kwaBantu nemiSebenzi kaHulumeni uNkk Peggy Nkonyeni, owezeMpilo uNkk Nomagugu Simelane-Zulu, owezeziMali uMnuz Ravi Pillay nowezobuCiko, Amasiko, Imidlalo nokuNgcebeleka uNkk Hlengiwe Mavimbela, bahlole isibhedlela esizonakekela abaneCovid-19 uma sekugcwele kwezinye izibhedlela.“Abantu kufanele bangesabi ukulala kulesi sibhedlela konke kumi ngomumo. Isibhedlela sizosala noma sekudlule iCovid-19 okusho ukuthi yingqalasizinda ezosiza ngisho eminyakeni ezayo,” kusho uZikalala.UNkk Nkonyeni uthe isibhedlela sinemibhede ewu-290, sinamagumbi okulalisa abaguliswa yiCovid-19 abadinga ukuphefumula ngemishini nalawo abhekele abangenayo indawo yokuhlala ngabodwana emakhaya.UNkk Simelane-Zulu ucele abantu ukuthi baqhubeke nokulandela imithetho yokuphepha yeCovid-19 noma ngabe uMengameli Cyril Ramaphosa esezivulile izinhlaka eziningi zomnotho.“Kufanele siqaphele, siqhubeke nokugqoka izifonyo, ukugeza izandla nokuqhelelana. Izinhlaka zomnotho azivulelwanga ukuthi sigcaluze kodwa zivulelwe ukusiza umnotho ukuthi usimame nokuhlenga imisebenzi yabantu. ICovid-19 isekhona ngakho wonke umuntu kufanele abe neqhaza ekuvimbeni ukubhebhetheka kwayo,” kusho uNkk Simelane-Zulu.Ebuzwa ukuthi ngabe seziyehla yini izibalo zabantu abangenwa yiCovid-19 KwaZulu-Natal, uthe okwamanje ngeke athi ziyehla ngoba kuningi okufanele kubhekwe ngaphambi kokuthi kwenziwe isimemezelo.“NgoJulayi izibalo zethu beziko-3 000 njengamanje zithe ukwehla. Okwamanje ngeke sisho ukuthi izibalo zehlile ngoba iWorld Health Organisation inohlelo lwayo olucacisayo ukuthi kushiwo nini ukuthi zehlile izibalo zabantu abaneCovid-19. Sicela abantu baqaphele ngoba uma bephula imithetho yokuphepha yeCovid-19 izibalo zizobuye zinyuke,” kusho uNkk Simelane Zulu.",Kuvulwe isibhedlela esizobhekela abaneCovid-19
"UMLINGISI owazakhela udumo kwiHome Affairs, oke waba ngumethuli wohlelo lwakuMzansi Magic, i-Our Perfect Wedding, uthe akazisoli ngokubopha imithwalo yakhe ashiye idolobha ayozelusela izinkomo emakhaya.UBrenda Ngxoli uthe namanje usazinze kubo e-Eastern Cape. Uthe ukuhlala emakhaya sekumembulele izinto eziningi njengoba ethi usezelwe kabusha, nempilo ayiphilayo inokuthula nenjabulo.“Ngathi angiyeke ukuhlupheka nabantu edolobheni kodwa ngigoduke ngiyoziphilisa ngemfuyo nezitshalo emakhaya.“Akuhlushekwa emakhaya. Kunabantu basemakhaya abadliwa ngamagundane emijondolo yako-Alexandra ngoba bengafuni ukugoduka.“Mina ngafika emakhaya ngakha umuzi wami sengiyalima futhi ngeluse emakhaya.“Ngiyayithola imali ngokuphatha izinhlelo emicimbini futhi ngethule izinkulumo ezakhayo.”Uthe usehamba eshumayela ivangeli lokuthi abantu abamnyama bakhonze oNkulunkulu basemandulo oQamatha (ngesiZulu okuthiwa nguMve-linqangi).“Ngazi-buza ukuthi baphi oQamatha esasibakho-nza ingakafiki le ncwadi enomlomo obomvu.“Singaba-ntu abamunye, asiqhube inkolo yothando. Asiyeke inkululeko yepolitiki kodwa singene kwekamoya. Sinxuse oQamatha ukuba basifundise ukubekezela.”Uthe ukulingisa akasoze akuyeka kodwa akasoze adlala indawo ethunaza umuntu omnyama.“Kulezi zinsuku sekugcwele imidlalo engcolile neqhakambisa udlame.Mina angihambi-sani nalokho. Mina ngiyayikhetha imidlalo engilingisa kuyo, angilingisi noma iyiphi indawo.”UBrenda wethusa abaningi ekuqaleni kwalo nyaka edalula ukuthi uhlukumezeke kakhulu endimeni yezokungcebeleka.OWAYENGUMLINGISI uBrenda Ngxoli owazakhela udumo kwimidlalo okubalwa kuyo iHome Affairs. Isithombe: ESIGCINIWEWaveza ohlelweni olwalwethulwa wu-Anele Mdoda, iReal Talk kuSABC3, ukuthi kunabathile kule ndima abamhlukumeze ngokocansi.Yize ayethe ubathathela izinyathelo zomthetho kodwa manje uthi usethathe isinqumo sokubathethelela.“Mina sengisenkolweni yokunikeza uthando nokuthethelela abantu abangonile.“Uma usukule nkonzo awube usaba nayo inzondo namagqubu.“Ngahlala phansi ngajula ngakho konke ngazibuza ukuthi kwakubangelwa yini bangihlukumeze kanje.“Ngathola ukuthi uma umuntu ekuzwisa ubuhlungu kusuke kunothize naye owamzwisa ubuhlungu empilweni yakhe.”Uthe nakuba engabambele muntu igqubu kodwa akasoze akukhohlwa abakwenza kuye.UBrenda waveza ukuthi kunozakwabo wesilisa owamphulula amathanga waze wafinyelela nasesithweni sakhe sangasesekodwa wamchiliza esesithinta.Wathi lo mlisa akagcinanga lapho kodwa wabuye wancoma izinyawo zakhe, ethi uma ezibona zimenza angene egiyeni locansi.Eqhuba wathi akubanga umlingisi wesilisa kuphela kodwa kukhona nowesifazane owamtoboza amabele maqede wazithethelela ngokuthi akulona icala ukuthintwa ngowesifazane ezincenceni.Wathi zonke lezi zehlakalo zazimudla enhliziyweni futhi zimqwashisa ebusuku kodwa ephoqeleka ukufela ngaphakathi okwebutho laKwaZulu.Uthe abantu abamkhumbulayo abamlandele ezinkundleni zokuxhumana ngoba usawafaka ama-video akhe.",Uselusa izinkomo uBrenda Ngxoli
"EZOKUVELA kokuthi iwindi lokuhwebelana ngabadlali kwiPremier Soccer League (PSL) lizoqala ngoSepthemba 2 kuya ku-Okthoba 17 kulindeleke kukhuthaze iKaizer Chiefs ukuthi ibophele inja nogodo uma iCourt for Arbitration in Sports (CAS) isihlalela icala layo ngoSepthemba 9.Eyewindi likaSepthemba 2 kuya ku-Okthoba 17 ivezwe ngusihlalo wePSL, * -Irvin Khoza, esithangamini sangoLwesihlanu ebesisemini emahhovis ePremier Soccer League.Eyokuthi leli windi libeka iChiefs ethubeni elihle lokuthi ikwazi ukubanga abadlali emakethe, ingabukeli izimbangi zayo iMamelodi Sundowns ne-Orlando Pirates zizitika ngezilomo zeBidvest Wits kusukela idayisiwe, ivele nenye ingwevu yebhola laseNingizimu Afrika ecele ukungadalulwa ngoba isondelene nabadlali abaningi.“Akubuzwa ukuthi ukuvela kwalezi zinsuku zewindi likaSepthemba no-Okthoba kubeka iChiefs ethubeni elihle kakhulu lokuphendula isigwebo kwiCAS. Okokuqala nje, kufanele siqonde ukuthi ngeke inhlangano enjengeChiefs ivele isuke iphoseke ehlathini ngalo mdlali.“Nginesiqiniseko bazoba nakho okungenza iCAS ibavune ngoba uma ubuka ungaphandle ikhona inhlese yokuthi bashaywa ngemfe iphindiwe abanganikwa iqiniso ngemininingwane yomdlali nesingakubiza ngenkontileka yakhe kwiFoca Juniors,” kusho le ngwevu, ivukuza nesimo sakamuva seManchester City yase-England nayo ephendule amatafula kwiCAS kade isigadlile i-Uefa.IChiefs ngoSepthemba 9 izobeka udaba lwayo kwiCAS ngemizamo yokuphendula isigwebo seminyaka emibili imiswe yiFifa ekusayiniseni abadlali yagwetshwa noR2.8 million ohambisana nenzalo.Lesi sigwebo isinikwe ngoFebhuwari ilahlwa yicala lokusayinisa “ngoku-ngemthetho” injini yaseMadagascar, * -Andriamirado Andrianarimanana odume ngelikaDax.IChiefs imthathe lo mdlali kwiFoca Juniors yaseMadagascar ngegama lokuthi ubengenayo inkontileka ngoba iligi yakuleliya lizwe ingekho ezingeni elikhokhelayo.Nomdlali wama ekutheni ubengenayo inkontileka yeFoca kodwa naye lamlahla icala wamiswa izinyanga ezine engadlali.ICovid-19 inike uDax ithuba lokuthi asidonse asiqede isigwebo sakhe kangangoba kuleli sonto iqembu lakhe, iBlack Leopards, lizomdlalisa.Uma iChiefs iphumelela ukuphendula isigwebo kungasho inkululeko yokujaha abadlali abanjengoSifiso Hlanti noBen Motshwari kwabanye osekuke kwavela ukuthi ibabhekile.Leli qembu, elibuya ngeWits ngoLwesithathu ngo-6 ntambama e-Orlando Stadium, eSoweto, liseqhulwini ngamaphuzu angu-48 kanti iSundowns eliyishiya ngamane izodlala ngoLwesibili nePirates eDobsonville Stadium ngo-6 ntambama.",IChiefs ingase iphendule amatafula ecaleni leCAS
"LUNGILE MAJOKAYINTO eyaziwayo ukuthi iBanyana Banyana kumele idlalele ukufa nokuphila ku-African Women Championship (AWC) ka-2014 ezoqala eNamibia ngempelasonto ukuze ibuye ingaphoxekile njengeminye iminyaka edlule.Amaqembu ase-Afrika kumele enze kahle ku-AWC ukuze azibekisele indawo kuNdebe yoMhlaba.Eminyakeni eyedlule lokhu bekusho ukuthi amaqembu amabili afinyelela kowamanqamu alo mqhudelwano yiwona athola ithikithi lokuya kuNdebe yoMhlaba.Kulo nyaka sekushintshile njengoba i-Afrika izomelwa amazwe amathathu.IBanyana isiqede izikhawu ezine endaweni yesibili ku-AWC kodwa ngaso sonke isikhathi izibekisela indawo kowamanqamu kodwa kube wukuthi wunyaka lapho umqhudelwano ungaqondene nokuhlungela iNdebe yoMhlaba.Okokugcina ihlulwe yi-Equatorial Guinea kowamanqamu ngo-2012. Emqhudelwaneni ongaphambi kwalowo ngo-2010 yaqeda endaweni yesithathu okuyiwona okwakuhlungwa kuwona amaqembu azoya kweyoMhlaba eyayiseGermany ngo-2011.Kulokhu kunethemba lokuthi umqeqeshi omusha, uVera Pauw, uzoliqeda ishobolo afake elakuleli kuNdebe yoMhlaba eseCanada ngonyaka ozayo.Umshikashika wokuzibekisela isikhala eCanada uqala ngeSonto lapho iBanyana izobe itholene phezulu neCameroon ku-AWC e-Independence Stadium, eWindhoek, eNamibia, ngo-5 ntambama.Umdlalo uzolandelwa oweGhana ngo-Okthoba 15 bese bevala eyamaqoqo ne-Algeria ngo-Okthoba 18.Iqembu likaPauw lidinga ukuqeda eqoqweni lalo libalwa namabili aphezulu okuzolifaka kweyandulela owamanqamu.Uma lifinyelele kowamanqamu kuyobe sekufezeka iphupho leminyaka elaqala ukuba khona mhla iBanyana idlala umdlalo wokuqala neSwaziland ngo-1993.Iqembu alimemezelile uPauw liyethembisa ngoba libophele abadlali abanamava iningi labo elidlale kuma-Olympics eLondon ngo-2012 ngaphansi kukaJoseph Mkhonza. Ukudlala kuma-Olympics kwakungokokuqala ukuthi iBanyana idlale umqhudelwano osezingeni lomhlaba.Ukaputeni, uJanine van Wyk, u-Amanda Dlamini owayengukaputeni kuma-Olympics, umgadli ovutha engabaselwe, uPortia Modise, Leandra Smeda, Noko Matlou ngabanye abadlali okuzobhekwa kubona ukuthi bathwale elakuleli endleleni yalo ebheke eCanada.Uma leli qoqo labadlali eliholwa uPauw likufeza elikuyele eNamibia kuyobe lizifakile emabhukwini omlando webhola kuleli futhi kumele kulethe injabulo kubathandi bakanobhutshuzwayo njengoba kwenzeka iBafana izibekisela indawo okokuqala kuNdebe yoMhlaba ka-1998 eFrance.",Yimpelasonto yokuzibonakalisa kuBanyana
"Sabelo NseleINHLANGANO yabadayisa ngotshwala isinxuse uhulumeni ukuthi angakuvali ukudayiswa kotshwala njengoba zinyuka izibalo zabatheleleka ngegciwane iCorona.Lokhu kulanels ukuthi  ongqongqoshe behlangene ukudingida ngokuqiniswa kwemigomo ebekelwe ukugwema ukusabalala kobhubhane iCorona, njengoba zinyuka njalo izibalo zabantu osekuqinisekisiwe ukuthi banaleli gciwane.Bacishe bafike esigidini abantu osekuqinisekisiwe ukuthi banegciwane.Izolo uMengameli  Cyril Ramaphosa ubize umhlangano ophuthumayo wongqongqoshe ukuze kubhungwe ngalolu daba.Kulindeleke ukuthi uRamaphosa akhulume nesizwe ngaphambi kokuhlukaniswa konyaka, lapho ezomemezela khona ngokuqiniswa kwemithetho ethize ebekelwe ukugwema ukusabalala kweCorona.Bayanda abahlaba ikhwelo lokuthi akuvalwe ukudayiswa kotshwala ukuze kunqandwe ukubhebhetheka kwegciwane.Abantu abaningi ezinkundleni zokuxhumana banxuse uhulumeni ukuthi avale ukudayiswa kotshwala njengoba bethe kunomthelela ekubhebhethekeni kwalolu bhubhane.Kepha inhlangano yabadayisa ngotshwala, ithi lokho kungaba nomthelela ongemuhle kule mboni evele ixhugela njengoba kuke kwamiswa isikhathi eside ukudayiswa kotshwala kulo nyaka.Esitatimendeni esikhishwe izolo, le nhlangano ithe  kufanele uhulumeni ubheke isixazululo esizokwazi ukunqanda ukubhebhetheka kwegciwane siphinde sivikele nemisebenzi yabaphila ngale mboni.""Asikholwa wukuthi ukuvalwa kokudayiswa kotshwala kungaba yisixazululo sesikhashana noma sesikhathi eside ekulweni nokubhebhetheka kwegciwane,"" kusho uMnuz Lucky Ntimane, ongumholi weLiqour Traders Association.UNtimane uthe okungenziwa ukuqinisa umthetho wewashi ukuze kunciphe abantu abathatha izindlela ezingenasidingo.Okhulumela ihhovisi likamengameli uMnuz Tyrone Seale ukuqinisekisile ukuthi sekubizwe umhlangano ophuthumayo wongqongqoshe kepha wathi bazomemezela ukuthi uRamaphosa uzokhuluma nini nesizwe.Ngakolunye uhlangothi, izinyunyana ezimele abasebenzi bezempilo, zinxuse ukuthi uhulumeni aqinise imithetho ebekelwe ukugwema ukusabalala kobhubhane.UMnuz Khaya Xaba weNehawu, uthe bakhathazekile ngokuthi izibhedlela zizohluleka ukumelana nomthamo wabantu abaningi.Umengameli weDenosa uMnuz Simon Hlungwani, uthe bakhathazekile ngendlela igciwane elibhebhetheka ngayo. ",Abadayisa ngotshwala abafuni buvalwe
"USHAQEKILE umphakathi waseMagagadolo, KwaCeza emuva kokutholwa kwesidumbu okungesengane yentombazane enezinyanga eziwu-17 sikhishwe amehlo, sigcotshwe nemithi emilenzeni.Isolezwe lithole ukuthi ingane yabikwa wumndeni wayo emaphoyiseni ukuthi idukile ngoLwesihlanu kwathi ngeSonto kwatholakala isidumbu sayo.Kuthiwa ngabo 9 ekuseni  yayidlala nezinye izingane zakubo egcekeni.Kuthe unina esebiza izingane ukuba zizodla wabona ukuthi ayikho yona nokuthe uma ebuza ukuthi ikuphi kwatholakala ukuthi ezinye izingane aziyazi.Ube eseqala ukuyibheka watshela nabomndeni kodwa lutho ukuyithola baze bayobika emaphoyiseni.Omunye osondelene nomndeni kodwa ocele ukungadalulwa ngenxa yesihluku esenzeke enganeni, uthe bashaqekile ngokwenzeke kule ndawo yabo  bayaqala ukukubona.“Sisathukile ngobulwane obungaka obenziwe enganeni enezinyanga eziwu-17. Sesithemba ukuthi igazi lomuntu liyakhuluma, siyathemba uzovela obala owenze lesi senzo. Ibingakwazi nokuhamba le ngane kuyacaca ukuthi kunesigilamkhuba esiyebile,” kuchaza yena.Uthe ingane bayibheka kusukela ngoLwesihlanu nangoMgqibelo bengayitholi.Kuthe ngeSonto babiza umthandazi ofike wabakhomba ukuthi abayobheka ehlathini elingezansi komuzi.“Sithe uma sesibheka ngezansi komuzi sabona uphaqa wengane eyayiwugqokile, sathi uma siqhubeka sibheka sathola isidumbu sayo sikhishwe amehlo, sigcotshwe imithi emilenzeni. Siphatheke kabi ngalesi senzo,” kusho  yena.Uthe babe sebebiza amaphoyisa athathe isidumbu avula necala.UCol Thembeka Mbele wamaphoyisa KwaZulu-Natal usiqinisekisile lesi sigameko wathi amaphoyisa aKwaCeza aphenya icala lokubulala.Uthe okwamanje akekho oboshiwe kodwa amaphoyisa ayaqhubeka nophenyo.Ibamba bukhosi lakwaButhelezi, uMnuz Mpikayise Buthelezi lithe bashaqekile ngalesi senzo ngoba siyaqala ukwenzeka endaweni.“Ngibize umhlangano ozoba ngoLwesithathu ozophenya ukuthi wubani obulale ingane. Umhlangano uzoba KwaDamba khona lapha eMagagadolo. Ngiyaqala ukubona isihluku esinjena kule minyaka ewu-61 esengiyiphilile. Ngiyafisa ukutshela isizwe ukuthi singazijeziseli abasolwayo kodwa sinike amaphoyisa ithuba. Umhlangano ngiwubizele nokuthi ngikhulume nesizwe ngoba uma uzwa izinkulumo ezikhulunywayo uyabona ukuthi umndeni uzolimazana,” kusho uButhelezi.",Kubulawe ingane yakopolotwa amehlo KwaCeza
"AKUVUMI nokuthi adle uninakhuluwomfundi kaGrade 9 eNhliziyo High, uSnenhlanhla “Sne” Mthiyane (14), isidumbu sakhe esitholakale ehlathini lasesigodini saseMakhambana, KwaMpukunyoni, eMtubatuba, ngeSonto ngabo-2 ntambama.UNkk Msingisi “MaThethwayo” Mthiyane uthe okubaphethe kabi kakhulu wukuthi izinkomba zithi ngumfowabo kamufi okuzalana oyise futhi abebehlala naye emzini owodwa owenze lokhu.“Bengingekho ekhaya ngiyobhekaizinkomo kodwa obekhona ungitshelile ukuthi kufike umfowabo kaSne ngesikhathi ematasatasa epheka ekhaya ngeSabatha (ngoMgqibelo) ngabo-6 ntambama.“Ubefuna ayomthengela ugwayi. Ingane ihluleke ngisho imchazela ukuthi isematasatasa, iyapheka kodwa wayiphoqa ngenkani ukuthi iyomthengela ugwayi.”UNkk Mthiyane uthe umzukulu ugcine ehambile ukuyothenga ugwayi. “Okusenza sisole umfowabo wukuthiabasesitolo bathi nomfowabo ufikile ethi usezothenga umentshisi, baphuma sebehambisana.Uthe uthukile sekuhlwa umzukulu engabuyi.“Simbuzile umfowabo ukuthi umshonisephi, wavele wathi akazi kodwa elokhu eyaluza, engenasinqe.“Sithe uma siphumaendlini, waqoqa zonke izimpahla zakhe, weqa ekhaya. Kukhona abathi bambone namhlanje (esho ngoMsombuluko) ngakwaBhoboza ebheke ngasoPhaphasi,” kusho uNkk Mthiyane.“Ukube lo mfana ufike ngikhona bekungeke kwenzeke lokhu.”Isidumbu sikaSne size satholakala ehlathini elingasesikoleni iMakhambana Primary ngeSonto, ubelimele entanyeni nasebusweni.UNkk Mthiyane uthe abakazi noma udlwenguliwe yini umufi.Okhulumela amaphoyisa akwaZulu-Natal, uCaptain Nqobile Gwala, uthe likhona icala lokubulala elivulwe esiteshini samaphoyisa sakwaMsane, eMtubatuba.“Intombazane eneminyaka engu-14 kubikwa ukuthi ilahlekile kwathingo-Okthoba 6 kwatholakala isidumbu sayo sinamanxeba okulimala,” kuphetha uCaptain Gwala.Uthe akukaboshwa muntu.",Ubalekile osolwa ngokubulala udadewabo
"MHLELI: Ukudla okuningi esikudla esikhathini samanje kukhuliswe ngamaphilisi namakhemikhali. Okunye kuthakwe ngamakhemikhali akwenza kuhlale isikhathi eside kungaboli.Ukudla esingakuthengi ezitolo njengenkukhu efuyiwe, amasi esizisengela wona kuhlala usuku nje kuphela kubole, uma kusehlobo kodwa lokhu okuthengwa ezitolo kuhlala kuqede inyanga yonke kokunye, unyaka wonke kusemashalofini ezitolo.Ukudla okusemathinini nokungamafutha njengebhotela yikhona okudlulelwa yisikhathi emva konyaka. Hhayi impela ukufa kungena ngomlomo emhlabeni!Kukangaki nje abantu betshelwa ukuthi ababuyisele ukudla asebekuthengile ezitolo ngoba sekutholakele ukuthi kunobuthi obungene ngephutha ngenkathi kukhiqizwa.Isibonelo kunemikhiqizo okubalwa opholoni lapho umphakathi watshelwa ukuthi awubuyisele emuva ngoba sekutholakale ubuthi kuwo.Lukhulu luyeza kwabadla kwasani esezitolo ngisho kungenasidingo.Kungcono sizilimele izinto ezinjengesipinashi ukuze sithole imisoco yemvelo futhi engenabungozi empilweni yethu. Uma ubuka nje inyama yenkukhu etokiwe ( chicken portion) uyayibona ukuthi ayinampilo. Masidlele ukuxosha umphangazane hhayi ubumnandi ngoba ukudla nezifo kuhlobene.Simo ShangaseEHOSTELA EDENVER",Masidle okunempilo singadleli ubumnandi
"INKANTOLO yeMantshi yaseGoli imqabele ibheyili uMnuz Sandile Mantsoe (27) osolwa ngokubulala intombi yakhe uKarabo Mokoena.IMantshi uCarlos Labuschagne ithe uMantsoe uzame ukuphazamisa ukusebenza kwengalo yomthetho ngokufihla ubufakazi futhi ubhekene necala elibucayi angabhekana nesigwebo sokudilikelwa yijele uma lingamlahla.Ithe ukuthumela kwakhe incwadi efungelwe enkantolo ukufaka isicelo, akuyona into elungile obekumele ayenze kanti nakubhale kuyona kuyaphambana nakusho emaphoyiseni ngesikhathi eboshwa.Sekuphele inyanga uMantsoe esesitokisini ngemuva kokuboshwa ngezinsolo zokubulala intombi yakhe abenezinyanga eziyisikhombisa ethandana nayo wayigqiba emgodinin eBramley.ULabuschagne uthe uMantsoe wenza okuphambene futhi ayeqondile ukukwenza kokuthi ashise isidumbu sikaKarabo maqede wahlanza indawo ayegile kuyo isehlakalo.“Ushadile futhi unezingane ezintathu emshadweni kodwa usehlukene nenkosikazi yakhe. Lokho kusho ukuthi akekho umuntu onakekelwe uyena,” kusho imantshi.Ngesikhathi efunda isitatimende sikaMantsoe kuvele ukuthi walanda intombi yakhe baya eSandton lapho abehlala khona, kodwa wabuye wayishiya eyohlangana nomunye umuntu beyoxoxa ngebhizinisi.Uthe esebuyela emuva wafica intombi isidindilizile phansi ingasanyakazi. - ANA",Kuphinde kwabheda 'kobulale' uKarabo
"SIZWE BLOSEUMCULI owazakhela udumo ngengoma ethi 
  Ding Dong uzohambela izindawo ezahlukene nabaculi abanohlonze bebungaza abantu besifazane ngenyanga ezayo.UJoe Nina oseke wanyamalala isikhathi eside utshele 
  Isolezwe ukuthi ubuyile njengoba ekhiphe i-albhamu entsha ebizwa ngokuthi i
  Back Together For Life.Uthi njengoba ebecashile ubelungisa izinto zenkampani yakhe iKiller Joe abesayibhalisa manje konke sekulungile njengoba i-albhamu yakhe eyikhiphe ngaphansi kwayo.Uthi izindawo azozihambela kuzo uzobe ehamba nabangani bakhe okunguTshepo Tshola, Steve Kekana noBololo.Yize engazibalanga izindawo azozihambela kulesi sifundazwe kodwa uthe abantu ababheke futhi balalele nomsakazo ngoba uzoqala kusona.“KwaZulu-Natal bakhombisa ukuyithanda kakhulu i-albhamu yami entsha. Yingakho ngithathe isinqumo sokuthi ngiqale kubona. Kune-ngoma nje eshisa izikhotha ethi 
  Vuma edlala ubusuku nemini kwiVuma FM,” kusho uJoe Nina.Yize umculo awuculayo njengamanje ewubiza nge-afro soul kodwa ingoma ethi 
  Vuma ngeyomculo wokholo nabebonga kuyona uMdali ngokuthi abe naye ezikhathini ezinzima esazama ukuhlanganisa indaba yenkampani yakhe.“Le albhamu ngeyomndeni wonke. Ngikhuthaza abantu ukuthi bayithenge ngoba inomyalezo omuhle wothando. Inezingoma ezingu-15 kanti ngisebenze no-Andile “Ma-Ah” Kubheka waseMlazi noSphiwe Mngomezulu,” kusho uJoe Nina.Uthe uzobe ezungeza eThekwini futhi uzobe ehambisana nezintokazi ezingoDJ ezibizwa ngeThe Divas noDJ waseThekwini uDJ Dumile.",UJoe Nina uzojikeleza iKZN ngeyabesifazane
"INDLELA entsha yokuqeda ukungabaza ngezinqumo ezithathwa ngonompempe ebholeni lezinyawo, ebizwa nge-video assistant referee (VAR), ibukeka ingaba wusizo kakhulu emidlalweni yePremier Soccer League (PSL).Masonto wonke kuhlale kukhalwa ngonompempe emidlalweni ye-Absa Premiership futhi okubuhlungu kakhulu ukuthi izinqumo okungeyizo abazithathayo zigcina zimoshe amaqembu ngoba akube kusabuyelwa emuva. Emidlalweni eqhubekayo eRussia yeNdebe yoMhlaba ka-2018, kusetshenziswa lolu hlelo nokuyinto eyenzeka okokuqala kulo mqhudelwano.Nakuba abaningi bebona sengathi ukusebenzisa i-video, ukuze kuhlaluke ukuthi yisiphi isinqumo okumele sithathwe unompempe, kubambezela imidlalo, kodwa sibukeka sikhona isidingo sokucubungula kahle okwenzekile ngaphambi kokuthatha isinqumo. Kunabanye ababona lokhu kuwona unobhutshuzwayo ngoba bethi umnandi ngakho ukuthi kube khona ukuphikisana ngezinqumo ezithize. Abanye bathi kungani kumele kube neVAR ngoba ezinye izinqumo zisaqhubueka nokushayisa amakhala.Emidlalweni efana nebhola lombhoxo nekhilikithi kade lwaqala lolu hlelo, futhi akukho ukungabaza ukuthi kule midlalo iyagwemeka indaba yezinqumo okungeyizo ngoba kuqale kubukisiswe. KwiPSL kunamaphenathi, amagoli namakhadi akhishwa ngendlela engabonakali kahle. Lokhu kuchaza ukuthi iVAR ingalamula ngoba nezinga lonompempe libuye lingacaci kahle.Kuyaziwa nokho ukuthi izinto ezithinta ubuchwepheshe obusha zivamise ukumba eqolo kodwa iPSL kuyomele yenze imizamo yokuthola iVAR ukuze nayo izame ukubuyisa isithunzi sayo esibuye sidicilelwe izinqumo zonompempe ezingacacile.Ngesizini edlule yePremiership abalandeli bebecishe baxabane bodwa ezinkundleni zokuxhumana ngenxa yazo belu izinqumo zonompempe ezibuye zishiye imibuzo eminingi. Into okungamelwe ifihlwe ukuthi iReview Committee yaSafa ayiwenzi ngendlela umsebenzi ngakho kungakuhle ukuphephela kwiVAR ukuze kungaze kufikwe kuleli komiti.Njengoba kuzoqala isizini entsha yePSL kungakuhle ukuthi isigungu esiphezulu sale nhlangano silubhekisise lolu daba.",[IMIBONO] Lungasiza uhlelo lwamakhamera emidlalweni yePSL
"SAPAL ABO abebebhikisha bephazamisa iPhini likaMengameli uMnuz Cyril Ramaphosa ngesikhathi ethula ubufakazi kwiKhomishini kaFarlam ephenya ngesigameko saseMarikana bazokhishelwa ngaphandle uma lokhu kuqhubeka. Lesi sixwayiso sikhishwe iJaji u-Ian Farlam izolo emuva kokuba iqeqebana limhhahhamezile ethula ubufakazi.IJaji liphoqelekile ukuba lingenelele lixwayisa abenza lokhu. Kudingeke ukuba abaqaphi baphuthume kulabo abebephazamisa uRamaphosa kwamiswa kancane ukuqhubeka kwekhomishini ngesikhathi kusalungiswa isimo.Leli qulu belibanga umsindo lishaya namatafula lithi: “URamaphosa akasule esikhundleni futhi unegazi ezandleni zakhe.” Emuva kwesikhathi ummeli u-Adv Dali Mpofu ubehlise imimoya abebebhikisha.IJaji uFarlam lithe uRamaphosa uzoqhubeka nokufakaza namuhla.URamaphosa ucelwe ukuba atshele ikhomishini ukuthi kungani inyunyana i-Association of Mineworkers and Construction Union yayingekho emhlanganweni ayenawo neNum.“Kungani wahlangana neNational Union of Mineworkers? Anginalwazi lokuthi wake wazama ukuthola i-Amcu. Kungani ungabuzanga,” kusho ummeli u-Adv Dumisa Ntsebeza omele abasebenzi basemayini ababulawa.UNtsebenza ubephonsa imibuzo uRamaphosa ngesigameko sango-Agasti 2012.URamaphosa owayenguNobhala wenyunyana iNum uthe wayengenazo izinombolo zabantu axhumana nabo kwinyunyana i-Amcu.“Ngangikhuluma noMnuz Senzeni Zokwana (owayenguMengameli weNum, Frans Baleni onguNobhala noJames Motlatsi ongumsunguli weNum) ngoba ngiyabazi futhi sengike ngasebenza nabo.”“Angikwazanga ukuxhumana nabaholi be-Amcu ngoba angibazi angikaze ngisebenze nabo,” kusho uRamaphosa.“Kodwa njengomuntu ongumxazululi kwakubalulekile ukuthi uyifake i-Amcu ukuthi wawungenayo inamba kaMnuz Joseph Mathunjwa akusona isizathu,” kusho uNtsebeza.URamaphosa uthe i-Amcu yayiphika ukuthi yayithinteka esimweni esasiqhubeka ezimayini ngaleso sikhathi.“I-Amcu yayiziqhelelanisa futhi nesikhulu esiphezulu saseLonmin sasigula sasingekho ngaleso sikhathi ukuthi sizoxazulula izinkinga,” kusho uRamaphosa. Uthe neziphathimandla zaseLonmin zazinomthwalo wokuhlanganisa izinyunyana.",Uthwale kanzima uRamaphosa
"BAZOBUYEKEZA indlela yokukhokha enkampanini yekhiqiza umdlalo iTjovitjo esanda kuphela kuSABC1.Lokhu kushiwo nguMnuz Kaizer Kganyago othe sebebazisile abakwaPuo Pha Productions ngezinguquko ezizoba khona uma sekubuya lo mdlalo.“Sizophinde sibasize nakwezinye izinkinga ababhekene nazo abalo mdlalo ngoba kusazoqhubeka ukusebenzisana kwethu,” usho kanje.Lokhu kungenxa yomsindo osanda kuqubuka ngenxa yezinsolo zokuthi abalingisi nabasebenzi abenza lo mdlalo namanje abakaholi.Selokhu kuvele lezi zinsolo sekube nokuphakama kwemimoya nokukhombana ngenjumbane mayelana nokube yimbangela yokungaholi kwabasebenzi.Ngokwemithombo, lesi simo sesenze kwakhona abasola abadidiyeli bomdlalo ngokungabacabangeli abasebenzi ngokungabaholeli.“Sibi isimo ngenxa yokuthi kukhona abasola abanikazi benkampani ngokuba ngogombela kwesabo. Basolwa ngokuzicabangela bodwa ngoba kuyavela ukuthi abakwaSABC kade babanika imali kodwa bangabakhokhela abantu ababesebenza,” kusho umthombo.AbakwaPuo Pha Productions bakuqinisekisile esitatimendeni ukuthi ziyiqiniso izinsolo zokuthi abalingisi nabasebenzi abaholile.Kusolwa abanye babadidiyeli ngokugweva nemali okufanele engabe bayikhokhela abasebenzi.Ukuqonga kwezinsolo kwenze abakwaPuo Pha Productions baphendule kanje ngalezi zinsolo: “Imali esele engakhokhiwe sizoyikhokha kungekudala. Sizoqhubeka nokuxhumana nabathintekayo njengoba besikwenza vele kuze kube sekugcineni.”Baphinde bacacisa nangezinsolo ezenziwa ngabanye zokuthi ukungakhokhi kwabo kudalwa wukubambezelwa ngabakwaSABC.Bathe akulona iqiniso lokhu.Bathe, empeleni abakwaSABC babeseke kakhulu futhi yibona ababe nokuqonda isimo sabo njengoba beyinkampani ezimele yabamnyama abazizamelayo.",Inkampani icacisa ngokungaholi kwabalingisi
"Leli qembu, elidume ngeleZintethe Ezibomvu futhi elashiya izithameli zisahalela impinda kwi-#Gcwalis’iMabhida, lishisa izikhotha emisakazweni ngenoni elithi Inteneshe. UCHARLES KHUZWAYO ukhiphele eshashalazini umholi wale ntandokazi yeqembu, uSILWAYIPHI KHATHI.CHARLES (CK): Ngubani uSilwayiphi, awuzichaze.SILWAYIPHI (SI): NginguSilwayiphi Bongani Khathi oyizibulo ezinganeni ezingu-12 zikaMnuz Mdumseleni Bhekuyise Khathi noNkk Thulisiwe Bongi Khathi (uMaDladla). Ngizalelwe KwaNgcolosi esigodini saseThondweni, eKranskop. Ngiqale imfundo esikoleni samabanga aphansi eNdandathweni Primary, ngadlulela eMehlomlungu Junior Secondary, ngaphothula * -matric eLethuxolo High. Ngisakhula ngangifuna ukuba ngummeli kodwa ngenxa yesimo sasekhaya, ngiphoqelekile ukuba ngifune umsebenzi ukuze ngondle abafowethu nodadewethu abangilamayo ngoba ubengekho osebenzayo ekhaya ngaleso sikhathi ngemuva kokuphothula ibanga leshumi. Angiganiwe kodwa nginabantwana ababili uBayanda noLwandle.CK: Ungene kanjani emculweni?SI: Umculo ngiwuqale ngineminyaka engu-13, sicula umculo wamanothi, sicijwa uqweqwe lukathisha uMnuz BMW Ndlela, owayengifundisa eNdandathweni Primary ngaleso sikhathi. Wayekugcizelela ukuthi umculo wamanothi uyisisekelo sanoma iluphi uhlobo lomculo okhona emhlabeni. Ngagcina sengicula phambili ekhwayeni yesikole eyayinqoba kwasani emincintiswaneni yezikole. Ngaphandle kokucula esikoleni, ngizalelwe vele emndenini wamagagu. Obaba bangabantu ababedume ngokugida ingoma, beneqembu lengoma kashameni elalinandisa ngoKhisimusi nangePhasika emakhaya uma bebuya eGoli. Ngokuthanda ingoma, saqala nathi iqembu likashameni elalaziwa ngeZikhuhlanyathi okwakukhona kulo uSiyabonga Xhakaza odume ngeNgonyama Yehlathi emculweni kamaskandi. Lwaqala lapho uthando lokucula nokugida ingoma. Ngiqede isikole ngakhuphukela eGoli ngiyozama amatoho, ngafika ngagidela iqembu lakithi elizinze eGoli. Langalimbe ngizihambela edolobheni, ngahlangana nomufi uMnikazi Majola waseMakhabeleni, owayecula umaskandi. Wayephromotha eDoorfontein emgwaqweni * -End Street. Ngamcela ukuba angifake eqenjini lakhe, ngigide. Wavuma ngazilolonga naye isikhashana. Kusenjalo, ngathola umsebenzi, sancipha isikhathi sokuzilolonga naye. Ngagcina ngiyeke kanjalo ukuziqeqesha naye. Kuhambe isikhathi, ngenxa yezimpi zombango ebezisemakhaya ezagcina sezikapakele eGoli, yilapho ngakhetha ukubuyela ekhaya. Ngafika ngasungula iqembu likamaskandi, sengiholwa yiphupho nothando lomculo. Singakakhiphi ne-albhamu, iqembu laphetha ngokuhlakazeka. Kubo bonke ubunzima engihlangabezane nabo, angikaze ngiyeke ukubhala izingoma, nokwenze ngagcina sengicula ngedwa. Ngo-2015 ngimenywe emcimbini ngakithi, ngahlangana noBhengu Wabantu okunguBambanani Bhengu noSkibha Khanyile, noma bebancane kunami, ngathatheka indlela ababedlala ngayo izigingci. Saxoxa sazwana, kwaba ukuzalwa kwalo uDidi Olumashoba.USILWAYIPHI Khathi ugila izimanga estejiCK: Ngesikhathi usakhula, yibaphi omaskanda owawubukela kubo?SI: Ngikhule ngithanda kakhulu uMayogathi noBhekumuzi Luthuli.CK: Yi-albhamu yesingaki lena yoDidi Olumashoba?SI: Leli yicwecwe lethu lokuqala, siwuDidi Olumashoba, esilikhiphe ngaphansi kwenkampani iSibusiso samaNgema.CK: Yibaphi abaculi abadumile esenike naqopha ngokuhlanganyela nabo?SI: Abekho.CK: Kubaculi abenza ezinye izinhlobo, yibaphi ofisa ukusebenza nabo?SI: Emacikweni esifisa ukuhlanganyela nawo ngingabala uDJ Tira ngenxa yomlingo awufaka kunoma iyiphi ingoma apikwa kuyo, Mafikizolo, Afrotraction noTekno waseNigeria ngoba siyawuthanda futhi sinodlebe emculweni wase-Afrika.CK: Yini ongathi senikuzuzile emculweni?SI: Okwamanje akukho okubambekayo kodwa kubukeka iqembu likhula ngesivinini. Nasemisakazweni eminingi izingoma zethu zishisa izikhotha.CK: Yiluphi uhlobo lomculo olukhonzile?SI: Ngikhonze kakhulu owase-Afrika. Ngizinika isikhathi futhi nginodlebe lawo. Njengamanje ngilalela iNaija, okungumculo oculwa eNigeria.CK: Yikuphi ukudla ozifela ngakho?SI: Ngikhonze ujeqe nosu.CK: KwiTV, ukhonze luphi uhlelo?SI: Ngingumuntu ohlezi ematasa, kodwa Isibaya neGenerations, uma ngibuke kona kuphelele.CK: Njengoba sekuphilwa ngokungcofana emculweni kamaskandi, wena ungcweka nobani?SI: Okwamanje akekho umculi esiphambene naye noma esake saphambana naye.CK: Ngaphandle kokucula, yini oyenzayo?SI: Ngingumlingisi, ngiphinde ngibe umbhali wemidlalo yeshashalazi. Ngibuye ngibhale nezinkondlo nezindaba ezimfishane. Ngiphinde ngibe sebhizinisini lokwakha.CK: Uma ungekho matasatasa nemisebenzi yakho, usichitha ngani isizungu?SI: Ngikhonze ukuchitha isikhathi nomndeni wami.CK: Kwezemidlalo ukhonze ziphi?SI: Ngikhonze ibhola lezinyawo futhi namanje ngisalidlala. Ngingumlandeli wokuqina we-Orlando Pirates.CK: Ngabe uyakholwa?SI: Ngingumuntu ohlukile uma kuziwa ngalapho. Ekhaya bangamaLuthela, komame bayiZayoni manje ngisonta noma yikuphi lapho ngizwa umoya ungiholela ngakhona.CK: KuMthethosisekelo waseNingizimu Afrika, yimuphi okukhalisayo.SI: Mihle imithetho yezwe lethu kodwa iqine kakhulu ngasemadodeni, nathi siyahlukumezeka ngezindlela ezihlukene kodwa kusabukeka njengechilo ukuphumela kwethu obala.CK: Yiluphi uhlobo lwemoto olukhonzile?SI: Noma ingaphelelwa isikhathi yona, kodwa iBMW X5 ngisayithanda.CK: Yisiphi isilwane esifuywayo osikhonzile?SI: Ikati lami uKitty odumalayo uma ngihamba.CK: Sengiphetha, yisiphi isehlakalo esakuphatha kabi ongasoze wasikhohlwa?SI: Nginenkinga mina yokufaniswa. Ngomunye unyaka ngizihambela edolobheni ngasukelwa umama thizeni, wakhwela wadilika kimi ngaphandle kuka ‘sawubona’, wathi “wawungazi ukuthi nakuwe ukuhlupheka kuyokufica.” Aqhubeke athi “Uyabona ukuthi uNkulunkulu uyakushaya ngokubhubhisa amatshitshi,” ethi ngaqeda ubuntombi ezinganeni zakhe zombili. Ngisamangele nginjalo, aqhubeke athi uzoyitshela yonke iNgudwini ukuthi mina sengaba uphuya, angisenamali. Ngake ngathula ngama, ngazama ukuchaza ukuthi angisiye umuntu akhuluma naye. Wayelokhu eqhubekile engisho ngezinhlamba, esho nokusho ukuthi nginguNjinga Khoza, engiqambela ilumbo ngoba ngingeyena lowo muntu. Ngaze ngalekelelwa ngosomatekisi.",Luza kabi uDidi Olumashoba
"BAKHALA ezimathonsi abashonelwe amalungu emindeni yabo ngesikhathi kubhidlika isakhiwo sesonto sebandla iPentecostal Holiness Church eNdlangubo, eMpangeni ngoLwesine ebusuku, kwashona abangu-13.ULina Langa (38) uthe ufisele unina, u-Alter Langa (71) uhambo oluhle ngesikhathi eya enkonzweni ngoLwesine. Kodwa ubengazi ukuthi usevalelisa okokugcina kuyena. Uthe unina ubehamba namadodakazi akhe amabili eneminyaka engu-12 neneminyaka engu-13.Uthe yena ungunogada futhi ubehlele ukulandela unina enkonzweni yangeSonto uma esethole isikhathi emsebenzini.“Bengisemsebenzini ngesikhathi ngithintwa yindodakazi yami eneminyaka engu-13 ngo-11 ebusuku ikhala. Ibihlulwa ngisho ukusho ukuthi kwenzekeni ikhala ngogogo. Ngiyincengile ukuthi yehlise umoya kwaba ikhona ngizwa ukuthi kukhona okwenzeke kumama. Ngishiye ukusebenza ngaya khona,” kusho uLina.Unina ushone esendaweni yesigameko.Uthe akazi uzokwenzenjani ngaphandle kukanina ngoba wuyena obesala nezingane zakhe uma esemsebenzini.Uveze ukuthi usezophoqeleka ukuthi athole umuntu ozosala namadodakazi akhe ekhaya ngoba usebenza ebusuku isikhathi esiningi.UBongeni Ngema (34) uthe nakuyena kusenzima ukwamukela ukuthi unina akasekho.“Ukushona kwakhe kungizumile. Umama wethu wuyena obenza kube nokuthula ekhaya. Mina nezingane zakwethu sisebenza eThekwini, umama ubehlala nezingane zethu Esikhawini (Esikhaleni) ezisiza uma zilungela ukuya esikoleni,” kusho uNgema.UMfundisi Phiwayinkosi Sibiya wePentecostal Holiness Church, uthe abesifazane balala ngokwehlukana nabesilisa kulesi sakhiwo sesonto esibhidlikile.UNKSZ Lina Langa, okhala ezimathonsi ngokushonelwa wunina engozini yokubhidlika kwesakhiwo sesonto iPentecostal Holiness Church, eMpangeni Isithombe: Leon Lestrade/African News Agency(ANA)“Isigameko senzeke ngesikhathi amalungu ebandla ezilungiselela ukulala.Okubuhlungu kakhulu wukuthi kushone abesifazane nengane eneminyaka engu-13,” kusho uMfundisi Sibiya.Uthe bazamile ukuxhumana namaphoyisa kodwa izingcingo bezingadonsi kule ndawo. Uthe kuze kwaba khona ophuthuma esiteshini samaphoyisa ngemoto eyobika.UNgqongqoshe woMnyango wezaBasebenzi uNkk Mildred Oliphant uvakashele le ndawo ngoLwesihlanu.“Ngokwemibiko esinayo le ndawo inesimo sezulu esingesihle futhi kubuye kube nemvula ehambisana nokuduma,” kusho uNgqongqoshe * -Oliphant.Uthe uhulumeni nomasipala bazosebenzisana nesonto nemindeni ethintekile ukuletha uzinzo.Kule ndawo kufike nezikhulu zeminyango kahulumeni. Kuzona bekukhona uNgqongqoshe wezokuBusa ngokuBambisana nobuHoli boMdabu eNingizimu Afrika, uDkt Zweli Mkhize, uNgqongqoshe wezeMpilo KwaZulu-Natal, uDkt Sibongiseni Dhlomo neMeya yaseMhlathuze, uMnuz Mduduzi Mhlongo.Kuvele ukuthi sekuneminyaka amakholwa esebenzisa le ndawo ukuzothandaza.Kuthiwa iqale ukwakhiwa ngo-2000 yaphela ngo-2007.",Ididekile imindeni ngesibhicongo saseMpangeni
"Mhleli: Ngibingelela kuwe nabafundi bephephandaba. Ngithatha leli thuba ngibingelele abathandi bomculo kamaskandi okuyibona engikhuluma nabo.Singabathandi bomculo kamaskandi, sesikhathele yile nsizwa ezibiza ngenduna yabalandeli engachemile kodwa njalo uma ulandela imibhalo yayo ezinkundleni zokuxhumana, kucace bha ukuthi ingumlandeli kaMthandeni ‘Gcokama Elisha’ Manqele.Iyona lena esesithombeni, izibiza ngoSizwe Ndlovu Kwasjula induna yabalandeli engachemile. Kepha sesiyazi ukuthi ingumlandeli weGcokama Elisha, iphinde yesekele kakhulu uNgizwe Mchunu.Lalela-ke Ndlovu sikutshele thina, wena awuyona induna yethu. Sesikhathele nguwe manje ezinkundleni zokuxhumana.Njalo ubhala izinto ezincoma uMthandeni kodwa awukhulumi lutho ngoKhuzani Mpungose, uma enze kahle.Ndlovu nguwena lona, obuzama ukuhlohla abalandeli beGcokama elisha ukuthi abamashe baye ezindlini zomsakazo uKhozi FM, ngesikhathi ungadlalwa umculo walo ohlelweni lukaSgiya Ngengoma. Kodwa uthi awuchemile?Asizona izingane thina bhuti wakwaNdlovu. Njalo ugxeka abantu abangezwani noMthandeni kwiFacebook.Zolo lokhu ububhala emaphephandabeni ugxeka uKhathide Ngobe uthi akakhishwe kuSgiya Ngengoma ngoba ubengaboni ngaso linye noMthandeni, kepha uthi awuchemile.Kumanje u-Ali Mgube ukhiphe ingoma egadla kuMthandeni, wena wagijima wagxeka u-Ali kwiFacebook. Wamthuka, uthi wenze iphutha uma egadla kuMthandeni.Kepha mhla uMthandeni egadla ku-Ali wathula. Awuzange ukhulume.Lalela Ndlovu, cacisa ukuthi usebenzela uMthandeni. Uyimpimpi yakhe noma uyakukhokhela?Kasinandaba nalokho kodwa esingakufuni wukuthi uzibize ngenduna yabalandeli engachemile kodwa ube uchemile.Thina sazi izinduna zabaculi zangempela, wena uyazigaxa, uyinduna kaMthandeni, sesiyakwazi lokho.Thulisani MyezaEThekwini",Ndlovu awuyona induna yethu siyakubona ucheme neGcokama Elisha
"INHLOKO yophiko lezokushushisa uShaun Abrahams usefunge wagomela ukuthi noma ngubani othinteka enkohlakalweni yaseVrede dairy farm uzobhekana nengalo yomthetho.""Siyaluphenya lolu daba. Uma uphenyo lwethu luholela ekutheni kubekwe abanye abantu amacala noma ikanjani sizokwenza lokho,""kusho u-Abrahams namhlanje ngesikhathi echazela ikomidi lezamaphoyisa ephalamende. Uthe akekho ozophunyuka ngisho noma kwenzakalani.U-Abrahams ubephendula amalungu ephalamende abeveza ukungenami kwawo ngokusebenza kwalolu phiko lwezokushushisa, akhale nangokuthi lolu phiko kuhlanganisa namaHawks bamandla ekubopheni izisebenzi zikahulumeni kodwa alusondeli kosopolitiki.Kuke kwaba nezikhalo ngosopolitiki abafana nowayengungqongqoshe wezokuMbhiwa, uMosebenzi Zwane noNdunankulu waseFree State ophinde abe nguNobhala Jikelele we-ANC, u-Ace Magashule, okunenkolelo yokuthi baneqhaza elibalulekile abalidlala enkohlakalweni yaleli famu kodwa akukho okwenzeka kubona.",Akekho ongezukushushiswa okumele ashushiswe- Shaun Abrahams
"INKONZO yomngcwabo kasomabhizinisi uMnuz Richard Maponya izoba ngoLwesibili ngesonto elizayo. Lokhu kumenyezelwe izolo.Okhulumela umndeni uMnuz Mandla Sibeko ekhuluma kwiMetro FM izolo, uthe inkonzo yesikhumbuzo obekumele ibe izolo ihlehliselwe ikusasa.“Inkonzo yesikhumbuzo ebekumele ibe namhlanje (izolo) umndeni uthathe isinqumo sokuba uyihlehlisele uLwesihlanu ukuze amalungu omndeni nabangani bakamufi abakude, ngisho nabaphesheya kwezilwande bezokwazi ukufika ukuze bezoba yingxenye yenkonzo. Inkonzo yomngcwabo yona izoba ngoLwesibili,” kusho uSibeko.Umphakathi nawo uvumelekile ukuba ube yingxenye yenkonzo yesikhumbuzo ezoba eRosebank Union Church kusukela ngo-10 ekuseni.Umngcwabo wona uzoba seSoweto kusukela ekuseni.Kulindeleke ukuba osomabhizinisi, osopolitiki abangani, izihlobo nomphakathi bethamele inkonzo.UMaponya owazakhela igama kwezamabhizinisi kuleli kusukela ngezikhathi zobandlululo ushone ngoMsombuluko eneminyaka engu-99.",Uzofihlwa ngesonto elizayo uMaponya
"USIHLALO weKhomishini ephenya ngokuLawulwa koMbuso yiDlanzana, uJaji Raymond Zondo, uthe imizamo yokubasabisa nokuzama ukuphazamisa umsebenzi wabo angeke iphumelele.UZondo ukusho lokhu izolo ngaphambi kokuba kuqale ukulalelwa kobufakazi kule khomishini.Amahhovisi ekhomishini agqekezwa ngoMgqibelo, kwathathwa impahla ekubalwa ama-laptop.UZondo uveze ukuthi akusona kuphela lesi sigameko njengoba kuke kwaba khona ukudutshulwa kwamahhovisi ekhomishini ngaphambilini.UZondo uthe uthole umbiko ukuthi ngeledlule kwadutshulwa iwindi emahhovisi, kwatholakala inhlamvu ngaphakathi.NgeSonto, amaphoyisa abesendaweni yesigameko njengoba kugqekeziwe, athola ukuthi kuthathwe ama-laptop.UZondo uthe lokhu kuyakhathaza kakhulu, wathi kodwa ngeke baphazamiseke emsebenzini wabo. “Sifuna nje ukusho ukuthi uma kukhona ozama ukuphazamisa ukusebenza kwekhomishini, ngeke nje aphumelele, angeke sisabiseke,” kusho uZondo.Okwamanje bekungakacaci ukuthi ama-laptop athathiwe ngabe kukhona yini ulwazi olubucayi bekhomishini obebuqukethwe yiwo.Kwenzeka konke lokhu nje, ikhomishini ingaphansi kwengcindezi yokuba iphothule ubufakazi ngoJuni nonyaka.Ngokusho kukaZondo, uyangabaza ukuthi lezi zigameko zizobaphazamisa.UZondo uthe ithimba lekhomishini lisebenza ngokuzimisela nangokuzikhanda. Uthe nangezimpelasonto umsebenzi uyaqhubeka.Izolo, bekufakaza uSomlomo wePhalamende uNksz, Thandi Modise, oxolisile kubantu bakuleli ngokuba iPhalamende lenze kancane ekulandeleni izinsolo ezazikhona zokulawulwa koMbuso kusolwa umndeni wakwaGupta. Ephonswa imibuzo ngodaba oluthinta lo mndeni, uvumile ukuthi iPhalamende lenza kancane ekuwuthatheleni izinyathelo ngezinsolo ezazivela ngawo. Uthe baphaphama izinto sezivele zizimbi kakhulu. Kusalindeleke ukuba kuzofakaza uMengameli wakuleli, uMnuz Cyril Ramaphosa.","Angeke sisabiseke, soze saphazamiseka: Zondo"
"IYASHUBA eyombango wokuba nguNobhala we-ANC KwaZulu-Natal engqungqutheleni okulindeleke ukuthi ibe khona ingakapheli le nyanga njengoba uMnuz Mdumiseni Ntuli, obekhulumela isigungu esachithwa yiNkantolo eNkulu yaseMgungundlovu, esesekwa abaholi ababengahambisani nesigungu esahlakazwa.UNtuli kulindeleke ukuthi abange noMnuz Super Zuma, owayenguNobhala owachithwa yinkantolo kulesi sikhundla.Elinye igama okukhulunywa eyokuthi alifakwe ebuholini obuzokhethwa ngelikaMnuz Sipho Hlomuka onguNobhala oKhahlamba okuthiwa akangene kwesePhini likaNobhala wesifundazwe.Abaphakanyisiwe uMnuz Sihle Zikalala, kwesikaSihlalo, uMnuz Mike Mabuyakhulu kwesePhini likaSihlalo, uNtuli noZuma kwesikaNobhala, uHlomuka kwesePhini likaNobhala noNkk Nomusa Dube-Ncube kwesikamgcinimafa. Okulindeleke ukuthi baphume ababekhona ebuholini obudala uMnuz Willies Mchunu, owayeyiPhini likaSihlalo noMnuz Mluleki Ndobe owayeyiPhini likaNobhala.UMnuz Jomo Sibiya wesifunda Inkosi Bhambatha, owayechitha ubuholi obahlakazwa, uthe beseka uNtuli ngoba bafuna umuntu ozoyisa inhlangano phambili.Uthe izifunda ezihamba noNtuli iGreater KwaDukuza, Far North, Amalahle, Abaqulusi neMusa Dladla.“Sisakhuluma neTheku, akhona amagatsha aseka uNtuli. Sifuna umuntu ozobumba i-ANC esifundazweni futhi sikholwa wukuthi angaba uNobhala okahle. Sifuna ozoqeda ukwehlukana enhlanganweni,” kusho uSibiya.Uthe bayaxoxa neMoses Mabhida nezinye izifunda ukweseka uNtuli.“Isishaye kakhulu indaba yokwehlukana kwe-ANC kuyiwa eNasrec. Lokhu kumayelana ne-ANC sifuna ibumbane,” kusho uSibiya.UMnuz Bheki Ntuli, uNobhala we-ANC eThekwini, uthe isaxoxwa indaba kaNtuli.“Uma sesivumelene ngokuphelele siyophumela obala sisho ukuthi iTheku lihamba nobani kuzona zonke izikhundla. Kubalulekile ukuthi kubekhona abasha kodwa nabadala babekhona ebuholini ukuze abasha bafunde kwabadala,” kusho uNtuli.UMnuz Mzwandile Mkhwanazi waseLower South Coast, uthe abanankinga noNtuli wathi izingxoxo zisaqhubeka.“Asinankinga noMdumiseni ngoba angayibumba inhlangano.”Ekhuluma eNtshangwe muva nje uMgcinimafa we-ANCYL esifundazweni uMnuz Thobelani Ncampalala, uthe bafuna ukuthi abantu abasha bangene ezinhlakeni ze-ANC ukuze nabo bahlale etafuleni uma kuthathwa izinqumo wathi yingakho befuna uNtuli kwesikaNobhala.Nasezinkundleni zokuxhumana ihamba phambili indaba kaNtuli noZikalala.",Bayanda asebeseka uNtuli
"BONISWA MOHALEI NHLANGANO esiza izingane ezihlukunyeziwe i-Bobbi Bear isizwakalise ukukhathazeka kwayo ngokutholwa kwezingane ezidukile sezibulewe.Abakwa-Bobbi Bear bakhulume kanje emuva kokutholwa kwesidumbu sikaNokukhanya Zama (15) waKwaMakhutha ehlathini laseMkhazini ngaseFolweni.UNokukhanya
(osesithombeni) waduka ngoJanuwari 11, kusolakala ukuthi wathathwa ngabantu thizeni esuka eMkhazini elibhekise eMiseni, emaRomeni.Umndeni umthungathe wangamthola isidumbu sakhe sagcina sibonwe yizinja zomzingeli obesehlathini elibudebuduze nakubo eMkhazini.UNokukhanya akusiye yedwa intombazanyana eduke isendleleni eya esontweni kwazise namantombazane amabili ase-St Faiths awakatholwa namanje.UNkk Sbo Ngcobo, we-Bobbi Bear, uthe kuyabakhathaza ukuthi izingane uma zidukile zitholwa sezibulewe esho nokuthi kumele umphakathi usukume ukuqeda lesi sihlava.“Kunyukile ukuthunjwa kwezingane bese zitholwa zishonile. siyakugxeka kakhulu lokhu futhi sinxusa umphakathi kuba usebenzisane nathi namaphoyisa ukukhipha izigilamkhuba ezihlukumeza izingane. Kubuhlungu ukuzwa ukuthi izingane ezincane ziyabulawa ngoba ziyikusasa lethu. Sicela zonke izinhlaka zilusukumele phezulu udaba lokubuda kwezingane,” kusho uNkk Ngcobo.Phambili umndeni wakwaZama uzwakalise ukungeneliseki ngendlela amaphoyisa aluphethe ngayo udaba lokuduka kukaNokukhanya kwazise abekhala ngokuthi azifunele yena kwaze kwaba sekugcineni.Uninakhulu omncane, uNkk Ntombikayise Cele, ukhale ngokuthi ngesikhathi beyobika amaphoyisa abatshela ukuthi mhlawumbe usesokeni mabalinde izinsukwana.“Sicela amaphoyisa ayeke ukukwenza umdlalo ukuduka kwezingane ngoba thina asitshela ukuthi ingane yethu isesokeni sibe sisho ukuthi idukile. Kumanje itholwe isishonile. siyacela nabawaphethe bawafundise indlela yokuphatha abazali abalahlekelwe yizingane,”kusho uNkk Cele.UNokukhanya uzofihlwa ngoMgqibelo emuva kwenkonzo ezoba sesontweni lamaRoma KwaMakhutha. Kube nenkonzo yesikhumbuzo esikoleni abefunda kuso KwaMakhutha Comprehensive High School lapho ebezokwenza khona ugrade 11 kulo nyaka.UMajor Thulani Zwane, wamaphoyisa KwaZulu-Natal, uthe zonke izigameko zibhalwa ebhukwini labo elibizwa nge-Occurrence Book bese kuthi udaba lomuntu odukile luvulelwe idokodo kungabikhona inombolo yecala.Inombolo yecala iba khona uma umuntu esetholiwe wathi icala likaNokukhanya liphenywa ngu-Warrant Officer Ndlela futhi uyaxhumana nomndeni.Ugqugquzele umphakathi ukuthi ubike kubaphathi bamaphoyisa uma unganelisekile ngendlela ophatheke ngayo.UNkk Diane Kohler Barnard we-Democratic Alliance, uthe kumphatha kabi ukuzwa ukuthi amanye amaphoyisa akuthatha njengehlaya ukuduka kwezingane wathi udinga imininingwane yawo ukuze ezojeziswa.“Uma umuntu edukile noma ngabe yingane noma wumama, ugogo noma ngubani kubi ukuzitshela ukuthi usesokeni. Kumele amaphoyisa enze umsebenzi wawo. Kusiphatha kabi ukuthi kaziziningi iziteshi ezinophiko olubhekelele amacala ezingane olwavalwa nguKhimoshana wamaPhoyisa ogulayo, uMnuz Jackie Selebi.“ Siyathemba ukuthi ngokuhamba kwesikhathi azovuselelwa kuzo zonke iziteshi ngoba zandile izigameko zokuhlukunyezwa kwezingane. Amacala anjena adinga ukuphenywa ngamaphoyisa ophiko oluthile, hhayi abhekelele wonke amacala ngoba izingane zigilwa imikhuba enzima. Ngidlulisa amazwi enduduzo emndenini kaNokukhanya,” kusho uNkk Kohler Barnard.",IBobbi Bear ikhathazekile ngokufa kwezingane
"IYEKE ithuba lokuqhwakela iMamelodi Sundowns ibanjelwa ekhaya yiPolokwane City kulo mdlalo we-Absa Premiership ophele ngo 1-1 eLoftus Versfeld izolo ebusuku.ISundowns ibidinga ukunqoba ngamagoli amabili ukuze igudluze iBidvsest Wits esicongweni seligi. Lo mphumela ususho ukuthi amaBrazilians sekumele ashaye Izitshudeni lapho esedlala nazo ngoMgqibelo eBidvest Stadium.ISundowns esele emuva ngemidlalo, iyawadinga la maphuzu kwazise kungenzeka izithole iphucwa amaphuzu uma ilahlwa yicala lokudlalisa uWayne Arendse kungafanele. Lokho yakwenza ibhekene nayo iWits emzuliswaneni wokuqala weligi owaphela zibambene.Icala leSundowns lingenile ngoLwesine olwedlule, uma liyilahla kungenzeka iWits izithole ihlomula ngamaphuzu amathathu angenza umehluko omkhulu embangweni weligi. Elinye iqembu elisembangweni wesicoco yi-Orlando Pirates edlala neSuperSport United namuhla, okufanele ukuthi iwujabulele umphumela wayizolo.Igoli leDowns lishaywe nguThemba Zwane emizuzwini eyishumi kuqale umdlalo. Ngemuva kwalokho ibe nazo ezinye izikhawu ezimbalwa ebingandisa ngazo amagoli ayo. ICity ihlomule ngegoli lokuphiwa ngemuva kokuthi uDenis Onyango enze inkunzimalanga yephutha ededela ibhola ebelingqofwe ngekhanda uSalulani Phiri.Lo nozinti osanda kuzishaya isifuba ngokuthi ungohamba phambili kuleli umane wahluleka nokuzibamba waphihlika izinyembezi ngesikhathi kuyiwa ezindlini zokushintshela ngesikhathi sekhefu.Esiwombeni sesibili iSundowns iqhubekile nokuba yiphela endlebeni ingena ebhokisini leCity kodwa kuze kwaba yikabili unozinti wezivakashi uGeorge Chikova evimba amabhola amabi kaZwane.",U-Onyango ubambezele iDowns egwaza ekhaya
"UMJIKIJELWA nguS’bongiseni Robert Ngubane obenekhono lokudlala isigingci sezintambo ezingu-12.Wazalelwa kwaJikijiki eMvoti ngoSepthemba 17, 1983. Ushiye emhlabeni unkosikazi nengoduso, nezingane eziwu-14.Wangena emculweni ngo-2001 eyigidangoma nomqambi wezingoma ngaphansi kweso likaMgqumeni “Ibhova LikaDikadika” Khumalo futhi ubambe elikhulu iqhaza eqenjini likaMgqumeni, Ithwasa Lami.Ngemuva kokungaboni ngasolinye noMgqumeni ngo-2009, uMjikijelwa washiya maqede waqopha ngaphansi kwe-Amon Music iCD yokuqala eyayithi Sihlupheke Sonke kodwa washona uMgqumeni sebexoleleni.Ugcine esenamaqembu akhe okungaMangcukumane, Omenzelwa neChalaha LikaShafuza.Ubuye wavumbulula ikhono likaPhiwa Manqele, Mnikezwa “Ismakwana SikaShafuza” Ngubane, Dulas, Nhlanhla Mseleku, Amafikalishona, Indodakazi YeNtandane noMpilo Mkhwanazi.UMjikijelwa ubuye wahlabana kumaSatma kwiBest Popular Album, Sava Awards nakuMantshontsho Kamaskandi Awards.",Umlando omfishane kaMjikijelwa
"ISAQHUBEKA nokumudla indaba yokuphoxwa yiTS Galaxy ibakhipha kwiNedbank Cup umqeqeshi weLamontville Golden Arrows, uSteve “Mphathi” Komphela kodwa ithuba lokuqeda isizini ebalwa namaqembu akwi-Top 8 kuwumjovo omqoka njengoba sekusele imidlalo emibili.UKomphela ubejabule ngeSonto ntambama iqembu lakhe liqeda ukuqoqa amaphuzu amathathu amqoka kwiFree State Stars emdlalweni we-Absa Premiership ePrincess Magogo Stadium, KwaMashu.La maphuzu atholakale ngamagoli amabili kaKnox Mutizwa ashiye Abafana Bes’thende endaweni yesishiyagalolunye ngamaphuzu awu-36.Lokhu kuyamkhuthaza uKomphela ngoba emidlalweni emibili emsalele okuyiMamelodi Sundowns ekuhambeni neBidvest Wits ekhaya, ukholelwa ekutheni bangafica ngisho iKaizer Chiefs kwazise isendaweni yesikhombisa yona ngamaphuzu awu-38 emidlalweni efanayo.“Sisazikhotha amanxeba ngendaba yeTS Galaxy. Ngabe ngikhuluma iphutha uma ngingathi sesiyikhohliwe nje kalula kanjalo indaba yeNedbank. Mhlawumbe indlela yokuyibeka ukuthi singavumi ukuthi sihluliwe kodwa sithi sifundile. Ngeke kube khona abajabule ekhempini ngenxa yalesi simo (sokukhishwa iqembu leNFD kwiNedbank) kodwa uma ngibheka ebengiyalelwe ukuthi ngikwenze ngesikhathi ngithatha lo msebenzi ngineme. Okufanele sikwenze manje ukuhlala phansi sidwebe indlela esizoya ngayo phambili,” kusho uKomphela.Ebuzwa ngemidlalo emibili esele nokuthi kungenzeka abe nesandla ekutheni isicoco siyaphi, uthe okuhamba phambili yinjabulo ye-Arrows kuyena abanye abazonyatheleka amakhona uma enza njalo (elwela injabulo ye-Arrows) bamxolele.“Umqoka kakhulu lo mphumela ngoba usisondeza nento esiyifisa ngendlela eyisimanga. Sisele ngephuzu kwiCeltic (Bloemfontein) amabili kwiChiefs. Sinethuba lokuqeda kunombolo 7 noma 8. Kubi nokho ukuwina kwethu ngoba kushovela phansi iFree State. Akukho-ke nokho okuzokwenziwa ngoba sonke siqashelwe umsebenzi. Okwethu ukubheka ukuthi singayithola yini indawo kulezi zikhala ezimbili ezisele kwi-Top 8.”UKomphela uzwakala sengathi uzogxila kakhulu kubafana abancane njengoba ekugqamisile futhi ukuthi uneme ngendlela abazifaka ngayo eqenjini oSanele Mathenjwa, Siphamandla Sabelo, Sibusiso Sibeko noFrank Matobejane, obeqala ngqa ukudlala esikimini esikhulu kulo mdlalo weFree State.“Bazojwayela bonke laba bafana. Ayikho into enzima njengokuthatha imiyalelo yomqeqeshi uyenze njengoba injalo ngesikhathi esifanayo uqinisekisa ukuthi ozakwenu bayakuthemba enkundleni. Beza kahle bonke. Sizohlangana maduze lapho sizobheka khona konke okuthinta thina. Kusemqoka ukuzinuka amakhwapha bese sidweba nendlela eya phambili. Bakhona abazohamba kodwa futhi bangase babe khona abazofika eqenjini. Ibhola linjalo nje,” kusho uKomphela olandela ngeSundowns ekuhambeni.",Uzoduduzwa yiTop 8 osakhala ngoweGalaxy
"IQEMBU elilodwa laKwaZulu-Natal, phakathi kweRichards Bay FC neRoyal Eagles, ngeke libe khona kwiNedbank Cup ka-2019.Lokhu kuhlaluke izolo, eGoli, ngesikhathi kuqhathwa amaqembu eNational First Division (NFD) okuzohlungwa kuwona ayisishiyagalombili azojoyina awu-16 e-Absa Premiership. Ayisishiyagalombili nadlala ezigabeni zeSafa azokuba kulo mqhudelwano ukuze kuphelele awu-32.IBay izotholana phezulu nabakhaya i-Eagles kweyokuhlunga. Lokhu kuchaza ukuthi elilodwa lalamaqembu ngeke libe yingxenye yawu-32 azoyibamba kwiNedbank Cup ka-2019 ngoba lizoliwasha ijezi.Imidlalo yeNFD yokuhlunga izodlalwa ngempelasonto kaDisemba 1 no-2 ezinkundleni ezisazomenyezelwa.Amanye amaqembu aKwaZulu-Natal azodlala ekuhambeni nokuchaza ukuthi kuzoba nzima kakhulu ukuthi azibekisele indawo emaqenjini awu-32 azoyibamba kulo mqhudelwano.IReal Kings izovakashela iJomo Cosmos bese kuthi Uthongathi FC luyozama ukushayela iWitbank Spurs enkundleni yayo.Isiyonke imidlalo yeNFD kwiNedbank Cup imi kanje:",Asenkingeni awaseKZN kwiNedbank
"KUTHINTE abaningi ukudlula emhlabeni kwesihlabani somculo wehip-hop uHHP, odlule emhlabeni izolo.Abantu bakuleli nosaziwayo emikhakheni ehlukene badlulisele amazwi enduduzo emndenini wakhe.Abaningi bashaqekile ngesikhathi bezwa izindaba zokudlula kwale ngwazi.Omunye wabo kube u-AKA obhale ukuthi: “Ngisanda kuzwa izindaba ezimbi, enye ingwazi ayisekho.”NoRouge ubhale ukuthi: “Unyaka omubi emculweni we-hip hop...NjengoHHP..Lala Ngokuthula.”UCassper Nyovest uvele wethuka kakhulu wathi: “Akusilo iqiniso leli, ngeke!”U-DJ Cleo uthe: “Ukube ngangazi ukuthi sikhuluma okokugcina ngangingeke ngiluvale ucingo, ngangiyoqhubeka ngikhulume nawe.”UBoity Thulo uthe: “Ngisaqhaqhazela. Kwenzenjani?”Nehhovisi likaMengameli lidlulisele amazwi enduduzo njengoba livezwe ukuthi lezi zindaba zibathusile.“Umndeni, izihlobo nabangani sengathi bangaduduzeka. Sengathi ungalala ngokuthula Jabba.”UTumi Morake uveze ukuthi akazi nokuthi athini ngezindaba zokudlula kwalesi sihlabani.Umlingisi u-Amanda Du Pont uthe uNkulunkulu sengathi angaba nomndeni wakhe, silahlekelwe iqhawe.U-DJ Fresh akandanga ngamaningi uvele wathi: “Ulale ngoxolo HHP.”UZakwe uthe: “Lala ngokuthula qhawe lakithi, hamba kahleJabba.”UDuncan naye ngomunye ongandanga ngamaningi njengoba evele wathi: “Lala ngokuthula Jabba.”",Kuthinte abaningi ukushona kukaHHP
"UMQEQESHI we-Ajax Cape Town, uMuhsin Ertugral, usamile ekutheni akukho okuphambene nomthetho abakwenzile ngokudlalisa umgadli uTendai Ndoro, nosekubeke leli qembu engcupheni yokuphucwa amaphuzu.Kulindeleke ukuthi kuleli sonto iPremier Soccer League (PSL) inqume ngodaba lukaNdoro emuva kokuthi inhlangano eyengamele ibhola emhlabeni, iFifa, inqume ukuthi iNingizimu Afrika ayizilungisele yona lolu daba. Kuthiwa iPSL isicele ukuthi iFifa iphinde ilubhekisise udaba lukaNdoro. I-Ajax isolwa ngokuphula umthetho weFifa ngokudlalisa uNdoro, oyijoyine ngoJanuwari.Ngokomthetho wale nhlangano, umdlali akavumelekile ukudlalela amaqembu amathathu ngesizini eyodwa. UNdoro udlale kwi-Orlando Pirates nakwi-Al Faisaly yaseSuadi Arabia ngaphambi kokujoyina i-Ajax. Isigungu esiqondisa ubugwegwe kwiPSL, iDispute Resolution Chamber (DRC), sanquma ukuthi uNdoro aqhubeke nokudlala nokuholele ekutheni amaqembu afake izimangalo. I-PSL yaphinda yaphikisana nesinqumo seDRC nokuholele ekutheni udaba lugcine selufakwa kwiFifa. Kulindelwe ukuthi indaba kaNdoro ibekwe eqhulwini emhlanganweni wesigungu esiphezulu sePSL ngoLwesine.U-Ertugral uthe akaboni bezophucwa amaphuzu. I-Ajax ingene engcupheni yokudlala ama-play off emuva kokwehlulwa yiMamelodi Sundowns ngo 3-1 eLucas Moripe Stadium ngoMgqibelo ntambama.“Uma unezincwadi zokushayela imoto, unemvume yokushayela. Uma kungenjalo iDRC eyani. Uma iDRC ikunika izincwadi zokushayela kusho ukuthi kufanele ushayele. Kuze kube manje lokhu kuyasilimaza ngoba ungumdlali osezingeni eliphezulu. Amanye amathuba aphunyuka uYannick (Zakri), uNdoro ubengawaqedela,” kusho u-Ertugral.“Asikho embangweni neSundowns kodwa namanye amaqembu, okusho ukuthi ubengasishayela amagoli okuwina mhlawumbe sibhekene neGolden Arrows noma elinye iqembu. Ngicabanga ukuthi okwenzekayo kuyinto ezobhekwa kakhulu. Ekugcineni sikhulume ngamasizini ashayisana neyePremiership nokuthi iFifa yenqabile, yabuyisela eNingizimu Afrika lolu daba. Ngingasho ukuthi ngeke kuthinteke amaphuzu.”I-Ajax isendaweni ka-15 kwi-log ngamaphuzu angu-31. Kufanele nakanjani iwine umdlalo wokugcina wesizini ukuze isinde ekudlaleni ama-Play Off namaqembu amabili agijima kwiNational First Division (NFD). Izokwamukela iKaizer Chiefs eCape Town Stadium ngoMeyi 12 ngo-3 ntambama.“Sikude nendaba yama-play off. Ngisho ukudlala ngokulingana lapha bekuzowenza umehluko. Uma siwina ekhaya siphephile. Sehlule amaqembu amaningi anzima ekhaya kule sizini okukhona kuwona nePirates ngo 3-0,” kusho u-Ertugral.",'Asiphulanga mthetho ngoNdoro'
"UKHIHLE isililo unina wowayengumdlali weBafana Bafana ngesikhathi ebona uNgqongqoshe wamaPhoyisa obezokhalisa umndeni ngokushona kukamyeni wakhe izolo.UNkk Ntombifuthi Meyiwa ongunina kaSenzo Meyiwa, ukhale ebona uMnuz Bheki Cele obezobhonga emswaneni ngokushona kukaMnuz Sam Meyiwa. UCele ubezovela okokuqala emndenini emuva kokushona kukaMeyiwa entathakusa yangoMsombuluko, oshone nesilonda ngenxa yokungaboshwa kwababulali bendodana yakhe.UCele ofike emuva kwamahora amathathu kunobekulindelekile, ucele ukubhunga nomndeni ngaphakathi endlini.Esekhuluma nabezindaba uthe unqume ukuzohlanganisa amehlo ngoba ubevele exhumana nomndeni ngisho uMeyiwa esaphila. Uchithe izinsolo zokuthi akukho okwenzekayo ngecala lokubulawa kukaSenzo, athe sekusungulwe ithimba eliyisipesheli eliphenyayo.“Akulona iqiniso ukuthi akwenziwa lutho ngecala ekubeni selufike ngisho kuMengameli. Ubaba kaSenzo waziyela kuMengameli eyocela ukuthi amtholele ukuthi ngubani owambulala. Nami ngakhuluma naye ngonyaka odlule kunemidlalo kaSenzo, wakhuluma konke okusenhliziyweni yakhe. Ngamtshela ukuthi ngeke kwenzeke ukuthi bagcine bengatholakalanga ababulali futhi namanje ngisakugcizelela lokho.”Uthe usuku nosuku bayakhuluma noNgqongqoshe wezoBulungiswa uMnuz Ronald Lamola ngaleli cala futhi unethemba lokuthi ikhona inqubekela phambili. ULamola bekumele avele naye izolo kwaMeyiwa kodwa wabuye wabanjwa uhambo.UCele ugcizelele ukuthi ngeke esalokhu esho isikhathi okuzoboshwa ngalo abasolwa njengaphambilini. Uthe angakuqinisekisa ukuthi ngelinye ilanga kukhona oyojeza.Uphikile ukuthi amaphoyisa asehlulekile kuleli cala njengoba ethe akhona namanye amacala okuphela iminyaka engaphezu kweyisihlanu kusaphenywa.Uthe ngenxa yobucayi becala okunye ngeke bakwazi ukukudalula futhi abantu kumele baqonde ukuthi akayena umphenyi.Okhulumela umndeni, uMnuz Siyabonga Meyiwa, uthe bayakwamukela okushiwo ungqongqoshe futhi bayethemba ukuthi ngelinye ilanga bayolithola iqiniso.UMeyiwa uzongcwatshwa ngoMgqibelo emathuneni aseStella Wood emuva kwenkonzo ezoba sehholo kwa-M, eMlaza.",Isililo uCele ezobakhalisa kwaMeyiwa
"SITHEMBISO MKHIZE INKAMPANI ephethe izindaba zikaPitso ""Jingles"" Mosimane, ithi ishaqekile ngendlela iMamelodi Sundowns eluphathe ngayo udaba lwalo mqeqeshi okuvela ukuthi ukweleta leli qembu izizumbulu. Kwisitatimende esikhishwe iMT Sports Marketing and Management, ikuvumile ukuthi iSundowns ibathumelele amasamanisi abizela lo mqeqeshi enkantolo, amphoqa ukuthi abuyise uR8 million. Ngokwemibiko eqale ukuvela kwimpelasonto edlule,  uMosimane wakhokhelwa yiSundowns isamba esithile ngoba esayine inkontileka yokusebenza izinyanga eziwu-48. Kuvela ukuthi lo mqeqeshi nokho wasebenza ezine kuphela, wase ejoyina i-Al Ahly yase-Egypt. Kulesi sitatimende, iMT Sports Marketing and Management, ithe izame amahlandla amaningi ukuxhumana nezikhulu zaleli qembu ukuze kuzoxazululwa lolu daba ngendlela ehloniphekile. Siqhuba sithi: ""ISundowns kayizange isiphendule kulesi sicelo sethu. Kuphinde kwabanhlanga zimuka nomoya noma sesicela ukuxhumana noDkt Patrice Motsepe, ngoJanuwari. Nangesonto eledlule, iSundowns iphinde yazithulela sicela ukuhlangana nosihlalo weqembu, uTlhopane Motsepe. Ukuputshuka kwalolu daba kwabezindaba akwehli kahle futhi kubukeka njengesenzo samaqhinga okuxhaphaza esimumele. Sikuqaphelile ukuthi kuputshuke le mibiko kwabezindaba, kungakapheli isikhathi esingakanani abalandeli beSundowns bephoxe umqeqeshi uPitso. “Ukunikwa la masamanisi nokuputshuka kwabezindaba kwalolu daba kudunga izibusiso zikaDkt Motsepe azinika uMosimane ngesikhathi ejoyina i-Al Ahly. UDkt Motsepe walibeka ngembaba elokuthi uyohlale emeseka uMosimane. Waqhuba ngokumbongela kukho konke asekuzuzile. Wathi uyohlale eyilungu lomndeni weSundowns.”Lesi sitatimende siqhuba sithi, uMosimane uqhuba kahle e-Egypt, usanda kunqona neCaf Super Cup ne-Al Ahly. Wamukelwa kahle e-Egypt, akufisayo ukuqhubeka nomsebenzi wakhe ngokuthula. Lesi sitatimende sithinte nemibiko ebibhalwe ezinkundleni zokuxhumana ebithi uDkt Motsepe wasebenzisa uMosimane ekuthengeni imidlalo. ""SiyiMT Sport nomqeqeshi, siyasibonga isikhathi esibe naso kwiSundowns, kuyisifiso sethu ukuqhubeka nokusebenzisana okuhle. Siyakujabulela ukuthi sizohlangana neSundowns enkantolo.“ Kayiphumelelanga imizamo yokuthola uhlangothi lweSundowns. Belingabanjwa ucingo lukaYogesh Singh oyisikhulu esiphezulu nolukaShupi Nkgadima osemnyangweni wezokuxhumana. Kwale noma sebeshiyelwe imiyalezo.",Abaphethe uPitso bavivela ukubonana neSundowns enkantolo
"MHLELI: Kwelakho elingashayi eceleni eliwela umfula ugcwele, ngivumele ngizwakalise ukungenami kwami ngokwenzeka ezinhlelweni zoKhozi FM kwenziwa ngabadidiyeli balezo zinhlelo.Sengibekezele kwanele angisakwazi ukuthula ngendlela uBabheke Mthethwa enza ngayo ohlelweni lwamahostela.Kunabalaleli abangashayi izingcingo njengathi sonke kodwa bashayelwa nguBabheke.Uyenzelela. Ngikhuluma ngoMzonjani Mdlalose noMaliyeqolo Khanyile, siyabazi thina abangeni kwezinye izinhlelo kodwa bafakwa uBabheke ohlelweni ngenkani.Kusuka ngonyaka ophelile sibekezela ngisho kuSigiya Ngengoma.Bona uma kuthiwa akuthunyelwe imiyalezo kuWhatsApp kule ngosi kaSigiya Ngengoma ethi ‘ubani osyaya ingoma’ kodwa bona babeshayelwa izingcingo eceleni kuqoshwe imisindo yabo kodwa sithule nje sizibukele.Manje le nto isaqhubeka emahostela nakulo nyaka. Kahle hle lolu hlelo lwamahostela sebelwenza olwabo, thina sesiyancikiswa nje.Siyakhuza Babheke ungabi netiye, sonke asilingane.Ukuthula kwethu akusho ukuthi asiboni.Asinankinga nabalaleli kodwa wena yeka lo mkhuba omubi ngoba asiwuthandi. Uma uzoqhubeka nalo mkhuba sesizokhuluma, ngeke sisathula. Ukhozi olwethu sonke. Musani ukwenzelela ukhombise ukuthanda abanye abalaleli.Sonke siyafana akekho ongcono kunomunye.Musa ukuphuma esandleni ngale nto oyenzayo ngoba angigxeki umsakazo ngigxeka wena ngoba nguwe opheka uhlelo ngemumva. Ngicela siphele nya lesi sihlava esibi esikuhlasele kusuka namhlanje.Yisexwayiso lesi asilwi kodwa uma uqhubeka sizokhuluma ngoba uKhozi FM olwethu sonke akulona olwabangani bakho.Umlaleli woKhozi",[IMIBONO] UBabheke woKhozi FM uyenzelela
"Umholi waBafana BakaMgqumeni, uNelisani “Undlemnyama” Mseleku, uthe bebematasa beqopha izingoma ezintsha eTakk Studio (okudume ukuthi ikwaJan Smith) ngoLwesibili ebusuku, baze bayeka entathakusa yayizolo.“Sithe uma siphuma sashaqeka ukufica imoto yethu iphihlizwe iwindi, izivalo zivulwe gengelezi, kwathathwa izikhwama ezinama-ID, Passport, amakhadi asebhange nezincwadi zokushayela,” kusho uNdlemnyama.Okunye okuthathwe emotweni amaCD nemifaniswano yeqembu.“Izigebengu zibulala iwindi zithathe izimpahla nemali kodwa kusishaqisile ukugwazwa kwamathayi kuwo wonke amasondo. Kubuye kwathathwa ne-mixer ye-sound system, amplifier, convector namaphepha enkampani yethu, Ezebhova Music.”Uthe usola abantu abanomona ngempumelelo yabo futhi abebezama ukuphazamisa imisebenzi yeqembu. Uthe kodwa bazoqina isibindi baqhubeke nezinhlelo zokukhipha iCD yabo entsha ngoMashi 29.“Sifuna ibe seyitholakala eWorkshop eThekwini ngakusasa. Isihloko seCD sisikhethe ukukhombisa ukuthi konke okubi okwenzeke kithina, abazama ngakho ukusidicilela phansi, ngeke kulunge, kunalokho kusinikeza umfutho. Bafana nabathela upharafini emlilweni.”KwiCD bacula ngokuhlanganyela noThokozani Langa noMfezemnyama.Abafana BakaMgqumeni yiqembu elasungulwa ngabazala bakaMgqumeni.",Ukushiswa kwemoto kuphazamise ukuqopha
"UMCULI waseNigeria uTiwa Sawage, useveze ukuthi indondo ayithole emcimbini wamaMTV EMAs, ngeSonto, eBizkaia Arena, eSpain, eyabo bonke abantu besifazane base-Afrika.UTiwa ubeqokwe emunxeni i-African Act category, eqokwe nomkhaya wakhe uDavido (Nigeria), Distruction Boyz (South Africa), Fally Ipupa (DRC), Nyashinski (Kenya) noShekhinah (South Africa) obekhona kulo mcimbi.Le ntokazi esicule ezingomeni ezehlukene zabaculi bakuleli okukhona kubo iMafikizolo noDonald, ithe uNkulunkulu ube mkhulu empilweni yayo.“UNkulunkulu akakwenzelanga nje mina ngedwa lokhu kodwa nethimba lami lonke engisebenza nalo, esesidlule ezikhathini ezinzima kodwa sama saqina. Empilweni yami ngidlule ezintweni eziningi ezinzima kodwa ebengikwenza ukuqhubeka ngibheke phambili,” kuchaza yena.Le ndondo uthe eyawo wonke umuntu wesifazane nentombazane esencane efisa ukuzibona iphumelela empilweni.",Uyinqobele imbokodo indondo ayithole kumaMTV EMAs
"UMDLALI weKaizer Chiefs uLebohang Manyama usephefumulile ngodaba oluthinta uKhama Billiat omataniswa neMamelodi Sundowns. UBilliat (29) ufike eqenjini leChiefs ekuqaleni kwesizini ephelile ngemuva kokuphelelwa yinkontileka kwiSundowns abenqobe nayo isicoco seligi. UBilliat ubengakadlali selokhu kuqale iligi, okuyinto esithuse abalandeli beChiefs njengoba sekuqubuke imibiko yokuthi iSundowns ihlongoza ukumthenga ngemali elinganiselwa ku-R15 million, ngaphambi kokuvalwa kwewindi lokudayiselana abadlali. UManyama, oseshaye amagoli amabili kule sizini uphawule ngendlela iqembu elizizwa ngayo ngodaba lukaBilliat ngenkathi ekhuluma nabezindaba. “UKhama Billiat ungumuntu omdala. Ungomunye wabadlali abaseqophelweni eliphezulu kwiPSL. Kusengenzeka ukuthi onyakeni olandelayo amataniswe namanye amaqembu, yinto eyenzeka kubo bonke abadlali abasezingeni eliphakeme, “ kuchaza uManyama ecashunwa yiKickoff,  “Ukhona uBilliat. Usebenza kanzima kanye neqembu, akagxilile ezindabeni ezimkhomba kwiSundowns. Sihlezi sibhekile ukuthi abadlali abasezingeni lakhe bamataniswe namanye amaqembu iminyaka ilandelana. Siyameseka ngayo yonke indlela ukuze ezogqugquzeleka emsebenzini wakhe futhi abuye ezokweseka iqembu. Siyamdinga uKhama. Uba ngumdlali obalulekile kunoma iliphi iqembu alidlalelayo” kusho yena. UBilliat ushaye amagoli angu-9 waphinde waphakela abanye abadlali amabhola angu-10 ngesizini edlule okumenze waba yintandokazi kubalandeli beqembu. IChiefs ikhiphe isitatimende emasontweni adlule igcizelela ukuthi amaqembu agaqele uBilliat awakhohlwe ngoba akayindawo. Lesi sikhwishikhwishi somdlali okubikwa ukuthi siphuthelwe yimidlalo ngenxa yokulimala kancane, kulindeleke ukuthi sibuye emdlalweni weligi lapho Amakhosi ezobhekana neSuperSport eFNB Stadium ngoMgqibelo. ",UManyama uphawula ngodaba lukaBilliat ofunwa yiDowns
"STHEMBISO NGOBESEUMNIKAZI weJomo Cosmos obuye futhi abe ngumqeqeshi wayo, u-Ephraim “Jomo” Sono, uthi kuseva kakhulu ukukhuluma ngendaba yokunqoba isicoco seGladAfrica Championship kule sizini ka-2020/2021.USono ukhuluma ngalolu hlobo nje, izinto zilokhu ziya ngokushuba embangweni wesicoco seGladAfrica njengoba amaqembu okuyiwona abukeka esembangweni eyinqobile imidlalo yawo yangoLwesibili.ISekhukhune United okuyiyona ezihola phambili esicongweni se-log ngamaphuzu angu-19, ibhudluze kabuhlungu ngo 4-2 i-JDR Stars nayo esembangweni, emdlalweni obuseMakhulong Stadium, eTembisa.ICosmos elele endaweni yesibili ngamaphuzu afanayo neSekhukhune, yona inqobe kunzima ekuhambeni ngo 2-1 iCape Town All Stars, eParow Park, eKapa. Ekhuluma neSolezwe izolo ekuseni (ngoLwesithathu), uSono uthe nakuba izinto zibukeka zibahambela kahle okwamanje kodwa lokhu akuchazi ukuthi sebezonqoba isicoco seGladAfrica esiphethe ithikithi lokuyodlala kwiDStv Premiership.Uthe imidlalo iseminingi kakhulu kanti futhi inzima ngakho kuzomele bathathe umdlalo ngamunye. Wengeze ngokuthi emidlalweni yabo elandelayo bazimisele ngokuthi bafele enkundleni nakuba insimbi ishisa.“Hheyi ndoda! Okwamanje angikafuni ukukhuluma indaba yokunqoba isicoco seGladAfrica, ngibona imidlalo isephansi kakhulu. Engingakusho nje kuphela ukuthi kunzima kakhulu futhi ziyabuya laphaya kwiGladAfrica.“Kule sizini wonke amaqembu anzima kakhulu ngisho nalawo ahlezi emsileni we-log, avuka indlobane uma usubhekene nawo, ngakho-ke kuzomele nakanjani siqhubeke nokusebenza kanzima ukuze nathi siqhubeke nokuba semaqenjini asembangweni wesicoco seligi,” usho kanje uSono.USono uphinde waveza ukuthi empeleni nje kumele ngabe bawashiya kude kakhulu ngamaphuzu amaqembu ababanga nawo ukube bayayinqoba imidlalo yabo yasekhaya eProfert Olen Park, eNorth West.“Indaba yokunganqobi uma sidlalela ekhaya nayo isiqala ukungikhathaza kakhulu ngoba ukube siyinqobile eminye imidlalo ngabe sikhuluma ukuthi njengamanje sizishiya kude kakhulu ngamaphuzu izitha zethu. Mhlawumbe manje sesidinga nomthandazo kulesi simo esibhekene naso sokungayinqobi imidlalo yasekhaya.“Kodwa-ke nakuba kunjalo, nginalo ithemba lokuthi sizogcina siliqedile leli shobolo lokunganqobi ekhaya,” uphethe kanje uSono.",USono ugwema inkulumo yokudla isicoco seligi
"SICHITHIWE isicelo se-Eskom sokufuna ukuvunyelwa ukuthi inyuse intengo kagesi cishe ngo-16.6%.Abakwa-Eskom bebebhekene ngeziqu zamehlo enkantolo neNational Energy Regulator of South Africa (Nersa).I-Nersa yavuma ukuba ugesi ukhushulwe ngo-8.1 % kulo nyaka wezimali no-5.2% ngonyaka ozayo wezimali.ENkantolo eNkulu yasePitoli i-Eskom ibifake isicelo sokuba ivunyelwe ukuthi ikhuphule amanani ngo-16.6% ngo-Ephreli 2020 no-16.7% ngo-2021.Inkantolo isichithile isicelo se-Eskom, yathi asiphuthumi ukuthi singalalelwa ngokushesha enkantolo. I-Eskom ibifuna inkantolo isichithe isinqumo seNersa, isithathe njengesingagunyaziwe.Abakwa-Eskom bakholelwa wukuthi abakwaNersa abazange basebenzise indlela efanele ukubala kahle imali engena kubona.Ngokusho kwabakwa-Eskom, amanani kagesi aphansi kakhulu kodwa abeNersa bakholelwa wukuthi usubiza kakhulu ugesi. Abakwa-Eskom bathi bakholelwa wukuthi abeNersa abazange bakubheke ukuthi zingakanani izindleko ababhekana nazo nokuthi kumele bathole inzuzo kwabasuke bekutshalile.Abakwa-Eskom bathi ukubiza kancane kukagesi yikhona okuholela ekutheni kube nokucinywa kukagesi.IJaji uJody Kollapen lithe ngeke linqume ukuthi kumele ugesi unyuke ngamalini ngoba wudaba olunzima.Lithe kumele kubhekwe izinto eziningi ngaphambi kokuba kunyuswe amanani.“Izinkantolo azikwazi ukunquma ukuthi kumele ugesi unyuke ngamalini, yiNersa enegunya lokwenza lokhu.”I-Eskom yakhala ngokuthi izoshodelwa ngu-R102 billion eminyakeni emithathu uma ingavunyelwa ukunyusa amanani ngalo 16.6%.",Ichithiwe i-Eskom kolwentengo
"UFIKELWA  wubuhlungu benhliziyo umqeqeshi weMamelodi Sundowns, uPitso Mosimane, uma ecabanga ngokuthi  bangase bashiywe yisitobha u-Anele Ngcongca okhonjwa eBelgium.UNgcongca (32) onenkontileka yonyaka neSundowns, kungenzeka adlale umdlalo wakhe wokugcina iqembu uma selibhekene neBloemfontein Celtic kowamanqamu weNedbank Cup e-Orlando Stadium kusasa. Umdlalo uzoqala ngo-8 ebusuku.Iqembu elidlala esigabeni sesibili eBelgium, iKSV Roeselare, ngoJulayi limemezele ukuthi lisayinise uNgcongca inkontileka yeminyaka emibili futhi limlindele ukuthi azolijoyina ngokushesha. Imenenja kaNgcongca, uMike Makaab, ikuchithile lokhu ngaleso sikhathi. Nokho emasontweni adlule uMakaab ucashunwe esethi bazohlala phansi bayibhunge neSundowns indaba kaNgcongca ikakhulukazi ngoba iRoeselare ifuna ukumenza umqeqeshi uma eseyeke ibhola okuyinto efunwa wumdlali.UMosimane uthe kungaba buhlungu ukuhamba kukaNgcongca kwiSundowns.“Uyazi ukuthi ngizizwa kanjani ngoNgcongca. Ungomunye wabadlali basemuva kwesokudla ababukelwa phansi eNingizimun Afrika. Uyakwazi ukubhekana nabadlali basezinhlangothini abanejubane nabanamandla. Uyakwazi ukuzibeka ezindaweni ezifanele. Akamaki kangako. Unamava. Uwine izindebe eziningi e-Europe. Akakutholi ukunconywa okumfanele,” kusho uMosimane.“Kungaba buhlungu ukulahlekelwa nguye kodwa angazi ukuthi kwenzekani phakathi kweqembu nemenenja yakhe ngoba kade sisemgonqweni. Ngokwami ngeke ngithande ukulahlekelwa nguye. Ngingajabula uma engahlala kodwa kufanele sikwamukele uma efuna ukuhamba. Kufanele sisamukele isimo.”UNgcongca uhlale iminyaka eyisishiyagalolunye eBelgium edlala kwiKRC Genk esigabeni esikhulu. KwiSundowns uwine isicoco seligi kathathu, CAF Champions League, Super Cup neTelkom Knockout.Njengoba sekuqinisekisiwe ukuthi iSundowns iyabuyela kwiChampions League emuva kokuwina isicoco se-Absa Premiership, izovulela iCeltic indawo kwiCAF Confederation Cup. ICeltic izohambisana ne-Orlando Pirates eqede endaweni yesithathu kwiPremiership. IPhunya Selesele izodlala okokuqala kwiCAF.“Bekungaba mnandi ukubona iDr Petrus Malemela igcwele ichichima abalandeli nokubona amaqembu angaphandle egijima kuleya nkundla ehlala ichwaza abalandeli. Bengingathanda ukuba mdibi munye ngizibonele kuqopheka umlando. Bekuzoba nzima emaqenjini ukuya laphaya kunabalandeli. Ngiyathemba ukuthi sizodlala kwiCAF ibhola selibuyele esimeni esijwayelekile, “ kusho uMosimane. Njengamanje ibhola lidlalwa ngaphandle kwabalandeli ngenxa yokulwa nokubhebhetheka kweCoronavirus. ",Kungaba buhlungu ukulahlekelwa wuNgcongca: Pitso
"Lokhu kuvezwe yibamba lesikhulu esiphezulu seTourism KwaZulu-Natal, uNksz Phindile Makwakwa njengoba bekugcwele izivakashi ezisuka kwezinye izifundazwe.UNksz Makwakwa uthe amahhotela adle kahle kanjalo nezinye izindawo zokulala okubalwa ne-Airbnb.“Izimoto ezithutha abantu ama-uber nawo ayenzile imali, baningi abantu abahlomulile ngeVDJ,” kusho uNksz Makwakwa.Kuke kwaba nengebhe yokuthi lo mjaho ungase uphazamiseke ngenxa yabasebenzi abebenganeme ngokudilizwa kodwa akuzange kube nokuphazamiseka.Emjahweni kufika abantu abehlukene okubalwa nosopolitiki.Phakathi kwabanye abebekhona wumengameli we-EFF uMnuz Julius Malema, iphini lakhe uMnuz Floyd Shivambu, uNobhala jikelele uMnuz Godrich Gardee noMnuz Marshall Dlamini oyilungu laleli qembu.Abanye abebekhona uNgqongqoshe wezokuThuthukiswa koMnotho uNkk Nomusa Dube-Ncube, uNdunankulu wesifundazwe uMnuz Sihle Zikalala, uNgqongqoshe wezamaphoyisa uMnuz Bheki Cele, uMnuz Zwakele Mncwango, umholi we-DA esifundazweni.Abanye kubalwa owayekhulumela i-ANC uMnuz Zizi Kodwa, uMnuz Mduduzi Manana, ilungu lePhalamende le-UDM uMnuz Nqabayomzi Kwankwa, iMeya yaseKing Cetshwayo uNksz Nonhle Mkhulisi, iMenenja kamasipala iRay Nkonyeni uMnuz Max Mbili nabanye.Usomabhizinisi uMnuz Sam Holding, waseMpumalanga kuthiwa ufike noxhaxha lwezimoto ezibizayo ebezishaye ujenga zize kwiVDJ.Kusuke ukukhuluma ezinkundleni zokuxhumana njengoba lezi zimoto ezibizayo kubalwa kuzo amaFerrari, Bantley nezinye.",Kuhlomule abaningi ngoweVDJ
"UTHWELE kanzima umndeni waKwaCaluza, eMgungundlovu, osuhleli etendeni emuva kokuthi iloli iphaphalaze yagibela phezu kwendlu yayibhidliza.UNkk Lindelwa Mdluli (51), osinde ngokulambisa ngesikhathi iloli iphuma emgwaqweni izongena endlini ngoLwesine olwedlue, uthe namanje akazi ukuthi usinde kanjani ngoba wayesegcekeni ngesikhathi kwenzeka lesi sigameko.Uthe wayephuma kokha amanzi ngesikhathi ebona imoto iqonda egcekeni lakhe ize iyobhajwa phezu kwendlu.“Ngayibona iqhamuka indiza iloli izongena egcekeni, ngabaleka ngamemeza omakhelwane. Ngenhlanhla endlini bekungekho muntu ngoba izingane bezisesikoleni,” kuchaza uNkk Mdluli.Uthe umshayeli weloli, owaphuma engenamyocu kule ngozi, ubatshele ukuthi iloli yaphelelwa amabhuleki wahluleka wukuyilawula.UNkk Mdluli uthe bathwele kanzima njengoba kucekeleke yonke into ebikhona ngaphakathi endlini futhi bekusalokhu kunenkinga yokuthi iloli lisahleli phezu kwendlu nokwenza kube nzima nokubheka izinto ezingaphuma.Uthe bebesazama ukuthola umuntu ongabasiza ukuze isuswe iloli babheke izimpahla zabo okungenzeka ukuthi zisindile.Ngokusho kwakhe izingane zakhe ezine ezisafunda zithole usizo lwezingubo komakhelwane. Uthe emuva kokuthi kwenzeke lesi sigameko bathole usizo lwetende nokudla ophikweni lwezinhlekelele.Ukhale ngokuthi umnikazi weloli akakaze afike azoxoxa nabo bewumndeni.UNkk Mdluli uthe umnikazi weloli uyaye azidlulele nje abuke kodwa angakhulumi lutho nabo.Uthe bafisa sengathi amaphoyisa angangenelela abasize kulolu daba.Okhulumela amaphoyisa, uCol Thembeka Mbele, uthe amaphoyisa avule icala lokushayela budedengu emuva kokuthi iloli iphaphalaze yangena emzini womuntu. Ukuqinisekisile ukuthi akekho umuntu okubikwe ukuthi ulimele kulesi sigameko.",Baqube etendeni abagilwe yiloli
"UKHALE mi izinyembezi umculi wowokholo u-Andile Majola ngesikhathi echaza ngezinsolo abhekene nazo zokubaleka nemali kamasingcwabisane iZesuliwe Dignified Funerals.UMajola wodumo lwengoma ethi Nanoma Niyangibona nophinde abe ngumfundisi, uvukwe umunyu wakhala ngesikhathi esechaza ngabambophela amanqina enyathi ngokucekela phansi isithunzi sakhe nebhizinisi azipatanisela ngalo.“Ngisola isandla sesithathu kule nto. Ngiyathandaza kuNkulunkulu ukuthi abaveze laba bantu abadlala ngami ngoba kungamanga abakushoyo ngebhizinisi engikulona,” zehla izinyembezi kuMajola.Uze ukhala kanje u-Andile kulandela ukuthi leli phephandaba libhale ngesikhalo samakhasimende egatsheni lalo likamasingcwabisane eliseMgungundlovu.Amakhasimende abekhala ngokuvalwa kwamahhovisi yize kade besanda kuba ngamalungu kuwona.Ngokuthola kweSolezwe ngeSonto la mahhovisi avulwe ezinyangeni ezine ezedlule kanti anamalungu alinganiselwa ku-150.Nakuba ngeSonto eledlule ayethe uyinxusa kulo masingcwabisane akuwona owakhe kodwa kuleli sonto ugonyulukile, waveza ukuthi ungomunye wabaqondisi.“Sibane sibambisene ngokulingana ebhizinisini. Sonke safaka imali sasungula leli bhizinisi. Sibe sesihlukaniselana imisebenzi ngokubheka ukuthi umuntu ngamunye umandla ngalaphi. Mina nganikwa owokumaketha, ezokuxhumana nokuba yinxusa lebhizinisi ngoba ngiyaziwa,” kusho uMajola.Mayelana negatsha eliseMgungundlovu okubikwe ukuthi amakhasimende alifice lilenga ingidi, uthe akulona iqiniso.Uthe basola omunye wesifazane obesebenza khona ngokuhubhuza amanga.Uthe bazwe nokuthi ubeke abonakale esabalalisa amapheshana abanye abangcwabi abakhelene nebhizinisi loMajola.“Ozakwethu bakhethe ukummisa emsebenzini ngoba sisaphenya umnyombo walama hlebezi,” kusho uMajola.Isolezwe ngeSonto lihabule ukuthi akusiye ukuphela kwenxusa kule nkampani kukhona noMnuz Lucky Makhathini.UMakhathini uthe washiya ngokushesha ngoba kwakungekho sivumelwano esibhalwe phansi sokusebenza.“U-Andile wacela ukuthi ngibe yinxusa labo. Sasebenza kancane kodwa ngasheshe ngayeka ngemuva kokuthi ngiphucwe imoto yenkampani iZesuliwe abantu engingabazi,” usho kanje.UMajola uthe kuyiqiniso okushiwo uMakhathini.“Akaphucwanga umuntu angamazi imoto. Ozakwethu bayilanda ngoba kungeyenkampani engasayibuyisi,” kuphendula uMajola.",Zehle mi echaza ngomasingcwabisane
"IMITHETHO evikela ukuhlukunyezwa kwabesifazane ekhona okwamanje ayikakabavikeli abanebala elimhlophe.Lokhu kuvezwe nguNksz Thembisile Madlala oyiphini likasihlalo weNational Albinism Society, obeyingxenye yabesifazane ebebehambele umhlangano wokudingida ngokuhlukunyezwa kwabesifazane obuhlelwe yisiShayamthetho saKwaZulu-Natal, obuseThekwini izolo.Uthe abantu abane-albinism bahlale bengabagilwa bodlame lobulili.“Siyayibona imithetho mihle kodwa okwamanje thina ayikasisebenzeli. Kunamantombazane ane-albinisim asesaba ukungena othandweni ngoba aseke abona onina bebulawa ngabantu ababethandana nonina. Lowo msolwa wazinikela emaphoyiseni emuva kwesenzo sakhe ngo-2017 kodwa namanje umsolwa usazihambela ngaphandle. Kusenezingane ezine-albinism ezijahwayo uma zihamba emigwaqweni, uma ziyobika kuthiwe alikho icala elisenzekile okusho ukuthi kumele kulindwe zithunjwe. Nakhona uma umuntu esethunjiwe akekho oboshwayo. Yingakho ngithi imithetho ekhona okwamanje ayikasiniki usizo esilidingayo.”ABESIFAZANE ebebehambele umhlangano wokudingida ngokuhlukunyezwa kwabesifazane obuhlelwe yisiShayamthetho saKwaZulu-Natal, obuseThekwini izolo. Isithombe: Nqobile Mbonambi/ANAUSomlomo wesiShayamthetho saKwaZulu-Natal, uNksz Nontembeko Boyce, uthe imithetho isishayiwe kodwa inkinga ayibonayo wukuthi isigaba esintekenteke esokuthi iqale ukusebenza.“Kusekhona okumele sikuthole ngasohlangothini lomthetho ingane ike idlwengulwe ineminyaka emihlanu kodwa icala lize liqulwe isineminyaka ewu-9, into enjengaleyo okumele siyiqonde sazi ukuthi yenziwa yini,” kusho uNksz Boyce.UNksz Mandisa Khanyile ongomunye wabesifazane abayizishoshovu ezilwa nokuhlukunyezwa kwabesifazane, uthe inkinga ekhona wukuthi imithetho emihle ekhona kuleli yenza ukuthi uma ufika kwelinye ilizwe uxoxa ngayo kushaywe izandla kunconywe.“Ngibona sengathi siqamba amanga ngoba lokhu esisuke sikusho kugcina ephepheni, umuntu wasemphakathini ubona okwehlukile kunalokhu thina esikushoyo ngoba uyahlukumezeka.”UNksz Nqobile Cele uthe okunye ukuhlukunyezwa kwabesifazane kwenzeka ngenxa yenzondo yokungamukeli ukuthi kunabesifazane abakhethe ukuphila ngendlela ethize njengokuthandana nabanye besifazane.",'Imithetho ayibavikeli abanebala elimhlophe abahlukunyezwayo'
"SIDUVE emakhazeni phesheya kwezilwandle eGreece isidumbu sikaNksz Sarah Masango, waKwaNdebele, eMpumalanga, oshonele esibhedlela ngoNovemba 14 nonyaka, enesifo sofuba. Umndeni wakhe kumele ukhokhe R71 000, ukuze isidumbu sakhe sibuyiswe kuleli.UMnyango wezangaPhandle uthe ngeke ukwazi ukukhokhela izindleko zamakhaza nokumbuyisa kuleli umufi ngoba ubengeyena umsebenzi kahulumeni.Izindleko zamakhaza ziyenyuka njengoba isidumbu sakhe sisemakhazeni.Umfowabo kamufi uMnuz Gilbert Masango, uthe: “Udadewethu wayehlala eSunnyside, ePitoli, ngaphambi kokuya eGreece nesoka lakhe ngo-2014.”Uthe bashaqekile bewumndeni bethola ngokushona kukadadewabo.“Sithole ulwazi ehhovisi lenxusa lakuleli eGreece ngokushona kwakhe. Asikholwanga. Okwenza isimo saba muncu kakhulu wukuthi kumele sizikhokhele thina izindleko zokubuyisa isidumbu sakhe kuleli,” kusho uMasango.Ihhovisi lenxusa lazisa umndeni ukuthi umufi walaliswa esibhedlela ngo-Okthoba 28, wagcina ngokushona.UMasango uthe akukho lapho engayanga khona ecela usizo, ngisho neminyango eyahlukene kahulumeni.Izindleko zokubuyisa isidumbu kuleli zibalwa ngama-euro, kulezo zindleko kubalwa ukusithutha isidumbu, amakhaza izimpahla zokusigqokisa, i-container yokusithwala nokunye.Umndeni uthe bebengajwayele ukushayelana izingcingo bebethumelana imiqhafazo.Incwadi ebhalwe yisikhulu somnyango eya emndenini kamufi iveza uzwelo ngokubehlele bese ithi bangaxhumana nomnyango uma bedinga usizo.Okhulumela lo mnyango uMnuz Lunga Ngqengelele, uthe, “Ngeshwa kuwumthetho ukuthi asiyisizi ngemali imindeni esuke ishonelwe ngamalungu ayo ngaphandle kwakuleli,” kusho uNgqengelele.Unxuse imindeni ivakashele iwebsite yabo ukuze ibona ukuthi yini okumele yenziwe uma ilungu layo lishonele ngaphandle kwakuleli.",Usizi isidumbu siduve phesheya
"UZOBUYELA enkantolo ngoSepthemba 25 owesifazane waseBothaville, eFree State, osolwa ngokugwaza nokubulala umyeni wakhe ngoMgqibelo. Okhulumela amaphoyisa kulesi sifundazwe uCaptain Stephen Thakeng uthe lesi sigameko senzeke ngoMgqibelo ngo-3.30 ntambama. ""Umsolwa wesifazane oneminyaka ewu-26, oyinkosikazi kamufi, uthi wayelele ngesikhathi umufi engena endlini. Ngesikhathi emuvusa kwasuka ingxabano phakathi kwabo. Akucaci ukuthi yini umsuka wengxabano. Umsolwa uDimakatso Maxhasa (26) wagwaza umyeni wakhe uMnuz Montoedi Nzuza (29) ngebhodlela emqaleni kanye. Abezimo eziphuthumayo bafica uNzuza eseshonile endaweni yesigameko,"" kusho uThakeng. Uthe umsolwa waboshwa ngu-sergeant Moleme Phakoe ngoMgqibelo, wavulelwa icala lokubulala. UMaxhasa uvele okokuqala enkantolo ngoMsombuluko kanti kulindeleke ukuthi aphinde avele ngoSepthemba 25 esezofaka isicelo sebheyili. Umphathi siteshi wasesiteshini samaphoyisa eBothaville, uColonel Disebo Tshabalala uwushayele ihlombe umsebenzi owenziwe amaphoyisa. - African News Agency (ANA)",Owesifazane 'ugwaze' umyeni ngebhodlela emqaleni
"UKUPHELA kweqembu iBidvest Wits kuzoza nomunyu ezisebenzini nakubadlali ngosuku lokugcina lwemidlalo yePremier Soccer League (PSL).Lokhu kushiwo ngumqeqeshi weWits uGavin Hunt, othe yize kuphela nya ngaleli qembu kodwa uzishaya isifuba ngabakuzuzile eminyakeni eyisithupha eqeqesha iZitshudeni.Ngemuva kweminyaka engu-99, leli qembu laba khona, uma kusongwa imidlalo yePSL ngenyanga ezayo sekuyoba umlando ukuthi selake laba khona.Ngesizini ezayo isitifiketi seWits, sizobe sidlala iTshakhuma Tsha Madzivhandila (TTM), kuthi eseGladAfrica Championship ebesidlala iTTM sona sidlale iSekhukhune FC.“Ngineminyaka eyisithupha ngilapha kwiWits. Kule minyaka sesinqobe zonke izicoco kwiPSL ngaphandle kweNedbank Cup. Nakuyona iNedbank sishwebe kancane sehlulwa kowamanqamu. Lokhu kungenza ngiziqhenye kakhulu. “Phela asilona iqembu elikhulu noma elinabadlali abaningi. Akumnandi ukuthi iqembu lidayisile kwazise abantu bazophelelwa yimisebenzi. Kodwa impilo kumele iqhubeke,” kusho uHunt ngemuva kokudlala kwezakhe ngokulingana neKaizer Chiefs ngoLwesithathu ebusuku.Lo mdlalo we-Absa Premiership uphele ngo 1-1.Echaza uHunt uthe okwamanje, iningi lisajabulela ukubuya kwemidlalo yePSL kodwa wathi uyazi ukuthi ngosuku lokugcina lwemidlalo kuzoba khona ukukhala nokugedla kwamazinyo kwabathile ngaphakathi eqenjini.“Akumnandi neze ukuzithola sikulesi simo esikusona. Kumanje kukhona abantu lapha okunzima ukusebenza abakhala mi izinyembezi ngenxa yale nto. Ngiyazi abanye kusaduma ukudlala kodwa ngeke ngithuke ngosuku lokugcina ukubona izinyembezi kuphela ngeqembu.”Selokhu kubuye imidlalo, iWits isidlale kabili. Yehlulwe iMamelodi Sundowns ngo 3-2 kowandulela amanqamu kwiNedbank Cup, ngaphambi kokudlala ngokulingana neChiefs. Okuhlalukile ngeWits wukuthi kayidikibele neze enkundleni, idlala ibhola elihle yize isidayisiwe.UHunt ucacisile ukuthi yini ebenza beqhubeke nokudlala ibhola elihle, noma izimo zingavumi.“Singabantu okulindeleke ukuthi bahloniphe futhi benze umsebenzi wabo ngobuqotho. Abanye abadlali basafuna ukuzikhangisa kwamanye amaqembu ukuze bathole imisebenzi. “Angikucacise kodwa ukuthi umdlali engimbonayo ukuthi akafuni ukudlala, akazinikele ngokwanele angimdlalisi ngaphansi kwalesi simo. Kubalulekile ukudlalisa abantu abafunayo ukudlala khona ukuzinikela kuzoba khona,” kusho uHunt.Umbango wesicoco ushisa phansi phakathi kweChiefs neSundowns. UHunt uthe kusazoshuba kulo mbango.“Kusazodlalwa kakhulu. Kungenzeka kulamule umdlalo wokugcina kula maqembu omabili ngendlela okuyiyona,” kusho uHunt.",UHunt ubona isililo ngolokugcina kwiPSL
MHLELI: Ake ngisike elijikayo njengesakhamuzi sakuleli. Ngiyafisa uMengameli Cyril Ramaphosa (osesithombeni) atshele izwe ukuthi uza nasiphi isisombululo kule ngwadla ebhekene nezwe kwazise mhla ethatha kuMsholozi wathembisa ukusiwezela kwelinoju.Ngibona sesifana neVenezuella elokhu ibhedelwa yizinto. Ngicabanga ukuthi siyokhululeka mhla saba nomengameli wabantu hhayi oweqembu. Akuwenzi umqondo ukuthi umengameli enze izethembiso bese engasho ukuthi usekuphi “nokuthumeka” kwakhe. Bakhuluma ngokuthatha iBhange loMbuso into engeke iqede indlala nobubha. Usekuphi umengameli nohlelo lokuthatha umhlaba awunike abanikazi bawo? Uthini ngokunyuka njalo kwentengo ka-oyela?Mhla engena ezintanjeni umengameli wethu esimthandayo wathembisa ukuvula amathuba emisebenzi angu-500 000 ngaphambi kokuphela kwezinyanga ezintathu. Aphi lawo mathuba emisebenzi? Sesingakhuluma sikhohlisane kusazoba mnyama. Sithatha umnotho (ezimbiwa phansi) “siphisane” ngawo phesheya ubuye usumba eqolo.Ugesi wakuleli ubiza kabi kodwa uphehlwa lapha uze uphakelwe amazwe angomakhelwane. Intela enkulu yezimpahla ekhokhwa osomabhizinisi uma bedayisa ngaphandle nayo inomthelela ebubheni esikubo kodwa eyakuleli iphansi uma ufaka izimpahla ezivela ngaphandle. Mhlawumbe ngelinye ilanga siyokhuluma ngokulahlwa kokudla kuleli kulahlwa amazwe aphesheya. Abantu abanikwe amathuba emisebenzi hhayi izikibha zamaqembu epolitiki.Sibahle NgobeseENquthu,Sifuna imisebenzi hhayi izikibha
"NKOSIKHONA CELEIKHISHWE ngevoti Inkosi uMhlabunzima Mthuli wesizwe saseMathulini, oZwathini, ebikade ingusihlalo kwisiFunda uMgungundlovu, ngoba isolwa ngamanye amakhosi ngokuthanda isimame ngokweqile, nangokucwila ezinkambeni zikaFaro.Ngokuthola kweSolezwe NgoMgqibelo, kube nomhlangano ohlale isigubhukane obekuzobhungwa kabanzi ngesihlalo seNkosi uMthuli kwisiFunda uMgungundlovu.Amakhosi kulo mhlangano ayalele Inkosi uMthuli ukuba ithule ithi du ingaphawuli, kuze kuphothulwe umhlangano. Kuthiwa inkosi itsheliwe ukuthi umhlangano umayelana nayo kodwa kayinalo ilungelo lokuphawula.Nebala inkosi ilahlwe ngevoti. Kucacale nengane encane ukuthi iyakhishwa esihlalweni.Iziphendulela kulokhu, inkosi ivumile ukuthi iyazifela ngesimame futhi ayiliboni iphutha kulokho. ""Yebo, ube khona umhlangano obumayelana nami futhi ngakhishwa ngevoti esikhundleni. Kodwa ngeke ngivume kwenzeke lokho,'' kuchaza olahlwe ngevoti.Inkosi esichithiwe ithe amakhosi awafune esinye isizathu sokuyilaxaza, hhayi lesi samantombazane ngoba isichaza njengesiyimbudane.Izichaze njengendoda eyisoka futhi enolimi okuthi uma ikhuluma nomuntu wesifazane kuvele konke kuzenzakalele nje.""Mina ngiyisoka. Umuntu wesifazane uma ngimthandile ngiyamqonda ngqo, angigwegwesi. Uyabona uma umuntu wesifazane ngimfuna kahle, alipheli usuku ngingamtholanga,"" isho kanje.Isebenzise amagama athi: ""Mina ngendwangu yami emhlophe qwa, ngikwazi ukuthi ngigoqe konke engikudingayo ebese kuphela nje kanjalo."" Kuthe uma intatheli iyinxusa ukuba icacise yathi ichaza ukuthi yona uqonywa kalula.Izishaye isifuba yathi ngisho umfazi kamfowabo oseNkandla seyamngena. Ithe akufihliwe ukuthi yamngena umfazi kaNdodo osewalala kobandayo.""Akufihliwe ukuthi umfazi kamfowethu ngimngenile. Uyabona nje uma ngiseNkandla ngiyadlula kuyena umfazi kamfowethu ngenze lokhu umfowethu ayekwenza kuyena ekameleni,"" isho kanje.Iveze nokuthi yona yayinesithembu samakhosikazi amathathu. Kodwa manje esisele yinye ngenxa yokuthi lawa amanye amabili asashona.“Inkosi” ithe notshwala nabo iyazifela ngabo kodwa yathi seyama ngenxa yezizathu ezithile.Lona ngunyaka wesikhombisa “inkosi” ihlezi esigqikini sokwengamela isiFunda, uMgungundlovu. Ifunge yagomela yathi uma kunesidingo, lolu daba izoliyisa enkantolo.""Abangilinde liphele ihlandla lami. Engingeke ngikuvume ukwehliswa isithunzi, ngivele ngikhishwe ngesizathu esingezwakali,'' isho kanje.Isolezwe NgoMgqibelo litholile ukuthi “inkosi” ikhishwe kanye nesekela layo, inkosi Nozipho Molefe.Okhulumela uMnyango wezokuBusa nokuBambisana KwaZulu Natal, uMnuz Senzo Mzila, uthe bona abangeni ngokungako kulolu daba ngakho ngeke bakwazi ukuphawula.",Ikhishwe esikhundleni  inkosi ezifela ngesimame
"UKHALE ngokungalandelwa kwemigomo ebekelwe ukulwa neCovid-19 kuleli umengameli Cyril Ramaphosa ememezela ukuthi iNingizimu Afrika ibuyela esigabeni sesithathu sikathaqa ngoMsombuluko ebusuku. UMengameli wethule inkulumo esizweni kulandela ukunyuka kwesibalo sabantu abatheleleke ngeCovid-19 muva nje kuleli. Sebengaphezulu kuka 1 million abantu asebeke bahaqeka ngeCovid-19 kuleli. Ngesikhathi ethula inkulumo yakhe uRamaphosa ukhale ngabantu asebeyekile ukusebenzisa izibulali magciwane, ukugeza izandla, kanye nabantu abangazifaki izifonyo. Uthe ukungalandelwa kwale migomo yikho okusabalalalisa ngesivinini iCovid-19 kuleli. URamaphosa uthe kusukela kusasa izwe lizobuyela esigabeni sesithathu sikathaqa ukuze kwehle izinga lokusabalala kwe-Covid-19 kuleli. Isigaba sesithathu sihambisana nokwehliswa kwesibalo sabantu abahambela imicimb; imingcwabo kumele ihanjelwe abantu abawu-50 kuphela. Amabhizinisi kumele abeke isibalo sabantu abazovumeleka ukungena emsebenzini. Izindawo ezidayisa utshwala zivaliwe kanti nokuphuza utshwala ezindaweni zomphakathi njengasebhishi nasemapaki kuvaliwe. Ukuthutha utshwala nakho kuvaliwe. URamaphosa uthe oNgqongqoshe abayingxenye yesigungu esibhekelela ukulwa neCovid-19 bazochaza kabanzi ngeminye imithetho ethinta isigaba sesithathu.  URamaphosa uthe izwe lizohlala esigabeni sesithathu kuze kushaye uJanuwari 15. Uthe emasontweni azayo bazoqapha ukuthi isabalala kangakanani iCovid-19. Uthe kulindeleke ukuthi umgomo weCovid-19 uqale ukusatshalaliswa kuleli ngekota yesibili ngonyaka ozayo.  ",URamaphosa ukhale ngokungalaleli kwabantu evala utshwala
"AKAZIBONI eyeka ukudlala iLotto owesilisa waseMitchells Plain eKapa oseyiwine kabili.Eminyakeni eyisikhombisa edlule, lo wesilisa onguyise wabantwana abathathu wawina u-R75 000. Nonyaka uphinde wanyelwa inyoni esandleni ewina u-R61 million ngethikithi langoJulayi 27. Ithikithi lakhe le quick pick walithenga ngo-R20 egaraji likaphethroli iTotal elisemigaqweni uHinglands noFulham.Ekhuluma nabeSA National Lottery, ITHUBA, uchaze indlela abephila ngayo ngaphambi kokubamba ilotto.""Bengingasebenzi eminyakeni emihlanu edlule, ngize ngathola inkontileka ekuqaleni kwalo nyaka. Yize unzima lo msebenzi futhi udinga amandla amakhulu, kodwa ngangijabulela ukukwazi ukubekela umndeni wami ukudla etafuleni,"" kusho yena.Uthe, ngesikhathi ebamba ilotto okokuqala, yena nomlingani wakhe bebehlala emqashweni nezingane zabo.""Ngesikhathi ngiwina u-R75, 000, ngasebenzisa imali ukwakha umuzi onamagumbi amane, esisahlala kuwo namanje,"" kusho yena.Manje uthe unezinhlelo ezinkulu ngo-R61 million. ""Le mali izoshintsha impilo yomndeni wami ingunaphakade. Sengizokwazi ukuthenga umuzi omkhulu kakhulu lapho zonke izingane zami zizothola amagumbi azo okulala. Ngifuna ukuyitshala ingxenye eningi yemali engiyiwinile ukuze umndeni wami ungaphinde uhlupheke.""Ephawula ngendlela aqoka ngayo izinombolo uthe uyawagcina amathikithi adlala ngawo ukuze aqhathanise izinombolo azidlalayo bese ecabanga ezinye.""Nginendawo egcwele amathikithi elotto engawadlala kudala, ngiyawathatha ngiwabeke phambi kwami bese ngiyaqala ukuqagela izinombolo. Kodwa kulokhu, ngiwiniswe ukuvele ngizicabange ngokushesha,"" usho kanje. ",Akaziboni eyeka ukudlala iLotto oseyibambe kabili kuleli
"Isiqholo sithulwe phambi kwezinkumbi zabantu ebezisemcimbini i-#Gcwalis’ iMabhida, eMoses Mabhida eThekwini, ngoMgqibelo.Kumangale iningi uNgizwe Mchunu noTshatha bememezela ukuthi ngaphambi kokuthi bafake uKhuzani esteji kukhona into abafuna ukuyethula.Ngaleso sikhathi inkudla ibisihlokoma yize bebengazi ukuthi laba bakhuluma ngani.Kube sekuqala isikhangiso laba base bemezela ukuthi lo mculi usenesiqholo.Lokhu kujatshulelwe abaningi kwazise kawamaningi, amaciko eNingizimu Afrika aneziqholo ezithi wona.Iningi libabaze ubuchule bukaKhuzani ngokuqhubeka enza izinto ezinkulu egameni lakhe.UJABULISE abalandeli bakhe uKhuzani eMabhida ethula isiqholo nokuyinto emangaze abaningi kulo mcimbiEndimeni kamaskandi uKhuzani wumculi wokuqala ukuba nesiqholo esithi yena selokhu kwathi nhlo.UKhuzani uthe imininingwane eminingi ngalesi siqholo nokuthi sizotholakala nini kanjani, izodalulwa maduzane.Le nsizwa yaseMandaba, eNkandla ukuqopha imlando yinto yayo njengoba ibe umculi wokuqala ukusungula umcimbi wokugcwalisa inkudla kumaskandi.Ayigcinanga lapho ibe wumculi wokuqala kamaskandi ukuqashwa emicimbini yolunye uhlobo lomculo kube iyona kuphela kumaskandi enandisa kuyona.Muva nje usanda kubonakala emdlaweni eHostela, okuyinto ejabulise abaningi.",Bamangele uKhuzani ethula isiqholo esibizwa ngaye
"UNOZINTI waMaZulu FC uSiyabonga Mbatha uphika imibiko ethi umqeqeshi ayesebenzisana naye eminyakeni edlule kwiThanda Royal Zulu, uThami Ngubane, ubegwazisa abadlali ngenhloso yokuthi bathole isikimu.Leli phephandaba lishicelele udaba ngoNgubane, oke wacija iThanda, African Warrriors, Royal Eagles eminyakeni edlule, nalapho lo mqeqeshi ebeyichitha khona le mibiko emasontweni amabili edlule. UNgubane utshele Isolezwe ukuthi usola abathile abanomona abafuna angaqasheki, abona igama lakhe ngale mibiko ayibize ngamampunge.Phakathi kwabadlali uNgubane asebenzisane nabo * -Innocent Maela osedlalela i-Orlando Pirates, noMbatha ogijimela Usuthu, ukusho nje abambalwa.UMbatha woSuthu ungumdlali wokuqala ukuphumela obala ngalezi zinsolo ezibhekiswe kuNgubane asebenza naye kwi-African Warriors nakwiThanda eminyakeni edlule.Ngokusho kukaMbatha, abadlali abathi babegwaza kuNgubane, abaphumele obala baveze nobufakazi.“Ngamanga aluhlaza lawo ashiwo ngomqeqeshi uNgubane. Ngisebenzisane naye iminyaka eminingi angikwazi mina lokho. Umdlali othi wake wagwaza kuNgubane akaphumele obala phela, alethe nobufakazi,” usho kanje uMbatha.Phakathi kokunye okwakushicilelwe yileli phephandaba ngesikhathi lixoxa noNgubane esekhaya lakhe eMandeni, udaba lwebhuku lapho khona uNgubane ethi abadlali babefaka khona imali (beyibeka), ngenhloso yokuthi nxa kunezimo eziphuthumayo noma beya emakhaya kube khona abahamba nakho.UMbatha ulivumile naye ibhuku, wathi lalikhona impela futhi libasiza njengabadlali.“Yebo likhona ibhuku esasifaka kulona izimali zethu. Laliphethwe uyena umqeqeshi wethu (uNgubane) ngaleso sikhathi. Kulelo bhuku wawufaka imali onayo, bese kuthi uma usuya ekhaya, uthathe imali yakho oyibekile bajabule nasekhaya uma ufika. Bekungekhona nje ukuthi uNgubane ungumqeqeshi kodwa ubenendaba nokuthi uma ufika ekhaya uzofika uphetheni. Ubengubaba kithina, sikwazi nokukhuluma naye ngezimpilo zethu zangasese. Udaba olwabhalwa yileli phephandaba ngalufunda, kungakho ngithi uma ekhona umdlali akeze kwabezindaba aveze ubufakazi anabo bokuthi wagwaza kuNgubane,” kuchaza uMbatha osayine kwiThanda ngesizini ka-2015/2016.Lo nozinti kubhekeke ukuthi alwele ijezi kuMaZulu kule szini njengoba ukufika kukaMoeneeb Josephse kushubise umbango ezintini. Usuthu luzobhekana neKaizer Chiefs emdlalweni we-Absa Premiership olandelayo eFNB Stadium ngoSepthemba 22.",Umdlali ucacisa ngomqeqeshi 'ogwazisayo'
"CELANI SIKHAKHANEUMHOLI webandla lamaNazaretha eBuhleni, uMnuz Mduduzi “Nyazilwezulu” Shembe, uyavutha ngalabo abagxeka ukwakhiwa kwesigodlo seSilo Samabandla esiseBuhleni nabasisola ngokuchema nalo uNyazi ngoba bekhala ngokuthi lokhu kuzobeka isithombe sokuthi yilo oluyinkosi esemthethweni ekubeni kusenecala enkantolo.Lokhu kugqame ngesikhathi kunenkonzo yebandla lakwaShembe ebisesigodlweni seSilo esikwaNongoma eNyokeni, lapho bekukhulekelwa khona uMkhosi woSelwa ozoba ngoDisemba.Bekungokokuqala ukuthi uNyazi luphawule ngalolu daba selokhu lwabikwa ezinyangeni ezedlule lapho abaseThembezinhle abaholwa nguMnuz Vela “Msebeyelanga” Shembe bakhononda ngeSilo bethi ukuhambela kwaso eBuhleni ekubeni kusenecala lombango eliqhubekayo kwenza kube nesithombe sokuthi uNyazi yilo oluyinkosi ngokusemthe-thweni.Babekhala nangokuthi bekungamele iSilo sisivume isigodlo esakhiwe ngabaseBuhleni abasenzele iNgonyama ngoba bethi konke lokhu kudukisa isizwe.“Yicala likabani uma sihambele eBuhleni ngoba phela kunesigodlo saso? Uma esefikile kulesi sigodlo esethanda ukulula izinyawo avakashele ekhaya ngoba kukubo ngabe nalapho yicala yini? Ngakithi (eThekwini) asikho isigodlo seSilo, yingakho singamaNazaretha amahle sisakhile isigodlo seSilo. Ngabe yicala likabani uma mina ngizokhuleka eSilweni? Inkinga kuvele kukhulume abantu abangazi lutho,” kusho uNyazi obelunanelwa ngo-Amen omkhulu enkundleni obekukhonzelwa kuyo.AbaseThembezinhle babuye bakhala nangoNgqongqoshe wamaPhoyisa uNathi Nhleko bethi kuyadumaza ukuthi ubonakala ephambili ezintweni zaseBuhleni ngoba lokhu kuzombeka njengomuntu ochemile nobeka engcupheni umsebenzi wamaPhoyisa asuke eqaphe icala lakwaShembe.Selokhu bakhuluma kanje bekungakaze kuzwakale lutho okushiwo uNyazi kodwa ngesikhathi kuqhubeka inkonzo yezinsuku ezimbili evalwe izolo, eNyokeni, lukhulume okuningi okungaluphathi kahle.Belwethula inkulumo yalo ebihambisana nentshumayelo egunjini elingumahamba nendlwana obekunzima ukuthi lubonakale phakathi ngoba nama-khamera abezama ukulucinga ukuze luvele kuma-big screen abebekiwe.Kuleli gumbi beluhleli lodwa kanti iSilo noNdunankulu uSenzo Mchunu nabanye abaholi bebehleli bodwa beluzwa ngezwi uNyazi uma lukhuluma ngoba belungabonakali.Luthe iSilo liyasibonga ngoba sifana noSolomoni waseBhayibhelini owakwazi ukubona inkosikazi yakhe eyayibulale ingane esikhundleni sokuthi awahlulele wonke.Belusho lokhu luchaza izinto ezimbi ezenziwa eSilweni abanye abaholi baleli bandla ngesikhathi besivimba bengafuni singene sizobona iNkosi uVimbeni Shembe osakhothama. Khonamanjalo uNyazi kumenyezelwe ukuthi luzohlonishwa ngeziqu zobudokotela yikolishi elingadalulwanga emcimbini ozoba seCity Hall eThekwini ngoDisemba 6.",Ulaka loNyazi kwabakhala ngeseSilo
"UNksz Cheryl Zondi, ubekhuluma emcimbini we-Articulate Africa Book and Art Festival obuse-Exhibition Centre eThekwini muva nje.UNksz Zondi obe nogazi kwabaningi ngesikhathi ethula ubufakazi kuleli cala elibhekene no-Omotoso elisaqhubeka enkantolo, uthe ukuhlukunyezwa kukanina nguyise kwamenza wafuna ukuthola uthando kwenye indawo.“Ngaya enkonzweni ngoba ngifuna ukuthola uthando lukaNkulunkulu njengoba ubaba wami engazange angithande, wayehlukumezana. Umfundisi wasebenzisa inkolo yami ukudlala ngami. Wasebenzisa igama likaNkulunkulu ukuze angihlukumeze,” kusho uNksz Zondi.Uthe kwathi noma unina esenze konke ukuba aphume kuleya ndawo “eyayiyisihogo” kodwa waphinde wabuyela ngoba ezitshela ukuthi wonile kuMdali ngokubaleka.“Ngangizitshela ukuthi uma ngingasamgculisi umfundisi ngocansi, kuzokwenzeka njengoba ayesho ethi ngeke ngilibone iZulu futhi kobe angenzi kahle kuMdali. Ngangizitshela ukuthi konke okwakwenzeka kumina kwakufanele kwenzeke,” kusho uNksz Zondi.Uthe ukuhlukumezeka kwakhe ngale ndlela kwenza abone ukuthi impilo yakhe ngeke iphinde ifane nakuqala, uthe lokhu okwenzeka kuphazamisa ngisho nempilo yakhe ethinta ezothando njengoba kungelula ukuvumela umuntu wesilisa eduze kwakhe.Omunye obekhuluma kulo mcimbi, uNksz Vanessa Govender, owayeyintatheli nosebhale incwadi ethi Beaten but not broken, uthe ayethandana naye wayemshaya ngisho esemsebenzini.“Ukuhlukunyezwa kwami okuningi kwenzeka lapho sasipaka khona izimoto emsebenzini. Wayengishaya, ngisho nabaphathi emsebenzini sebazi ukuthi ngiyashaywa kodwa akekho owake wangisiza. Kwakunzima ukuphuma kulobu budlelwane ngoba ngikhuliswe ngokuthi umuntu uyafihla uma enenkinga kwezothando, awunekeli izwe ngezinkinga zakho. Ngangizizwa nginamahloni ngokuhlukunyezwa,” kusho uNksz Govender.Uthe ayethandana naye wayeke amshayele ukuthi uhleka nomunye umuntu wesilisa, kokunye ashayelwe ukuthi ugqoke kahle noma uyamamatheka nje.“Wawuvele uzwe ngempama nje, noma ngabe yisiphi isizathu anaso wayengishaya nje. Ngagcina ngingasakwazi nokufunda izindaba ngoba ngake ngashaywa ngiqeda ukuphuma emoyeni. Kwangiphazamisa emsebenzini wami, ngagcina sengiwushiyile ngaya kwenye indawo,” kusho uNksz Govender.Omunye wesifazane obegeqa amagula ngokudlwengulwa esemncane, uNksz Slungile Mavundla, obhale incwadi ethi: Owesifazane onamandla. Uthe ukudlwengulwa eneminyaka engu-10 yisihlobo sakhe, kwenza wangakwazi ukuphinde athande umuntu wesilisa, uthe yize eseke washada, waba nezingane kodwa uthando lomuntu wesilisa akazange abe nalo.“Kwaba nzima kakhulu ngoba ngangishade nomuntu owayengihlukumeza, eqonywa. Uma ngike ngambuza ukuthi uvelaphi avele angishaye,” kusho Nksz Mavundla.Unina womsakazi uMasecheba Ndlovu, uNksz Sbongile Promise Khumalo, naye owahlukunyezwa esekudingisweni, uthe kumele uhulumeni wakuleli ayeke ukuba nomkhankaso wokulwa nokuhlukunyezwa kwabesifazane izinsuku ezingu-16 kuphela kodwa kumele kube into eyenziwa zonke izinsuku ngoba baningi abesifazane abahlukumezekile kodwa bengasho, abanye bengazi ukuthi kumele baye kuphi,” kusho uNksz Khumalo.",Baneke usizi lokuhlukumezeka
"XOLILE MPISANEUKAPUTENI wamaProteas, uDean Elgar, akafuni bagculiswe ukunqoba umdlalo owodwa njengoba bedlala uchungechunge lwama-test neWest Indies.AmaProteas awine i-test yokuqala nge-innings nama-runs awu-63 kodwa u-Elgar uthe ufuna ezakhe zibhukule futhi emdlalweni wesibili.Uzoqala kusasa ntambama ngo-4 eDarren Sammy Cricket Ground e-Saint Lucia.Kubashwibi, u-Anrich Nortje wathatha amawikhethi ayisikhombisa kwi-test yokuqala, uKagiso Rabada wathatha ayisithupha, uLungi Ngidi ayisihlanu. Kwababhethayo kwagqama kakhulu uQuinton de Kock ngama-runs awu-141.U-Elgar uthe nalabo abanqaka baphinde baqoqe amabhola enkundleni abawenzanga amaphutha kodwa akusho ukuthi sekumele bakhululeke ngoba iWest Indies izobuya isivutha ingabaselwe.""Sonke sidlale ngokuzimisela emdlalweni wokuqala, ikakhulukazi uQuinton. Senze konke ngendlela efanele futhi besingenazwelo. Ngingasho kugcwale umlomo ukuthi sibuyise isitayela amaProteas ayedume ngaso ngaphambilini,"" kusho u-Elgar.""Yisona lesi sitayela ebengilokhu ngikhumbuza abadlali ngaso. Siyazi ukuthi sinawo la mandla ngaphakathi kithina. Ngizohlezi ngigcizelela ukuthi la makhono siwaveze njalo enkundleni.""Njengoba amaProteas ezongena kule test yokugcina ehamba phambili ngo-1-0, adinga ukudlala ngokulingana noma ayinqobe eyesibili ukuze adle umhlanganiso kuma-test.U-Elgar uthe okusemqondweni wakhe ukuthi bawuwine umdlalo, banqobe ngo-2-0.""Kungaba yiphutha elikhulu uma singakhetha ukuzithela ngabandayo ngoba sesinqobe umdlalo owodwa. Ngifuna siyishaye ngo-2-0 iWest Indies. Angiboni ukuthi sesingazitshela ukuthi sesiphumelele.""Njengokaputeni ngizimisele ukuthi ngiligqugquzele iqembu. Umdlali ngamunye enze okungaphezulu kwesikwenze emdlalweni wokuqala. Ukunqoba umdlalo owodwa akusho lutho. Sizele ukuzowina imidlalo yomibili nokunqoba uchungechunge la. Ngizowuphindaphinda lo mlayezo kubadlali,"" kusho      u-Elgar.",U-Elgar ufuna bayiphinde ngesibhaxu iWest Indies
"INHLANGANO iJacob Zuma Foundation isole uSihlalo weKhomishini ephenya ngokuLawulwa koMbuso yiDlanzane, uJaji Raymond Zondo, ngokusebenzisa amandla esikhundla sakhe ukuze kuboshwe uZuma.Isitatimende esithunyelwe ile nhlangano, sithe akukwazi ukuthi uZondo angathi uZuma akaboshwe iminyaka emibili ekubeni umthetho ka-1947 ukhuluma ngokuthi umuntu angaboshwa izinyanga eziyisithupha ngokungayi kothula ubufakazi ekubeni kunencwadi emyalela ukuthi aye kofakaza kwikhomishini. “Kuyacaca ukuthi kushintshwa imithetho ukuze kuliwe noZuma njengoba nohulumeni wobandlululo wenza wakha umthetho kaSobukwe, owawulwa naye.”UZuma akazange afike ezothula ubufakazi kwikhomishini ngenyanga edlule okusho ukuthi akazange ahloniphe nencwadi eyayimyalela ukuthi ayofakaza emuva kokuba iNkantolo yoMthethosisekelo ithe akayihloniphe.Le nhlangano ithe uZondo uyawuziba umthetho nendlela okumele usebenze ngayo ukuze aqinisekise ukuthi ikhomishini ithola uZuma enecala.Iphethe ngokuthi: “Siyoyicela ivuthiwe.” ",UZondo usebenzisa amandla ukuze kuboshwe uZuma: JG Foundation
"UNGQONGQOSHE wezeMfundoKwaZulu-Natal, uMnuz Kwazi Mshengu, uxwayise ngokuthi bazoyikhotha imbenge yomile othishanhloko abayekise ukuthi kufundwe izifundo ezinzima ezikoleni zabo, bafaka ezilula ngoba befuna kuphaswe kakhulu.Ethula inkulumo yakhe enkundleni yokucobelelana yezinsuku ezimbili yothishanhloko abangaphansi kweSadtu eCoastlands Hotel eThekwini izolo, uMshengu uthe bonke othishanhloko abenze lokhu kumele bazilungiselele ukubhekana nolaka lwakhe.“Ngiyazi ukuthi phakathi kwenu bakhona othishanhloko abenze lokhu, kumele ngabe kumanje bashaye ulayini lapha kumina bazoxolisa,” kusho uMshengu.Uthe akusizi ngalutho ukujaha ukuthi abafundi baphase kakhulu kodwa bebe bengazi lutho.“Izinombolo zokuphasa azisho lutho, into ebalulekile ukuthi sikhiqize abafundi abazokwazi ukuthi babe wutho kusasa, angimelene nenkolo kodwa le nto yokufundisa izifundo zeBhayibheli ezikoleni ayisizi ngalutho,” kusho uMshengu.Kunothisha abaningi lapha KwaZulu-Natal abayekisa ukuthi kufundwe i-Maths ne-Science ezikoleni zabo ngoba befuna ukwenyusa izinga lokuphasa labafundi babo.Kuthiwa othishanhloko bayakwazi ukuzinqumela ukuthi iziphi izifundo ezizofundwa ezikoleni zabo ngoba bebona uhlobo lwabafundi abanalo.Kule nkundla yokucobelelana yezinsuku ezimbili, othishanhloko abangaphansi kweSadtu babhunga ngezindlela ezingasetshenziswa ukuze kuphuculwe imfundo.“Emakhaya nasemalokishini kusagcwele izingane zabantu abamnyama ngeke uthole izingane zalezi ezinye izihlanga zifunda ezikoleni zethu.“Ikhona into emphakathini ethi izikole eziningi eziphethwe ngamalungu eSadtu azenzi kahle, zikhungethwe izinkinga, kubangwa nezikhundla, kumele le nto isikunyelwe.“Akumele kuthi ngoba ubaba wakwaMshengu udipha izinkomo endaweni bese eyakhethwa afakwe esigungwini esilawula isikole.“Kwi-SGB kumele kufakwe abantu abazokwazi ukubamba iqhaza kuthuthukiswe imfundo yezingane zethu,” kusho uMshengu.UNobhala weSadtu KwaZulu-Natal, uNksz Nomarashiya Caluza, uthe iyabakhathaza indaba yamalungu omphakathi abuka izikole njengezindawo zokwenza inzuzo.“Kunosomabhizinisi abanganendaba nemfundo kodwa obathola ezikoleni baze baphazamise nokufunda ngoba befuna ukuhlomula ngenkani ezinhlelweni zentuthuko ezisuke zikhona ezikoleni,” kusho uNksz Caluza.",UMshengu ugxeke othishanhloko
"SIZWE BLOSEU MSAKAZI osanda kuqashwa yiMetro FM ngemuva kokuthi u-Azania Mosaka eyishiyile wajoyina iPower FM, uthi usondelene kakhulu noNkulunkulu futhi njalo ngeSonto ufundisa uSonto-sikole ebandleni lakhe iMethodist Church of Southern Africa (Weseli).USiphokazi January uthi angenza konke okungamhlanganisa nezingane ezincane ngoba uyazifela ngazo futhi ngeke umhlukanise nazo.“Nginayo nami ingane engiyithanda ukufa, igama layo nguMbali. Ngimthatha njengesibusiso esivela kuMdali,” kusho uSiphokazi, ongena ngo-9 kuya ku-12, kusukela ngoMsombuluko kuya kuLwesihlanu, ohlelweni i-
Full Circle.USiphokazi uthe uzalelwe e-East London kodwa uhlale ezindaweni eziningi ezise-Eastern Cape, angabala kuzona iMolteno asuke khona wayohlala eGrahamstown kanti useke wahlala kancane eThekwini naseKapa.Le ntokazi enephimbo elimtoti ithi kwakudala yayinesifiso sokungena emkhakheni wezokungcebeleka kodwa ikubekile emqondweni ukuthi uma kungenzeki izogcina yenza izifundo ze-Psychology.USiphokazi uthe izinto zaqala ukumhambela kahle ngesikhathi engena e-University of Cape Town (UCT) enza izifundo zeDrama athi wazikhetha ngoba ebona ukuba nomfutho kwakhe.“Ngiqede e-UCT ngenza izifundo zokwethula izinhlelo. Ngibe nenhlanhla yokuhlangana noKeith, eMonsoon Lagoon engavele ngamtshela emehlweni ukuthi uyangidinga kwithelevishini, kwathi uma kuvela ithuba labethuli bezinhlelo ngazithola ngingomunye wabo,” kusho uSiphokazi.USiphokazi ungene kwithelevishini eneminyaka engu-19, uthe uma ephuma kuyona wajoyina iTru FM ayichaze njengenyuvesi yomsakazo kuyena njengoba yamfundisa konke.“ITru FM beyisondelene kakhulu nekhaya lami, ngifike kuyona ngenza uhlelo lwasebusuku ngagcina ngingena ngo-12 kuya ku-3 ntambama. Angifuni ukuqamba amanga ngikuthokozele kakhulu ukusebenza kwi-Tru FM,” kusho uSiphokazi.Ebuzwa ukuthi uzizwa kanjani njengoba esekwi-Metro FM, uthe usazama ukungena athi khaxa kuyona. Uveze ukuthi izingqinamba ahlangabezana nazo nsuku zonke zimenza abaqonde kahle abalaleli beMetro FM kanti naye ziyamkhulisa kakhulu.Uphethe ngokuthi labo abafuna ukugcina befane naye kumele bazi ukuthi wonke umuntu unendlela okumele ayihambe empilweni, ngakho-ke kuhle ukuhamba indlela engakahanjwa ngabantu abaningi ukuze ubeke induku ebandla.",OweMetro FM uyamazi uMdali
"UNOBHALA-JIKELELE weNkatha, uMnuz Velenkosini Hlabisa, usephakamise ukuthi iMeya yaseThekwini, uNkk Zandile Gumede, ihoxe esikhundleni sokuqhoqhobala izintambo kulo mkhandlu ukuze kuqhubeke uphenyo. Esitatimendeni asithumele abezindaba, uHlabisa ubuye washaya ikhwelo lokuba kunephenyo oluzimele ukuze kuphenywe kabanzi ngenkohlalo ngemuva kokuboshwa kukaNkk Gumede ngezinsolo zenkohlakalo. “Iqiniso lokuthi kunamakhansela angu-62 athinteka enkohlakalweni lokho kuchaza ukuthi ingakanani inkohlakalo ekhona. Asingabi nabantu abafuna ukuwaka uhulumeni nomasipala bethu. Asikho isidingo sokuzwela nanoma wubani ozama ukuqola imali yomphakathi. Umuntu ohlela ukuxhaphaza imali yomphakathi kufanele angaqhubeki nokusebenzela uhulumeni,” kusho uHlabisa osanda kuhosha imfe esikhundleni sobumeya kuMasipala waseBig 5. “Kufanele sibhekane ngqo nalaba abafuna ukuqola imali yomphakathi. Abaqhubeka nokuntshontsha imali yomphakathi kufanele bakhishwe kwiThekwini Metro futhi kuvunyelwe abaholi abaqotho bahole lo mkhandlu.” Uthe iNkatha ikholelwa ukuthi inkohlakalo iyisihlava esibulala iNingizimu Afrika. “Yimpi edinga kuliwe nayo...i-IFP ikholelwa ukuthi indlela okungaliwa ngayo nenkohlakalo ukwenza isiqiniseko sokuthi bathola isijeziso esinzima labo abalahlwa ngamacala. Impi uyokulwa nenkohlakalo eThekwini kufanele iqiniswe manje ngaphambi kokuba ingcolise wonke umphakathi.” UHlabisa ubuye waphonsela i-ANC inselelo yokuthi ithumele umyalezo ocacile ngenkohlakalo nabaholi ababolile. “IMeya yaseThekwini kufanele inikezwe isikhathi sokugxila kulezi zinsolo. Uphenyo luzophazamisa ubuholi bayo kwiMetro. Imibandela yebheyili izomphazamisa emisebenzini yayo. ITheku lidinga umholi ongeke ephazanyiswe yilutho njengoba idolobha libhekene nohide lwezinselelo.”Eqhuba uHlabisa uthe ukulwa nenkohlakalo akufanele kugcine nokushiwo kodwa kufanele kubonakale nangezenzo. “I-IFP inxusa amaHawks (oKlebe) ukuba babhekane nalolu daba ngaphandle kokusaba nokuchema. Sisalindele ukuhlazwa kwababantu okwathenjiswa nguMnuz Mluleki Ndobe ngemuva kokukhululwa estokisini ngezinsolo zokubulala. Wathembisa ukudalula amagama abantu abasenzise impahla kahulumeni ukumbheca ngobende. Aze (uNdobe) akhulume, ifu liyohale lisekhanda lakhe. Siyethemba icala leMeya yaseThekwini ngeke lihambe njengelikaNdobe elihudula izinyawo. Akunyakazwe manje,” kuphetha isitatimende sikaHlabisa.",INkatha ithi ayihoxe iMeya ephenywayo
"UBALISA ngobunzima bokuhlowa nsuku zonke ngenxa yeCovid-19, uJohn Maduka  oqeqesha iBloemfontein Celtic. ubalisa ngobunzima bokuhlolwa nsuku zonke ngenxa yeCorona.Lo mqeqeshi uveze lokhu ngaphambi komdlalo wamanqamu phakathi kwezakhe ne-Orlando Pirates ozobe useMoses Mabhida Stadium kusasa, ngo-6 ntambama.Ngokusho kwalo mqeqeshi odabuka eMalawi, kulukhuni satshe selokhu bebuye ekhefini elidalwe yigciwane wathi ukuhlolwa kwabadlali kuphazamisa izinhlelo zabaqeqeshi kwiPremier Soccer League (PSL).“Isimo esinzima kabi lesi, angifuni ukuqamba amanga. Okokuqala nje singabaqeqeshi sinohlelo esisebenzela phezu kwalo, olumbandakanya nabadlali esisuke sizobasebenzisa emdlalweni wethu olandelayo. Selokhu siqale ukuhlolelwa igciwane, awazi noma umdlali othile (mhlawumbe obalulekile ngokwezinhlelo), uzobe ekhona yini ngosuku lomdlalo ngoba kungathi uma kubuya imiphumela uthole ukuthi utholwe enegciwane. Ngakho kuphazamiseka izinto eziningi. Kwenza umsebenzi ubenzima kakhulu singabaqeqeshi. Kunyomfeka izinhlelo ngisho, nokuxoxa nje kahle nabadlali akukho kahle kwazise nendlela yokuziqeqesha yehlukile kuleyo esiyejwayele,” kusho uMaduka.Ziya kowamanqamu, iPirates ayikaze yehlulwe selokhu kuqale isizini. Kodwa uma kungaya ngokuzethemba kukaMaduka obexoxa nezintatheli ngoLwesibili, eZimnyama zingazithola zisenkingeni uma zizoyizela ngobuso iCeltic.“Sifunde lukhulu sidlala neMamelodi Sundowns kowamanqamu kwiNedbank Cup. Bekukhona abadlali abebeqala ngqa ukudlala kowamanqamu, nokwenza abanye bangazinza kahle besaba. Kodwa manje sebenaso isipiliyoni sokudlala kowamanqamu. Uma ungabuza mina, hhayi akusavumi ngilinde. Sengifisa ngabe sekuwusuku, ukuze izohlangana yehlukane. Sibhekene neqembu elingakaze lehlulwe siyavuma kodwa kuhle kakhulu ukuthi sidlale imidlalo yase-Afrika kwiCAF Confederation Cup.  Nalapho sithole isipiliyoni esehlukile esizosidinga kulo mdlalo. Sihlome sizingovolo,” kusho uMaduka ngokuzethemba.IPirates  yagcina ukunqoba isicoco kumasizini ayisithupha edlule ngeNedbank Cup.ICeltic yagcina ngo-2012 ukunqoba isicoco seTelkom Knockout yehlula iSundowns ngo 1-0,  eMoses Mabhida Stadium.“Abantu abaningi balindele ukuthi iPirates isehlule vele. Kulungile siyakwemukela lokho. Kodwa kufaka ingcindezi kuyona iPirates, hhayi thina,” kusho uMaduka emamatheka kancane.",'Kunyomfeka izinhlelo ngenxa yeCovid-19'
"KWAMUKELWE ukumiswa kwesikhulu esiphezulu sesikhwama esixhasa izitshudeni ngemali ezikhungweni zemfundo ephakeme, iNational Student Financial Aid Scheme (NSFAS), uMnuz Steven Zwane, obesolwa ngokungasiphathi kahle lesi sikhwama.Lesi simemezelo senziwe okhulumela isikhwama, uMnuz Kagisho Mamabolo, othe uZwane umiswe ukuze kungaphazamiseki uphenyo oluqhubekayo.“Ukuze kungabi nokuphazamiseka kophenyo, uZwane umisiwe luze luphothulwe. Umlawuli weNSFAS, uDkt Randall Carolissen, usemkhankasweni wokubuyekeza ukulawulwa kwalesi sikhwama njengokomyalelo kangqongqoshe,” kusho uMamabolo.UNobhala jikelele weNehawu, uMnuz Zola Saphetha, uthe bebesekhaleni befuna uZwane ukuthi asuke kulesi sikhundla njengoba kumele ngabe kade axoshwa.Uthe kumele kube nezinguquko ezinqala kulesi sikhwama, angabuyeli kusona.“UZwane ubambe elikhulu iqhaza njengoba kunenhlekelele kulesi sikhwama izitshudeni zingaxhasiwe. Sifuna kwenziwe uphenyo ngokuqashwa kwabangani nezihlobo okwenziwe nguZwane,” kusho uSaphetha.UZwane umiswa nje akukapheli nonyaka engenile kulesi sikhundla esashiywa nguMnuz Msulwa Daca.Kwenzeka lokhu nje kusanda kushiya uSihlalo webhodi lalesi sikhwama, uMnuz Sizwe Nxasana.Nenhlangano yezitshudeni iSasco nenhlangano elawula imikhandlu yezitshudeni ezikhungweni zemfundo, iSaus bezilokhu zihlabe ikhwelo lokuthi uZwane asuswe kulesi sikhundla zikhala ngokuthi izinkinga zidalwe nguyena kulesi sikhwama.Okhulumela uNgqongqoshe weMfundo ePhakeme, uNkk Naledi Pandor, uMnuz Lunga Ngqengelele, uthe ngumlawuli onamandla okumisa uZwane njengoba iNehawu nezinye izinhlangano zazikhale ngokuthi zifuna uNkk Pandor amsuse kulesi sikhundla.Ngeledlule uNkk Pandor wahlangana neNehawu yezwakalisa ukungenami ngokuthi uZwane akakasuswa kulesi sikhundla ekubeni sekuqokwe umlawuli omusha ngemuva kokuhlakazwa kwebhodi elidala.",Kwamukelwe ukumiswa kwesikhulu seNSFAS
"UMQEQESHI weBidvest Wits, uGavin Hunt, uphakamisa ukuthi kulandwe abadlali asebephanyeke amakhokho emgibeni benziwe onompempe ukuze kuzoxazululeka inkinga yezinqumo ezingagculisi ezikhalise abaqeqeshi abaningi kule sizini ka-2018/2019.UHunt uphume kabuhlungu embangweni wesicoco se-Absa Premiership emuva kokuthi unompempe uPhelelani Ndaba ephike igoli lezakhe bebhekene neSuperSport United ngesonto eledlule.Leli goli ebelishaywe nguTerrence Djukamanja belizokwenza iWits ithole amaphuzu agcwele, ihlale embangweni weligi osusele kwi-Orlando Pirates neMamelodi Sundowns.UNdaba nomsizi wakhe bavumelene ngokuthi ibhola elishaye ipali lagqoma ngale komugqa, aliweqanga. Ngalokhu uNdaba uthole isigwebo sokuyodlalisa ezigabeni eziphansi izinyanga ezintathu nabanye onompempe abane.UHunt akuyena kuphela osale ekhala ngokuphathwa kwemidlalo kodwa noBenni McCarthy ugcine esabisa ngokulaxaza ukuqeqesha eMzansi ngenxa yokuphelela oboyeni okwezithukuthuku zengcanga komsebenzi wabo phakathi nesonto.UHunt uthe abadlali asebeliyekile ibhola bangaba yisixazululo kule nkiyankinga.“Ngeke ngiphawule ngokuthi izinga lokuphathwa kwemidlalo liyabheda noma lihle. Ngicabanga ukuthi onompempe badinga ukuzijwayeza abadlali nendlela eminye imidlalo ephathwa ngayo. Yikho ngihlale ngisho ukuthi baningi ababengabadlali abahlale bekhala ngokuthi abasebenzi, abanampilo. Kungani singabenzi onompempe ngoba ukhona umsebenzi khona. Baningi abantu abakhala ngalokho. Okwangesonto eledlule kugqamile kodwa le nto yenzeka isizini yonke. Thina kusikhinyabezile kule sizini. Kunama-free kick agcine engamagoli obekungafanele abekwe. Lokhu kuyadumaza,” kusho uHunt.“Ngicabanga ukuthi inkinga yonompempe igcwele wonke umhlaba. Ibhola liyashesha manje. Kulula ukushaya eceleni ngezinqumo. Yikho sidinga iVAR ngoba iyasiza, ngabe isisizile ngesonto eledlule. Ngiyayeseka iVAR ngoba ivikela imisebenzi yabantu futhi ithatha izinqumo ezifanele.”IWits, esendaweni yesithathu kwi-log, ihlule iBaroka ngo 3-1 emdlalweni weligi obukade useBidvest Stadium ngoMgqibelo. Lokhu kuyibeke ethubeni lokuyodlala kwiCAF Confederation Cup ngesizini ezayo.Izojoyinwa ozowina iNedbank Cup ezobangwa yiKaizer Chiefs neTS Galaxy ngoMeyi 18 eThekwini. KwiCAF Champions League makhulu amathuba okuthi uMzansi umelwe yiPirates neSundowns.Nokho kungenzeka ukuthi iWits idlale e-Afrika isiqeqeshwa ngomunye umqeqeshi kwazise ayikavuselelwa inkontileka kaHunt eqenjini. IWits kuvele ukuthi ifuna uMcCarthy.“Angazi noma bajabule yini ngami. Sizokhuluma sibone ukuthi sibekana kuphi. Kodwa njengoba izinto zinjena, ngihlelela isizini ezayo ngoba ngiselapha,” kusho uHunt.",Isiphakamiso sikaHunt ngasebekumhlalaphansi
"SESIPHINDE sehlelwa yishwa kwezothando isitabane esaduma ngo-2013 ngemuva komshado waso owazamazamisa umhlaba wonke.UMnuz Thobajobe Sithole owalaxazwa ngumyeni wakhe uMnuz Tshepo Modisane ngo-2015, izolo ubengcwaba isinqandamathe sakhe uMnuz Charles Gumede ehholo eNanda Newtown C. Kuthiwa uGumede obenesifo somdlavuza ushonele esibhedlela ngeledlule ngemuva kokuxinwa ukugula.Inkonzo yomngcwabo ibiphethwe yibandla likaGumede iVictorious Ministries Church International elaziwa njengebandla lezitabane njengoba nomsunguli walo uMfu uZenzi Zungu eyisitabane sesifazane.Udadewabo kaGumede, uNksz Pretty Gumede obehleli eduze kukaSithole enkonzweni unxuse, abantu ukuthi bayeke ukwahlulela izitabane.“Abantu bahlale bethi kuyisono ukuba yisitabane. Bayekeni impilo yabo le. Ngiyalibonga ibandla lakhe iVMCI elilokhu lisisingathe njalo,” kusho uNksz Gumede.USithole uthe uphatheke kabi ngokushona kwesithandwa sakhe aqala ukuthandana naso ngesikhathi eselungiselela ukwehlukanisa.“UCharles bengimbiza ngobaba. Ubeyikho konke kumina. Ukwazile ukungeseka ngesikhathi ngibhekene nobunzima, abangani bami sebengilahlile. Besesihlela ukuthi uma ephuma esibhedlela sizothenga umuzi ngoba bese sifile ukurenta. Ngifike esibhedlela eseshonile, ngakhuleka, ngakhala ngimncenga ukuthi akavuke. Ubesezinhlungwini ezedlulele njengoba ubenesifo somdlavuza wesibindi, amaphaphu nobuchopho,” kusho uSithole.Uhlulekile ukuzibamba wakhihla isililo efundelwa incwadi okuthiwa uyibhalelwe nguGumede ngaphambi kokuthi ashone. Incwadi ibithi angamkhaleli ngoba usesendaweni engcono.",Silandelwa yishwa isitabane esishonelwe
"KUNGASE kuphele unyaka ingazange ibe khona ingqungquthela ye-ANCYL yokukhetha ubuholi bukazwelonke njengoba kumiswe yonke into emuva kokubheduka kwegciwane iCorona. Ingqungquthela ye-ANCYL isihlehle izikhawu ngenxa yokubambezeleka kwamalungiselelo ayo. Umthombo osondelene kakhulu namalungiselelo engqungquthela uthe ngeke ibe khona kulo nyaka, impela sekungaba wumlingo uma ingakhona.Umthombo uthe noma ngabe ayibhedukanga iCorona kodwa bekuvele kunobunzima ngoba mukhulu umonakalo kwi-ANCYL.“Ukuba nengqungquthela akuyona into encane ngoba kufanele kuqalwe phansi kulungiswe amagatsha ezweni lonke. Phela i-ANCYL yinto engekho nje, edinga isineke uma izovuswa kabusha. Asibheke unyaka ozayo ngoba asiboni kulo nyaka,” kuchaza umthombo.Bese kuyizikhawana kubekwa usuku lwayo iphinde ihlehliswe.Ike yakhonjwa ngoDisemba wonyaka odlule kwaze kwathiwa izoba seNasrec, Gauteng, yahlehliswa. Yaphinda yakhonjwa ngoMashi yahlehliselwa uMeyi kodwa kwavela iCorona njengoba ihlehlele isikhathi esingaziwa manje.Kubizwa ingqungquthela ye-ANCYL nje, yingoba ubuholi bayo buhlakazwe ngoJulayi wonyaka odlule emva kwezikhalo zokuthi uphiko lwentsha seluphenduke isithusanyoni.Ubuholi obahlakazwa babuholwa nguMnuz Collen Maine kwesikamengameli, iphini kwakuwuMnuz Desmond Moela, unobhala kwakunguMnuz Njabulo Nzuza (oyiPhini likaNgqongqoshe woMnyango wezaseKhaya) kanti iphini likanobhala kwakungNksz Thandi Moraka.Umgcinimafa wayo kwakunguMnuz Reggie Nkabinde obuye waduma kwezamabhizinisi. Ubuholi babukhethwe ngo-2015 engqungqutheleni eyayisMidrand, eGoli.Bonke badilizwa ezikhundleni kwabunjwa ubuholi besikhashana obuholwa wuMnuz Sibongile Bhesani noNksz Thandi Mahambehlala.Banikwe umsebenzi wokulungiselela ingqungquthela. Izikhundla ezisuke zibhekwe kakhulu esikamengameli nesikanobhala okuyizona ezinamandla.Okhulumela ubuholi besikhashana, uNksz Sizophila Mkhize, uthe impela babambe umoya wokuthi sidlule isiwombe esibi seCorona ngoba bayaphazamiseka.“ Besiza kahle kakhulu, bese sikhethe ngisho isifundazwe ezoba kusona ingqungquthela nakho-ke sesiphazamisike. Uma izwe lingase livulwe siyethemba kusengalunga kulo nyaka,’’ kusho uNksz Mkhize.Uthe uma izwe livulwa ngoJulayi noma nganeno kwawo bazozama ukumpintsha kodwa uma lingase livulwe ngoNovemba kuyoba nzima.Uthe bebeneqhinga lokuthi uma sekukhethiwe bazojuba intsha esesigungwini esiphezulu se-ANCYL ukuthi iyokhankasela i-ANC okhethweni lohulumeni basekhaya ngonyaka ozayo kodwa lokhu kuzophazamiseka.Uvumile ukuthi kuwumshikashika ukuhlela ingqungquthela yikho kuthatha isikhathi ngoba ziningi nezinselelo ababhekana nazo.Kwabebebanga isikhundla sikamengameli bekuvela igama lakhe uNksz Mkhize ephonselwa inselelo wuMnuz Mcebo Dlamini.",Isiphazanyiswe yiCorona ingqungquthela ye-ANCYL nonyaka
"KUHLUKENE imibono ngomthethosivivinywa ohlongozwayo, olawula ugwayi. UMnyango wezeMpilo ubuvule uhlelo lokuthi kuphawulwe ngawo, kuxhunywana ngokusebenzisa ubuchwepheshe.Ngeledlule uMnyango wezeMpilo kuleli uvule ithuba lokuthi abathintekayo kulo mkhakha baphawule ngokuthi ngabe ezomnotho zizothinteka kanjani, iSocio-Economic Impact Assessment System (SEIAS), uma umthetho ohlongozwayo, iControl of Tobacco and Electronic Delivery Systems Bill, iphasiswa ube wumthetho ngokugcwele.Lokhu kwenziwe kwaqondaniswa nenyanga uMeyi, ngokwekhalenda lezempilo ehlelelwe ukuthi kwenziwe ngayo imikhankaso yokulwa nokubhenywa kukagwayi kuleli, i-Anti-tobacco Campaign.ISouth Africa Tobacco Transformation Alliance (Satta), iyakuchitha ukuthi lo mthethosivivinywa wenziwe ube ngumthetho.Phakathi kwezinye izinto eziqukethwe wumthethosivivinywa wukulawula ukubhenywa kukagwayi, ukudayiswa kwawo, ukukhangiswa kwawo, yizinto okumele zibhalwe emaphaketheni awo nokuthi kumele abukeke kanjani.USihlalo weSatta, uMnuz Ntando Shadrack Sibisi, ephawula ngokuqukethwe wumthethosivivinywa, uthe kuyingozi nobudedengu ukuthi umnyango ucabanga ukugunyaza umthetho ozokwenza ukuthi kuqine imithetho, ekubeni vele le mboni idonsa kanzima ngenxa yokuthi ilahlekelwe yinzuzo, okuholele ekutheni idilize abasebenzi ngenxa yeCovid-19.“Kuyinto eyaziwayo ukuthi le mboni ikhinyabezekile ngenxa yokuthi uhulumeni uke wakumisa ukudayiswa kukagwayi kuleli, ngesikhathi ukuvalwa kwezwe kusesesigabeni sesihlanu. Ukuhlasela kweCovid-19 kuleli kusifundisile ukuthi kumele kulandelwe uphenyo lwesayensi. Nakulokhu sithi ucwaningo lwesayensi yilo okumele lusho ukuthi yini okumele yenziwe ngalolu daba,""  kusho uSibisi.Abadayisa ugwayi ezimakethe ezincane, abeSouth African Informal Traders Alliance (Saita), bathi bayakwemukela ukuthi lolu daba luke lubekwe ezithebeni kudingidwe ngalo.UNobhala weSaita, uMnuz Michael Mokgoja, uthe ukubekwa kwemibono ngalolu daba kufike ngesikhathi esikahle njengoba sekunolwazi olukhomba ukuthi eminye imikhiqizo kagwayi, engashiswa uma ubhema inobungozi obuncane kuneshiswayo.""Lolu lwazi lukhomba ukuthi ngempela sidinga ukuholwa wucwaningo lwesayensi, oluzosinika ubufakazi obuyibo ngalolu daba,""  kusho uMokgoja.",Bafuna kulandelwe isayensi abakagwayi
"BAZONGENA bagamanxe emaphaketheni abagibeli bamatekisi nabashayeli bezimoto ngenxa yokunyuka kukaphethroli. Izinhlangano eziphethe ososeshini bamatekisi zimemezele ukuthi izonyuka imali yokugibela kusukela ngoJulayi 2. Uphethroli ukhuphuke ngo-82 cents, udizili wona wanyuka ngo-85 cents kanti kubikwa ukuthi kulindeleke ukuthi uphinde unyuke ezinyangeni ezizayo.Inhlangano yamatekisi, iSouth African National Taxi Council (Santaco), izolo iqinisekise ukuthi izonyuka imali yokugibela kusukela ngenyanga ezayo.“Njengenhlalayenza minyaka yonke imali yokugibela izonyuka ngenyanga ezayo. Ukuthi kulokhu kuvele kwenzeka ukuthi uphethroli unyuke ngale ndlela ngaphambi kokuthi sinqume ngalokhu nokuzochaza ukuthi ngenxa yesimo kungenzeka imali inyuke ngenani elingaphezulu kukaR1 kwezinye izindawo,” kusho uMnuz Sfiso Shangase oyimenenja ehhovisi leSantaco KwaZulu-Natal.Uqhube wathi ukunyuka kwemali yokugibela kuzokwehluka ngokwezindawo kwazise kukhona amatekisi ahamba amabanga amade. Uthe njengenhlangano bakhathezekile ngokunyuka kukaphethroli ngoba kuba nomthelela omubi kubagibeli, abanye babo abagcina sebephoqeleka ukuthi bahambe ngezinyawo noma bathole ezinye izindlela zokuhamba.UMgcinimafa kasoseshini wamatekisi ahambela izindawo ezisenyakatho neTheku uMnuz Bongani Gasela uthe sebevele banqumile bona ukuthi ngeke beqe kuR1.“Ngenxa yokuthi siyasiqonda isimo esizobhekana nabagibeli, sithathe isinqumo sokuthi amatekisi ethu azonyuka ngo R1 kuphela,” kusho uGasela ekhulumela ososeshini bamatekisi ahambela uMhlanga, La lucia neDurban North.Ukunyuka kukaphethroli kuleli kushiye abaningi benemibuzo kwazise bekunenhlansi yethemba lokuthi kungase kuguquke. Isazi sezomnotho uSolwazi uBonke Dumisa sithe ingqikithi yokunyuka kukaphethroli ilele emandleni erandi.“Ngasekupheleni kuka-Ephreli iRandi belihlezi kuR12 uma liqhathaniswa neDollar laseMelika. NgoMeyi iRandi lilahlekelwe amandla lagcina selidlule lagamanxa kuR12 nokungezinye zezinto eziba nomthelela kwinani likaphethroli kuleli kwazise siwuthenga ngamaDollar.” kusho uDumisa.Uqhube wathi ukunyuka kwenani lomphongolo kawoyela lisuka ko $68 ngo-Ephreli laze lafinyelela ku $79 ngoMeyi nakho kube nomthelela omkhulu ekunyukeni kukaphethroli kule nyanga. UDumisa uthe uma iRandi lingase liqine ezinyangeni ezintathu ezizayo kungenzeka uphethroli wehle kodwa amathuba alokho njengamanje abukeka emancane kakhulu.Uqhube waveza ukuthi abantu balindele ukuthi kunyuke namanani okudla ezitolo.Okhulumela inhlangano yabasebenzi iCosatu kuzwelonke, uMnuz Sizwe Pamla, uthe uhulumeni kuzomele ulusukumele lolu daba ngoba seluphenduke inhlekelele ebhekene nezwe.“Ukunyuka kukaphethroli kuzoba yinkinga kakhulu ngoba kamuva nje kusanda kunyuka iVAT ngokunjalo neFuel Levy. Njengamanje ucwaningo luveza ukuthi abasebenzi bachitha u-15% womholo wabo kuphethroli noma kwezokuthutha ngenyanga. Ukuya emsebenzini sekuzobiza kakhulu kanti lokho kuzoba nomthelela omubi njengoba kuzonciphisa imali ebisetshenziselwa ezinye izinto njengokudla emakhaya,” usho kanje.UPamla unxuse uhulumeni ukuthi ungenelele nasodabeni lokunyuka kwemali yokugibela amatekisi namabhasi.",Kuzozwela nakubagibeli ukunyuka kukaphethroli
"UKAPUTENI we-Orlando Pirates, uHappy Jele, ubona isikwati abanaso singakuphinda okweminyaka edlule emqhudelwaneni weCAF Confederation Cup.IPirates izokwamukela i-Enyimba FC yaseNigeria emdlalweni wesibili wesigaba samaqoqo kaGroup A ozoba se-Orlando Stadium namuhla ngo-6 ntambama. Emdlalweni wokuvula esigabeni samaqoqo, iPirates idlale ngokulingana ngo 1-1 ne-ES Setif yase-Algeria.UJele, okunguyena kuphela osele eqenjini elafinyelela kowamanqamu weConfederation Cup ngo-2015 beqeqeshwa ngu-Eric Tinkler, uthe isikwati abanaso kulokhu singakuphinda lokho. Abafana bakaTinkler bahlulwa yi-Etoile du Sahel yaseTunisia kowamanqamu.""Kuningi okufanayo phakathi kwaleli qembu nelango-2015 elafinyelela kowamanqamu. Indlela esidlala ngayo nabadlali esinabo. Siyasizana, siyalekelelana. Kungenzeka sithubeleze sifinyelele kowamanqamu, siyiwine indebe. Sinesikwati esihle. Esikudingayo  manje yimiphumela,"" kusho uJele.Isikwati sikaTinkler sasithakwe ngabadlali okukhona kubona uLucky Lekgwathi, Sifiso Myeni, Thandani Ntshumayelo, Ayanda Gcaba, Kermit Erasmus nabanye.IPirates isendaweni yesibili kuGroup A ngephuzu kanye neSetif. Emsileni kuhlezi i-Al Ahly Benghazi yaseLibya. Eqhulwini kuhlezi i-Enyimba ehlule  iBenghazi kowokuvula.""Amalungiselelo ahambe kahle. Sithole iphuzu ekuhambeni. Siyazi ukuthi kubalulekile ukuwina ekhaya. Siyicwaningile i-Enyimba. Siyazi ukuthi iyiqembu eliyingozi. Siyazi futhi lapho ibuthaka khona. Kufanele sisebenze kanzima ukuze siwine kusasa (namuhla). Njengoba sengike ngadlala kwiCaf, kuwumsebenzi wami ukuthi ngibacathulise nabanye. Lo mqhudelwano ubalulekile kimina, ubalulekile naseqenjini. IPirates iyiqembu elikhulu. Ulwazi oluncane enginalo kufanele ngiludlulisele kwabanye ozakwethu,"" kusho uJele.Endleleni ebheke esigabeni samaqoqo, i-Enyimba igudluze iBloemfontein Celtic yaseNingizimu Afrika.",UJele uyayethemba iPirates kweyeCaf
"IBHANGE lombuso, iSouth African Reserve Bank (SARB) seliveze ukuthi umnotho wakuleli uzoncipha ngo-2% kuya ku-4% kulo nyaka ngenxa yokubheduka kobhubhane iCovid-19.Umphathi weSARB, uMnuz Lesetja Kganyago, uveze lezi zindaba kuleli sonto ekhuluma ngesimo somnotho waseNingizimu Afrika.“Sibhekene nesimo esinzima, ungathi sisephusheni elibi ngenxa yeCovid-19. Umnotho silindele ukuthi ukhule ngo-0.2%. Uzoncipha ngo-2% kuya-4%. Ukuma kwezinhlaka ezehlukene zomnotho izinsuku eziwu-21 ngeke kube nemiphumela emihle kwezomnotho,” kusho uKganyago.Uthe iCovid-19 izoqhubeka ibeke izwe engcupheni ngoba vele umnotho wakuleli ubungenzi kahle.UKganyago uphinde waveza ukuthi ziwu-1 600 izinkampani ezisengcupheni yokuvalwa ngenxa yokukhahlanyezwa yiCovid-19.I-SARB iveze ukuthi kungase kuphele imisebenzi ewu-370 000 ngenxa yalesi simo.UDkt Chris Loewald, oyilungu elibhekele ezezimali eSARB, uthe lezi zinombolo zabangase balahlekelwe wumsebenzi akusho ukuthi sezisemthethweni ngoba zishintsha njalo.Uthe zincike ekutheni izinhlaka ezehlukene zomnotho zizozinza yini emuva kokuvalwa kwezwe izinsuku eziwu-21.Khonamanjalo, iPrudential Authority (PA) okuyinhlangano ebhekele ukusebenza kwamabhange aseNingizimu Afrika, ithe iyayeseka imizamo yamabhange yokulekelela abathengi.Kuzokhumbuleka ukuthi amabhange agqugquzele abathengi abasebunzimeni kulesi sikhathi ukuthi bawathinte.I-PA ithe kubalulekile ukuthi usizo olukhishwa ngamabhange lutakule abathengi kodwa kulandelwe umthetho, ikakhulukazi uma kukhulunywa ngokwehliswa komthwalo wezikweletu zabantu.Ithe izoqinisekisa ukuthi abantu kabakhokhiswa inzalo ephezulu kulesi sikhathi ngokuchibiyela umthetho othinta izikweletu.",IBhange loMbuso lithi sisazoba nzima isimo kwezomnotho
"UMENGAMELI Cyril Ramaphosa izolo ugcizelele ukuthi ukudliwa komhlaba ngaphandle kwesinxephezelo akumele kwenzeke ngendlela ezodicilela phansi amalungelo abanye abantu.URamaphosa ukhulume kanje ngesikhathi ehambele idolobha laseTshwane, umkhandlu wayo onganyelwe yiDA.Ekhuluma nabalandeli be-ANC eNew Creation Covenant Church, eCenturion, uRamaphosa uxwayise abantu ukuthi ukubuyiselwa komhlaba kubantu kumele kwenzeke ngaphandle kokubukelwa phansi kwamalungelo abantu noMthethosisekelo.“Kumele senze yonke into ngendlela ehambisana nomthetho nemibandela yoMthethosisekelo wezwe ukuze kuvikeleke amalungelo awo wonke umuntu,” kusho uRamaphosa.I-ANC isanda kweseka isiphakamiso se-EFF ePhalamende sokuthi kuphasiswe ukudliwa komhlaba ngaphandle kwesinxephezelo. URamaphosa obehamba noNdunankulu waseGauteng, uMnuz David Makhura, noSihlalo we-ANC esifundeni iTshwane, uMnuz Kgosientso Ramokgoba, uthe ukudliwa komhlaba kuzokwenziwa ngendlela engeke iholele ekutheni kuphazamiseke ukukhula komnotho.“Okwethu manje wukuthi siqinisekise ukuthi izinto zenziwa ngendlela ngaphandle kokukhwabanisa, ngaphandle kokuphula umthetho, ngaphandle futhi kokubukela phansi amalungelo abanye abantu, ngaphandle futhi kokwenza izinto esingeke sifise zenziwe kithina. Indlela yethu entsha leyo,” kusho uRamaphosa.URamaphosa uphinde waveza ukuthi umthetho wokudliwa komhlaba ngaphandle kwesinxephezelo uzolungisa okubi okwenziwa emlandweni wakuleli.Uveze nokuthi usekunakile ukuthi uhulumeni awuzisukumeli izidingo zabantu ngokushesha kuleli dolobha. Uthe UMakhura uzohambela izindawo ezithize emphakathini ukuze ezwe izidingo zabantu okubalwa kuzo izindlu.",‘Ukubuyiselwa komhlaba kuzokwenziwa’
"UDABA lokwanda kwezigameko zokudutshulwa nokubulawa kwezinduna, lungolunye oluzobhungwa wumhlangano wekhabhinethi yaKwaZulu-Natal, iLekgotla.Lo mhlangano oqale izolo, kulindeleke ukuthi uphume nesisombululo kulokhu kubulawa kwezinduna okudla lubi kulezi zinsuku.Lokhu kudalulwe wuNdunankulu uMnuz Sihle Zikalala, ngesikhathi ethula inkulumo yokuvula umhlangano ohanjelwe ngongqongqoshe beminyango ehlukene kahulumeni wesifundazwe, izimeya zomasipala bezifunda kanye nezikhulu eziphezulu eminyangweni kahulumeni wesifundazwe.Izinduna eziningi esifundazweni zilala obenyoni njengoba sekudutshulwe, kwabulawa izinduna ezingaphezu kuka-25, kusukela ngo-2019. Ukwanda kwezigameko zokubulawa kwezinduna zekudale ukuthi inhlangano yezinduna Ubumbano Lwezinduna, inxuse ukuba uhulumeni wesifundazwe aqale ikhomishini ezophenya ngokubulawa kwezinduna.UMnuz Phakamani Dlamini wale nhlangano, uthe unethemba lokuthi lo mhlangano uzonquma ukuthi kusungulwe lekhomishini.“Sizobeka phambili ubufakazi nembangela yokubulawa kwezinduna uma sekusungulwe ikhomishini. Siyazazi izizathu zokubulawa kwezinduna, ” kubeka uDlamini.UZikalala uthe nakuba kuthe ukwehla kancane ukubulawa kosopolitiki, kepha bakhathazekile ngesibalo esiphezulu sokubulawa kwezinduna  namakhosi. “Sibona sikhula ngendlela eyisimanga isabalo sezinduna namakhosi ababulawayo. Lolu daba kufanele lusukunyelwe ngokushesha,” kusho uNdunankulu.UZikalala uthe bazozama ukuhlanganisa amasu okudala ukuthula embonini yamatekisi.“Imboni yamatekisi ilokhu ibhekene nodlame isikhathi eside. Imboni yamatekisi iyibhizinisi eligcwele kakhulu abantu abamnyama, nokuyibo abakhahlanyezwa yilolu dlame. Uma sifuna ukuba nozinzo kulesi sifundazwe, kufanele sibhekane nodlame lwamatekisi.”Lo mhlangano ozophothulwa namhlanje, kubhekeke ukuthi uqhamuke namaqhinga okutakula omasipala besifundazwe abangaphansi kweso lomlawuli. Bangu-11 omasipala abangaphansi kweso lomlawuli.Kulabo masipala kubalwa uMsunduzi, uMzinyathi, Mtubatuba, iNquthu, uMkhanyakude nabanye.UZikalala uthe njengohulumeni wesifundazwe, kumele bathole amasu okutakula omasipala abakhungethwe yizinkinga. Umhlangano uzobuye ugxile ekudalweni kwamathuba emisebenzi, ukulwa neCorona, ukulwa nobugebengu nokuhanjiswa kwezidingo ezinjengamanzi nogesi kubantu.Lo mhlangano uza sekusele isikhathi esingaphansi kwesonto uZikalala ethule inkulumo yesifundazwe iState of the Province Address, azoyethula ngesonto elizayo. Ezinye zezinto ezibhungwa kulo mhlangano kulindeleke ukuthi azimemezele kwinkulumo yakhe uZikalala.",Luzodingidwa kwiLekgotla elokubulawa kwezinduna
"UNgqongqoshe woMnyango weMfundo eyiSisekelo, uNkk Angie Motshekga nongqongqoshe bezeMfundo kuzo zonke izifundazwe zakuleli, sebememezele ukuthi wuGrade R, 6 no 11 kuphela abazobuyela ezikoleni ngoMsumbuluko kaJulayi 6.Phambilini ungqongqoshe wayethe ngoMsombuluko kuzobuyela uGradeR, 1,2,3,6,10 no11 kodwa konke lokhu kujikile namhlanje.Umkhandlu oweluleka ungqongqoshe okuyiCouncil of Education Ministers, ehlanganisa yena uNkk Motshekga, yiphini lakhe nabanye ongqongqoshe  bezemfundo kuzo zonke izifundazwe, banqume ukubuyekeza lesi sinqumo.Okhulumela uMnyango wezeMfundo, uMnuz Elijah Mhlanga uthe kunemibiko emihlanu okuye kwamele idingidwe emhlanganweni nalo mkhandlu kaNgqongqoshe ngaphambi kokuthi kuthathwe isinqumo.UMhlanga uthe uNkk Motshekga uzokhuluma kahle nomphakathi ngalesi sinqumo ngale mpelasonto. “Ngemuva kokuthi ibhekwe yonke imibiko, iCEM ithathe isinqumo sokuthi kube wuGrade 6,11 noGrade R kuphela abazobuyela ezikoleni ngoMsombuluko ngoJulayi 6 2020,"" kusho uMhlanga.Uthe lesi sinqumo sithinta zonke izifundazwe. Amanye amabanga wona ayoze abuyele ezikoleni maphakathi noJulayi ngezindlela ezahlukene.Uqhube wathi eminye imibiko edingidiwe ebithinta indlela okuzofundwa ngayo ibanga nebanga, ukubhaliswa nokwesekwa kwabafundi abanqume ukuthi bahlale emakhaya kodwa abangabhalisiwe ngaphansi kohlelo lokufundela emakhaya. Ukwesekeka kwabafundi abanezifo ezinochuku nokubheka isimo saleli gciwane jikelele.Uthe uNkk Motshekga uthe indlela okuzoshintshwa ngayo indlela yokufunda izohambisana nezinselelo izwe elibhekene nazo ngalesi sikhathi seCovid-19.",Ingwiji ngokubuyela kwabafundi ezikoleni ngoMsombuluko
"SITHEMBISO MKHIZE""KANGINGABAZI ukuthi lapho ekhona, uRocky Madlala ongasekho ugxuma yedwa injabulo uma ebona Abafana Bes'thende belihlikihla kanjena ibhola""La mazwi Isolezwe liwatshelwe inkakha eyayidlalela iLamontville Golden Arrows, uNhlanhla ""Popo"" Mshibe ongomunye wabadlali abalima indima enkulu ngesikhathi inyuselwa kwiPremiership ngo-2000.UMshibe ikhono lakhe elabonwa uMadlala ngo-1996 wayengumphathi we-Arrows, bedlalela iHigh Parama Junior Aces yaseMlaza benoBheka Phakathi (ongasekho emhlabeni) , uthe kuyamjabulisa ukubona i-Arrows ibuyela ezimpandeni zayo, idlala ibhola elihehayo.Uthe abafana baseLamontville abaphekwa, uMandla Ncikazi, bamkhumbuza izinsuku zabo zakudala, beyihlikihla kuthule umoya nozakwabo abanjengoLucky ""Y2K"" Sibeko, Goerge Khanyile, Bonang Ngaka, Nhlanhla Mncube, noLesley Langa.NgoLwesithathu  leli qembu likaMato Madlala, lishaye ngo-2-1 iTshakhuma maqede lalala isibili kwi-log yeDStv Premiership. Ligudluze i-Orlando Pirates ngamaphuzu awu-35.""Labafana badlala leli bhola elalithandwa uBra Mich (esho uMadlala). Wayethanda ibhola elimnandi elihambisana nemiphumela emihle. Kwakuba muncu ekhempini uma sihluliwe. Sengathi umoya kaMadlala ovunguza ekhempini ye-Arrows ungaqhubeka njalo,"" kubeka uMshibe oke waqeqesha nezinkulisa ze-Arrows ngo-2008 kuya ku-2014.Mayelana nakubona kuyimfihlo yokwenza kahle kwe-Arrows, uMshibe onguthisa e-Ukukhanyakokusa Primary School, eNewtown A, eNanda, eThekwini, uthe: ""Abekho abadlali abanamagama. Abadlali bayo bakulambele ukudlala, basafuna nokuzakhela igama. Ngisho nomqeqeshi, uNcikazi uyambona ukuthi usafuna ukuzakhela elakhe igama. Akafuni ukuphoxa umama uMato, leli thuba ulibambe njengezikhali zamaNtungwa. Okunye okusiza uMandla ukuthi iningi labafana adlala ngabo ubazi njengoba ezazi, eminyakeni edlule ubebaqeqesha kwizinkulisa zayo i-Arrows. Nobuholi beqembu uyabona ukuthi bumeseka ndlela zonke. Wonke umuntu ujabule, nabadlali bayabahlonipha abaqeqeshi.”Ngemuva komdlalo weTTM, uNcikazi uthe uthandazela ukuthi ezakhe zibambe umgqigqo ezikuwo.""Angifuni kwenzeke okwasehlela emasontweni edlule. Sanqoba  iQ2 kwathi emdlalweni olandelayo sashaywa iBlack Leopards. Ngethemba ukuthi sizoya kolandelayo weCity (Cape Town City) imiqondo yethu  isesimeni esifanele,” kusho uNcikazi.Lo mdlalo ungoMashi 20 ozayo, eSugar Ray Xulu Stadium, eClermont.",Inkakha incoma i-Arrows ngokubuyela ebholeni layo lamzukwana
"USAZIWAYO obalwa nabantu abalwa ngempumelelo nomdlavuza, uXolani Gwala usenxuse uhulumeni ukuthi ulaphe umdlavuza njengoba wenza ekulapheni abanegciwane lengculazi, ukuze kwehle isibalo sabantu abashona ngenxa yawo.UGwala onomdlavuza osulawulekile emuva kokuthola ukuthi unomdlavuza wamathumbu uthe: “Kufanele umdlavuza ulashwe njengoba kulashwa abanegciwane lengculazi.Abantu bakhuthazwe ukuthi bahlole, bese behlolwa ngokushesha, uma sebehloliwe balashwe.Uhulumeni ukwenzile lokhu ngegciwane lengculazi futhi kufanele ukwenze kumdlavuza,” kusho uGwala.Uthe akakholwa ukuthi ngabe waphila ukube walinda isikhathi esibuye silindwe ngabanye abalashwa umdlavuza kwezinye izikhungo zezempilo zikahulumeni.Uthe akalindanga ukuthi athole ukulashwa nge-chemotherapy futhi akalindanga ukuthi ahlinzwe konke kwenzeka ngesikhathi.UGwala, ongumaskazi we-702 ubehambele umkhankaso kahulumeni wokuqwashisa ngomdlavuza obusezinkundleni zemidlalo KwaCaluza, eMgungundlovu uwuncomile umkhankaso kahulumeni. Kodwa uthe kubalulekile ukuthi kuqiniswe izinhlelo zokulashwa, ukuba khona kodokotela abelapha umdlavuza nokunye.Ekhuluma naleli phephandaba ngokuphathwa umdlavuza uthe wayengazitsheli ukuthi ungamphatha. Uthe wayesiza abantu ababenomdlavuza ngaphambi kokuthola ukuthi unawo kodwa engazitsheli ukuthi ngelinye ilanga angaba ngomunye wabo.Uthe ngesikhathi ethola ukuthi sesimhlasele wayengenalo ithemba.“Into yokuqala engazibuza yona ukuthi ngiyokwazi yini ukumelana nawo (umdlavuza) nokuthi ngiyoke ngiwunqobe yini,” kusho uGwala.Uthe umdlavuza wawuthola ususegabeni sesine okuyisigaba esinzima ngoba wawuqale emathunjini waze wangena nasesibindini.Uchaze ubunzima abhekana nabo ngesikhathi elashwa ngohlelo lwe-chemotherapy, ehlinzwa izikhawu ezinhlanu emathunjini nasesibindini.Unxuse nabantu ukuthi basheshe bakusukumele ukuhlolwa njengoba yenakwaze kwadingeka alashwe nge-chemotherapy, aze ahlinzwe izikhawu ezinhlanu ukuphuza ukuhlola. Uthe umndeni wakhe waba wusizo kakhulu ngoba, umeseka ngaso sonke isikhathi.",Ufuna kusukunyelwe inkinga yomdlavuza
"USOKOLA ngokuqhathwa abezindaba baseNingizimu Afrika nomqeqeshi amhloniphayo uSteve “Mphathi” Komphela weKaizer Chiefs uLuc Eymael oqeqesha iFree State Stars. Lo mqeqeshi waseBelgium, uthi ukube uyilolu hlobo oluntekenteke ngabe kade washiya kuleli ngendlela aphatheke ngayo ngeminyaka yakhe yokuqala kodwa uyazifela ngePremier Soccer League (PSL) futhi uyakholelwa ekutheni kunesizathu sokuba seNingizimu Afrika.Lo mqeqeshi ofike kuleli ezopheka iPolokwane City ahambe kuyona sekuswelakala ozogadla, uke wathi qu kwiBloemfontein Celtic kodwa wagcina engavumelekanga ukusebenza kuyona ebanjwa izinqumo ezithathwe yikomiti eliqondisa ubugwegwe lePSL ngodaba lwakhe neCity.Njengamanje ugila izimanga neFree State evale unyaka ihleli endaweni yesihlanu. Kungenxa yalezi zimanga lo mqeqeshi esebalwa nabaphambili okuyibona abangase bathathe umsebenzi kaKomphela ophelelwa yinkontileka uma kuphela isizini. IStars ivale unyaka ngokucoboshisa i-Orlando Pirates neSuperSport United ekhaya.Nakuba la mahlebezi ethe ukukhuphuka ngaphambi kukaKhisimusi, u-Eymael umile ekutheni akekho oseke wamthinta ovela kwiChiefs. Ngemuva komdlalo weChiefs neFree State ophele ngo 1-1 eThekwini muva nje, aqalile la mahlebezi akhomba u-Eymael esihlaweni sobukhosi kuMakhosi. Kuliqiniso ukuthi ayibukeki izovuselelwa inkontileka kaKomphela uma iphela ngaphandle uma ezoba nenhlanhla afake isicoco seligi neseNedbank Cup ekhabetheni ungakasahyi uJuni wonyaka ozoqala.U-Eymael ukuphikile kuleli phephandaba ukuthi unenkinga yokuthi kufanele akhethe ukuthi uyashiya yini eFree State ngoba iChiefs iyamfuna noma uyahlala.“Angazi banjani abezindaba. Bazoyibhebhethekisa le nto kuze kube sengathi yinto ekhona kanti akekho umuntu weChiefs oseke wangithinta kumbe ababheke izindaba zami. Kubuhlungu nje lokhu ngoba kuzongiqhatha noKomphela okungumqeqeshi engimhloniphayo. Akumnandi ukumataniswa komunye umuntu nomsebenzi wakho ukhona. Ngeke ngibhule ukuthi ikusasa lingiphatheleni kodwa ngingakusho kugcwale umlomo ukuthi ngineme ngakho konke kwiFree State. IChiefs noKomphela ngiyabahlonipha.”U-Eymael usephendule i-Ea Lla Koto yaba ngelinye lamaqembu asatshwayo kwi-Absa Premiership kwazise abasagcini ngokucindezelana uma useGoble Park kepha sebenqoba nasekuhambeni. Okunye okuhlukile ngeStars ukukhululeka kwabadlali basesiswini osekwenze kwagqama nabadlali abafana noSinethemba Jantjie naye okhonjwa kwiChiefs.",Ukhala ngezinkulumo ezimqhatha noKomphela amhloniphayo
"SIBHEKENE nezikhathi ezinzima kwezomnotho ngenxa yeCovid-19, kunyuke isibalo sabangasebenzi.Izinkampani ezincane nezinkulu ziphoqeleke ukuthi zivalwe noma zehlise isibalo sabasebenzi.ICovid-19 ilethe ushintsho olungalindelekile olwenze ukuthi i-International Monetary Fund yehlise umnotho wamazwe ahlukene.Ukusindisa impilo yabantu uhulumeni uze nemithetho yokuvala izwe ephazamise ukusebenza kwamabhizinisi kodwa ibibekelwa ukuthi amabhizinisi asize umnotho wezwe ukuze ube sesimeni esifanele.UNksz Pearl Bengu, oyisikhulu esiphezulu kwi-Ithala Development Finance Corporation, uthe isikhungo sabo sinomlando wokuthuthukisa umnotho nosomabhizinisi ngokubalekelela ngemali.Uthe banohlelo lokubalekelela kulesi sikhathi seCovid-19 ngoba bazoqhubeka nokuxhasa osomabhizinisi namakhasimende.“Sinethemba lokuthi ukuvulwa kwezinhlaka ezithile zomnotho kuzoletha ushintsho kanti noxhaso lwezinkampani ezizimele luzolekelela umnotho ukuze usimame. Asikho isikhathi esidlula uJulayi okuyinyanga yokonga lapho kufanele sigqugquzele ukuhlelwa kahle kwemali ukuze amabhizinisi aphumelele.”Ngezansi kunamasu okulungiselela izinhlelo zebhizinisi-Ukufunda ngemali: Zinike isikhathi sokuthuthukisa ulwazi lwakho ngemali.Ulwazi ngemali lusiza osomabhizinisi ukuze bakwazi ukubala imali engenayo, ephumayo, bakwazi nokonga nokuqonda ngezikweletu.-Ukuphatha imali: Yiba nohlelo olucacile lokuphatha imali noma ngabe unomcwaningi mabhuku. Kufanele uhlale ubheka izindlela zokusebenza kangcono ebhizinisini okubalwa ubuchwepheshe besimanje obenza ungasebenzisi amaphepha kodwa ubhale izinto kwikhompyutha. Yazi ukuthi inkampani yakho isebenza kanjani.Uthe kubaluleile ukuthi wazi ukuthi inkampani yakho ilandela imithetho yezohwebo neyomkhakha osebenza kuwo ngoba kuyadingeka ukuthi ube nalobu bufakazi uma udinga usizo lwemali ezikhungweni ezehlukene noma uyofaka ithenda.Isibonelo nje uma inkampani ifuna ukusebenza nohulumeni kufanele ibhalise kwiCentral Supplier Database (CSD). Qinisekisa ukuthi izinto zakho zisesimeni ngokuvakashela * -www.csd.gov.za noma uthumele i-email [email protected]-Kufanele wehlise izindleko zokusebenza ungazitholi usunezindleko ezingenasidingo.-Sebenzisana nabanye ozakwenu. Ningasebenzela ehhovisi elilodwa noma ungasebenzela ekhaya uma ukwazi. Uma ungenaso isiqiniseko sokuthi inkampani yakho ingasebenzela ekhaya kufanele uthinte umasipala ukuze ukuchazele ngezinhlelo zokusebenza komhlaba.“Ithala linezindawo ezehlukene osomabhizinisi abangasebenzela kuzo.-Uma usebenza wedwa yiba nezinhlelo ezibhekelela ingomuso uma kuwukuthi awukwazi ukusebenza.-Funda ukonga imali, ube nemali ebhekele izidingo zebhizinisi nenye oyongayo ezokusiza uma ubhekana nezikhathi ezinzima.-Yiza nezinhlelo ezintsha ezizokhulisa ibhizinisi lakho, usebenzisane nabanye abanomqondo ofana nowakho ukuze uthole amathuba.“Sinezinhlelo zokusiza abesifazane, abantu abasha nabaphila nokukhubazeka okubalwa umncintiswano Inkunz’Isematholeni Youth in Business.”-Qinisekisa ukuthi ukhokha imali efanele uma udinga izidingo ezithile.“Sikhona ukulekelela osomabhizinisi, ungavakashela nasehhovisi lethu. Sinezinhlelo ezihlukene zokusiza osomabhizinisi okubalwa nalapho sisebenzisana khona noMnyango wezokuThuthukiswa koMnotho, ezokuVakasha nezeMvelo. Siyabasiza nabanezipaza nezitolo emalokishini nasemakhaya.”Uthe Ithala liyasebenza, wanxusa ukuthi kubanjiswane ukuze kwakhiwe amabhizinisi azothuthukisa umnotho waKwaZulu-Natal.",Ithala nohlelo lokusiza ngesikhathi seCovid-19
"UYAYICHITHA eyeKaizer Chiefs umdlali wasemuva uMarc van Heerden ohlukane isigubhukane naMaZulu ekupheleni kwesonto eledlule.USuthu lukhiphe isitatimende luveza ukuthi selufinyelele esivumelwaneni sokuhlukana kwezindlela noVan Heerden obebuyele eMbelebeleni ekuqaleni kwesizini ka-2018/2019. Ubesayine emva kokuchithwa yi-Orlando Pirates. Ubesasalelwe yinkontileka yesizini noSuthu.Ngaphambi kokubuyela kuMaZulu, ubexoxa neChiefs ebithungatha umdlali wasemuva kwesokunxele obezovala isikhala sikaTshepo Masilela.“Sihlukane kahle naMaZulu akukho okubi. Okwamanje ngisaya eholidini nomndeni wami. Ngithole elinye iqembu elingithembise engihlulekile ukukwenqaba. Kodwa ngingakuqinisekisa ukuthi akuyona iChiefs, “ kusho uVan Heerden.Kuze kube yimanje iChiefs isasayinise abadlali ababili okungumgadli uLazarous Kambole waseZambia noJames Kotei waseGhana obedlala kwiSimba SC yaseTanzania.Nakuba uVan Heerden engafuni ukuyikhulumela eziko eyeqembu azogijima kulona ngesizini ka-2019/2020 kodwa kungenzeka avumbuke eKapa komakoti be-Absa Premiership iStellenbosch ephekwa nguSteve Barker owayeqeqesha uVan Heerden kuMaZulu kumasizini edlule.IStellenbosch, ewine iligi yeNational First Division (NFD) ithungatha abadlali abangomakadebona ezoqinisa ngabo iqembu.“Okwamanje angikwazi ukunekela izwe lonke kodwa ezinsukwini ezizayo lizokwaziwa ikhaya lami elisha. Ngisekhona ebholeni,” kusho uVan Heerden.IStellenbosch kumanje ihlola uRheece Evans wodumo kwiMaritzburg United ogcine ukubonakala ebolekiswe kwi-Ajax Cape Town yiMamelodi Sundowns.AmaZulu asanda kubuyisa umgadli uLehlohonolo Majoro obegijima kwiBidvest Wits. Leli qembu laseThekwini livalelise ingwazi uSiyabonga Nomvethe osewagaxa emgibeni amakhokho akhe.",Uzovumbuka kwelinye iqembu uVan Heerden
"UTHOLWE ebulewe ngasemfuleni uMsunduzi owesilisa obesolwa ngokudlwengula umshana wakhe (20) e-Ashdown eMgungundlovu, izolo.Lo wesilisa, igama lakhe elingeke lidalulwe ukuvikela umshana wakhe, kuthiwa kufike amaphoyisa ezombopha ngezinsolo zokudlwengula azithela phezu kwesidumbu sakhe sintanta emfuleni uMsunduzi, khona e-Ashdown nokusolwa ukuthi udutshulwe ngabantu abangakaboshwa.Ngokuthola kweSolezwe uvulelwe icala lokudlwengula umshana wakhe okuthiwa umthathe ngoMsombuluko ngenkani esitobhini setekisi ekade ephelezele unina wamfaka kwenye indlu yakhe wamdlwengula emkhombe ngesibhamu.Umshana kuthiwa utshele umndeni ngokwenzekile bavula icala lokudlwengula.Amaphoyisa kuthiwa izolo anikele e-Ashdown eyobheka umsolwa ukuze ambophe ngezinsolo zokudlwengula, azithela phezu kwesidumbu sakhe sinamanxeba okudutshulwa.Isihlobo sikamufi nomshana esikhulume neSolezwe izolo, naso esingeke sidalulwe, sithe bese kuphele unyaka uninalume wentombazane ephume ejele ngecala lokudlwengula namanye amaningi obugebengu.“Ngizwa manje ukuthi utholwe ebulewe angazi kwenzekeni ngoba besisalinde ukuthi aboshwe ngecala lokudlwengula indodakazi kadadewabo.“Ubecashile selokhu kwenzeka isigameko ngoMsombuluko.“Asazi ukuthi ubengenwe yini ngoba unesikhathi esingaphezu konyaka aphuma ejele ngawo amacala okukhona kuwo elesibhamu, elokudlwengula namanye. Sisadidekile ngokwenzekile,” kusho isihlobo.Okhulumela amaphoyisa KwaZulu-Natal, uColonel Thembeka Mbele, uthe bekuphenywa icalalokudlwengula, umsolwa watholwa esebulewe.“NgoDisemba 17 kuvulwe icala lokudlwengulwa kowesifazane odlwengulwe ekhonjwe ngesibhamu wumsolwa amaziyo. Namhlanje (izolo) kutholwe isidumbu sikamsolwa sinenxeba lokudutshulwa. Kube sekuvulwa necala lokubulala esiteshini sasePlessislaer. Uphenyo luyaqhubeka,” kusho uCol Mbele.Kwenzeka lesi sigameko nje Isolezwe lithole ukuthi ngoMgqibelo kudlwengulweenye intombazanyana eneminyaka engu-11 khona e-Ashdown.Ikhansela lakule ndawo, uMnuz Dumisani Phungula, lithe likhathazekile ngokwanda kwezigameko zokudlwengulwa kwabesifazane.“Asihambisani nalesi sihlava sokudlwengulwa kwabesifazane kule ndawo. Kuyadumaza ukuthi izigameko ezinje ziyanda.“Siyakhala kakhulu nangokusetshenziswa kwezidakamizwa. Kunamathaveni avulwa ubusuku nemini nesisola ukuthi nakho kunomthelela ekwenzekeni kwalezi zigameko.“Emasontweni amabili adlule besimashele esiteshini samaphoyisa siyokhala ngakho ukuhlukunyezwa kwabesifazane,” kusho uPhungula.Ikhansela lithe lizwile ngokudutshulwa kobesolwa esigamekweni sokuqala sokudlwengula.Lithe belisabikelwe amaphoyisa nalo lizolandela ukuthola ukuthi kwenzekeni.",Kubulawe obesolwa ngokugila umshana
"UKUVEZA kukaWayne Rooney ukuthi uzimisele ngokulandela abalingani bakhe adlalele nabo i-England, uFrank Lampard noSteven Gerrard ekuqeqesheni, kuchaza ukuthi leliya lizwe lisethubeni lokuhloma ngesizukulwane sabaqeqeshi abanomlando ocebile.Ingahlomula kakhulu i-England hleze ibuyise nodumo luka-1996 enqobe ngawo iWorld Cup ikakhulukazi uma lezi zinsizwa zingase zizuze njengabaqeqeshi isigamu salokhu ezikwenze zisadlala.ULampard, odlalele iChelsea iminyaka engu-13 wamela ne-England kusuka ngo-1999 kuya ku-2014, ugila izimanga njengomqeqeshi weDerby County kwiChampionship.UGerrard, yena odlalele iLiverpool kusuka ngo-1998 kuya ku-2015 ngaphambi kokuyozilahla kwiLA Galaxy e-USA wamela ne-England phakathi kuka-2000 no-2014, ucija iRangers yaseScotland.Ngokuyogaxa amakhokho akhe e-USA uRooney usevele uqalile ukulandela ezinyathelweni zalabo bhuti bakhe.UGerrard udlale imidlalo engu-34 kwiGalaxy ngaphabi kokuthi khumu kanti uLampard ubasele amagoli angu-15 kwiNew York City phakathi kuka-2015 no-2016.URooney usonyakeni wokuqala wenkontileka yeminyaka emithathu neDC United. URooney noLampard baphethe amarekhodi amagoli amaningi emlandweni weManchester United neChelsea.URooney umatasa neziqu zokuqeqesha ze-Uefa B kanti uzimisele ukuhamba e-USA eseklame ibangana kulo mkhakha.“Ibhola yinto engiyaziyo. Yilo engilenze impilo yami yonke. Ngicabanga ukuthi kuyishwa nje ukubona abadlali abalisebenzele kahle njengami, abalidlale kusukela ebuncaneni, ubone uma sebeyeka (ukudlala) bavele balifulathele.”“Yindlela (ukungena ekuqeqesheni) yokuqhubeka nokuqhudelana. Iningi labadlali lithuthela ekuhlaziyeni kwiTV, nokuyinto engingeze ngalwisa umuntu ngayo kodwa ngibona sengathi abanye balabo badlali banolwazi oluningi olungasebenziseka kangcono emdlalweni ukuba bangene ekuqeqesheni.“Sinabaqeqeshi abasebancane bamaNgisi ababeyizinkunzi zabadlali kwi-England eminyakeni engu-10,15, 20 edlule. Sengathi kade sakugcina lokho. USteven Gerrard noFrank Lampard sebengene ekuqeqesheni kanti noMichael Carrick useyalandela njengoba simbona engena kwesokuqeqesha kwi-United”URooney uyaphela yinsini uma kuvela eyokuthi ubukeka ezoba ngumqeqeshi ongasineki nabadlali.“Kuzoba ngabadlali,” kusho yena. “Indlela enhle yokuqala njengomqeqeshi wukwethembeka kubadlali bakho kodwa futhi ubazi abadlali bakho nokuthi kumele ubaphathe kanjani. Ngicabanga ukuthi indlela yokuphatha abadlali kwesinye isikhathi ibaluleke ukwedlula ukuqeqesha okwenzisayo.”ULampard usanda kunqoba uJose Mourinho, owayemcija kwiChelsa, emkhipha kwiCarabao Cup ne-United kanti noLampard uyahlonishwa eScotland.Enye ingqwele okubhekwe ingene ekuqe-qesheni nguJohn Terry odlale noLampard kwiChelsea nosanda kuwagaxa emgibeni amakhokho.",Unephupho lokuqeqesha uma engasadlali
"UNGQONGQOSHE wezeMpilo kuzwelonke uDkt Aaron Motsoaledi usexwayise ngokusabalala kwesifo okukholakala ukuthi sitholakale ekudleni, iListeriosis okuthiwa sesibulale abantu abangu-36 eNingizimu Afrika.Ekhuluma nabezindaba ePitoli izolo uMotsoaledi uthe kukholakala ukuthi lesi sifo sitholakale ekudleni.Uthe kusuka ngoJanuwari 1 kuya kuNovemba 29 balinganiselwa ku-557 abahlolelwe lesi sifo kuzo zonke izifundazwe.Izigameko eziningi ezibikiwe zibikwe eGauteng (345) kwalandela iWestern Cape nezigameko ezingu-71 kwase kuba iKwaZulu-Natal ebike izigameko ezingu-37, izigameko ezinye zibikwe kwezinye izifundazwe.Kulezi zigameko ezingu-557 ezibikiwe zingu-70 eziqinisekisiwe.Ezigamekweni eziqinisekisiwe balinganiselwa ku-36 abantu abashonile.UMotsoaledi uthe u-34% wezigameko ezingu-557 ezihloliwe, uhlolwe ezikhungweni ezihlola uketshezi ezizimele. Ezingu-66% zihlolwe ezikhungweni zikahulumeni.“Njengoba kungu-17% kuphela wabantu baseNingizimu Afrika abasebenzisa izikhungo zezempilo ezizimele, lesi sibalo sezigameko ezibikwe yizikhungo ezizimele siphezulu kakhulu. Lokhu kukhombisa ukuthi kungenzeka ukuthi sitholakale ekudleni size sisabalala.“Kungenzeka ukuthi sitholakale ekudleni okusatshalaliswa kakhulu kubantu ngokuhlukana kwamazinga abo,” kusho uMotsoaeledi.Isikhungo esicwaninga ngezifo iCentre for Disease Control and Prevention sichaza iListeriosis njengesifo esibucayi kodwa esilaphekayonesivikelekayo.Uthe amalungu omphakathi angathinta ucingo lwezimo eziphuthumayo kwi-NICD ku-011 386 2000 ngezikhathi zasehhovisi uma benemibuzo ngalesi sifo. Abasebenzi bezempilo bangashayela ku-082 883 9920.",Isifo esesibulale inqwaba kuleli
"UMLINGISI osafufusa waKwaMakhutha, eThekwini, uSamantha Zulu, uthole ingqayizivele yethuba lokucijwa ngumdidiyeli wamafilimu odume umhlaba wonke uTyler Perry.USamantha (23), owenza unyaka wesithathu kumunxa weLanguage Practice eDurban University of Technology, uthe uthole leli thuba ngokungenela inhlolokhono ebiyenziwa kuleli ebizwa nge-International Arts Talent Showcase ngo-Agasti kulo nyaka.“Ngibe sengithola isitifiketi esibizwa nge-overall actor esenze ukuba ngidlulele ekuhlungeni kwamanqamu kukazwelonke obekuseGoli ekuqaleni kwale nyanga lapho ngihlungwe khona nguKim Meyers, ongumqondisi we-Arts Convention noRhavynn Drummer ongumqondisi ohlonza ikhono kwiTyler Perry Studios.“Ngibe sengikhethwa uKim Meyers ukuba ngiyoveza ikhono lami kwi-Arts Convention ese-Orlando Florida e-USA ngoJulayi ngonyaka ozayo.”UTyler wazakhela udumo ngefilimu ethi Why Did I Get Married nethi Diary of a Mad Black Woman njengoba esezokhombisa ngethi Nobody’s Fool, Vice nethi A Madea Family Funeral.Khona maduze uzotheleka kuleli ezodidiyela ifilimu ezokhuluma ngempilo yesitshudeni sase-USA esasifunda e-University of Western Cape kodwa esabulawa ngokugxotshwa ngamatshe futhi sagwazwa u-Amy Biehl ngo-1993.Leyo filimu izobizwa ngokuthi The Year Of The Great Storm.Nakuba kunjalo kodwa injabulo kaSamantha isheshe yashabalalisa okwamazolo ebona ilanga njengoba kufanele azithwalele zonke izindleko zokuya kulo mbuthano wamaciko amazwe ngamazwe.“Ngicela nanoma ngubani ongangisiza ukuze ngithole uxhaso lokuya eNew York bese ngidlulela e-Orlando Florida. Uhambo lwami seluhlangene ludinga imali enguR100 000. Mina ngahlungelwa ukulingisa nokukhangisa ngengqephu.“Le mali izobhekana nezindleko zokuya nokubuya E-USA, ukuthamela ama-bootcamps, uqeqesho nezinkundla zokucobelelana ngolwazi, ngibambe iqhaza kwingqungquthela yamaciko bese ngenza nokuthathwa kwezithombe.""",OwaseDUT uzocijwa nguTyler Perry
"NGEMUVA kwezinyanga iPremier Soccer League (PSL) ingathi vu ngecala elabekwa i-Orlando Pirates ngemuva kokuthi abalandeli bayo bephazamise umdlalo wayo we-Absa Premiership neMamelodi Sundowns wangesizini edlule, igcine isikhiphile isinqumo.NgoLwesine iPSL ikhiphe isitatimende esiveza ukuthi leli qembu litholwe linecala ngalesi senzo esenzeka ngesikhathi lithelwa ngesibhaxu sika 6-0 yiSundowns emdlalweni owawuseLoftus Stadium, ePitoli ngoFebhuwari.Nokho  isigwebo asikhishwanga. Kuthiwe ikomidi eliqondisa izigwegwe lizohlangana ngonyaka ozayo lapho kuzodingidwa ukuthi yisiphi isigwebo esifanele eZimnyama.Icala leSundowns ngesigameko esifanayo nalo kuthiwe lizohlalelwa ngoJanuwari.Kulo mdlalo kwabonakala abalandeli bePirates kwithelevishini bedonsa izintambo zabakwaSuperSport okwaholela ekuphazamisekeni kokukhonjiswa komdlalo. Abalandeli bagcina sebengena enkundleni umdlalo usaqhubeka.ISundowns isolwa ngokungaqinisi ezokuphepha njengoba kuyiyona eyayingosokhaya.",Itholwe inecala lokudlova kwabalendeli iPirates
"SEKUBALWA amasonto kuqale indumezulu yomcimbi wemfashini wakuleli, iSouth African Fashion Week (SAFW) okulindelwe iqale emasontweni amabili azayo.I-SAFW kulokhu izoqala eProtea Court, eSandton, phezu kophahla lwebhilidi, ngoLwesibili ngo-Ephreli 10.Kulindelwe izicukuthwane ezingaphezulu kuka-9 000 kanjalo nabalandeli bengqephu okubhekeke ukuthi bathenge eminye yemisiko ezohamba phambili.Lolu suku luzobe lugabe nangemisiko yakwaWoolworths.Ngaphandle kwalesi sitolo kuzokhangisa nezinkakha kulo mkhakha, okubalwa uRich Mnisi, Thebe Magugu noWanda Lephoto.Ngosuku olulandelayo ngoLwesithathu emini, ngo-Ephreli 11 endaweni efanayo, inkakha yezokuthuthukiswa kwamabhizinisi kulo mkhakha, u-Eddie Marquez, izocobelela abasiki bengqephu ngamasu okukhulisa amabhizinisi abo kulo mkhakha.Emuva kwekhefu ntambama, kuzobe sekushiyelana inkundla amalebuli amakhulu okubalwa iBeachcult, Lalesso, Judith Atelier noHelon Melon.ISun Goddess izobe igabe ngemisiko yamasizini ahlukene, okubalwa ihlobo nobusika.Usuku luzovalwa yiLoayo art and creations, Palesa Mokubung nabanye. Le mibukiso izoqhubeka kuze kuyolamula usuku lwangesonto.Umsiki wengqephu osenamava u-Andile Cele welebuli eyaziwa kakhulu, iDope, ewuhlobo lwemisiko ebizwa nge-streewear naye ungomunye wabantu abasuke bebhekwe ngabomvu kwiSAFW, yena uzokhangisa ngoMgqibelo.USindiso Khumalo, ungomunye wabasiki bengqephu abahamba phambili emisikweni yabesifazane.Imisiko yabesilisa nabesifazane yangaphansi kulindeleke ukuthi nayo ibonakale kule mibukiso yengqephu esohlwini kulo nyaka.",Izicukuthwane kwiSA Fashion Week
"MHLELI: UMnuz Nhlanhla Mtaka ongumhlaziyi wezepolitiki ngomunye wabahlaziyi bepolitiki engibahloniphayo. Uvamise ukuhlaziya ngokungachemi kodwa ngoMsombuluko ngomhla ka-16 Septhemba ngamuzwa ekhuluma emsakazweni Ukhozi FM ngoMnuz Robert Mugabe neZimbabwe ngamuzwa enhlanhlatha nje.UMtaka wayekhuluma ngeZimbabwe kwazise isanda kuhanjelwa ngusondonzima wakhona kwezobuholi. Wamane wanhlanhlatha wangafuna ukukhuluma iqiniso njengomhlaziyi.Okunalokho wakhetha ukudukisa abantu ngobuholi bukaMugabe ethi akufanele kukhulunywe kabi ngaye kube sengathi akukho okuhle akwenzele abaseZim. NgokukaMtaka akufanele sikhulume kabi ngobuholi bukaMugabe ngoba nathi siyadunguzela, sinjengomuntu ogula nabantu abadle uphoyizeni engawudlanga yena.Wathi iZimbabwe iyasidlula ngemfundo. Ngiyavumelana naye kulokho kodwa akusho ukuthi sekufanele sizisole ngokugxeka ubuholi kukaMugabe. Wathi noma umnotho waseZimbabwe ungemuhle kodwa awukaze ube sesimeni esifana nesaseGreece. Ubuzobheda kanjani umnotho waseZimbabwe mfo kaMtaka ngoba abantu bakhona babaleka bexoshwa yindlala kwangasala muntu owayezoba senkingeni. Iphutha engisola ukuthi uyalenza uMtaka ukuthi uma ecwaninga ngeZimbabwe akalwenzi ucwaningo lwakhe emazingeni aphansi ngokwempilo. UMtaka kunezinto engisola sengathi ubuye ahluleke ukuzikhuluma njengomhlaziyi ubuye azikhulume ngokomuzwa wakhe. Iqiniso lithi uMugabe ushiye abantu baseZim bewumthwalo wamazwe ase-Afrika. Imfundo abanayo ayibasizi ngalutho ngoba abanamali yokuthuthukisa izwe. Uyavuma noMtaka ukuthi abantu bafundile kodwa bafika eNingizimu Afrika benze noma yini ukuze baphile.Uma uhamba ezitaladini zasePitoli ezindaweni zomntakabani ukhangwa izinto zobuciko ezenziwa abantu baseZim. Uma ubabuza ukuthi kungani bebaleka ezweni labo ekubeni benamakhono amahle kanje impendulo yabo ivamise ukuthi ithi izwe labo alifani neNingizimu Afrika. Ngokwabantu baseZim noma iNingizimu Afrika inenkinga yomnotho kodwa ingcono kakhulu kunezwe labo. Nathi sithwele kanzima nje kwezinye izinto ngenxa yokuthi kufanele sizinakekele thina siphinde sinakekele abakwamanye amazwe. Ngamanye amazwi akusisizi thina njengabantu baseNingizimu Afrika ukuba nemfundo engcono kwabantu baseZim uma sisabanga nabo ukuqashwa emizini yezigwili zakoSilverton, RiverSide nakoMhlanga.Eminyakeni edlule, phakathi kuka-2000 no-2006, iNingizimu Afrika ibihambisela abantu baseZimbabwe amathani ngamathani okudla. Kuyishwa ukuthi uMtaka njengomhlaziyi wezepolitiki akanalwazi lokuthi iZanu PF kaMugabe ayikaze iluwine ukhetho ngokukhululekile kusukela emuva kuka-1999. Uma uxoxa nabantu baseZimbabwe bathi iZanu PF ukhetho ibiluwina ngaphandle kokuvotelwa. Kunezinkulungwane zabantu ababulawa ngesihluku eZimbabwe befa ezandleni zobuholi bukaMugabe.Kuyimanje nje umndeni kaMugabe uthi ufuna isinxephezelo eqenjini iZanu PF ngendlela uMugabe akhishwa ngayo esikhundleni. Kuyethusa ukuzwa ukuthi noma uMugabe engasekho umndeni wakhe ukhombisa ukungabi nandaba nabantu bakhona kunalokho uzibhekela wona siqu. Ngokwabantu baseZimbabwe, izwe labo liyolunga mhlazane kwathiwa kuyaphela ngeqembu elibusayo njengamanje.Eugene Biyela",Wanhlanhlatha uMtaka ephawula ngoMugabe neZim
"YIZE abafundi bakaGrade 12 noGrade 7 belindeleke ukuba babuyele ngobuningi babo ezikoleni kuzwelonke ngoMsombuluko kodwa abafundi basesikoleni saseMpangeni, iNiwe Secondary abaneme neze. Abasabi igciwane leCorona kuphela kodwa bakhala ngesimo sesikole sabo. Bathi izindlu zangasese zisesimweni esingagculisi kanti amathangi amanzi agcwele ukungcola. Baze bakhombisa i-video abayishuthe kulesi sikole, ikhombisa ukungcola ezindlini zangasese nasemathangini. ""Nesimo sekhishi asikho sihle kahle. Empeleni  alikho ikhishi kodwa kuphekelwa ekilasini. Amanzi esiwaphuzayo, uma ehambile empompini angcolile, agcwele udoti."" Lo mthombo ongaphakathi uthe okucasula kakhulu othisha nabafundi ukuthi kulesi sikole kukhokhiswa izingane oR300 njalo ngenyanga kodwa akwaziwa ukuthi lemali yenzani. Omunye umthombo nawo ocele ukungadalulwa uthe izindlu zangasese zibhidlikile futhi azinazo izicabha.   ""Isikole asibiyeliwe lokho okwenza singazizwa siphephile.  Isikole sigcwala izimbuzi kuze kubengathi kusedlelweni."" ABAFUNDI bathi leli ngenye yezindlu zangasese zakulesi sikole Isithombe:SITHUNYELWEUthe lesi sikole asinaye umabhalane nehhovisi likathishanhloko lihlangene  namagumbi abafundi. ""Sinenkinga yamanzi.  Uma ehambile kompimpi siyaphoqeleka ukuba sisebenzise amathangi anamanzi amadala futhi angcolile, lokho okungasiholela ekutheni sigule,"" kuphetha umthombo wesibili. Nawo ukhale kakhulu ngemali ekhokhwa ngabazali ewuR300, ongabonakali umsebenzi wayo. Nomunye umzali unxuse uMnyango wezeMfundo usizi lwabafundi bakulesi sikole. Okhulumela uMnyango wezeMfundo KwaZulu-Natal, uMnuz Sihle Mlotshwa, uvumile ukuthi sezifikile nakubona izikhalazo ngalesi sikole. ""Sithole izikhalazo kumfundi othe ufunda eNiwe Secondary. Sibe sesithumela abantu bethu ababhekene ngengqalasizinda esifundeni kodwa basinikeze umbiko othi izindlu zangasese zisesimeni esihle,"" kuphetha uMlotshwa.Nakuba kunjalo kodwa imithombo ishaye phansi ngonyawo yathi ngamampunge lawo. Yanxusa uMnyango wezeMfundo uzifikele mathupha khona uzozibonela ngawawo usizi olukhungethe abafundi baseNiwe. ",Basabela impilo yabo abafundi basesikoleni saseMpangeni
"UMHOLI osabambile we-International Pentecost Holiness Church (IPHC) ufuna lulalelwe ngokushesha udaba lombango wobuholi baleli bandla emuvakokufa kwamalungu amahlanu adutshulwe elinye iqembu laleli bandla ngoMgqibelo.UComforter Leonard Modise ohola olunye uhlangothi lwaleli bandla oluzinze ekomkhulu eliseSilo eZuurberkom, eGauteng, utshele izintatheli ukuthi izinkantolo kufanele zilulalele ngokushesha udaba lombango ukuze kume ukuchitheka kwegazi.“Siyabonga ukuthikufike izintatheli, sicela abomthetho basilekelele ngoba uma singasizwa yibona akekho ozosilekelela. Sicela inkantolo ilulalele ngokushesha lolu dabangoba siyibandla elibalulekile asihambisani nokuchitheka kwegazi,” kusho uModise.USihlalo webandla uMnuz Abie Modise uthe ngoMgqibelo kungene amadoda abehlome ephelele ahlasela ebandleni kwafa abantu abahlanu kwalimala kabi oyedwa.“Abantu abahlasele lapha ngabohlangothi lukaMichael Mandlana, abaqali ukuhlasela amalungu ebandla ngoba naseCape Town bake balimaza abantu. Umbango wokuhola ibandla uqale ngo-2016 emuva kokushona komholi webandla uComforter Glayton Modise. Inkantolo yaqoka ubuholi besikhashana yacela ukuthi abanezinkinga babikele ijaji. Siyaphoxeka uma sebehlasela kanjena,” kusho uModise.Ucele amaphoyisa ukuthi aqhubeke nokugada ibandla ngoba kade babebika izigameko zokuhlaselwa kodwa benganakwa.“Izinhlaka zokuphepha zisebenze kahle izolo (ngoMgqibelo) kodwa ngebhadi kukhona abashonile. Siyacela lolu daba lusukunyelwe njengoba uKhomishana uKhehla Sitole eyalele amaphoyisa ukuthi alusukumele.Kudala sasibika kodwa singanakwa. Siyafisa nenkantolo isheshe ukuluxazulula,” kusho uModise.Ebuzwa ukuthi ngabe bake bakhuluma yini noMandlana ukuze kulungiswe lolu daba, uModise uthe abakwazi ukukhuluma naye ngoba uwumuntu ovele abe nodlame uma bezama ukuxoxa naye.Amaphoyisa athe kuboshwe abantu abangaphezu kuka-40 okukhona kubo iphoyisa likahulumeni, elikamasipala nesosha.Kushaqwe nenqwaba yezibhamu nezinto zokugqekeza.",Bafuna kusukunyelwe udaba lwebandla elibanga ubuholi
"AKUKABIKWA  monakalo ophikweni labhekelele izinhlekelele KwaZulu-Natal, odalwe wukuzamazama komhlaba okusolakala ukuthi  kwenzeke ekuseni namhlanje, ezindaweni ezakhele iTheku.Lokhu kuqinisekiswe wuNgqongqoshe wezokuBusa ngokuBambisana nobuHoli boMdabu esifundazweni uMnuz Sipho Hlomuka, esitatimendeni asikhiphe ngemva kokusabalala kwemibiko ngalesi sigameko.Ngokwemibiko engakaqinisekiswa, lokhu kuzamazama kwenzeke ngehora lesine ekuseni.“Sinxusa umphakathi ukuthi wehlise umoya ngesikhathi lolu daba lusasetshenzwa,” kusho uHlomuka.Uthe sekujutshwe uphiko lababhekelele izinhlekelele esifundazweni ukuthi basebenzisane nabeCouncil for Geo Sciences ukuthola imininingwane egcwele ngalokhu.",Phansi amaphaphu ngokuzamazama komhlaba - uHlomuka
"USIHLALO weBlack Leopards, uDavid Thidiela, uthi akasazimisele ukuphoxa abantu baseThohoyandou ngokuthi aphinde avumele isimo lapho liyophinde libuyele esigabeni seNational First Division.NgoLwesithathu iLidoda Duvha ibuyele esigabeni sePremiership ngemuva kweminyaka engaphezulu kwemihlanu igidagida kwiNFD.Amaphuzu aqinisekisa ukubuyela kweLidoda Duvha kwiPremiership iwathole ngokushaya iJomo Cosmos ngo 1-0, eThohoyandou Stadium, ngoLwesihlanu ntambama.Exoxa neSolezwe ngoMgqibelo ngempumelelo yeqembu lakhe uthe ngobusuku iqembu elikhuphukele ngalo kwi-Absa Premiership ulalise okwengane ngemuva kwesikhathi eside engasabazi ubuthongo ngenxa yale midlalo. “Ukuxhaswa kweqembu ngabantu baseThohoyandou akukholakali ngakho angisazimisele ukubuyela kwiNFD. Angifuni ukuphinde ngiphoxe abantu bakulendawo. Indlela abalisekela ngayo iqembu kuyamangaza, yingakho ngingasazimisele ngokuthi iqembu liphinde lidliwe yizembe.""Selokhu kuqale imidlalo okuhlungela inkundla iThohoyandou ibigcwala kusweleke indawo yokuhlala.Ephendula umbuzo wokuthi ngabe bakhona yini abadlali azobasayinisa ukuqinisa iqembu ukuze likwazi ukuzinza kulesi sigaba esixhaswe ngezigidi nesiyisango lokuyodlala kwiCAF Champions League nakwiCAF Confederation Cup uthe ukholwa wukuthi uneqembu eliqnile.“Abadlali enginabo bonke basezingeni elifanele ukudlala esigabeni esikhulu.“ Indawo engizoyibhekisisa eyethimba labaqeqeshi. Ngizohlala nalo phansi ukuze sikwazi ukuqhamuka nomhlahlandlela. Ngibonga bonke abantu abebebambe iqhaza eqenjini kuzona izinhlaka zabo.”Leli qembu libuyele esigabeni esikhulu izintambo zibanjwe ngowaye ngunozinti walo uJoel Masutha, owenze umsebenzi oncomekayo.Ukukhuphuka kweLeopards kuchaza ukuthi isifundazwe iLimpopo sesizoba namaqembu amathathu adlala kwiPremiership.Abantu abalandela imidlalo kanobhutshuzwayo eNingizimu Afrika, bazwakalise ukugculiseka ngokunyuka kweLeopards ngoba vele ibikade iqede isendaweni yesibili.Kunomuzwa kubantu abaningi ophikisana nokudlalwa kwama-play off ngamaqembu amabili aqede endaweni yesibili neyesithathu kwiNFD nelilodwa eliqede endaweni ka 15 kwiPremiership.Abantu bathi kungani amaqembu amabili aqede endaweni yokuqala neyesibili avele anyukele ngenhla, besekuthi kwiPremiership aqede ngokulandelana endaweni ka 15 no 16 avele womabili agawulwe yizembe ayodlala kwiNFD.Uphinde wayichitha imibiko ethi abePSL bayifeyilisile inkundla iThohoyandou ngoba bethi ayikulungele ukusingatha imidlalo yeLigi.",Uyaziqhenya ngabadlali bakhe uThidiela
"MHLELI: Ngicela ukudlulisa isicelo sami kubaphathi bamatekisi asuka eMpangeni aya eGoli. Muva nje, ngifike erenki abantu beme ngezinyawo ngajoyina ulayini, kubhaliswa njengenjwayelo.Obekuhlukile ububhalisa ebese ulinda eside isikhathi, itekisi ingekho. Ngokwami bengihlele ukufika eGoli engakashayi u-8 ebusuku ukuze ngithole izimoto eziyongibeka endlini.Ngebhadi-ke ngihlale eside isikhathi okuthe ngabo-1 emini ngagibela etekisini nayo okuthiwa ayihambeli kulo mzila waseGoli. Ngicabanga ukuthi sase sicelelwe ngenxa yesikhathi eside silindile.Okwasixaka ukuthi sesiseMevamhlophe, kulo mgwaqo oya eNtambanana, sabona ngomshayeli esejikisa imoto - sabuzana sodwa ukuthi ukhohlwe yini ngoba nemali simbonile eyifaka ephaketheni? Wajika nathi wasibuyisela erenki, safika safakwa kwenye imoto.Okungixakile kubaphathi, kungani bengakhiphanga imoto ifike isithathe, siqhubeke nohambo, kunokubuyela erenki sisayovinjwa amabhasi, amatekisi namarobhothi. Ukube bebekhiphe itekisi, kwakungaba ngcono kakhulu kunokujika.Siyacela kubaphathi bamatekisi, basicabangele singabagibeli ngoba asihlali edolobheni sonke, sisuke sisazogibela eGoli. Ngagcina sengiqasha i-Uber, yayongibeka endlini ngemali elinganayo nalena engisuke ngayo eMpangeni.Ngiyacela baphathi bamatekisi, nisicabangele singabagibeli.OkhathazekileEGOLI",[IMIBONO] Sicela nisicabangele singabagibeli benu
"BADEDELIWE abantu abane abebenecoronavirus KwaZulu-Natal njengoba ukuhlolwa kwabo kuveze ukuthi abasenalo igciwane.Lokhu kuvezwe izolo nguNgqongqoshe wezeMpilo KwaZulu-Natal, uNkk Nomagugu Simelane-Zulu, othe laba sebesemakhaya.“Sebededeliwe ezibhedlela ukuze baye emakhaya. Kunethemba ukuthi uma uke wahaqwa ileli gciwane uyakwazi ukugcina ungesenalo,” kusho uNkk Simelane-Zulu esithangamini sabezindaba izolo emuva kokuba uhulumeni ehlangene nabamasonto ahlukene.UNdunankulu waKwaZulu-Natal, uMnuz Sihle Zikalala, uthe uLwesine kuleli sonto kuzoba wusuku lomkhuleko njengoba silokhu sinyuka isibalo sabantu okutholakala ukuthi sebehaqwe yiCorona.Siye koshicilela izolo kubikwa ukuthi sebengu-402 abantu abanegciwane.UZikalala uthe bavumelane nabefundisi ukuthi ngoLwesine abantu kumele bakhulekele leli gciwane nabantu abasekhaleni lokwelashwa kwalo.“Nathi njengohulumeni sizobamba iqhaza kulo mkhuleko okuhlelwe ukuthi wenziwe,” kusho uZikalala.Unxuse amaphoyisa ukuba ababophe abantu abangosikhwili phambana nobhoko abenza izinto eziphambene kulezo ezishiwo nguhulumeni mayelana nokunqanda iCorona. “Kuyasikhathaza ukubona abantu ezinkundleni zokuxhumana bephambana nomyalelo kahulumeni besemabhishi bezishutha nezithombe,” kusho uZikalala.UMnyango wezeMpilo usuhlele kabusha izikhathi zokuvashela abagulayo ezibhedlela ngenxa yeCorona. Isikhathi sezivakashi manje sekuzoba ngu-1 emini kuya-2, kusukela ngoMsombuluko kube yiSonto kanti sekufuneka izivakashi ezimbili kuphela ezizobona isiguli.UZikalala uveze ukuthi kusasa bazohlangana nazo zonke izinhlaka ezingeni leziFunda lapho bezobe besabhunga ngeCorona.“Enye yezinto esikhulume ngayo kulo mhlangano wudaba lokuqinisekisa ukuthi abantu bayanikwa amanzi ikakhulukazi ezindaweni zasemakhaya njengoba siqhubeka nokugqugquzela abantu ukuthi bahlale behlanza izandla zabo,” kusho uZikalala.Uthe njengohulumeni bayihambisela ngamaloli imiphakathi enganawo amanzi.UZikalala uthe luyabakhathaza udaba lomkhumbi weMSC okuthiwa abantu abebekuwo badedeliwe baya emakhaya ngaphandle kokuthi bahlolwe.“Lolu daba sizophinde siluthathe siludlulisele kuNgqongqoshe wezokuThutha uMnuz Fikile Mbalula, siphinde sihlangane nabenkampani iMSC,” kusho uZikalala.Uthe bazokwenza isiqiniseko sokuthi yonke imiyalelo kaMengameli Cyril Ramaphosa iyalandelwa.“Ngeke size sikuvumele ukuthi umuntu oyedwa, athi yena uzokwenza ngokuthanda kwakhe,” kusho uZikalala.Ukusho lokhu emva kokuthi uMbishobhi odumile waseThekwini uBheki Ngcobo enxuse amaKrestu ikakhulukazi ayiZayoni ukuba aqhubeke nokuhambela izinkonzo zePhasika phezu komyalelo kamengameli othi zingahanjelwa.“Sihlonipha wonke umuntu, ngingasho ukuthi sesithumele ithimba labefundisi ukuba liyoxoxa nalo mfundisi ngoba asifuni ukuthi kube khona umuntu obeka impilo yabantu engcupheni,” kusho uZikalala.UMengameli wenhlangano yamaZayoni, uMfundisi Thulani Gwala, uthe bathuke kakhulu uma bebona ezinkundleni zokuxhumana kuthiwa amaZayoni ayaphikisana nokushiwo ngumengameli mayelana nezinkonzo zePhasika.“Namhlanje sizothi siphakamisa izandla esizweni sonke, sizothi siyaxolisa kakhulu akuwona wonke amaZayoni asho njalo kodwa ngabantu abathile, ngifisa ukukusho ukuthi singamaZayoni sizokwenza lokhu okushiwo ngumengameli,” kusho uGwala.",Kudedelwe abane abebeneCoronavirus eKZN belapheka
"US’MANGELE ZUMA uxoxe noMntwana uThulani Zulu, okhulumela iNdlunkulu, ukuthola kabanzi ngalo mnikelo ka-R5 ocelwe yiSilo Samabandla uGoodwill Zwelithini kaBhekuzuluYEBO kunjalo, ivulwe ebhange i-Absa. Ngicela ukulungisa sonke lesi sikhathi benginikeza abantu izinombolo ezingaphelele. Izinombolo ze-akhawunti ezifanele zithi 924 198 1117. Igama le akhawunti lithi Zulu Zwelithini Land Prosecution from Repossession, uma ulinqamulela uthi: ZZLPR.KUNGANI iMbumbe iqoke ukuvula i-akhawunti kwa-Absa?OKWAMANJE iSilo asikho kuleli, siseMorocco. Uma sibuya sizovula ama-akhawunti nakwamanye amabhange akuleli. Inhloso yeSilo wukufinyelela kuwo wonke umuntu ongumZulu oseNingizimu Afrika, nangaphandle.NGABE isiqalile ukungena iminikelo?KUFANELE, into ephazamisile wukuthi benginezinombolo ezingaphelele ze-akhawunti esivuliwe. Ngiqale ukubona sengifonelwa abantu bethi banenkinga yokufaka iminikelo yabo ngoba izinombolo ze-akhawunti aziphelele. Ngiphoqeleke ukuthi ngisithinte iSilo ngiqinisekise izinombolo. Umuntu ongaqinisekisa yisona iSilo ngoba imiyalezo yokungena kwemali ingena efonini yaso.KUNGANI iSilo silufake enkantolo lolu daba lomhlaba?NGESIKHATHI kuthathwa lesi sinqumo, akuzange kuxoxwe neSilo. Sibonile ukuthi uma singasukumi sisebenzise izinkantolo, sizozithola siphucwa umhlaba. Umhlaba uyinto enkulu kithina sizwe samaZulu. Siwusebenzisela ukutshala, kudla khona imfuyo yethu, sakhe khona, siphinde singcwatshwe kuwona. Umuntu ongahlali emakhaya ngeke akuqonde lokhu.UTHINI ngabangahambisani nalesi sicelo seMbube?BAKHONA abanemibono eyahlukile. Abantu abakhumbule ukuthi umnikelo lo, njengasesontweni, umuntu unelungelo lokuthi angawukhiphi. Abantu abayeke ukukhipha amagama ayiziswana, baphendule iSilo. Akuyona inhlonipho leyo.OKHULUMELA iNdlunkulu, uMntwana uThulani Zulu, unxuse abantu abangahambisani nesicelo seSilo Samabandla uGoodwill Zwelithini, somnikelo kaR5 ukuthi bayeke ukukhuluma amagama ayiziswana Isithombe: SIGCINIWE
ISILO sifinyelele kanjani enanini lika-R5?SIBONILE ukuthi iyona mali wonke umuntu angakwazi ukuyikhipha. ISilo siyazi ukuthi abantu abaningi bayahlupheka. Abanesifiso sokukhipha engaphezulu bamukelekile ukwenza njalo.NGOBANI abanenkinga enkulu ngokukhipha lo mnikelo?ABANTU abahlala emadolobheni, emhlabeni osikiwe. Abavuka ekuseni baye emsebenzini babuye bayothenga emakethe. Abaphili ngokulima nokufuya. Kungangcono basixolele, bayeke ukukhuluma ngento abangayazi.KUNGANI iMbube icela umnikelo kubantu kube kukhona imali eyithola kuhulumeni?OHLAKANIPHILE uyazi ukuthi iSilo sinikezwa imali esuke ikalelwe izidingo zaso njengokuphucula izigodlo zaso. Le nto ayiqondene nohulumeni ngakho asikwazi ukuthatha leyo mali.",&quot;Abasemadolobheni abangayizwa ekaR5&quot;
"IMARITZBURG United enezinkinga zemali kungenzeka ingalutholi uxhaso lukaR48 million lweminyaka emithathu elucele kuMasipala uMsunduzi, eMgungundlovu, nawo obhekene nezinkinga zemali njengoba umkhandlu usatshiswa ngokuthathelwa izinyathelo zomthetho uma uvuma lesi sicelo..Ngokusho kweMeya yoMsunduzi, uMzimkhulu Thobela, leli qembu lePremier Soccer League (PSL) libabhalele ngo-Okthoba licela ukuxhaswa ngoR15 million, okuyimali le nhlokodolobha yaKwaZulu-Natal engenayo.Nokho usihlalo we-United, uFarook Kadodia uthe empeleni iqembu licele imali enguR48 million weminyaka emithathu.Kuke kwabikwa ukuthi ngenxa yomthelela kwezomnotho weCovid-19, uKadodia uke wacabanga ngokulidayisa iqembu.UThobela uthe udaba luqale ukudingidwa wumkhandlu ngasekupheleni konyaka odlule, lwachithwa. Uthe umkhandlu ngokwawo ukhamekile ngasezimalini, nawo udinga ukuxhaswa ngoR10 billion ukuze ukwazi ukugcina izidingo zokuletha ingqalasizinda.Udaba lokuxhaswa kweqembu lubuyelile kwebekubhungwa ngazo emhlangaweni wangoDisemba 15 obubanjwe kusetshenziswa ubuchwepheshe besimanje.Kuthiwa lokhu kucasule inhlangano yabakhokhintela iMsunduzi Association of Residents, Ratepayers and Civics (MARRC), ekholwa wukuthi idolobha kumele lisebenzise imali ezintweni ezibalulekile kunokuxhasa iqembu lebhola.Phambilini lo masipala ungenelile ngokuxhasa i-United ngezigidi ngemuva kokuvela kwezindaba zokuthi ingase ifudukele kuMasipala iNelson Mandela Bay ngenxa yakho ukuntula imali.UKadodia uthe ukufinyelela esiphethweni koxhaso lweminyaka emithathu umasipala obelufaka, olube ngu-R29.5 million, kusho ukuthi iqembu selizodonsa kanzima.Uthe usexhumane nosomabhizinisi abaningi abazimele ecela uxhaso kodwa kwanhlanga zimuka nomoya.“Eminyakeni emine sengibe nezicelo ezimbili kodwa ngoba bebefuna ukuthi iqembu lifuduke nganqaba. Sengikwenzile okusemandleni futhi abantu kumele bazi ukuthi lokhu akukho mayelana nokuthi iMaritzburg United ithatha uR16 million ngonyaka. Iqembu lizobuyisela uR8 million kwidolobha,” kusho uKadodia.Uthe uR15 million owokubheka izidingo zokuphathwa kweqembu kuthi uR1 million ube owezinhlelo zomphakathi.Uqhube wathi kuwumqansa ukuthi amaqembu aKwaZulu-Natal athole abaxhasi.UThobela uthe yize idolobha lingenayo imali, kumele kube khona elikwenzayo ukusiza iqembu njengoba likwazile ukubeka idolobha labo ebalazweni lasiza nokukhulisa umnotho.IMARRC ebikhona emhlanganweni wangoDisemba 15, ngoJanuwari 4 walo nyaka, ibhalele uThobela, imenenja kaMasipala uMadoda Khathide, nesikhulu esiphezulu sezimali (CFO), uNelisiwe Ngcobo, icela ukuthi sishaywe indiva isicelo seqembu njengoba nomasipala unezawo izinselelo eziphazamisa izinhlelo zokuthuthukisa umphakathi ngoba nawo awunayo imali. Le nhlangano ithe kuyaxaka ukuthi umkhandlu uze uzihluphe nokuyifaka ezihlokweni ezizodingidwa le ndaba.“IMARRC iyasichitha lesi sicelo futhi inxusa umkhandlu ukuthi usiguqule lesi sinqumo. Iyagcizelela nokuthi kubuyelwe ekutheni ingaxhaswa iMaritzburg United Football Club,” ifundeka kanje ingxenye yencwadi yeMARRC.Leli dolobha eminyakeni edlule lilokhu liphuma lingena ngaphansi komlawuli ngenxa yokuhluleka wukuletha izidingo zomphakathi kangangoba uNdunankulu uSihle Zikalala uze waxosha amalunga ekomiti eliphezulu, wafaka elisha eliholwa uThobela.IMARRC ithe imali ecelwa yi-United kumele isetshenziselwe ukulungisa “amanzi avuzayo, izizinda zikagesi, imigodi emigwaqweni, ingqalasizinda nokulungisa i-SAPS noma kuxhaswe imindeni entulayo ngenxa yeCovid-19 nokuvalwa kwezwe”.Ekhuluma ne-Independent Media Investigations Unit, usihlalo weMARRC, u-Anthony Waldhausen, uthe imali efakwa kwi-United bazoyithatha njengemoshiwe.“Inkinga yalo masipala wukuthi awukwazi okumele ukubeke phambili. Ulungisa ingqalasizinda endala esikhundleni sokwakha kabusha ukuze ibe yintsha. Isiteshi sikagesi siqhumile emasontweni ambalwa futhi ugesi awukabuyi,” kusho Waldhausen.UThobela uthe umkhandlu awukanqumi ngokuxhaswa kwe-United kodwa “ngokwami ngingaluleka” ukuthi umkhandlu usibheke isicelo.“Emhlanganweni wokugcina womkandlu ngakusho ukuthi ukube ngangiyingxenye yomhlangano ngangizowululeka ngokuhlukile. Ngakho ngicela ukuthi udaba lubuyiswe, lubhungwe ngoba ngikholwa wukuthi umkhandlu kumele ubasize,” usho kanje.Uthe ukweseka kwakhe iqembu yingoba yiyona kuphela into enhle idolobha elinayo.“Ngokuhlanganisa umphakathi, alikho nelilodwa iqembu elihlanganise abantu bedolobha. Kuyenzeka uma iMaritzburg United idlala lapho ubona amakhulu ohlanga lwaseNdiya enkundleni, amakhulu amaKhaladi, abangaphezulu kuka-50 abamhlophe nenqwaba yama-Afrika bebhiyoza ndawonye,” kusho uThobela.",Kabayizwa eyokuxhaswa ngezigidi kweMaritzburg
"UMA kukhulunywa ngengoma ethi Jerusalema esidume umhlaba wonke, ifikelwa umunyu intokazi yaKwaZulu-Natal ngemisebenzi kanina.UNomcebo Zikode waseHammarsdale ocula noMaster KG ingoma ethi Jerusalema nosekhiphe i-albhamu yakhe ethi Xola Moya Wami, uveza ukuthi ukube unina wayengekho ngabe kade ayikhohlwa indaba yomculo.Ukuba nekhono lokubhala nokucula bekuyinto alokhu ekhula nayo kodwa ingamchumi. Yingakho eze walahlekelwa yithemba.Kodwa unina uNkk Buyeleni Mfeka-Nkwanyana waqinisekisa ukuthi akalilahli ithemba.“Bengilokhu ngizama ngicula nabantu bengincoma bethi nginekhono kodwa kunzima ingavuleki iminyango efanele. Bengike ngicule ngisho nabaculi abaziwayo kodwa kungahlangani okwami. Umama nomndeni wami wonke nabantu ebebengilandela bebehlala bengikhuthaza bangiduduze ngezikhathi ezinzima. Umama okwakhe bekunzima kakhulu ngoba ubaba washona esangikhulelwe, selokhu aqala lapho ukunginakekela ngazo zonke izindlela,” kusho uNomcebo.Eqhuba uthe ngesikhathi engenela nemincintiswano eqala ezama nokungqongqoza ezinkampanini zomculo ezinkulu kwaba sengathi ufaka usawoti esilondeni ngoba babengakholelwa ekutheni izwi lakhe lingakhipha ulozolo lwezingoma. “Ngicabanga ukuthi babedidwa ukuthi ngingowesifazane onezwi elikhulu kanti bona bajwayele ukuthi abantu besifazane bacula ngezwi elincane. Ngeke ngiqambe amanga ngaze ngafikelwa umuzwa wokushiya phansi kodwa umama elokhu engikhuthaza ecula nami. Kunengoma engayibhala naye esiyicula sobabili engizoyifaka kwi-albhamu elandelayo,” kusho uNomcebo. Eqhuba uthe iXola Moya Wami uyibhale ngesikhathi kumenyezelwa ukuvalwa kwezwe nokuyinto eyamthusa kakhulu.“Ngaphatheka kabi emoyeni wami ngaba nemibuzo eminingi ngempilo ngabhala ngicela uxolo kuNkulunkulu ngezimo zomhlaba. Ngangibheka ukuthi noma singabantu sikholwa kodwa kukhona lapho sibuye siphambuke khona. Ukuhlasela kweCovid-19 nokuvalwa kwezwe ngakuthatha njengolaka lukaNkulunkulu,” kusho uNomcebo.Njengamanje uNomcebo uhleli kunombolo-44 emazweni omhlaba nengoma yakhe ethi Xola Moya Wami nokumenza abe phezulu kwabamele iNingizimu Afrika emculweni.IJerusalema yona selokhu ihamba phambili nangomdanso wayo odanswaumhlaba wonke.Ukusebenza noMaster KG uNomcebo uthe ukuthatha njengesibusiso angasoze asikhohlwa ngoba ukholwa wukuthi uNkulunkulu wabahlanganisa ngesizathu sokuthi baphakamisane ngamakhono abo.Isifiso sakhe esikhulu esokucula ezindaweni ezahlukene KwaZulu-Natal nokuqhubeka abhale izingoma ngesiZulu.",Ubonga unina owengoma eyenza izimanga
"MLUNGISI GUMEDE U MHOLI we-DA uMnuz Mmusi Maimane uncome lowo owake wakhulumela iHhovisi likaMengameli uMnuz Mac Maharaj, wathi ukhombise ubuholi ngokuphumela obala athi wamluleka uMengameli Jacob Zuma ngokuthi kumele akhokhe ingxenye ethile ku-R246 million osetshenziswe kuqiniswa ezokuphepha emzini wakhe oseNkandla.Engxoxweni ekhethekile ne-
Financial Times, uMaharaj osewasula kuhulumeni ucashunwe ethi uzithole ezikhathini eziningi kumele avikele uZuma ngodaba lwakhe neNkandla ngesikhathi esamkhulumela.Uthe ihlandla lesibili likaZuma ehhovisi likhungethwe udaba lwaseNkandla olungafuni ukuphela, ikakhulukazi ngemuva kokuphuma kombiko kaNgqongqoshe wamaPhoyisa uNathi Nhleko othe uZuma akumele akhokhe ngisho isenti ngokusetshenziswa kuka-R246 million kuthuthukiswa ezokuphepha emzini wakhe.“Ngingasho ngithi udaba lwaseNkandlu ilona olwenze ihhovisi likaZuma labuthaka. Kusukela le ndaba isaqala ngamtshela uZuma ngathi kumele azilungiselele ukuthi akhokhe. Lokhu kwenzeka ngaphambi kokuba kuphume umbiko kaMvikeli woMphakathi u-Advocate Thuli Madonsela, ngaze ngasho ukuthi uma unenkinga, nginesiqiniseko sokuthi kukhona abangafuna ukumsiza ngenxa yesikhundla sakhe. Kodwa wathi cha, angikaze ngithi akuthuthukiswe ezokuphepha emzini wami, ngeke ngikhokhe. Ngangazi ukuthi sinenkani kanjani sobabili futhi ngibazi ubuthaka bethu sobabili. Kodwa okubalulekile ukuthi sizijwayeze umkhuba wokubhekana nezenzo zethu,” uMaharaj ucashunwe esho kanje.Esithangamini nabezindaba eThekwini izolo, uMaimane, uthe wonke umuntu ocabanga kahle ekhanda uyabona ukuthi uZuma kumele kube khona imali ayikhokhayo kwizigidi ezisetshenziswe emzini wakhe.UMaimane uthe kuwukubukela phansi ukucabanga kwabantu bakuleli ukuthi uZuma atshele izwe ukuthi akazi lutho ngezinto ezenziwe emzini wakhe kubalwa isibaya, indawo yokubhukuda, ihhoko lezinkukhu nendawo yokungcebeleka.“Uma esho njalo ngubani owayekhipha imiyalelo ukuthi akwenziwe okuthile ngaphandle kwakhe? Ayikho futhi le nto eshiwo izikhulu ze-ANC ukuthi izinto ezenziwe laphaya eNkandla zenziwe ngoba uZuma enguMengameli. Uma engesesiye uMengameli kuzoba ngezikabani ngoba zenziwe emzini wakhe?” usho kanje.UMaimane uthe akekho uMengameli we-ANC kulabo abangaphambi kwakhe abake benza le nto ayenzile.“Sizolwela ukuthi avele ngaphambi kwekomiti ukuze ezophendula yonke imibuzo esinayo ngendaba yaseNkandla,” usho kanje.Uthe kudlalwe kakhulu ngemali yabakhokhi bentela eNkandla, kumele kube khona okhokhayo.UMaimane uthe bayakuqaphela ukuthi izikhulu ze-ANC seziqale umkhuba wokuthi zininde abanye abantu ngobubende kodwa inyama bengayidlanga.“UZuma uthi akazi lutho ngezinto ezenziwe emzini wakhe kodwa kukhona ngisho indawo yokungcebeleka. Ubani owayethe uyayidinga ngaphandle kwakhe? Simbonile futhi edlala lo mnqakiswano ngesikhathi izimenywa ezazisuka e-India zimenywe umndeni wakwaGupta zifikela eWaterkloof Airbase, nakhona wathi wayengazi lutho ngalolo daba. Icala lagcina selithwalwa abanye abantu. Muva nje bathi abazi ukuthi uphume kanjani kuleli uMengameli weseSudan uMnuz Omar al Bhashir obekumele aboshwe mayelana namacala okuhlukumeza amalungelo,” usho kanje.Ethintwa izolo, uMaharaj uthe ngeke aphawule ngalolu daba akuthintwe i-
Sunday Times ngoba iyona eyaziyo ukuthi utheni.",UMaimane uncome uMac ngolweNkandla
"UGCWELE ithemba umqeqeshi weBlitzbokke, uNeil Powell njengoba ezakhe zibhekene nomqansa wokususa ungabazane ngazo emuva kokuqala kwazo isizini yeHSBC World Rugby Series ngendlela engeyinhle kunazo zonke emlandweni.Kule mpelasonto, iBlitzbokke iseLas Vegas, e-United States of America (USA). Lona ngumqhudelwano ovamise ukuza nenhlanhla kuleli qembu lesizwe kwazise eminyakeni eyisishiyagalombili, iBlitzbokke isidle isicoco eLas Vegas amahlandla amane.Lokhu uPowell ukubona njengomjovo kumbe isinongo sokuvukuza abadlali bakhe babuyelwe ukuzethemba emuva kokuqala ngebatha osekwenze kwaba nongabazane ngokuthi iqembu lizokwazi yini ukuvikela isicoco (somqhudelwnao wonke) salo elisidle nyakenye.NgokukaPowell, ukusheshe bafike e-USA kungaba olukhulu usizo kubadlali bakhe ukuze bandise ithuba lokulungisa wonke amaphutha abaziyo ukuthi kusemqoka ukuba alunge.Kulo nyaka, iBlitzbokke isadlale into ebonakalayo eCape Town kuphela lapho ilale khona isithathu. Lokhu kuhluke kakhulu kunokwaseminyakeni edlule ngoba kuthi kufikwa eLas Vegas iBlitzbokke isuke isiyidlile imizuliswano emibili.Lihlukile nokho iqembu likaPowell kwazise sekukhushulwe nabafana abancane abaningi kodwa lo mqeqeshi ukholwa ukuthi iLas Vegas nomlando wayo kubona ingavukuza okuthile ngaphakathi kubadlali.“Ngeke kufane naseSydney lapho siphumule khona kancane. Lolu suku esiluthole lapha luzokwenza umehluko omkhulu ngendlela eyisimanga. Kuningi esizosizakala ngakho ngoba ngisho ukuphambana kwezikhathi kuyabaphazamisa abadlali. Kulokhu konke kuzokwenzeka ngendlela ngakho nginethemba,” usho kanje.Yize iqembu lakhe libunjwe ngabafana abancane, ikakhulukazi kodwa uPowell ujabule ngendlela athi sebengene ngayo bathi khaxa.“Okusele manje ukuthi konke esikwenzayo kube sengathi sizalwe nakho. Ikhona imidlalo esiyiqala kahle kodwa kubhede ngasekugcineni kanti kweminye sivuka indlobane ekugcineni kodwa uthole ukuthi indlela esiqale ngayo isibeke emuva kakhulu,” kusho uPowell.Nakule mpelasonto iyaqhubeka imidlalo yeVodacom Super Rugby lapho kubhekwe khona umdlalo omkhulu weCell C Sharks eqhwakele izokwamukela khona iDHL Stormers ngoMgqibelo ngo-5.15 ntambama, eJonsson King’s Park, eThekwini.Selulonke uhla lwemidlalo yeVodacom Super Rugby lumi kanje:Kusasa:Hurricanes v Brumbies (Central Energy Trust Are, 8.35am); Rebels v Highlanders (AAMI Park, 10.45am).NgoMgqibelo:Chiefs v Sunwolves (FMG Waikato, 8.35am); Reds v Crusaders (Suncorp, 10.45am); Lions v Bulls (Emirates Airlines, 3.05pm); Sharks v Stormers (Jonsson King’s Park, 5.15pm); Jaguares v Blies (Estadio Jose Amalfitani, 11.40am).",UPowell nethemba ngeBlitzbokke e-USA
"MHLELI: Ake ngizwakalise ukukhathazeka kwami ngokuhluphekela amanzi endaweni yakithi eCinci, kwesaKwaMthethwa.Ompompi bomile emagcekeni, amanzi sawagcina ngo-2014 kuzoba wukhetho lukazwelonke. Uma udinga amanzi kufanele uyogwedla ipitsi. Kuyathusa ukuthi eminyakeni engu-24 kusekhona abantu abaswele amanzi nezindlu zomxhaso. Amaloli aletha amanzi afika kanye emuva kwezinyanga ezimbili.Izindlu zomxhaso zabhaliswa, kwafakwa izinombolo, kwakhiwa zangaphela, kume izindonga nje. Lokho-ke kushiya imibuzo yokuthi imali eyayikhishelwe ukwakhela abantu izindlu yashonaphi.Ngiyafisa ukuba izikhulu zomnyango oqondene nokunikezelwa kwamanzi emphakathini nezomnyango wezezindlu zike zivakashele eCinci zibone usizi esikulo.Robert MdladlaECINCI",[IMIBONO] Ukuba namanzi kompompi sakugcinango-2014
"ISIHLOKO: IdandokaziUMCULI: Babes WodumoUHLOBO: Gqom’UMHLAZIYI: Charles KhuzwayoEMUVA kweminyaka emine uBabes Wodumo agcina ukukhipha i-albhamu, ukhuze ibuya ngecwecwe elisha elisihloko sithi Idandokazi.Abanye bazokhumbula ukuthi nge-albhamu eyayithi Gqom Queen, uBabes wanyusa amasokisi kakhulu. Cishe basakhumbula abanye ukuthi yagila ziphi izimanga iWololo kuleli nasemazweni aphesheya. UBabes waze waqokelwa nakumaBET Awards. Wapikwa nakwicwecwe le filimu iBlack Panther.Ngakho kule yesibili, bengilindele ukuzwa uBabes eqhubeka lapho ayegcine khona. Nebala angiphoxekanga neze ngesigubhu, yize bengilindele amanye amaciko athe thuthu ngokwezinga.Nizokhumbula kwiGqom Queen ukuthi kwakuboshelwe noD’Banj waseNigeria kwiWololo Remix noCassper Nyovest kwiFamily. Kulena abagqamile nguMampintsha, Dladla Mshunqisi, Tipcee, TNS noMadanon.Nakuba kunjalo kodwa izingoma ezingichazile ngezithi Zisho, Angeke, eLamont, Abadala, Intombi Yesgebengu, Izitha neWe Mah. Asibonge ukuthi ezingomeni ezingu-13 uMampintsha uzwakala kwezingu-9.Asethembe kweyesithathu nakulawo azolandela uyozwakala kwezimbili noma kweyodwa zwi. Ngisho ngoba kwezinye izingoma uze akhohlwe ukuthi upikiwe. Uma nje ungalalela Intombi Yesgebengu, kuke kuphele imizuzu emithathu kuzwakala yena yedwa. Ungaze uzitshele ukuthi yingoma ekwi-albhamu yakhe. Okunye engikuphawulile wukuthi uBabes ubuye anqene ukubhala ama-gimmicks.Kuvele kube sengathi usuke egcina icala. Lokho kwenza abantu abapikayo bamgqibe kube sengathi nguyena opikiwe.Kungakuhle uma engabuyisa eminye imilolozelo njengoba enza kwiWololo nakwiGandaganda noma acele abanye bamlekelele ngama-gimmicks.Yize kunjalo kodwa yona le albhamu imnandi futhi isiphumuzile kuma-piano. Ngeke ngimangale uma ingaqokwa emiqhudelwaneni yezindondo, ikakhulukazi kwiBest Dance Album nakwiBest Album ngenxa yesigubhu. Uma uzifela ngegqom’, ingakuphutheli le albhamu.",Ubuye ngezinkani uBabes Wodumo
"ZIBAKHALELE onogada abane ngecala lokubulala nelokuzama ukubulala oThongathi.Onogada ababheke umsebenzi kusoseshini iZamukulungisa baboshiwe, baphucwa nezibhamu ezinkulu ezintathu nesisodwa esincane.Laba basolwa ngokubulala uMnuz Simphiwe Lungani Sithole (21), obeshayela imoto ehlaselwe edolobheni oThongathi, ngoLwesibili.Abanye ababili abebehamba nomufi, badubulekile, baphuthunyiswe esibhedlela, omunye akalimalanga.Laba okuthiwa bebebane emotweni, badutshulwe imoto yabo ihamba. Ibe isiphaphalaza, yayoma eceleni komgwaqo.Okhulumela amaphoyisa KwaZulu-Natal uLt. Colonel Thulani Zwane uthe abasolwa bazovela maduze enkantolo.“Abasolwa abane abaneminyaka ephakathi kuka-24 no-37 kulindeleke bavele enkantolo yaseVerulam ngecala lokubulala nelokuzama ukubulala. Izibhamu ezithathwe kubasolwa, zizohlolwa ukuthi azikaze yini zibandakanyeke kwamanye amacala,” kusho uZwane.Ayaziwa imbangela yokuhlaselwa kwabagilwa kodwa kusolakala ukuthi kuhlobene nodlame lwamatekisi.Imizamo yeSolezwe yokuthola umndeni kamufi ayizange iphumelele njengoba izinombolo zomndeni wakhe bezingatholakali.",Kuboshwe onogada ngelokuzama ukubulala
"USUHLALE iminyaka nesoka lakho kodwa aliyithi vu eyokuthi livela nini ekhaya nokuthi linawo yini amaphupho okuqala umndeni nawe.Uyazibuza ukuthi ngabe kumele ufele ngaphakathi ulinde usuku ongalwazi noma uqunge isibindi uzibuzele. Baningi abesifazane okuthiwa banabantu abathandana nabo kodwa akucaci ukuthi uthando lwabo lubhekephi. Abanye bagcina beziphathisa okwabashadile ngokubona isikhathi asebesichithile othandweni ngisho noma indoda ingakaze icacise ngezinhloso zayo. Kukhona nabacabanga ukuthi ukuzalela indoda kuyindlela yokuyibamba ukuthi inganyakazi uma bebona ukuthi ayikhulunywa eyomendo. Kuyenzeka lokhu emdlalweni wethelevishini iGenerations: The Legacy lapho uNolwazi (Thando Thabethe) esha amashushu ngokuzalela uMazwi (Musa Ngema) ingane. UNolwazi unethemba lokuthi ukuba nengane kuzoqinisa uthando lwabo noMazwi.Isolezwe lixoxe nabazi kangcono ukuthi akulona yini ichilo ukuthi owesifazane azibuzele endodeni ngekusasa lothando lwabo.UMnuz Madoda Zungu oyisazi sezamasiko uthe kudala kwakuyichilo ukuthi owesifazane azibuzele ukuthi ushadwa nini ngoba bekukhonya izwi lendoda.“Abesifazane bebenamahloni okubuza ukuthi bubhekephi ubudlelwano ngenxa yemfundiso yamaqhikiza. Owesifazane ubehlala ethobela umthetho wendoda ephathiswa okwengane. Indoda ibingaphendulwa futhi ingabuzwa kodwa owesifazane ubelinda ukuzwa ngayo kuyo yonke into,” kusho uZungu.Uthe abanye besifazane bebehlala iminyaka bengaqediwe ukulotsholwa nabo basabe ukubuza.Uveza ukuthi omunye ubegcina aliwe kanti vele ubehlalele into engekho.Ugcizelela ukuthi izinto zishintshile ngoba ngisho abamnyama sebeyakwazi ukuzicelela umshado.UNksz Liziwe Ntshengulana oyiLife Coach uthe akusizi ukuhlalela into ongayazi othandweni. Uthe akuselona ihlazo ukubuza indoda ngezinhloso zayo lokho kukhombisa ukuthi uyakwazi okufunayo.“Wonke umuntu uyamazi umuntu amfunayo nezimpawu azifunayo. Uma indoda ithi iyakuthanda nawe ubona ukuthi inazo izimpawu ozidingayo kumele ubuze zisuka nje ukuthi ikuthandelani. Kumele kucace ukuthi uma nithandana yiziphi izinhloso enazo kunokubala iminyaka engenazithelo,” kusho uNksz Ntshengulana.Uthe abanye besifazane babekezela noma indoda ingayikhulumi eyokulobola ngoba besaba ukuthi izobaleka.“Kungcono indoda ibalekiswe wukuthi ufuna ukwazi iqiniso. Uma ibaleka kuyobe kusho ukuthi ibivele izokushiya noma nini futhi ibingazimisele ukukwenza unkosikazi wayo,” kusho yena.",Ngabe ihloseni ngawe indoda othandana nayo?
"ABUKAPHELI ubuhlungu bokushaywa yiKaizer Chiefs kumqeqeshi weMamelodi Sundowns uManqoba Mngqithi. UMngqithi uveze lokhu ngemuva komdlalo wabo neBloemfontein Celtic lapho ezakhe zinqobe ngamagoli amabili abaselwe enethini wuPeter Shalulile ngoLwesithathu ebusuku. Linye kuphela iqembu elisashaye iSundowns, esiqede konke ngesococo seDStv Premiership njengoba sekubhekwe emidlalweni yokugcina yeligi; abafana basePhefeni. ISundowns nokho ayikashaywa ekuhambeni , okuyinto emjabulisayo uMngqithi kodwa namanje lisamzwisa ubuhlungu ichashaza elibekwe yiChiefs. “Yirekhodi elihle lelo (ukungashaywa ekuhambeni) kodwa bekungaba ngcobo kakhulu. Ngicangabanga ukuthi besingenza kangcono nasekhaya, sidlale ngokulingana emidlalweni eminingi okuyinto engingayithandisisi, angijabule ngakho ukukhuluma iqiniso nje,” kusho uMngqithi ngemuva komdlalo we’Downs nenePhunya Sele Sele. Lo mqeqeshi uthe ucabanga ukuthi babengadlala kangcono kweminye imidlalo abangayinqobanga, wenza isibonelo ngomdlalo wabo neBlack Leopards athe kwakungemele uphele ngokulingana. “Ukuhlulwa yiChiefs kusebuhlungu namanje kodwa ke abadlali (beSundowns) badlale kakhulu kumele sibabonge.”UMngqithi ubekhuluma ngomdlalo wango-Ephreli nonyaka lapho iChiefs ibashaye ngo 2 - 1 ngemuva kwemidlalo engu-21 bengayazi induku. Ngemuva komdlalo uMngqithi akakufihlanga ukungagculiseki kwakhe ngokushaywa yiChiefs ethi: “Ngicabanga ukuthi leli akusilona iqembu obekumele lisithathele irekhodi lethu lokungehlulwa. Angicabangi ukuthi balwe ngokwanele ukwenza izinto zibenzima kithina. Kodwa ngikholwa wukuthi sizehlule thina.”Emdlalweni wokusonga iligi, iSundowns izobhekana neCape Town City FC esiqeqeshwa wu-Eric Tinkler ngoMgqibelo ngo-3 ntambama. Uthe ufuna ukuwunqoba nalo mdlalo.",Isaqaqamba inhliziyo kaMngqithi ngokushaywa yiChiefs
"UBEYOTHENGA izimpahla zokudayisa eThekwini, owesifazane osemncane ongomunye wabashone esibhicongweni sengozi edlule nabangu-16 emgwaqweni uR34 ophakathi kweMelmoth noLundi ngoLwesithathu ekuseni.UNksz Nondumiso Dumakude (20) waKwaNongoma, esigodini saKwaBhayela, uvuke izintatha eyolanda i-oda lezinto zokugqoka ephuthuma ukubuya ngosuku kodwa kwagcina kungasenzekanga emva kokuthi ebe ngomunye wabashone kulesi siphihli sengozi.Udadewabo omdala kamufi, uNksz Khethiwe Mhlongo, uthe udadewabo ubedayisa eqongelela imali yokuyofunda ngonyaka ozayo.“Uqede isikole ngonyaka odlule, waqala wadayisa ngezinto zokugqoka abezithenga eThekwini abuye azozidayisa emakhaya, ebekelela imali yokuthi akwazi ukufunda ngonyaka ozayo. Inhloso yakhe bekukwenza izifundo zobuhlengikazi.”Uthe bese zikhona izikhungo ebese zimthathile kanti bese kunethemba emndenini lokuthi uzokwazi ukufeza iphupho lakhe abese elisebenzele unyaka wonke eqongelela.Le ngozi igadle kwezwela emphakathini waKwaNongoma njengoba iningi labashonile kungabantu bendawo.UNksz Nontuthuko Duma (25) wasoPhaphasi khona KwaNongoma naye osale kulesi sibhicongo kuthiwa ubeyolanda isitifiketi sakhe eDamelin.Umfowabo kamufi, uMnuz Mbekezeli Dumisa, uthe udadewabo ubesehlale unyaka efuna umsebenzi awufundela.“Kwehla le nhlekelele nje bese kuntwela ezansi njengoba bese kukhona lapho abesethenjiswe khona.“Uvuke ekuseni kakhulu ngoba ubewumuntu ozobuya, eyolanda nje isitifiketi sakhe ngoba kukhona lapho abenethemba khona,” kuchaza uDumisa obehluleka nokukhuluma.Uthe umufi ushiye ingane yakhe eneminyaka emibili kuphela.UMnuz Themba Ndwandwe (57) okuthiwa ubenguthisha osathatha umhlalaphansi, owayefundisa KwaMaduna Primary, naye ube ngomunye wabashone kule ngozi.IMeya yaKwaNongoma, uMnuz Albert Mncwango, ithe ngesikhathi behambela lo mndeni izolo, batshelwe ukuthi umufi ubephuthuma ukuyolungisa okuthile emahhovisi akwaSouth African Revenue Services eThekwini, ewumuntu ozobuya.UMncwango obehambela imindeni ehlukene eyehlelwe yileli lifu, kulo masipala, uthe ubuhlungu obuzwakaliswa yimindeni ngobokufakwa kwezithombe zabathandiweyo bayo bedindilizile ezinkundleni zokuxhumana, akuchaze njengesenzo esiwubulwane.“Kubuhlungu okwenziwa ngabantu. Ngesikhathi ngiphikelele endaweni yesigameko ngafonelwa yizingane zakomunye umuzi okushone kuwo umama wekhaya, zikhala zithi zibona owesifazane odindilizile egqoke ingubo efana nebigqokwe unina ngesikhathi ehamba.“Siyanxusa umphakathi ukuthi usebenzise izinkundla zokuxhumana ngendlela okuyiyo,” kusho uMncwango.Uthe ngesikhathi behlangene noNgqongqoshe wezokuThutha ukuPhepha nokuXhumana koMphakathi, uMnuz Bheki Ntuli, ngemva kwale ngozi, kubunjwe ikomiti elizolekelela imindeni njengoba namuhla behlele ezokuthutha ezithatha yonke imindeni elinyalelwe ukuyokhomba amalungu ayo.",Isikhathi esinzima emindenini yabafe esibhicongweni
"SITHEMBISO MKHIZEITHIMBA labaqeqeshi leMamelodi Sundowns lizimisele ngokuqopha owalo umlando uma selibhekene ne-Al Ahly kowomlenze wesibili wama-quarterfinal eCaf Champions League kusasa eLucas Moripe Stadium ngo-3 ntambama.Lokhu kuvezwe oliholayo, uManqoba Mngqithi, kwabezindaba izolo ekuseni. UMngqithi uthe abafuni ukubambelela ekutheni iSundowns yabhudluza i-Al Ahly ngo-5-0 ePitoli kumasizini adlule. Uthe konke lokho sekuwumlando. Ngaleso sikhathi uMngqithi wayeyiphini likaPitso Mosimane kumaBrazilians. Manje uMosimane usewumqeqeshi we-Al Ahly. AmaBrazillians abhekene nomqansa wokwehlula amaRed Devils ase-Egypt ngo-3-0 ukuze ezodlulela kowandulela owamanqamu kulo mqhudelwano. Ngempelasonto edlule emlenzeni wokuqala, eCairo, ashaywa ngo-2-0. ""Umlando wokushaya i-Al Ahly ngamagoli amahlanu ngeke usisize ngalutho. Kuningi osekwashintsha kuwona womabili amaqembu, kusukela kubadlali kuya kubaqeqeshi. I-Sundowns inabadlali nethimba labaqeqeshi abasezingeni eliphezulu, abafuna ukuzakhela owabo umlando. “Sigqugquzelwa yimpumelelo esiyithole sindawonye, efana nesibalo samagoli esiwashaye kwiChampions League nemidlalo esiyinqobile. Siyiqembu elinentshisekelo yokunqoba, elinikana ibhola ngobuchule, elikwazi ukuhlasela nelingongcweti ekuphazamiseni izinhlelo zezitha zokuhlasela. Ubufakazi balokhu yisibalo esincane samagoli asingenele. Sihlale sikhonya enkundleni. Umdlalo weCape Town City kuphela esahluleka ukwenza lokhu kuwo.""Nginesiqiniseko sokuthi iSundowns kuphela engakwazi ukubuya, ishaye i-Al Ahly, sesike sakwenza lokho. Ngeke kuthi ngoba nakhu sesidlala ne-Al Ahly siqale singabaze ikhono labadlali nempumelelo yethu. Yebo, kuzoba nzima kodwa maningi amathuba okunqoba,“ kusho uMngqithi. Uqhube wathi kumele bagweme amaphutha abaqhatha nenduku emdlalweni odlule.""Owawubona umlenze wokuqala uzokutshela ukuthi ubani owakha amathuba amaningi phakathi kwiSundowns ne-Al Ahly. Njengoba ngike ngasho phambilini, sashaywa amaphutha ethu, kwaba yishwa nje ukuthi kasishayanga negoli elilodwa. Ngabe kukhulunywa okunye ukube ibhola likaMotupa (Aubrey) kalishayanga ipali. Kukhona amanye amabili esawayeka ngekhanda kuhlanganisa nilekaMosa (Lebusa). Kunamanye esasibazumile kuwo esawayeka.""E-Egypt bamangala sihlasela ngaleya ndlela, babezitshela ukuthi sizohlala emuva silinde bona. Asazi, mhlawumbe kulokhu bazohlala emuva. Ibhola liyinkinga, singalishaya khona kunjalo igoli. Nathi uma sizokhipha konke, singaqapheli singazifaka enkingeni.“Izindaba ezizokwehla kamtoti kubalandeli bamaBrazillians ngezokubuya ekulimaleni  kukaThemba "" Mshishi"" Zwane.""Ngokombiko wodokotela, isimo sakhe sihle kakhulu. Sekuphele isikhashana eziqeqesha nathi, nayizolo ejimini (ngoLwesithathu) wenze kahle kakhulu. Uhlale ekhonya ngaso sonke isikhathi,“ kusho uMngqithi. ",UMngqithi ufuna bazibhalele owabo umlando kowe-Al Ahly
"UNDUNANKULU waseNorth West, uSolwazi Job Mokgoro, usedlulise amazwi enduduzo ngokushona kukaNgqongqoshe wezokuBusa ngokuBambisana neziNdaba zoMdabu nezokuHlaliswa kwabantu, uMnuz Gordon Kegakilwe.UKegakilwe ushone ngoMsombuluko ngenxa yeCorona.Kuthiwa uhlaselwe yisifo esihlobene kakhulu negciwane ngeSonto wabe esephuthunyiswa esibhedlela esizimele eVryburg.Ufike khona waxhunywa emshinini omsiza ukuthi aphefumule.“Kuthathwe isinqumo ekuseni (ngoMsombuluko), ukuba ayiswe kwesinye isibhedlela esiseKlerksdorp. Uhanjiswe yi-ambulensi kodwa ufike khona kwanhlanga zimuka nomoya, waphelelwa wumoya. Kuhlule noma odokotela bezama wagcina ngokushona,” kusho isitatimende sehhovisi likaNdunankulu.UMokgoro ududuze umndeni nabangani wathi umufi ubengumholi oqotho.Khona izolo ntambama kuvele ukuthi uMokgoro uhaqwe yiCovid-19.Omkhulumelayo, uMnuz Vuyisile Ngesi, uthe uNdunankulu uqhinqe ngayedwana emuva kokuthola imiphumela.INingizimu Afrika isinabantu abangaphezu kwabantu abawu-200 000 abatheleleke ngegciwane. Sekufe 3 310, kwalulama 97 848.UNgqongqoshe wezeMpilo, uDkt Zweli Mkhize, uthe kubuhlungu kakhulu ukulahlekelwa wuKegakilwe.Uthumele amazwi enduduzo emndenini, abangani, amaqabane nakubo bonke abashonelwe yizihlobo zabo ngenxa yeCorona.INingizimu Afrika isihlole abantu abawu-1 864 111.",UMokgoro udlulise amazwi enduduzo kushona isikhulu
"La maciko azohlangana eK-Cap ngoMashi 8 kusukela ngo-2 ntambama, lapho kuzobe kukhona abaholi bamaqembu ahlukene ezepolitiki, echaza kabanzi nangezinhlelo anazo zokulekelela amaciko.Imenenja yaseK-Cap, uToki Mohoto, ithe inhloso yalo mhlangano ukuzwa ukuthi osopolitiki banaziphi izinhlelo eziqondene ngqo namaciko.UMohoto uthi asekhona amaqembu azibophezele ukuzohla-nganyela namaciko, okubalwa i-ANC, IFP, DA namanye.“Izinyawo ziyahudulwa isikhathi esiningi uma kukhulunywa ngamaciko. Sifuna bazocacisa ukuthi uma bevotelwa ngamaciko bazowenzelani.“Iqembu ngalinye sifuna lichaze kabanzi ngezinhlelo zalo ezibhekele amaciko. Namaciko azothola ithuba lokwenza izethulo ngezingqinamba abhekene nazo kulo mkhakha,” kusho uMohoto.Uqhube wathi ziningi izinto ezenza amaciko angayi phambili, okubalwa nokungabikho kwemali eyanele yokuwalekelela.UMohoto uthe bazongena nakwisabelomali esibhekele ezobuciko njengoba singawagculisi amaciko.“Imali enikwenza imboni yezobuciko incane kakhulu. Sizokhuluma kabanzi nangakho ngoba asigculisekile,” kusho uMohoto.Umbhali wezincwadi nezinkondlo ongumsakazi woKhozi FM, uBongani Mavuso, naye kuthiwa uzobe ekhona ephethe uhlelo emhlanganweni.Ngaphandle kwawo lo mhlangano amaciko azophinda abe nomunye ngo-Ephreli 5 lapho kuzobe sekubhekwa omasipala nezinhlelo zabo zokusebenzisana namaciko.UMohoto uphethe ngokuthi yize lo mhlangano uhlelelwe amaciko kodwa nabanye abantu bazovumeleka ukuthi bawuthamele uma bethanda.",Amaciko azoveza ilaka lawo kosopolitiki bakuleli
"UQWEQWE lukaDJ wakuleli seluhlanganise abaculi abahlukene ukuthi benze ingoma, ngenhloso yokugqugquzela ubumbano ngalesi sikhathi sobhubhane.UGanyani utshele leli phephandaba ukuthi ngenxa yobunzima umhlaba obhekene nabo, ukhethe ukwenza ingoma ngaphansi kwesiqubulo esithi #Together We Can Stand“Ngihlanganise abaculi abahlukene ngenhloso yokuthumela umyalezo wethemba kulabo abasebunzimeni emhlabeni jikelele,” kusho uGanyani.Uthe yize ubunzima obubhekene neNingizimu Afrika bungeyona into entsha kodwa ukufika kweCovid-19 kwenze izinto zaba buthaka kakhulu kunakuqala.“EMzansi besivele sinezinkinga ezihlukene ebezisikhungethe ngaphambi kweCovid-19. Into engisukumise manje wukubona isimo esilahlisa ithemba esibhekene nomhlaba wonkana.""Le ngoma ngeke igcine ngokududuza abantu balapha kuphela kodwa ngihlela ukuyisabalalisa nasemazweni aphesheya ngoba baningi abantu abadinga ukubuyiselwa ithemba,” kubeka uGanyani.Uqhube wathi isiqubulo sichaza inhloso yengoma okuwukubambisana uma kunezikhathi ezinzima ukuze inqontshwe impi esibhekene nayo.“Yingakho ngizomema nabaculi basemazweni angaphandle kule ngoma ukuze senze isibonelo sokuthi akukho okungasihlula uma sibambisene njengezizwe,” usho kanje.Mayelana nohlu lwabaculi azohlanganyela nabo uthe, abanye babo sebethintiwe kanti abanye usaxhumana nabo.“Empeleni ngimema noma yimuphi umculi ozimisele ngokufaka isandla nokuba yingxenye yale ngqophamlando ukuba angithinte,” kusho uGanyani.Uthe leli culo kumele liduduze izizwe nezizwe nokuyikona okwenza akhiphe isimemo kubaculi ukuze angabibikho ozovaleleka ngaphandle.UGanyani onengoma entsha ethandwayo ethi Tshokombela napike kuyona uTribute Birdie Mboweni, uthe abaculi abazimisele ukuba yingxenye bangaxhumana naye emakhasini akhe ezinkundleni zokuxhumana.",U-DJ umema abaculi ukuthi babumbane ngengoma
"KUSOLWA udlame lwamatekisi oluqhubeka eGoli ngokubulawa kwabashayeli abebelalelwe unyendle eMnambithi, bebuya emngcwabeni womphathi wabo ongusomatekisi eMatimatolo ngoMgqibelo.Lokhu kuvezwe okhulumela uMnyango wezokuThutha KwaZulu-Natal, uMnuz Kwanele Ncalane ngemuva kokuya endaweni yesigameko, benoNgqongqoshe walo Mnyango, uMnuz Mxolisi Kaunda.Uthe kunodlame oluphakathi kosomatekisi baseTembisa naseKempton Park oluqhubekayo kodwa olungahlangene neKZN.Kulesi sigameko kudutshulwe kwashona abantu abangu-11, kwalimala abane kwathi ababili baphuma bengenamyocu.Abane baphuthunyiswe esibhedlela esiseduze.Zibalelwa ku-250 izinhlamvu abashawe ngazo zezibhamu zohlobo lwe-AK 47 nama-R5 kanti imoto kuthiwa ibimbobo kuhle kwembawula.ITEKISI ebihamba abashayeli bamatekisi abawu-11 abadutshulwe babulawa ngoyaba lwezinhlamvu emgwaqeni uR74 ngaseColenso, KwaZulu-Natal, bephuma emngcwabeni izolo ebusuku. 
pic.twitter.com/zIUFYtEiIr— Isolezwe Newspaper (@IsolezweNews) 
July 22, 2018“Abashayeli bamatekisi bebeyongcwaba umphathi wabo eMatimatolo nokuthe uma sebebuyela emuva bahlaselwa abebebalalele unyendle emahlathini aseColenso. Nokho kuthiwa ukuhlaselwa akuhlangene neKZN noma nodlame obelukhungethe imboni yamatekisi aseMnambithi. UNgqongqoshe uKaunda usexhumene noHulumeni waseGauteng ngalesi simo. Ukhulume noNgqongqoshe wezokuThutha u-Ismail Vadi nowezokuPhepha uNkk Sizakele Malobane Nkosi. Uphinde wathinta noNgqongqoshe wamaPhoyisa kuzwelonke uMnuz Bheki Cele ukuze baqinise uphenyo ngalesi sigameko,” kusho uNcalane.Uphinde waveza ukuthi akukuhle ngoba kwenza abantu bahlalele ovalweni.Uthe bakhathazekile ngalesi sigameko futhi basigxeka ngoba abakwazi ukuvuma ukuba iKZN iphendulwe isizinda sokucoboshisa abantu.UPHIKO lwamaphoyisa olucubungula ngokwenzeke endaweni yesiga lulapho kubulawe khona osomatekisi abangu-11, eColenso ngaseMnambithi, ngoMgqibelo. KWESINCANE: yisigqoko somshayeli esisale enkundleniIzithombe: Gcina NdwalaneUqhube wathi uNgqongqoshe uKaunda usebenze ngokuzikhandla eqeda udlame lwamatekisi kososeshini abahlukene ngakho kumphatha kabi ukuthi udlame lwaseGoli luchaphazeleke kulesi sifundazwe.Ukubulawa kwabashayeli bamatekisi kuthuse ngisho umphakathi njengoba umndeni oseduze nalapho kwehle khona isiga ukhale ubumayemaye ebusuku uzwa ukuqhuma kwenganono ngaphandle.Amaphoyisa asecele amalungu omphakathi angaba nolwazi olungalekelela uphenyo oseluvuliwe ngalesi sehlo ukuthi baxhumane nabo. ",Zibalelwa ku-250 izinhlamvu okudutshulwe ngazo abashayeli
"USHAYE izinyoni ezimbili ngetshe elilodwa umqeqeshi weKaizer Chiefs, uGiovanni Solinas ngesikhathi exova isikimu ngenhloso yokuphumuza abathile ebhekene neFree State Stars ngoLwesibili ebusuku.Lokhu kwenze kwavela esinye isikimu esiwukhilimu osekwenze lo mqeqeshi wase-Italy wamelwa wukuthi enze isinqumo ngomdlalo ozayo.IChiefs iwine okwesibili kule sizini ngokucoboshisa iFree State ngo 2-0 wegoli likaGustavo Paez noPhilani Zulu kodwa okuyikhona obekukhulunywa ngakho kakhulu yizinguquko eziyisikhombisa ezenziwe uSolinas athe uzenze ngoba ephumuza abathile.Okufaka lo mqeqeshi enkingeni wukuthi usebhekwe kakhulu manje ngesikimu azosibophela ngoMgqibelo uma esevakashelwe AmaZulu ngaphansi kwayo belu i-Absa Premiership ngo-6 ntambama eFNB Stadium, eGoli. Phakathi kwemibuzo esezindebeni zabathandi bebhola othi uzokwenzenjani ngoGeorge Maluleka odlale ingcwenga yebhola.Ubedlala endaweni ejwayele ukudlalwa uSiphelele Ntshangase. Kubonakale nabadlali abafana noPaez bemcindeza uSolinas ngokuthi angabashiyi uma esebophela isikimu.Umdlali ofana noMario Booysen ukhombise izimpawu zokuba yimpendulo emabholeni ahamba emoyeni kwazise uDaniel Cardoso obeqala imidlalo ngasekuqaleni kwesizini ubekhombisa izimpawu zokuba buthaka kuwona.“Inhloso enkulu ngalezi zinguquko bekuwukuphumuza abadlali. Okwenzekile sekungifake enkingeni ngoba sekufanele ngikhethe kubadlali abaningi. Kuhle kimina lokhu ngoba ngakho ngishaya izinyoni ezimbili ngetshe elilodwa. Lokhu kuzoliphumuza iqembu kodwa futhi kuzosiza ekutheni ngazi ukuthi yibaphi abadlali abawulungele umdlalo uma ngificwa yisimo lapho kunabadlali engingeke ngikwazi ukubasebenzisa,” kusho uSolinas.Uzwakalise okukhulu ukujabula ngalo mphumela kodwa waxwayisa abadlali bakhe ngobumqoka bokuqhubeka nalo mgqigqo.“Kufanele sikhumbule ukuthi siyiqembu elikhulu ngakho-ke abalandeli bethu kufanle sibajabulise. Kusemqoka ukuthi siqhubeke ngale ndlela uma sesibhekene naMaZulu ngoba kuzoba wumdlalo onzima,” kusho uSolinas.Kusasa: Bidvest Wits v Polokwane City (Bidvest Stadium, 8pm)NgoMgqibelo: Lamontville Golden Arrows v Chippa United (Princess Magogo Stadium, 3pm); Baroka FC v Orlando Pirates (New Peter Mokaba Stadium, 3pm); Kaizer Chiefs v AmaZulu FC (FNB Stadium, 6pm); Free State Stars v Highlands Park (Goble Park Stadium, 8.15pm)NgeSonto: SuperSport United v Black Leopards (Lucas Moripe Stadium, 3pm); Bloemfontein Celtic v Maritzburg United (Dr Molemela Stadium, 3pm)",Uzifake enkingeni ngesikimu uSolinas
"INTATHELI YESOLEZWEKUBHEKEKE ukuthi ziqhubeke nokubikwa izigameko zokuminza kwabantu nokuduka kwezingane emabhishi, njengoba abantu besavakashela emabhishi ngobuningi babo.Kubalulekile ukuthi imindeni esuke ihambisa izingane emabhishi yenze izinhlelo ezifanele ukugwema ukuminza kwezingane.UDisemba yinyanga yokugwema izingozi okubalwa kuzo izingozi zokuminza. Umbiko wenhlangano yezempilo emhlabeni iWorld Health Organisation (WHO), okhuluma ngezingozi zokuminza, uveze ukuthi balinganiselwa ku-372 000 abantu abaminzayo njalo ngonyaka.Le nhlangano ikholwa wukuthi lesi sibalo kungenzeka ukuthi singaphezu kwalokhu. Ngokusho kwe-WHO izingane, abantu besilisa kanye nabantu abavame ukuba endaweni enamanzi yibona abasengcupheni yokuminza.Yize abantu abadala beminza nabo kodwa kuvame ukuthi kube yizingane eziminzayo. I-WHO ithi izibalo ezicacisa ngokuminza kwezingane emhlabeni wonkana zikhombisa ukuthi izingane eziphakathi konyaka owodwa kuya kwemine. Emuva kwalezi kuza izingane eziphakathi kweminyaka emihlanu kuya kweyisishiyagalolunye.Izolo Isolezwe libike ngokusindiswa kwempilo kaMelokuhle Xaba waseHighflats, osindiswe ngumlingisi wamafilimu uSihle Xaba, ngesikhathi eminza eSouth Beach. USihle ophinde abe ngomunye wabagada ababhukudayo emabhishi uthe abazali kufanele baqwashe uma belethe izingane emabhishi.Nazi izinto ongazenza ukuqikelela ukuthi ingane yakho iphephile uma nivakashele ebhishi:n Zihambisele wena ingane yakho ebhishi ungayithumeli nomakhelwane ikakhulu uma kuzohamba abantu abaningi.n Khuluma nabakhipha amabhande azoba nemininingwane yakho ukuze uma iduka bakwazi ukukuthinta. Uthe kuvame ukuthi kube khona abantu bakwaVodacom abawakhiphayo amabhangela.n Khuluma nabagada ababhukudayo ngaphambi kokudedela ingane ibhukude ukuze bakuqwashise uma kunezilwane ezincinzayo nezenza kube nzima ukuthi ingane ibhukude.n Yigade ngaso sonke isikhathi ingane yakho uma ibhukuda. Musa ukulindela ukuthi kwenziwe abagada ababhukudayo lokhu.n Uma udukelwe yingane sheshe uye kulabo abagada ababhukudayo ukuze uthole usizo.n Zigadele izimpahla zakho ngoba akuwona umsebenzi walabo abagada ababhukudayo lona.n Fundisa ingane yakho amaqhinga alula okuphepha emanzini.n Uma ungayiboni ingane qikelela ukuthi uyayibheka ngokushesha ungathathi ngokuthi iphephile lapho ekhona.n Funda ukubhukuda, ufundise nengane yakho ukubhukuda.n Yize kuvela ukuthi ukuminza kuvame kakhulu ezinganeni, nabantu abadala bayaminza futhi kufanele nabo baqikelele uma bebhukuda.n Funda uhlelo lokuhlinzeka usizo oluphuthumayo iCPR. Kubalulekile ukuthi ukwazi ukusiza ingane nomuntu omdala nge-CPR. Funda nezindlela ezilula zokuhlinzeka usizo oluphuthumayo ukuze uzokwazi ukusiza uma kuba nesimo esidinga lokho.n Uma kukhona ominzile qinisekisa ukuthi unika abantu abamsizayo isikhala esenele sokuthi bamsize.",Ziyenyuka ezokuminza emabhishi
"IVOLKSWAGEN Group South Africa (VWSA) igubha ukukhiqiza izimoto ezingaphezu kuka-4 million efemini yayo ese-Uitenhage, ePort Elizabeth.Izimoto zokuqala zakhiqizwa eminyakeni engu-72 edlule ngoNovemba ka-1948 ngesikhathi ifemu kusengeyeSouth African Motor Assemblers and Distributors (SAMAD).Imoto yokuqala yakwaVolkswagen eyakhiqizwa kwaba yiVW Beetle eyakhiwa ngo-Agasti ka-1951.Kusuka lapho le femu isiyakhe izimoto eziningi okuhlanganisa yona iBeetle, izinhlobo ezahlukene zeTransporter, Golf, Jetta, iPolo nezakwa-Audi.Njengamanje kwakhiwa iPolo edayiswa kuleli kanjalo nakwamanye amazwe aphesheya. Kuphinde kwakhiwe nePolo Vivo edayisa kuleli.Selokhu kuqale unyaka kwaVWSA sebekhiqize amaPolo angu-75 521 adayiswe kwamanye amazwe namanye angu-12 804 namaPolo Vivo angu-17 038 adayiswe kuleli.Obambe njengoMqondisi wokukhiqiza kwaVWSA uBernd Schaberg uthe bayaziqhenya ngalokhu futhi kukhombisa ukuzinikela kwabo.""Ngalokhu kuzimisela nginesiqiniseko sokuthi sizozuza okunye okukhulu,"" kusho yena.",Ifemu yakwaVWSA ikhiqize imoto ka-4 million eNingizimu Afrika
"ISIQONGQWANE sesitobha seLamontville Golden Arrows, uNkanyiso “Sgora” Mngwengwe, sivuselele inkontileka neqembu obese kusabalele ukuthi singase silishiye.Nakuba Abafana Bes’thende bengakuqinisekisi lokhu ngokusemthethweni kodwa Isolezwe lihoshe ngemithombo yalo engashayi eceleni ukuthi uMngwengwe uvuselele ngeminyaka emithathu kwi-Arrows.“Uvuselele ngeminyaka emithathu emuva kwezingxoxo ezithathe isikhathi eside nosihlalo weqembu, uMato Madlala. Akhona amaqembu abemnyonyobela uMngwengwe kodwa uqome ukuthi ahloniphe uMadlala ngoba kade ayewa evuka enaye. Nokho angiboni ukuthi isimo sihle phakathi kwakhe nabaqeqeshi ngoba banokukhuluma kube sengathi akekho ezinhlelweni zabo,” kusho umthombo.“UMngwengwe ubuya ekulimaleni. Kunamaqembu abezimisele ngokumnika itshe lemali kodwa wenqaba. Sekuyocaca isikhathi uma siqhubeka ukuthi ngabe uthathe isinqumo esihle noma ushaye udaka. Kodwa ngingakubeka kucace ukuthi wusihlalo weqembu kuphela owenze uMngwengwe wahlala kwi-Arrows ngaphandle kwalokho ubehamba,” kuqhuba umthombo.UMngwengwe uqale ukudlala eqenjini elikhulu le-Arrows ngo-Agasti 3, 2013. Abafana Bes’thende babedlala ne-Ajax Cape Town emdlalweni owaphela ngo 1-1.Ngaphambi kokuthi alimale ubengukaputeni eqenjini.“UMngwengwe akafuni ukuhamba kabi kwi-Arrows uma kwenzeka ehamba. Ufuna ukuthi ashiye igama elihle kusihlalo weqembu, kungakho emhlonipha. Kuzocaca uma ebuya ekulimaleni ukuthi uzodlala yini ngoba vele uSteve Komphela ulokhu eyiphinde njalo eyokuthi kuyavuza odongeni lwakhe,” kusho umthombo.Emasontweni amabili edlule, uKomphela utshele izintatheli eMgungundlovu ukuthi uMngwengwe akakaze asebenze naye, ngakho kusafanele azibonakalise kuyena ukuze athole indawo eqenjini.Kuthintwa imenenja yaBafana Bes’thende, uNonceba Madlala, ukuthola ukuthi ngabe uMngwengwe usayinile yini, ithe: “Yebo ngingakuqinisekisa ukuthi uMngwengwe uvuselelile nathi inkontileka entsha. Kodwa ngeke ngikwazi ukudalula ukuthi inkontileka yesikhathi esingakanani.”Umdlalo wokuqala we-Arrows kwi-Absa Premiership kuzoba ngowabakhaya njengoba izoshikilisana neMaritzburg United ngeSonto eSugar Ray Xulu Stadium, eClermont, ngo-3 ntambama.",Uvuselele inkontileka ne-Arrows
"UNKOSIKAZI kaSenzo Meyiwa ubhoboke ngothando umyeni wakhe ayenalo ngoKelly Khumalo nokuthi wayevele ezifela ngesinene uSenzo kusuka kudala.Lokhu kudalulwe encwadini ebhalwe nguSoweto Mandlanzi, ongumbhali wezincwadi.Encwadini ebizwa ngeDecoding 666_9: The Inexplicable Life Of Senzo Meyiwa, kucashunwa uMandisa Mkhize ethi: “USenzo wayezifela ngabantu besimame futhi ngangijwayele ukumbamba nezintombi.UKelly kangimsoli ngalutho. Ngiyazi ukuthi indoda ngeke uyenze lutho uma isizimisele ngokuhamba. UKelly sengimthatha njengodadewethu, ikakhulukazi njengoba singonina bezingane zandawonye.""Incwadi isiqalile ukudayiswa. Imali ezokwenziwa izonikelwa emndenini wakwaMeyiwa.Engxoxweni yakhe neSolezwe ngeSonto, uSoweto uveze ukuthi uthwale kanzima ngesikhathi ebhala incwadi njengoba eke wathola izinsongo ezimsabisayo uma eqhubeka nokuyibhala.“Bengibhala ngibuye ngime ngoba nami bengisaba okwenzakaliswa. Kodwa ngabuye ngaqina isibindi, ngangavumela ukusatshiswa ngibe ngisiza,” kusho uSoweto.USOWETO Mandlanzi ongumbhali wencwadi ekhuluma ngempilo kaSenzo Meyiwa Isithombe: SITHUNYELWEUthe into eyamgqugquzela ukubhala yingoba wabona sengathi akasekho umuntu ozimisele ukusiza kulolu daba lukaSenzo, ekubeni ekade eyisilomo esingaconsi phansi kwabaningi.Le nsizwa isibhale uxhaxha lwezincwadi kusukela ngo-2012 ngesikhathi ikhipha incwadi yayo yokuqala eyayithi “Just Teething for a New Thing”, Dear Jacob, Cashflow Naked, Running My Race: Minding My Own Business nezinye.Incwadi kaMeyiwa ibiza uR269 zingakabalwa izindleko zokuposa.Kuningi okuvela kule ncwadi njengoba uSoweto ethi akekho angakhulumanga naye ngaphandle kukaKelly Khumalo.USENZO Meyiwa washona ethandana nomculi we-Afro Soul uKelly Khumalo“Ngazama ukuxhumana naye kodwa kwagcina kungenzekanga, kwaphetha ngokuthi ngimcaphune kulokhu ayekusho ezingxoxweni ayeba nazo emisakazweni nakwithelevishini,” kubeka uSoweto.Uqhube wathi okumjabulisayo wukuthi uyise kaSenzo, uMnuz Sam Meyiwa, ongasekho wayemnikile isibusiso sale ncwadi.Kuleli sonto uSoweto uhlele umcimbi wokwethula ngokusemthethweni incwadi kunina kaSenzo Meyiwa.",'USenzo ngangijwayele ukumbamba nezintombi'
"UVULELWE icala lokushaya yinkosikazi yakhe umfundisi owayengumsakazi weMbokodo FM, uPastor Simo Nene webandla laseThekwini, iTrue Gospel of Christ Ministry Church.UNene owaziwa ngelika-Apostle Sthengwa, uvele kafushane eNkantolo yeMantshi yasePinetown ngoLwesihlanu emuva kokuboshwa ngamaphoyisa aKwaNdengezi ngoLwesithathu.Ngokusho komthombo, inkosikazi kaNene, uNkk Thenjiwe “Lee” Nene (36) okuthiwa useshade nayo iminyaka eyisithupha, ibisikhathele ukuphenduka ukudla kwenduku uma beke bahilizisana ngokuthile.Kulokhu kuthiwe babange ukuthi uNkk Nene usuke emzini wabo ePhoenix waya kubo KwaNdengezi ukuyobona udadewabo ogulayo.“Umfundisi uNene ugasele kubo kwankosikazi yakhe ngoMsombuluko wafike wayishayela khona, eyisola ngokuphinga. Vele ungumuntu onesandla esilula nenkinga yokulawula wukudinwa kwakhe. Uma eke waxabana nomkakhe, akananazi uvele adedele isibhakela. Inkosikazi yakhe ibisimbekezelele isikhathi eside. Kulokhu uyishayile yavele yaqonda emaphoyiseni ukuyomvulela icala,” kusho umthombo.Uthe ngo-2017, uNkk Nene, uke wahamba emzini wabo emuva kwengxabano enkulu lapho uNene amshaya waze waphuthunyiswa esibhedlela.“Inkosikazi yabuyela emzini wayo emuva kokuthi exolisile, wayithembisa ukuthi akasobuye aphinde ayishaye. ULee ubesefana nesiboshwa, aphume endlini uma ehamba nomyeni wakhe kuphela,” kusho umthombo.Uqhube wathi uNene phambilini wayeshade nomculi wokholo, naye okuthiwa waze wadivosa ngoba esekhathele ukushaywa.UNkk Nene uthe ucela ukungaphawuli njengoba lolu daba selusingethwe abomthetho, uzokhuluma uma isikhathi sesifanele.Ethintwa uNene ukuphikile ukuthi uvulelwe icala lokushaya yinkosikazi yakhe. Uthe lo osolwa ngokuba yinkosikazi yakhe uyilungu lebandla, ake ashutha nalo njengawo wonke amalungu ebandla.“Uma ngenze into enjalo ngabe angiboshwanga ngani? Kumanje ngiyoshumayela kwenye inkonzo,” kusho uNene.UNene kuvele ukuthi wakhonjwa indlela emsakazweni Imbokodo FM ngo-2018 emuva kokuhluleka ukuziphatha.Okhulumela amaphoyisa KwaZulu-Natal, uColonel Thembeka Mbele, ukuqinisekisile ukuthi uNene uvulelwe icala lokushaya esiteshini samaphoyisa KwaNdengezi.Uthe uvelile enkantolo ngoLwesihlanu kepha akazi ukuthi icala lihlehliselwe luphi usuku njengoba idokodo lisasenkantolo.",Inkosikazi igcine imvulele icala umfundisi oyiphilisa ngesibhaxu
"Unina womfundi, eligodliwe igama lakhe, uthe naye uzovulela uthisha icala ngoba nguyena owachukuluza ingane wayishaya ngezimpama. Uthe indodana yakhe, engalilandanga iripoti ngonyaka odlule, yayiyobhalisa kuvulwa izikole.“Angikaze ngiyibone iripoti kodwa ingane yangitshela ukuthi iphasile, yadlulela kwaGrade 10. Ngithole sekwenzekile ukuthi yayikade ithunywe ukuthi ibize umzali ngoba ibisekilasini elingafanele. Angikaze ngishayelwe ucingo esikoleni futhi ingane ayingitshelanga. Ngicabanga ukuthi ibisaba,” kusho umzali.Uthe ngosuku lwesehlo ingane yabizwa ehhovisi yahilizisana nothisha, wayishaya ngezimpama. Unofakazi wengane ezibonele lokhu.“Bengivele ngazi ukuthi kukhona akwenzile uthisha ngoba ingane yami iyathula, ibingeke imsukele. Ummese emgwaze ngawo yawuthatha komunye umfundi ephaketheni, ebimbone evula ngawo isicabha ekuseni,” kusho umzali.Uthe balinde ukungena enkantolo, wavuma nokuthi uyitholile incwadi yokumiswa komfundi.ISouth African Democratic Teachers’ Union KwaZulu-Natal ithi akakazobuyela esikoleni uthisha wesikole esiseHighflats ogwazwe ngumfundi obefuna ukuphasiswa ngenkani ngoLwesihlanu.Uthisha (40), oyiphini likathishanhloko eHlokozi High, uhlezi ukuze alulame. Kuthiwa umfundi obefeyile uGrade 9 ugwaze uthisha ngoba efuna ukudlulela kuGrade 10.UNobhala weSadtu KwaZulu-Natal, uNksz Nomarashiya Caluza, uthe uthisha akakalulami ngokugcwele usahamba odokotela. Emuva kokulimala kwadingeka ayohlala ekhaya eMgungundlovu ukuze alashelwe ngakhona.“Ngisho angalulama ngeke abuyele esikoleni singakacaci kahle isimo sezokuphepha. Sidinga ukuthi kuphume isinqumo ngaphambi kokuthi abuyele esikoleni. Ngeke simbuyisele esikoleni kungakacaci ukuthi kwenzekani ngoba naye uyesaba emuva kokwenzekile,” kusho uNksz Caluza.UNOBHALA weSadtu KwaZulu-Natal, uNksz Nomarashiya Caluza, uthe ngeke abuyele esikoleni uthisha ogwazwe umfundi eHighflats kungakaqinisekiswa ukuphepha kwakhe Isithombe: SADTUKZN FACEBOOKUthe ngoMsombuluko kube nomhlangano wazo zonke izinhlaka ezithintekayo okubalwa kuzo nenduna.“Sithole ukuthi induna imqhubile umfana nomzali wakhe kuyokhulunywa esikoleni. Lokho siyakujabulela ngoba kusho ukuthi nezinhlaka zomphakathi zilusukumele udaba,” kusho yena.UNgqongqoshe woMnyango wezeMfundo KwaZulu-Natal, uMnuz Kwazi Mshengu, ephephandabeni i-The Mercury elinguzakwabo waleli, uthe bathathe isinqumo sokummisa umfundi ngoba akakufanele ukuba sesikoleni ngenxa yakwenzile.Okhulumela amaphoyisa KwaZulu-Natal, uColonel Thembeka Mbele, uthe umfundi oneminyaka ewu-14 useboshiwe ngecala lokushaya ngenhloso yokulimaza. Ngesikhathi sokuloba bekulindeleke ukuthi avele eNkantolo yesifunda ePhungashe.Ikhansela uNkk Sithembele Mkhize lithe ikomiti le-ward yakhe belikhona emhlanganweni ngoMsombuluko.“Sibone kufanele nathi singenelele ngoba udaba lubucayi. Kuzoba nomunye umhlangano wabazali ngoMsombuluko ozayo,” kusho yena.",Unina ‘wogwaze’ uthisha uyamvuna
"AFRICAN NEWS AGENCY (ANA)OBENGUNGQONGQOSHE wezokuThuthukiswa koMphakathi kusukela ngoJuni nonyaka eGauteng uDkt Nomathemba Mokgethi, umenyezelwe izolo njengongqongqoshe omusha wezeMpilo kulesiya sifundazwe.Unkosikazi wowayeyimeya yaseGoli uMnuz Parks Tau, uNkk  Philisiwe Twala-Tau, umenyezelwe njengoNgqongqoshe wezokuThuthukiswa koMnotho eGauteng.Isikhala sikaNgqongqoshe wezeMpilo savuleka ngesikhathi uNdunankulu uMnuz David Makhura, exosha uDkt Bandile Masuku.UMasuku wathinteka ezinsolweni zokungahambisi ngendlela amathenda ezimpahla zokuzivikela kwiCorona.Kulolo daba kwakuthinteka abangani bakhe uMnuz Thandisizwe Diko noNkk Khusela Diko, okhulumela uMengameli Cyril Ramaphosa. Kumanje uNkk Diko usamisiwe emsebenzini. UMasuku usolwa ngokunikeza lo mndeni ithenda kaR125 million, enkampanini yabo iRoyal Bhaca Projects.UMasuku nalo mndeni bakuchitha lokhu.UNgqongqoshe wezokuThutha uMnuz Jacob Mamabolo, uyena obelokhu ebambele uMasuku owakhonjwa indlela ngo-Okthoba nonyaka.UDkt Mokgethi uneziqu zeMasters of Arts in Nursing Science, iziqu zobudokotela kwi-literature ne-philosophy yase-Unisa.Uke wasebenza kuMasipala waseMerafong, nakuMasipala waseTlokwe.UNksz Morakane Mosupyoe uzoba uNgqongqoshe  wezokuThuthukiswa koMphakathi.",Ungqongqoshe omusha wezeMpilo eGauteng
"I-EFF isisabise ngokuthi izombhikishela uMengameli Cyril Ramaphosa uma eke waqhubeka nezinhlelo zokuhlukanisa kathathu inkampani ephakela ugesi kuleli i-Eskom.UMengameli waleli qembu uMnuz Julius Malema, uthe kumele ishiywe kanje le nkampani ngoba uMengameli akazange achaze ngokuthi lolu hlelo luzohamba kanjani.Uthe uRamaphosa ufuna ukuhlukanisa le nkampani kathathu ngoba efuna kuzuze umndeni wakhe nosibali wakhe ongusomabhizinisi uMnuz Patrice Motsepe. “Indlela ofuna ukuyisebenzisa ukuyihlukanisa i-Eskom kuzoyenza ingasebenzi ngendlela. Ayikho into enomqondo osayichazile ngokuthi lokhu kuzokwenzeka kanjani. Uma uke waqhubeka nje siyi-EFF sizobhikisha ngoba asifuni ithintwe le nkampani.”Ukusho lokhu izolo ngesikhathi kunenkulumo mpikiswano ePhalamende eKapa ngenkulumo eyayibhekiswe esizweni eyathulwa nguRamaphosa ngeledlule.UMalema usho lokhu nje izolo bekunohlelo olwaziwa ngoStage 3 lokucima ugesi olwenziwe yi-Eskom. Kulokhu kuqale leli sonto le nkampani icima ugesi ukuze kongeke ugesi. Izolo ucinywe kusuka ngo-8 ekuseni kwaze kwaba ngu-11 ebusuku.Umholi weDA uMnuz Mmusi Maimane, uthe umangele ukuthi uRamaphosa uzwakalise ukushaqeka nokucikeka ukuthi i-Eskom icisha ugesi.“Kuyaxaka ukuthi uthi ushaqekile ekubeni ubukhona ngesikhathi kunezinkinga kwa-Eskom. Awuzange wenze lutho ngalezi zinkinga kodwa manje usuthi uthukile,” kusho uMaimane.Uthe ngeke akwazi ukuhlukanisa le nkampani uRamaphosa ngoba akaphethe kwi-ANC.“Ngeke i-ANC ikuvumele ukuthi uhlukanise i-Eskom ngoba umuntu ophethe uMnuz Ace Magashule (uNobhala jikelele we-ANC) hhayi wena. Awukho umnyakazo ozowenza ngoba nihlale nicula kanje bese kungenzeki lutho,” kusho uMaimane.Usomnotho uSolwazi Bonke Dumisa, weDumisa Investments, uthe kuboliwe kule nkampani yingakho inezinkinga ezingaka.Uthe izinkontileka zeminyaka ezingavuselelwa, ukungenela kosopolitiki nesikweletu esingaphezulu kukaR420 billion yizona zinkinga ezibhekene ne-Eskom.“Uma uMengameli engahlukanisa engazange achaze le nkampani, i-ANC izoba nenkinga. Lokhu kungayilimaza le nhlangano ngoba kumele ithi ikwenza lokhu ibe isikuchazile kwezwakala ukuhlukaniswa kathathu kwayo nokuthi yiziphi izizathu ezenze ukuthi ihlukaniswe,” kusho uDumisa.Okhulumela i-Eskom uMnuz Khulu Phasiwe, uthe udizili, namanzi abakusebenzisayo kusephansi yize uhlelo lokuphehla ugesi seluqala ukubuyela esimeni.Uthe bakhathazekile ngokuthi iziteshi iMedupi neKusile azikwazi ukuphehla ugesi owenele.UPhasiwe uthe bayakweletwa imali enkulu, wathi nabo babhekene nesikweletu esinguR420 billion.Omasipala bakweleta le nkampani uR18 billion, ngenyanga sikhula ngoR450 million.Abahlali baseSoweto bakweleta uR17 billion, isikweletu sabo sikhula ngoR50 million ngenyanga.Ngonyaka le nkampani ichitha uR55 billion ithenga amalahle.Izinyunyana zabasebenzi zikhalile ngokuthi uRamaphosa ufuna ukuyihlukanisa kathathu i-Eskom zathi kuzodilizwa abasebenzi abangu-50 000.UPhasiwe ukhale ngokuthi babuye basebenzise udilizi obiza kakhulu ukuze bagcine ugesi ukhanya.UPhasiwe uthe bachitha uR1 billion ngodizili ngenyanga wathi izwe lilahlekelwa nguR20 billion ngenxa yokucishwa kukagesi.UNobhala weCosatu KwaZulu-Natal uMnuz Edwin Mkhize, uthe basola ukuthi kunesandla semfene ngokunqamuka kwamandla kagesi kwa-Eskom.“Sikholwa ukuthi lento yenziwe ngumuntu ngamabomu, inhloso ukwenza sengathi i-Eskom iyahluleka ukusebenza ukuze igcine udayisiwe,” kusho uMkhize.Uthe isinqumo sokuhlukanisa kathathu i-Eskom ngezinye zezindlela yokulidayisa leli bhizinisi likahulumeni.“SiyiCosatu asihambisani nokuhlukaniswa kathathu kuka-Eskom ngoba lokho kuzodala ukuthi kulahleke amathuba emisebenzi. Ngeke siyeseke lento kuze kuba kuxoxiswana nathi sithole ukuthi izokwenzeka kanjani,” kusho uMkhize.Uthe bazomtshela uRamaphosa uma engasazenzi izinto kahle.UNgqongqoshe wezamabhizinisi kahulumeni, uMnuz Pravin Gordhan, uthe kuningi okwenziwayo ukuxazulula le nkinga yakwa-Eskom.Uthe azikho izinhlelo zokuthi le nkampani idayiswe njengoba kukhona abasho kanjalo.“Azakhiwanga kahle iziteshi iMedupi neKusile yingakho zingakwazi ukukhiqiza ugesi. Ukulawulwa kombuso yidlanzana yikhona okwenze kwaba nezinkinga kwa-Eskom,” kusho uGordhan.Uthe kunezinhlelo zouthi kucishwe ugesi ukuze kutholakale ugesi ongu-5 000MW, wathi izolo kube noStage 3 wokucishwa kukagesi.“Zisazobakhona nezinye izinhlelo zokucishwa kukagesi kuleli ngezikhawu ezehlukene. Ezinye izikhungo zikagesi zindala sivumelene nebhodi ukuthi sizolanda onjoniyela bangaphandle ukuze sikwazi ukubuyisela uzinzo kwa-Eskom.”",Eyokuhlukanisa i-Eskom abayizwa
"UMNYANGO wezeMpilo kuzwelonke usola ubugebengu bezikhungo zokusoka ezingekho emthethweni nenkani yokungafuni ukuhlolwa odokotela njengoba lenyuka izinga labantu abashona beyosoka e-Eastern Cape.Babalelwa ku-14 abakhwetha (abasuke beyosokwa) asebeshonile njengoba kuqale isikhathi sokuya entabeni kulesi sifundazwe.Phakathi kwabo kukhona nendoda eneminyaka engu-50 ebiyosoka kwagcina kuyenele.UMnuz Popo Maja, okhulumela uMnyango wezeMpilo kuzwelonke, uthi bahlala beshumayela minyaka yonke ukuthi isiko lokusoka kufanele liqhutshwe ngendlela ephephile engeke ibeke impilo yabantu engcupheni.“Siyasazi isimo sase-Eastern Cape futhi sikhathazekile ngaso, kuningi esikwenzayo ukuzama ukunqanda ukushona kwabantu. Siyasebenzisana neCongress of Traditional Leaders of South Africa (Contralesa) nezinhlaka zokugcinwa komthetho.“Abazali kufanele baqinisekise ukuthi izingane zihlolwa ngodokotela kuqala ngaphambi kokusoka,’’ kusho uMaja. Kuthiwa uma sekusondele isikhathi sokusoka ziningi izikole ezingoqhibukhowe ezivelayo zithi zisoka abantu, zibakhokhise imali.Inqwaba yabantu abashonile kuthiwa abakoNgcobo, Mdantsane, East London, Mbizana naseNyandeni.Leli siko lihlala liqhutshwa minyaka yonke uma sekuyisikhathi saphakathi nonyaka futhi kuvamile ukuthi kubikwe inqwaba yabantu abashonayo. Abanye baphuthunyiswe ezibhedlela besesimeni esibi, lapho bafike basinde, bagcine bengawuphonsi umbalane.UMohale uthe bayalihlonipha kakhulu leli siko lokusoka entabeni kodwa wathi ngeke kubekezelelwe ukufa kwabantu.Uthe bazoqinisekisa ukuthi labo abatholakala beqhuba umsebenzi wokusoka ngokungekho emthwethweni bayaboshwa bashushiswe.“UMnyango wezokuBusa ngokuBambisana neziNdaba zoMdabau esifundazwe Eastern Cape ulusingethe lolu daba.“Sizobambisana nawo namaphoyisa ngoba ayaphithiza endaweni, abheke izikhungo ezingekho emthethweni,’’ kusho uMaja",UMnyango usola ubugebengu kufa 14 kwabebeyosokwa
"KUMISWE isikhulu esiphezulu sesikhungo esigqugquzela ukufundiswa kwezibalo, iSayensi nokuthuthukiswa kwezobuchwepheshe KwaZulu-Natal, iMoses Kotane Institute (MKI).UMnuz Sbusiso Mpungose umiswe ekupheleni kwenyanga edlule ngezinto eziningi ezithinta ezokuphatha kwalesi sikhungo. Lesi sikhungo singaphansi koMnyango wezokuThuthukiswa koMnotho, ezokuVakasha nezeMvelo eKZN oholwa nguMnuz Sihle Zikalala. Umthombo weSolezwe uveze ukuthi ezinye zezinto uMpungose amiselwe zona wukuqasha esinye isikhulu ngaphambi kokuthi siye kohlonywa imibuzo ngalowo msebenzi esasifake isicelo sawo.Uthe lesi sikhulu sathatha incwadi yokuqashwa saya ebhange siyothenga imoto ekubeni singakaqashwa. “Okunye asolwa ngakho wukunika omunye wabangani bakhe imisebenzi ehlukene kulesi sikhungo. Usolwa nangokuthi wayethi uye endaweni ethile ekubeni engayanga,” kusho lo mthombo.Isikhulu sezokuxhumana eMnyangweni wezokuThuthukiswa koMnotho, uMnuz Harry Mchunu, sikuqinisekisile ukumiswa kukaMpungose sathi ibhodi limmise ukuze kuqhubeke uphenyo lwangaphakathi.“Ibhodi leMKI lisazisile ngokuthi limise isikhulu esiphezulu ukuze kuqhubeke uphenyo oluthinta ukuphatha. Asikwazi ukwanda kakhulu size sithole umbiko uma sekuphothulwe uphenyo.”Isolezwe lake labika ngesikhalo sezinye zezinkampani ezazithole ithenda lokufaka ubuchwepheshe bezokuxhumana eMnambithi Technical Vocational Education and Training (TVET) ezazingakhokhelwe yiMKI. Lezi zinkampani zasola lesi sikhulu ngokuthi asifuni ukukhokha ekubeni zawenza umsebenzi.I-MKI yaziphendulela ngokuthi kunophenyo mayelana nezikhalo zezinkampani ezithintekayo kodwa kuze kube manje azikakhokhelwa. Khonamanjalo umnyango kaZikalala ukhiphe izikhangiso kwabezindaba kulabo abafuna ukuba amalungu esigungu sokuphatha eMKI. Eminye yemisebenzi abazoyenza wukuqinisekisa ukuthi lesi sikhungo siphethwe ngendlela kulandelwe inqubomgomo, babheke nokuthi umsebenzi wenziwa ngendlela efanele. Bazoqinisekisa ukuthi ukuphathwa nokulawulwa kwe-MKI kusezingeni. Kumele babe nemfundo engu-NQF Level 7 nolwazi emikhakheni ehlukene okubalwa ukuphatha amabhizinisi, iSayensi nezobuchwepheshe, izifundo zasolwandle, ezokuphathwa kwemisebenzi kahulumeni, ezokuxhumana neminye imikhakha.",Kumiswe isikhulu esiphezulu ngezinsolo eziningi
"KUPHAZAMISEKE ukusebenza kwesibhedlela saseLimpompo kuhlaselwa odokotela abathathu.Esibhedlela iLetaba Hospital, kudutshulwe odokotela abathathu balimala kugasela amadoda endaweni abahlala kuyo kulesi sibhedlela izolo ekuseni.“Ziyahlaselwa izikhungo zezempilo eLimpopo, kumele kubekwe amaphoyissa kuzo zonke izibhedlela,” kusho ungqongqoshe wezeMpilo eLimpopo, uDkt Phophi Ramathuba.Amaphoyisa aseLimpopo aseqale uphenyo oluphuthumayo athungatha amadoda amahlanu agasela ehlomile okubikwa ukuthi atshontsha imali, iTV kanye namaselula kule ndawo.Kwelinye igumbi adubula udokotela, agwaza unkosikazi wakhe ngesikhali esicijile. Bathatha enye iTV, ilaptop nemali.Abathathu abalimele baphuthunyiswe esibhedlela.",Kudutshulwe odokotela (3) esibhedlela saseLimpopo
"INGASE ivale ngehlahla iCovid-19 kubahlali basemijondolo yaKwaGonokwakhe eCrammond ngase Mgungundlovu uma bengalutholi usizo lokuzivikela kuleli gciwane.Basho kanje abahlali bakule ndawo bekhuluma neSolezwe mayelana nezinselelo ababhekene nazo selokhu kwaqala uthaqa kuleli ngenxa yokubheduka kwegciwane leCorona.“Selokhu kwaqala ukuvalwa kwezwe akekho noyedwa umholi osewake wafika kule ndawo. Bagcina ngesikhathi kuvotwa ngonyaka odlule,” kusho omunye wabahlali.Uthe impilo inzima kule ndawo, kangangokuthi abazazi ukuthi banalo leli gciwane noma cha.“Into ezokwenzeka wukuthi bazokufa bonke abantu abahlala kule ndawo ngoba ayilandelwa yonke imithetho okuthiwa igcinwe ukuze abantu bangasuleleki ngecoronavirus,” kusho lo mhlali.Omunye wabo uthe amanzi awabonwa kule ndawo, okubashiya nenselelo enkulu uma sekumele bapheke, abasayiphathi eyokuwasha impahla nokugeza izandla njengoba umyalelo wabezempilo uthi ukuze kunqandeke ukusabalala kweCovid-19, kuzomele abantu bahlale begeza izandla.“Phambilini umasipala waseMshwathi ubuvamise ukusilethela amanzi okungenani kabili ngesonto. Manje kuyenzeka basilethele kube kanye,” kusho omunye wabo.Ngokusho kwalaba bahlali, kwafakwa inqwaba yamathangi amanzi kodwa ahlala engenamanzi, okushiya imibuzo yokuthi ayefakelwani uma engezukugcwalisa amanzi.“Uma kwenzekile basilethela amanzi, kuba wububhudubhudu abantu bewabanga ngoba aba yisilinganiso sethangi elilodwa ekubeni thina sibaningi kule ndawo,” basho njalo.Ngokwabo, kuyenzeka abanye babo bagcine bengawatholanga njengoba asuke ebangwa.Izinsiza zokuzivikela kwiCovid-19 namaphasela okudla asabalaliswa kweminye imiphakathi, bathe yizinto abazizwa ngendaba, bagcina ngokuzibona kumathelevishini bezwe nangazo ezindabeni ngoba azikaze zifinyelele kubona.“Iningi lethu asisebenzi ngakho asikwazi ukuzithenga lezi zidingo,” kuchaza umhlali.Ikhansela lakule ndawo uNksz Cebile Zuma uthe akanikeziwe igunya lokuphawula, wacela kuthintwe oyinhloko kwezokuxhumana kumasipla waseMshwathi, uMnuz Sbusiso Mkhithi.Iselula kaMkhithi ibingazamukeli izingcingo. Ngesikhathi sokuloba imilayezo ubengakayiphenduli.Ucingo lwakhe lwasehhovisi nalo belukhala lungabanjwa.",Ingase ivale ngehlahla iCovid-19 emijondolo &quot;enganakiwe&quot;
"LUNGILE MAJOKAIZOBUYA ngonyaka ozayo iVodacom Challenge emva kokuhoxiswa kwayo kulo nyaka ngenxa yokungabi nesikhathi esanele ngokuhlela lo mqhudelwano owasungulwa ngo-1999 ohlanganisa izinkunzi zaseSoweto, i-Orlando Pirates neKaizer Chiefs.Izolo abagqugquzeli balo mqhudelwano iSAIL nabaxhasi iVodacom baqinisekise imibiko ekade yasabalala ethi abalandeli bazoyizwa ngendaba kulo nyaka iVodacom Challenge.Umgqugquzeli wakwaSAIL, uJabu Mathibela, uthe ukungabi khona kwesikhathi esanele sokuhlela umqhudelwano yikhona okubenze bawuhoxise kulo nyaka.“Isikhathi yisona esibe yinkinga kakhulu. Uma ukhumbula kahle mhlawumbe kusaphele izinyanga ezimbili iVodacom ivuselele ukuseka kwayo la maqembu (Pirates neChiefs). Besingafuni ukuxhamazela, yingakho sibone kungcono ukuthi siwumise kulo nyaka bese siqhubeka ngozayo,” kusho uMathibela.Ukuqinisekisile ukuthi bebexoxa neNewcastle United edlala ku-English Premiership neTP Mazembe yaseDR Congo njengoba kulo nyaka bekulindeleke ukuthi umqhudelwano ubuyele emaqenjini amane esikhundleni samathathu.“Ngokujwayelekile sike siqede izingxoxo namaqembu ngoNovemba wonyaka owandulela okuzodlalwa ngawo. Manje sesiqalile amalungiselelo onyaka ozayo. Sesixhumene nenkampani esisebenzisana nayo e-UK ukuthi isibhekele amaqembu.”U-Enzo Scarcella, esinye sezikhulu zakwaVodacom uzwakalise ukuseseka isinqumo esithathwe abakwaSAIL wathembisa ukuthi kulindelwe umqhudelwano osezingeni eliphezulu ngo-2013.",Izodlalwa ngo-2013 iVodacom Challenge
"ZIMKHALELE umfundisi waseNgwelezane, eMpangeni, obanjwe oqotsheni ngamaphoyisa esontisa yize kuvalwe izwe kuliwa nokubhebhetheka kwegciwane iCorona.Lo mfundisi oboshwe ngeSonto kuthiwa uthathwe ngamaphoyisaemi epulupiti isha inkonzo ngemuva kokuthi amaphoyisa kaMasipala waseMhlathuze elunywe indlebeabathile abangamalungu ebandla mayelana nokuqhubeba kwenkonzo njengoba imigomo yokuvalwa kwezwe izinsuku ezingu-21 ingakuvumi ukuhlangana kwabantu okuhloswe ngakho ukuthi kugwemeke ukusabalala kwegciwane.Kuthiwa kuphinde kwaboshwa abanye abathathu eMhlanga khona eNgwelezane ababanjwe beqhuba ibhizinisi lokuwasha izimoto. Abanikazi bezimoto kuthiwa babalekile.Kuphinde kwavela ukuthi ngoMsombuluko kuboshwe iqeqebana labebesemcimbini womkhehlo kuyo le ndawo.Okhulumela uMasipala waseMhlathuze, uMnuz Mdu Ncalane, unxuse amalungu omphakathi ukuthi ahloniphe imigomo ebekwe wuhulumeni okuyimizamo yokuthi abantu baphephe kuleli gciwane.“Sicela ukuthi abantu bahlehlise imicimbi yabo kuze kudlule isikhathi sokuvalwa kwezwe. Lokhu kwenzelwa ukuphepha kwezwe kulolu bhubhane, ngakho abantu kubalulekile ukuthi bathobele imithetho bahlale emakhaya,” kusho uNcalane.UNcalane uziqinisekisile zonke izigameko ukuthi zenzekile.UTSHWALA obutholwe kobebulayishe emotweni yakhe ngesikhathi amaphoyisa enesivimbamgwaqo kuM4 eThekwiniImizamo yokuthola amaphoyisa ukuze aqinikise ayiphumelelangaKhonamanjalo amaphoyisa aseThekwini abophe ababili ngokutholakala nenqwaba yotshwala.Ngokusho kwamaphoyisa ekhasini lawo leTwitter, amaphoyisa abenesivimbamgwaqo emgwaqweni uM4 ngoMsombuluko ngesikhathi emisa imoto ebithutha utshwala.Umsolwa uhlatshwe ngemibuzo ngamaphoyisa wagcina eseyikhombile indawo lapho ethenge khona utshwala eGlenmore.Kube sekuboshwa owesibili ngokwephula imigomo yokuvalwa kwezwe.",Uboshwe esepulupiti umfundisi obanjwe eshisa inkonzo ngothaqa
"Lokhu kushiwo uNgqongqoshe weMfundo ePhakeme, iSayensi nobuChwepheshe, uDkt Blade Nzimande, esithangamini nabezindaba izolo.Uthe ukubhalisela ukufunda ezikhungweni zemfundo ephakeme kuzoba phakathi kukaMashi,15 no-Ephreli 15 ngonyaka ozayo.“Asikho isikhathi, kumele kufundwe ngempela kugwenywe ukujikijelwa ngamatshe uma kuqala unyaka ngoba siningi isikhathi esilahlekile,” kusho uNzimande.Uthe njengoba elakuleli selisesigabeni sesibili sikathaqa, izikhungo sezizovunyelwa ukwamukela * -66% wezitshudeni emagcekeni azo okulindeleke ukuthi ziqale ukufika kusuka ngesonto elizayo. Phakathi kwezitshudeni ezizokwamukelwa, yizona zonke obekumele zibuyele esigabeni sesithathu sikathaqa kodwa izikhungo zangakwazi ukuzamukela ngenxa yokuthi beziwumthamo omkhulu kulowo obuvumelekile, bese kube yizona zonke izitshudeni ezenza unyaka wokuqala kuyona yonke imikhakha.“Njengoba izibalo zezitshudeni ezizokwamukelwa emanyuvesi zenyuka, kuzomele siqaphele kakhulu ngoba leli gciwane lingase libuye, ngakho kumele kuqhutshekwe nokulandela yonke imigomo,” kuqhuba uNzimande.Uthe bangu-80 abantu okubikwe ukuthi bashone ngenxa yeCovid-19 ezikhungweni zemfundo ephakeme okukhona kubo abasebenzi abangu-35 basemanyuvesi, izitshudeni eziyisishiyagalolunye bese kuba izitshudeni nabasebenzi abakumaTvet College.Bangu-1 552 okutholakale ukuthi sebehaqwe yileli gciwane kanti u-557 kubona yizitshudeni.Uthe abangu-2 040 basezikhungweni ezigcina abanalolu bhubhane bese kuthi abangu-2 076 bazivalele. Uthe angu-14 amanyuvesi abonwe njengasebungozini obuncane bokubhebhetheka kweCovid-19 okukhona kuwo ne-University of KwaZulu-Natal ne-University of Zululand. I-Durban University of Technology yona ikleliswe kumanyuvesi asebungozini obuphakathi nendawo kanti iMangosuthu University of Technology ingenye yasengozini enkulu ukubhebhetheka iCovid-19.Mayelana nokunikezwa kwezitshudeni ama-laptop, uNzimande ugxeke abasola ukuthi kunenkohlakalo ngokunikezwa kwethenda.Uthe uhlangene neziphathimandla zeNational Student Financial Scheme (NSFAS), zakuqinisekisa ukuthi ayikho ithenda yama-laptop ekhishiwe.Unxuse bafundi kuthi benze isiqiniseko sokuthi bafaka izicelo ngokushesha esikhwameni seNSFAS bangalindi usuku lokugcina njengoba ukufaka izicelo kuqale kule nyanga kuyoze kuphele ngasekupheleni kukaNovemba.",Kuzophela ngo-2021 ukufunda emanyuvesi
"UXOLISILE uNgqongqoshe wezasekhaya uMnuz Malusi Gigaba ngokuphakamisela ilungu le-EFF ucikicane izolo ePhalamende.UGigaba uphakamisele uDkt Mbuyiseni Ndlozi, ucikicane ngesikhathi lo mkhulumeli we-EFF etshela uMengameli Cyril Ramaphosa ukuthi oNgqongqoshe kumele angabe esabathengele omakhalekhukhwini abanamakhamera kodwa baphathe obhopopo.Noma engazange abize gama lamuntu kodwa lokhu kubukeke sengathi ubebhekise kuGigaba ngoba kusanda kuputshuka i-video okuthiwa isisabalele ngisho ezinkundleni zemikhuba ezweni lonke lapho uGigaba ezishuthe iphobane.UGigaba uthe izigigaba zakamuva yizona ezenze ukuthi aziphathe ngale ndlela.""Ngiyaxolisa ngokuphakamisa umunwe. Noma ngingaphansi kwengcindezi ezinsukwini eziwu-10 ezidlule bekungamele ngiziphathe ngale ndlela,"" kusho uGigaba exolisa kuTwitter. I apologise, unreservedly, for this gesture. The petty taunts that provoked it and the strain I have been taking, over the past 10 days, are no excuse for my indiscretion which is perfectly summed-up in this tweet by 
@SpheDludla. 
https://t.co/Gqko6q5fG2— Malusi Gigaba (@mgigaba) 
November 7, 2018Abantu ezinkundleni zokuxhumana bebengakuzwa ukuxolisa kukaGigaba abanye bethi kumele asule manje ngoba usaqhubeka nokuzihlaza.  Too many apologies....Do the country a favour... RESIGN.Enough already— gianicos (@gianicos) 
November 7, 2018He is one of those bigger problems. He must go.— Segonye (@Maswanganye) 
November 7, 2018You're an ongoing embarrassment to the 
@CyrilRamaphosa
@GovernmentZA, your 
@MYANC, our 
@ParliamentofRSA, your wife and family and to 
#southafrica in general. 
#conductunbecoming. You should resign. This is not how cabinet ministers behave.— Simon Marais (@simonmaraisza) 
November 7, 2018Chief resign and go sort yourself out. You will try to make a political comeback in years to come, but for now go morena.Don't be the persona non grata! 
pic.twitter.com/wX6kK4mrVv— Morolong (@TowardsUhuru) 
November 7, 2018",UGigaba uyaxolisa ngokuphakamisa ucikicane
". Kusolwa ukuthi umcimbi wabo ubungoMgqibelo.Kwesinye isithombe uSgqemeza ubonakala embathe ingubo yokukulala, ingoduso yakhe ikhophoza eduze kwakhe, ithwele isicholo. Kushaye isikhathi sokuloba ucingo lwakhe luvaliwe. Abalandeli bakhe bebemhalalisela ezinkundleni zokuxhumana yize yena engazange athi vu ngomcimbi.Isolezwe lithole ukuthi umembeso ubusoPhongolo kubo kwengoduso yakhe. Igama lengoduso nguZinhle kodwa isibongo sayo asitholakalanga. Abasondele noSgqemeza bathe kabazi lutho ngomcimbi. Ozakwabo asebenza nabo kuKhozi FM bathe bebengazi lutho ngomcimbi kodwa babone izithombe ezinkundleni zokuxhumana.UHALALISELWE ngabalandeli bakhe ezinkundleni zokuxhumana uSipho ‘Sgqemeza’ Mbatha okuthiwa ubembesa ingoduso yakhe uZinhle wasoPhongoloUSqgemeza, ongowakwaCeza, kwaNongoma, usanda kushintshelwa ohlelweni lwasebusuku iSithakela Isizwe emuva kokususwa kolwasekuseni iVuka Mzansi Breakfast Show abelusakaza noNongcebo McKenzie. Akaqali ukuba nengoduso. Ngo-2016 kwabikwa ukuthi uhlukene nobeyingoduso yakhe uNksz Nqobile Mthungo wasoLundi.UNksz Mthungo, ongummeli, kwavela ukuthi ubesehambise ngisho ingqibamasondo, sekusezinhlelweni zokuthi ziwushaye. Kubuye kwavela ukuthi usenengoduso engudokotela nayo abagcine behlukene nayo. Abamaziyo bathi ujwayele ukungathandi ukuveza obala izindaba zakhe zothando.",Zinhle izindaba umsakazi woKhozi FM embesa
"KUSOLWA umbango wokwelapha njengembangela edale ukuthi owesilisa obeyinyanga Ekuthuleni ngaseTshelimnyama adutshulwe abulawe ngumsolwa, naye okuthiwa uyisangoma, ngoMgqibelo ntambama.UMnuz Tebello Qacha (27) waseLesotho kuthiwa udutshulwe emva kokuxabana nomuntu owaziwayo endaweni ngesikhathi bephuza.Ngokuthola kweSolezwe kuthiwa umufi ubeke wadutshulwa amahlandla amathathu kanti kusolwa isangoma ngokumbulala. Umufi wasinda kulesi sigameko kodwa wagcina edutshulwe washona ngoMgqibelo.Intombi kamufi, uNksz Nomazwe Sibango, ithe kade iphuma emsebenzini ngesikhathi uQacha eyishayela ucingo ethi ayiphathe inyama yethumbu khona ezolipheka ngoba uyalihalela.“Ngifike endlini ngakhumula ngawasha izitsha ngaphinde ngayokha amanzi. Kuthe ithumbu ngisalifake emanzini ukuze kuncibilike iqhwa kwakhala ucingo ngishayelwa ngumfowethu wathi sebembulele umlamu wakhe. Indawo ashonele kuyo akuyona indawo ahlala kuyo. Ngiphuthume ngaleso sikhathi nomama ebenginabo endlini ngafica isidumbu sakhe silele eduze kwenye indlu. Angizange ngithole ncazelo kodwa izincazelo bengilokhu ngizithola kancane kancane ngesikhathi kukhuluma amalungu omphakathi. Ngesonto eledlule umufi ungishayele ucingo ngisemsebenzini wangitshela ukuthi kukhona umfana othwasayo omgeje ngezinhlamvu ezintathu ethaveni yaseDassenhoek. Ungitshele ukuthi umfana umzondela ukuthi yena wazi umuthi ekubeni yena (umsolwa) engakwazi ukwelapha. Ngicabanga ukuthi umbango wabo usukela ekwelapheni,” kusho uNksz Sibango.UMNUZ Tebello Qacha obeyinyanga Ekuthuleni ngaseTshelimnyama kusola ukuthi ubulawe yisangoma kubangwa indaba yokwelapha ngoMgqibelo.Ilungu lomphakathi, uMnuz Wiseman Nzimande, lithe baphatheke kabuhlungu ngendlela okwenzeke ngayo ngoba bebengalindele ukuthi kushone umuntu ngoMgqibelo ntambama kodwa isidumbu sakhe size sithathwe ngeSonto.“Entathakusa ngabo 2 kufike amaphoyisa aKwaNdengezi athi abizwe ngu-10111. Kuthe uma efika athi akukho angakwenza ngoba awasebenzeli ngalapha athi azobiza amaphoyisa aseMariannhill afike emuva kwesikhathi eside,” kusho uNzimande.Okhulumela amaphoyisa KwaZulu-Natal, uBrigadier Jay Naicker, uthe amaphoyisa aseMariannhill aphenya icala lokubulala emva kokutholakala kwesidumbu sowesilisa.“Kusolwa ukuthi ngehora lesithupha izolo (ngoMgqibelo) ntambama, umufi ubesendaweni eyimijondolo Ekuthuleni ephuza nabantu abangaziwa. Kube nengxabano owesilisa oneminyaka engu-27 wadutshulwa ngumuntu owaziwayo. Umufi udubuleke esifubeni washonela endaweni yesehlakalo. Kuboshwe owesifazane oneminyaka engu-28 okusolwa ukuthi uyena odale ukuthi kuze kube nengxabano phakathi kukamufi nomsolwa. Umsolwa usathungathwa ngamaphoyisa kanti kulindeleke ukuthi abanjwe khona maduze,” kusho uNaicker.",Kufunwa isangoma ngokufa kwenyanga
"EZINSUKWINI lapho sekubukeka sengathi ukaputeni eqenjini lebhola useqokwa ngokodumo oluhambisana negama lakhe ngaphezu kwezimpawu zobuholi, uya uncipha umkhuba wokuthi lo msebenzi unikwe abadlali basemuva nokuyinto ebingesiyo inkinga phambilini.Bazokhumbuleka abaholi abanjengoJohn Terry ohole iChelsea ne-England, Lucas Radebe ohole iBafana Bafana kwi-1998 Fifa World Cup kanjalo neLeeds United noFabio Canavarro onqobe i-2006 Fifa World Cup engukaputeni we-Italy.Basekhona nokho abadlali basemuva abawenzayo lo msebenzi kanti uma kukhulunywa ngeDiski Yomhlaba kusheshe kufike amagama kaThiago Silva ongukaputeni weBrazil neParis Saint Germain noSergio Ramos weReal Madrid neSpain.Eduze kubukeka belandelwa nguVirgil van Dijk ohola iNetherlands kanti abaningi ababona lokhu kuzomlolongela ukuhola neLiverpool ethungathunga izicoco zokufakazela ukubalwa namaqembu amakhulu e-England.Uma umqhathanisa noSilva noRamos, uVan Dijk (27) musha emsebenzini wokuhola izwe lakhe futhi cishe nguye obhekene nenselelo enkulu kwazise unikwe ibhande ngoMashi amaDutch esevele ehlulekile wukuzibekisela indawo kwi-2018 Fifa World Cup.Sekuwumlando ukuthi uRamos nezakhe bakhishwe esigabeni samaqembu angu-16 kanti noSilva neSelacao babuyele ekhaya beshesha.Bobabili laba bekungokwesibili behola amazwe abo kwiWorld Cup kwazise bakwenzile nango-2014 eBrazil.Abahlaziyi bebhola e-United Kingdom abakufihli ukuthi bambona uVan Dijk engukaputeni olandelayo weLiverpool okuyimanje iholwa nguJames Milner noJordan Henderson.Abaphaphalazi kodwa ababona kanjalo kwazise iLiverpool yiyo ekhulise igama likaVan Dijk imthenga ngezindodla ezimenza namanje abe ngumdlali wasemuva obiza imali eshisiwe ukubedlula bonke emhlabeni.ILiverpool imthenge kwiSouthampton ngo-75 million wopondo (R1.4 billion). ngesizini edlule ngemuva kokumataniswa namaqembu amaningi amakhulu e-Europe.Ukuthengwa yiqembu elikhulu ngemali eshisiwe ngenye yezinto umqeqeshi weNetherlands, uRonald Koeman, angafihlanga ukuthi zibe nomthelela ekuqokeni uVan Dijk.Okunye okube nomthelela wukuwagaxa emgibeni eqenjini lesizwe kuka-Arjen Robben odlala kwiBayern Munich engompetha beGermany Bundesliga.“Ngicabanga ukuthi kungabalwa nokuhlonipheka okukhulu umdlali angakuthola ukuba ngukaputeni wezwe lakho. Yinto enhle kakhulu - hhayi kuwe nje kuphela kodwa nasemndenini wakho nokutuseka komsebenzi wokuzi-khandla osuke usuwenzile kusukela ngosuku lokuqala (ebholeni elikho-khelayo). Yinto enhle kakhulu,” kusho uVan Dijk emithonjeni yebhola yaphe-sheya.I-Uefa Nations ngu-mqhudelwano wokuqala kaVan Dijk engukaputeni weNetherlands nokufanele babone ngawo benoKoeman ukuthi bazophumela yini ukubuyisela ibhola lamaDutch esicongweni somhlaba.Emdlalweni wokuqala weNations League ezikaVan Dijk zithelwe othulini ngo 2-1 ngompetha bomhlaba, iFrance.Lo mdlali udlale ingcwenga ngoMgqibelo waze washaya negoli ngesikhathi behlula iGermany ngo 3 - 0 emdlalweni we-Uefa Nations",Ukuhola iNetherlands kumqinisela iLiverpool
Mhleli: Esinye sezizathu ebesidala ukuthi ngithenge iphephandaba langoMgqibelo ngaphandle kokuphuthelwa yingenxa yengosi yeNkonzo yaseKameleni.Angazi noma yimi kuphela yini enginakayo ukuthi sengathi intokazi yakwaGumede isiqala ukukhathala.Uyazi kuqala sinomama wasekhaya sasibangisana ngalo iphephandaba endlini ngenxa yengosi kaMaGumede.Muva nje akusenjalo. Sengathi usekhathele usisi. Kungaba yinto enhle ukuthi mhlawumbe aphunyuzwe kutholakale omunye umuntu uma kungukuthi usephelelwe ushatini.Mhlawumbe ukuthatha ikhefu ayothatha amandla kungamsiza. Ingosi yakhe ayisafani neze nasekuqaleni. Ngiyakhumbula ukuthi nakulowo odweba opopayi uQap’s Mngadi ngake ngabona isikhalo esifanayo ngemidwebo yakhe wavuka emaqandeni wazithuntutha.Ngingajabula uma uMaGumede ezowamukela ngendlela eyakhayo umbono wami njengomlandeli wengosi nomfundi wephepha.Vusi MbathaEMAGABHENI,[IMIBONO] Angisawutholi umsoco engosini kaMaGumede
"UMSUNGULI wekhasi labesifazane elikuFacebook, iLadies House, uzokhuluma ngaleli khasi kuKhozi FM kusasa.UChris Bhoni wodumo lwekhasi elididiyele abantu besifazane bodwa, okushaye isikhathi sokuloba bengu-358 997, umenywe ukuba azokhuluma ngalo ohlelweni lukaTshatha Ngobe noSelby Mkhize, iWoza Nabangani Bakho kusasa.UBhoni, odabuka eLusikisiki kodwa osezinze ePinetown, ukuqinisekisile lokhu.Uthe uzobe eyochaza kabanzi ngokwenzeka kuleli khasi nenhloso yakhe yokulisungula.“Ngithokoze kakhulu ngokumenywa wuKhozi FM ukuba ngizokhuluma ngeLadies House. Kuningi abantu abahlale bekuzwa ngaleli khasi kokunye kube okuhle nokubi. Ngizokwenza isiqiniseko sokuthi ngicacisa konke ngaleli thuba engiphiwa lona,” usho kanje.Ukhuluma kanje uBhoni kungenxa yokuthi kunamahlebezi okuthi abesifazane abakulona bakhuluma izindaba zemixovo nezamadoda kuphela.Uthe kuningi okuhle abantu abangakwazi njengokuthi kugcwele izifundiswa ezingesabi ukwabelana ngolwazi lwemikhakha ezikuyona.“Kuyelulekwana, kunikwana uthando, kuyesekwana kokuningi eLadies House. Uma kunowesifazne onenkinga bonke bayesekana bamsize. Ngikhuluma nje kugunjwa usuku lukaMandela kukhona abasize umndeni ohlwempu bawakhela bafaka nempahla,” kuchaza uBhoni.ILadies House ayiwemukeli amadoda nokwenza amanye acasuke abone ebandlululwa. Lokhu kwenza amanye agcine esethuka uBhoni ngokuthi nguye kuphela indoda kwabesifazane.ELadies House abesifazane bagcina sebebizana ngoMnaks kanti uBhoni ubizwa ngo-daddy.",Umenywe kuKhozi FM umsunguli weLadies House
"UMBHISHOBHI unxuse abesifazane ukuthi bayeke ukusontela imishado kodwa uma becela ukuthandazelwa bacele izinto ezizobathuthukisa.UMbhishobhi Mpendulo Nkambule, obekhuluma emcimbini obuseBotanic Gardens eThekwini ngoLwesihlanu, uthe abesifazane abahlukane nokusontela imishado.UMbhishobhi uNkambule ubekhuluma eyala abesifazane ngokubaluleka kokuzimela nokuphumelela ngaphandle kokuthola umuntu wesilisa.Uthe usekhathele ukukhulekela abesifazane abafuna umendo ngoba bagcina sebegxila ekufuneni umshado bakhohlwe ukukhonza uNkulunkulu nokuthuthukisa impilo yabo.“Mina angisabakhulekeli abafuna ukuthandazelwa ngoba befuna umshado namadoda. Uzothi uyayithola uthole ixoxo lendoda. Ungazibulali ngoba lithi iBhayibheli konke okuhle kuvela kuNkulunkulu. Impumelelo yomuntu wesifazane ayikho kumuntu wesilisa, abantu besifazane kumele bakhulekele impumelelo umshado uzolandela njengesibusiso,” kusho uMbhishobhi uNkambule.Akagcinanga ngokukhipha iziyalo kodwa uphinde wenza nomkhuleko oyisipesheli abehlose ngawo ukubuyisa ithemba kwabesifazane. Akakhohlwanga ukubayala ngabesifazane baseBhayibhelini ababebhekene nezimo ezehlukene kodwa abazinqoba ngokulinda.“Konke kunesikhathi sako neBhayibheli liyasho. Umkhuleko oshintsha impilo yomuntu. Uma ungowesifazane ohluphekile thululela izinkinga zakho kuJehova,” kusho uMbhishobhi uNkambule.Kuwona lo mcimbi akakhohlwanga ukukhulekisa nabesifazane abanezingqinamba zokuthola izingane.",'Celani okuzonithuthukisa niyeke ukufuna imishado'
"INKANTOLO yokuDluliswa kwamaCala yakuleli, ngoMsombuluko ithathe isinqumo sokuwachitha amacala “okungalandeli imigomo ebekiwe” abebhekene nenjinga yaseThekwini, uNkk Shauwn “MaMkhize” Mpisane.Ngokwamaphepha asenkantolo, leli cala beliphakathi kwenkampani kaNkk Mpisane, iZikhulise Cleaning Maintenance & Transport nosihlalo wekomiti labaphenyi leConstruction Industry Development Board (CIDB) nabanye.Ngo-Ephreli ka-2013 iCIDB yathumelela uNkk Mpisane, isaziso, imazisa ngamacala angu-20 abhekene nawo ngenxa yokwephula imigomo ethile yaleli bhodi.UNkk Mpisane wabe esefaka isicelo ekomitini labaphenyi sokuthi ahoxiswe amacala, nokungenzekanga njengoba lanqaba leli komiti.Ngesikhathi ethintwa uNkk Mpisane, uyalele intatheli ukuthi ixhumane nommeli wakhe, okunguyena ozochaza kabanzi.UMnuz Phila Magwaza wakaGarlicke & Bousfield Inc ongummeli kaNkk Mpisane uthe amacala achithwe ngenxa yokungalandelwa ngendlela komthetho ngesikhathi kusungulwa uphenyo.Echaza uthe: “Uphenyo obeluphambi kwenkantolo belungekho emthethweni.Umuntu owayenza uphenyo wayengagunyaziwe ukwenza lolu phenyo ikakhulukazi njengoba umthetho wakuleli ukubeka kucace ukuthi inhlangano enjengoCIDB, kumele izenzele yona uphenyo lwayo noma yenzelwe wuhlaka oluthile lukahulumeni.”Uthe okunye okwenze la macala ahoxiswa, wukuvela kokuthi uphenyo lwalenziwe wumphenyi ozimele nokungaqondakali ukuthi wayegunyazwe ngubani ukwenza lolu phenyo kwazise ukuthi nohlaka lweSpecial Investigating Unit (SIU) aluphumelanga obala ukuthi umphenyi wayethunywe ngubani.Phakathi kwamacala abebekwe uNkk Mpisane kubalwa elokuhambisa izitifiketi zentela eziwumgunyathi, ukungaveli noma ukwehluka kwemali ebhalwe ezitatimendeni zemali, nokungavezi ukuthi kukhona umuntu asondelene naye owake walahlwa icala lenkohlakalo.UMagwaza uthe ngokwabo icala seliphelile yize bengazi-ke ukuthi iCIDB izothatha liphi igxathu elilandelayo.Leli phephandaba lizamile ukuxhumana nabakwaCIDB ukuthola ukuthi kuzokwenzakalani njengoba sekuphume lesi sinqumo esivuna uNkk Mpisane kodwa imizamo ayiphumelelanga njengoba beluzikhalela lodwa ucingo ehhovisi lungabanjwa.",UShauwn Mpisane uvunwe yinkantolo emacaleni
"MHLENGI SHANGASEKUQALWA kuleli sonto ukugonyelwa iCovid-19 kothisha KwaZulu-Natal njengoba kulindeleke ukuthi kufike imigomo engu-110 400 yakwaJohnson&Johnson.Lokhu kumenyezelwe nguNdunankulu wesifundazwe, uMnuz Sihle Zikalala, izolo ekhuluma esithangamini sabezindaba lapho ethe kuzovulwa nezinye izikhungo ezingu-21 zokugoma.Uthe ezinye zezifunda zizovula ezinye izikhungo zokugoma kanti ezinye zivele zinazo ukuze othisha bakwazi ukuyogoma.Ubalule nokuthi basabheka nokuth iizikhungo zivulwe nangezimpelasonto ngoba othisha basebenza kusuka ngoMsombuluko kuya kuLwesihlanu. “Sikhathazekile ngokuthi ezikoleni ezimbalwa siyanda isibalo sabafundi abatheleleka ngegciwane. Esinye sezikole saseMzinyathi, kubikwe ngoLwesihlanu ukuthi abafundi abangu-16 batholakale ukuthi banegciwane. Kanjalo nasesikoleni esisoThukela kubikwe ukuthi bangu-15 abafundi abatholakale ukuthi benalo,” kusho uZikalala. UNgqongqoshe wezeMpilo esifundazweni, uNksz Nomagugu Simelane, uthe bazogoma bonke othisha kodwa bazoqala ngalabo abanezifo ezingamahlalakhona.Uthe kusahlelwa indlela lolu hlelo oluzohamba ngayo wathi othisha bazozwa ngomnyango wezemfundo ukuthi kumele baye kuphi nokutih baye nini ukuyogoma.“Sinxusa othisha ukuthi bangaphumi bonke bayogoma, bazozwa ngomnyango wezemfundo ngoba uhlelo lusasetshenzwa. Asifuni ukuthi kuphazamiseke ukufunda nokufundisa yingakho singafuni ukuthi othisha baphume bonke ngesikhathi esisodwa bayogoma. “Sisabheka ukuthi ezinye izikole azikho yini eduzane nendawo okugonyelwa kuyona ukuze kube lula ukuthi othisha baye ngosuku oluyoshiwo ngumnyango wezemfundo.”Kwenzeka lokhu nje izinyunyana zothisha zifuna othisha bagonywe  ngokushesha njengoba noMnyango weMfundo eyisiSekelo uhlela ukuthi ngoJulayi 26 babuyele bonke abafundi basemabangeni aphansi ezikoleni.  ",Kuyaqala ukugomela iCovid-19 kothisha eKZN
"LIBOSHIWE iphoyisa elingumnikazi wendawo yokucima ukoma ebiqhubeka nokudayisa utshwala bukhoma, okuphambene nemigomo kathaqa okuhloswe ngayo ukugwema ukubhebhetheka kwegciwane iCorona.Iphoyisa elingumphenyi wamacala esiteshini samaphoyisa eKranskop, kuthiwa liboshwe ngoMgqibelo ngemuva kokuthi bekuphuzwa ebhizinisini lalo eliseTsheni, KwaNtunjambili, kungavaliwe yize kungavumelekile ukudayiswa kotshwala nokuvulwa kwezindawo zokucima ukoma ngalesi sikhathi sikathaqa.Umthombo okhulume neSolezwe wakhona kule ndawo ongeke uvezwe, uthe ibhizinisi lokucima ukoma elaziwa ngokuthi kuseGugulethu, belingakaze livalwe kangangoba bese kusuka nabaqhamuka kwezinye izindawo bezothenga kulona.“Bekuhlala kugcwele kukhombisa ukuthi utshwala budayiswa bukhoma akufihliwe. Okubuhlungu wukuthi amanye amabhizinisi otshwala abevalwe yiwona amaphoyisa kodwa leli beliqhubeka lisebenza. Amanani otshwala abesekhuphuke ngendlela ebabazisayo kukhombisa nje ukuthi bebethole ithuba lokwenza imali ngoba endaweni yonke abantu bese bethutheleka khona,” kusho umthombo.Uthe zingaphezu kwesithupha izindawo zokucima ukoma endaweni futhi zonke zivalile kodwa eyaleli phoyisa okuthiwa belidayiselwa abangani balo, beyiqhubeka isebenza.Omunye umthombo ongathandanga ukudalulwa, uthe ziningi izigameko zokuphambana nomthetho ebezenziwa yileli phoyisa kodwa lingaboshwa.Okhulumela amaphoyisa kuzwelonke, uBrigadier Vish Naidoo, uthe amaphoyisa athole umbiko mayelana nephoyisa elingu-constable elinebhizinisi lokudayisa utshwala.“Ngesikhathi amaphoyisa ophiko lwePublic Order Policing ehambisana nawaseKranskop, athole iphoyisa lidayisa ugwayi esitolo saso iGugulethu. Libe selibekwa icala lokwephula imigomo yokuvalwa thaqa kwezwe lahlawuliswa imali enguR2 000. Lizophinde lithathelwe izinyathelo ngaphakathi,” kusho uNaidoo.",Kuboshwe iphoyisa lendawo yokucima ukoma
"NAKUBA kukhona ababona sengathi uGeorge Lebese washaya isikhala ngokushiya iKaizer Chiefs wasayina kwiMamelodi Sundowns kodwa umqeqeshi waleli qembu lasePitoli usamile ekutheni lo mdlali uyamdinga.Kunzima kuLebese ukuthola ijezi kwiSundowns. Egcina ukubonakala enkundleni, umqeqeshi uPitso Mosimane, watshela abezindaba ukuthi lo mdlali wakhala ngokukhathala, wase emkhipha. Waveza ukuthi akaqinile ngokwanele, ngakho kunohlelo lokuziqeqesha abamakhele lona, lokumakha ngokomzimba.Kusukela lapho ulizwa ngendaba ijezi alibanga nabadlali abanjengoSibusiso Vilakazi noKhama Billiat kwiDowns.Ngempelasonto, uLebese uthole ukugijima amanenjana ngesikhathi bedlala naMaZulu FC kowe-Absa Premiership.“UGeorge uyasebenza ngokuzikhandla ejimini. Siyamakha. Ungumdlali obalulekile kakhulu kithina. Umbonile nje nasenkundleni ukuthi ungene wawenza umehluko. Kukhona lapho ebesendaweni enhle yokuthi ashaye igoli ngebhadi uGaston Sirino wangamphasela,” kusho uMosimane ngemuva komdlalo waMaZulu. ULebese ukhona eqenjini leSundowns elibhekise amabombo eRwanda lapho lizodlala neRayon Sport koweCAF Champions League. Lona ngumdlalo womlenze wokuqala wokuhlungela amaqoqo. Unamuhla e-Amahoro National Stadium, eKigali ngo-6 ntambama.E-Angola iBidvest Wits izodlala neDe Agosto ngo-5 ntambama kuwona lo mqhudelwano.Ngesikhathi uMosimane esayinisa uLebese, Oupa Manyisa no-Aubrey Ngoma ubemi kwelokuthi ufuna bazolekelela iqembu lidle ubhedu kwiChampions League. ISundowns yanqoba le ndebe ngo-2016.Kulaba, uManyisa kuphela ofike wayithola indawo kwabaqala imidlalo njengoba eyibamba esiswini nokaputeni uHlompho Kekana noma noTiyani Mabunda.ISundowns iya kulo mqhudelwano ifuna ukukhokha isibhongo sanyakenye lapho ikhishwe yiWydad Casablanca yaseMorocco kuma-quarterfinal.I-Rayon Sport abazodlala nayo ihlule iLydia Ludic yaseBurundi emzuliswaneni wokuqala wokuhlunga. La maqembu azongena enkundleni iRayon igubezelwe yifu njengoba iCAF iyiphenya ngokuthenga umdlalo wayo neLudic. Ngemuva kwalokho umqeqeshi wayo ushiyile njengoba sekubambe * -Ivan Jacky Minnaert. NgeSonto leli qembu linqobe umdlalo walo weligi ngo 3-0.Ngemuva kwawo uMinnaert utshele abezindaba ukuthi bafuna umphumela omuhle kwiSundowns phambi kwabalandeli babo.“IMamelodi Sundowns ingelinye lamaqembu aphambili e-Afrika. Sizoya emdlalweni wangoLwesithathu (namuhla) sinento eyodwa emqondweni, ukwenza kahle phambi kwabalandeli bethu. Siyibukile imidlalo yabo yakamuva neyeChampions League. Bayiqembu elihle uma lihlasela. Kuzomele sikwazi ukumelana nanoma yini abayilethayo,” kusho uMinnaert kwi-www.newstimes.co.rw",UPitso akaguquki ngoLebese
"USETHOLE ukwesekwa nguzakwabo alinginisa naye kwiSibaya uCeleste Ntuli odabeni lokugxeka ukuziphatha kukanontandakubukwa uZodwa Wabantu. UCeleste usanda kutinyelwa nguZodwa owayeziphendulela kwinkulumo abanayo emsakazweni iPower FM lapho amgxeka khona wathi akazihloniphi futhi kumele ahloniphe umzimba wakhe agqoke iphenti. “Amantombazane amnyama awanakwa uma esebenza kanzima, enza izinto ezinhle. Kodwa kukhona amantombazane avele akhumule izikhindi zawo zangaphansi, wonke amehlo athi njo kuwona. Angikuqondi ukuthi yini wonke umuntu akhulume ngale nto, iyanyanyisa, yenza thina bantu besifazane abamnyama sibukeke kabi,” kusho uCelesteEziphendulele ezinkundleni zokuxhumana eqeda ukuzwa le nkulumo uZodwa wabiza uCeleste ngengulube.December Boss noma yini🔥🔥🔥🔥🔥🔥🔥A post shared by 
zodwalibram(@zodwalibram) on Dec 28, 2017 at 11:11pm PST“Uma ngiyiShebeen Queen ngomsebenzi wami, wena uyingulube engcolile sihla.... Uthi ngeke uthathe nami isithombe uma sihlangana. Ngabe bengisicelile yini? Angidinge kuthandwa muntu mina. Ngiyacela ukuthi ungafaki igama lami uma ukhuluma ngomsebezi wakho,” kubhala uZodwa. Kuleli sonto lolu daba lungenelwe nawu-Ayanda Borotho, olingisa indawo kaMaDlamini kwiSibaya oshade noMpiyakhe Zungu. ""Uma ungeke uthande ukubona indodakazi yakho yenza okufanayo, ungakubizi ngenkululeko. Akekho umzali ophilile ekhanda ongathi kulungile ukuthi ume phambi kwamadodakazi ethu nentsha yabantu besifazane ubatshele ukuthi abasebenzise indu...(esebenzisa igama elilumelayo) ukuze bathole abakufunayo ngoba siyadli..."" U-Ayanda uthe lo myalezo ubhebhezela indlela yokubukwa kwabantu besifazane ""njengezinto zocansi"". ""Ngeke sithi kulunguli ukubhebhezela umyalezo oyingozi kanje. Kuyimanje asiphephile njengabantu besifazane, manje sesitshela abantu besilisa ukuthi ""isifane lento"". KuCeleste, siyabonga ngokuma wedwa uhlaselwa ngokungengqondo ngenkathi ukhuluma iqiniso lakho. Amandla kubantu besifazane abangeke bavume ukuthuliswa,"" kuphetha u-Ayanda. ",UCeleste usekwe 'umaDlamini' koluka Zodwa Wabantu
"AKASIBONI isidingo sokuxhamazela umqeqeshi weCell C Sharks, uRobert du Preez Snr, yize seziqalile izinkulumo zokuthi leli qembu yilona elizobamba ibhuleki kwawaseNingizimu Afrika kwiVodacom Super Rugby.Nakuba iSharks iqale ithwelwe ngeqoma, kodwa emidlalweni emine yokuqala isihleli kunombolo 9 kwi-log ehlanganise wonke amaqembu akhona kulo mqhudelwano. Lokhu kuqala ngebatha sekwenze abaningi bajika imiqondo ngeSharks esanqobe kanye yashaywa kabili yase idlala ngokulingana emidlalweni yayo yokuqala emine.Yize kunje kodwa uDu Preez ukholwa wukuthi indlela abazoqala ngayo oweMelbourne Rebels namuhla, iyona ezocacisa indlela ngebanga elizohanjwa ngoShaka kule sizini. Lo mdlalo weSharks neRebels esendaweni yesibili kwi-log lapho ilandela khona i-Emirates Airlines Lions ungo-10.45 ekuseni, e-AMMI Park.“Angiwangabazi nangephutha amava abanawo abadlali bami. Angikungabazi futhi ukuthi sizosiguqula isimo size.""ISuper Rugby inzima ngendlela ongeke ukwazi ukuyichaza ngakho-ke konke okwenzekayo (imiphumela) kufanele ukwamukele kukukhulise kungakhathalekile ukuthi kuhle noma kubi,” usho kanje uDu Preez esehhotela leSharks, eMelbourne e-Australia.“Ayikho into emqoka njengokuqala kahle umdlalo weRebels. Uma singaqala kahle sizoba ngenkulu inkinga kubona yize behambela phezulu kwazise baqale kahle.”Esikimini sakhe uDu Preez uqale ngabadlali basemuva okuyibona vele laba abebethwelwe ngeqoma ngaphambi kokuqala komqhudelwano ukuthi iSharks izodla ngabo. Lapha singabala uCurwin Bosch, Sbu Nkosi, Lukhanyo Am, Marius Louw, Lwazi Mvovo noRobert du Preez Jnr. UMakazole Mapimpi ngeke adlale kwazise akekho nasebhentshini.Isiyonke imidlalo yeVodacom Super Rugby Imi kanje:Namuhla: Crusaders v Bulls (AMI Stadium, 8.35am); Rebels v Sharks (AAMI Park, 10.45am).Kusasa: Sunwolves v Chiefs (Prince Chichibu Memorial Stadium, 6.15am); Hurricanes v Highlanders (Westpac Stadium, 8.35am); Stormers v Reds (DHL Newlands, 5.15pm); Jaguares v Lions (Estadio Jose Amalfitani, 11.40pm).",Usenethemba lokuvuka emaqandeni oweSharks
"IQOPHE umlando ithola u-100% iVelabahleke High, yaseMlaza eyagcina ukuphasa ngale ndlela ngo-1999.Lesi ngesinye sezikole esihlale senza kahle njengoba sithola ngaphezulu kuka-90% minyaka yonke kwa-matric.IMenzi High iphinde edume ngazo ngokuthi ithole u-100% osekuphele iminyaka engaphezulu kuka-10 iwuthola.UMfundisi Bheki Mhlongo, uthishanhloko waseVelabahleke uthe ukusebenzisana okuhle nothisha yikhona okuthele izithelo zemiphumela emihle.Uthe ukuhlangana njalo nabafundi abangenzi kahle kanjalo nemihlangano abeba nayo nabazali yiyona eyenze ukuthi benze kahle.“Bengihlangana nabafundi abangenzi kahle njalo ngenyanga kanjalo nalabo abenza kahle sibagqugquzele. Siqinisekisa ukuthi ngoJuni/Julayi siyayiqeda isilabhasi ukuze sibuyekeze. U-matric uqalile nje ukufunda ngoJanuwari 3 kuzothi kuvulwa wona uzobe usuhambile impela ezifundweni,” kusho uMhlongo.Okunye athe bayakwenza ukuthi uGrade 11 uqale umsebenzi wekota yokuqala weMaths ngoNovemba ukuze kuthi uma sebefika kwa-matric babe sebekhathulile.Abafundi bakwa-matric bangena ngo-5:50 ekuseni bazifundele kuze kube * -7:30. Ntambama baqala ngo-3 babuyekeze kuze kushaye * -4:30. Kusuka ngo-4:30 baba nezinhlelo eziyisipesheli zemaths nesayensi.UMhlongo uthe babe nezinye izinhlelo zokusiza abafundi bakwaGrade 8 no-9 ngemaths.Abafundi abaduduliwe bebengu-12 kodwa abangu-10 bazibhale zonke izifundo zabo.“Ababili abayibhalanga imaths kodwa baphasile. Sizoqhubeka siyibambe siqinise kulokhu ebesikwenza ngoba sifuna ukuma kulo-100%. Ngifike ngo-2016 imiphumela ingu-98.25% yanyuka ngo-2017 yabangu-98.9% njengobamanje sithole * -100%.”Uthe ekilasini bebengu-60 njengoba bebenabafundi abangu-185.Uthishanhloko waseMenzi, uNksz Muntu Ntombela, uthe ukuzimisela kothisha yikhona okukhipha imiphumela emihle minyaka yonke kulesi sikole.Uthe baqeda isilabhasi ngo-Agasti bese bebuyekeza.“Besinabafundi abaningi kulo nyaka njengoba bebengu-212. Bangu-11 abaduduliwe abebekhona.” Lesi sikole sinomlando omuhle futhi sihlale sinconywa ngokuhlale sithola * -100%UNksz Ntombela uthe ufundisa isiZulu kwa-matric wathi bathole * -100% kulesi sifundo.Ukhale kakhulu ngezigebengu ebezihlalise lubhojozi abafundi ebusika njengoba kukhona umfundi owalinyazwa.“Kunomfundi wesifazane owabanjwa inkunzi wagwazwa wahlala inyanga yonke ekhaya engakwazi ukuhamba. Siyajabula ukuthi uphasile lo mfundi.”Uthe kungenwa ngo-6 ekuseni kuphunywe ngo-6 ntambama.“Ngibonga angiphezi ethimbeni iSMT esibambisene nayo kanjalo nothisha abazikhandlayo. Sibenabafundi abathole o-A bodwa abangu-7 nabathathu abathole * -100% kwisayensi,” kusho uNksz Ntombela oqale ngo-2016 ukuba nguthishanhloko walesi sikole kanti wathatha izintambo kuMnuz Feix Mshololo owashona owayekhiqiza o-100% kuphela.",EzaseMlaza zikuphindile lokho ku-matric
"INKANTOLO enkulu eGauteng isichithile isinqumo esamenyezelwa nguNgqongqoshe wezeMfundo kuleli uNkk Angie Motshekga sokuthi kuphinde kubhalwe amaphepha ka-matric aputshuka. Ijaji uNorman Davis lithe lesi sinqumo asihambisani nemigomo, asikho emthethweni futhi kumele sibuyekezwe ngakho uyasichitha. Umnyango ubuphakamise ukuthi lawa maphepha okuyiphepha lesibili leMaths, nephepha lesibili leSayensi, kumele abhalwe kabusha ngesonto elizayo. I-Afriforum, iSadtu nezinye izinhlangano zifake udaba enkantolo ziphikisa isinqumo somnyango.Ijaji lithe abafundi banelungelo lokuthi amakwe amaphepha abawabhalile bese kuba kuMnyango ukuthi wenzani ngabafundi okuzotholwa ukuthi baphule umthetho. Umnyango uyalelwe ukuthi ukhokhele izindleko zecala. ",Inkantolo ichithe isinqumo soMnyango wezeMfundo ngamaphepha aputshuka
"KUXWAYISWA abazozama ukukhohlisa babhalisele uR350 owenzelwe abantu abangasebenzi ngenxa yeCovid-19.Esithangamini nabezindaba izolo ePitoli, uNgqongqoshe wezokuThuthukiswa koMphakathi, uNkk Lindiwe Zulu, uveze izinhlelo zomnyango zesigaba sesine sikathaqa. Ubehambisana nesikhulu seSouth African Social Security Agency (Sassa), uNkk Busisiwe Memela-Khambula ochaze ngoR350.UNkk Memela-Khambula uthe labo abavele bathola isibonelelo sanoma yiluphi uhlobo kuhulumeni, ngeke zamukelwe izicelo zabo. Kunendlela abazokwazi ukubheka ngayo ukuthi abantu abatholi sibonelelo, wabala ngisho izitshudeni ezixhaswe yisikhwama iNSFAS athe azingeni kulesi sibonelelo.“Ngosuku lokuqala lokubhaliswa sathola izicelo ngoWhatsApp eziwu-100 000, * -50% wazo okuyilabo abavele bahola ezinye izibonelelo. Siphinde sathola izicelo eziwu-250 000 nge-email, nazo * -50% wazo okungezabantu abazitholayo izibonelelo,” kusho uNkk Memela-Khambula.Uthe iziboshwa kazisitholi isibonelelo. Ecacisa ngokudingekayo uma kubhaliswa, uthe sebesungule inombolo entsha kaWhatsApp ethi-082 046 8553 eqale ukusebenza khona izolo. Kwabangenawo uWhatsApp bangashaya *134*7737# balandele indlela yokufaka isicelo ngocingo kanti kungathunyelwa ne-email [email protected]Kwabafaka isicelo okudingeka babe neminyaka ewu-18 nangaphezulu, kudingeka inombolo kamazisi, eyocingo, i-akhawunti yasebhange nekheli lalapho behlala khona.UNkk Memela-Khambula uthe imali izofakwa kwi-akhawunti yasebhange kusukela kule nyanga kuya ku-Okthoba. Amahhovisi abo aqalile ukuvulwa izolo kodwa kuzosebenza * -30% wabantu.“Kumele abantu babekezele ngoba akubona bonke abasebenzi abazobuyela emahhovisi okwamanje, okungenzeka umsebenzi uhambe kancane. NgoMsombuluko nangoLwesibili sizokwamukela izicelo zabadala nabakukhubazekile, siqale ngalabo asebeneminyaka ewu-60 okumele bahole impesheni yabadala. NgoLwesithathu noLwesine sizokwamule izicelo zababhalisa isibonelelo sezingane nezintandane kodwa sicela bazishiye emakhaya ngenxa yesimo esibhekene naso,” kusho uNkk Memela-Khambula.UNkk Zulu ucele ukuthi abazofaka izicelo zesibonelelo sabangasebenzi babekezele ngoba kungenzeka kuminyane utshumo ngenxa yobuningi bezicelo. Ugcizelele ukuthi bazokwenza konke okusemandleni ukusheshisa ngoba bayazi kunabantu abayidinga ngempela imali.Umemezele nokuthi abebevalelekelwe yimali yesibonelelo sokukhubazeka ngoba kumele bavuselele, sebezoqhubeka nokuyithola kuze kushaye * -Okthoba.Izingane sezizokwazi ukubuyela kulabo okumele zihlale nabo, ebezivaleleke kwezinye izifundazwe nakwamanye amadolobha ngenxa kathaqa.“Ngesikhathi kumenyezelwa imigomo yesigaba sesine sokuvalwa kwezwe sabona ukuthi izingane zishiyeke ngaphandle. Siyaqonda ukuthi odabeni lwezingane kuba nesivumelwano esenziwa ngomlomo uma zivakasha, yingakho sibone kumele zidedelwe zibuyele kubabheki bazo. Siyazi kunabantu abadala abebesenkingeni bevaleleke nezingane zingasakwazi ukubuyela kwabahlala nazo ngenxa yesimo. Nokho bekumele siqinise imithetho ukugwema ukushushumbiswa kwezingane,” kusho yena.Uthe uma izingane zigoduka kuzodingeka kuvezwe amaphepha awubufakazi bokuthi zihamba nomuntu ofanele, okuzodingeka kutholwe nencwadi egunyazayo enkantolo. Kuzoqashwa osonhlalakahle abawu-1 809 ukusiza nangokweluleka abahlukunyezwe yiCovid-19. Bazoqala ngalabo abavele basohlwini lomnyango, abalinde ukuqashwa. Labo sonhlalakahle bazosebenza izinyanga ezintathu.UNkk Zulu uveze nokuthi kuzoba namavolontiya awu-580 azosiza ohlelweni lokuhambisa ukudla kulabo abaswele. Ukhale ngokungahleleki kohlelo, wagcizelela ukuthi kuhlonishwe nesithunzi salabo abaswele. Uxwayise laba abathatha ukudla okweqile nabakudayisayo ukuthi bawuyeke lo mkhuba ngoba bancisha abahlwempu.",U-R350 awuzotholwa noma wubani: isikhulu
"KUNYOMFEKE izinhlelo zokuthola iqembu ku-Evans Rusike weMaritzburg United, kushona imenenja yakhe u-Edzai Kasinauyo okuvela ukuthi ubemzamela kwelinye lamakhulu eNingizimu Afrika.UKasinauyo (42) waseZimbabwe ushone ngoLwesihlanu eDonald Gordon Medical Center, eGoli. Wafika kuleli okokuqala ngo-1999 ezodlala kwiCape Town Spurs eyayiphethwe nguJohn Comitis osengusihlalo weCape Town City. UKasinauyo udlale emaqenjini amaningi okukhona kuwona iMoroka Swallows, Ajax Cape Town neHellenic.EDZAI KASINAUYOUyeke ibhola ngo-2008 wathatha umsebenzi wokuba yimenenja yabadlali okukhona kubona uRusike, Khama Billiat weMamelodi Sundowns, Willard Katsande weKaizer Chiefs noBlessing Moyo odlala kwiMaritzburg.Kuvele ukuthi uKasinauyo ubekade esegxile kuleli kusukela ezinyangeni ezimbalwa ezedlule ngenhloso yokuthola ukwelashwa.Umthombo osondelene noRusike uveze ukuth uKasinauyo unqotshwe wukufa ematasa ezamela lo mdlali iqembu azogijima kulona ngesizini ka-2017/2018. URusike ungomunye wabadlali abayinyama beTeam of Choice. Sekunesikhathi kuvela ukuthi ufunwa yiChiefs ne-Orlando Pirates.“Kumanje uRusike akazi ukuthi kuzokwenzekalani. UKasinauyo ubemtshela ukuthi kukhona amzamela khona eNingizimu Afrika,” kusho umthombo.URusike kumanje useZimbabwe lapho elinde khona ukuthi atholelwe elinye iqembu azodlala kulona. Njengoba enenkontileka esalelwe yisizini eyodwa neTeam of Choice, iqembu elimfunayo kufanele lifongqe isingqoko kuyona. Ngaphambi kokuphela kwesizini umthombo uveze ukuthi uRusike ngeke abuyele kwiTeam of Choice ngesizini ezayo kwazise maningi amaqembu amfunayo okukhona kuwona nelaphesheya kwezilwandle.Ekuqaleni kwesonto kusabalale imibiko yokuthi iMaritzburg ifuna uR5 million kwiPirates ngoRusike.Nokho usihlalo weTeam of Choice, uFarook Kadodia, usalokhu emile kwelokuthi akadayisI lo mgadli.",Kuphazamiseke izinhlelo kushona imenenja kaRusike
"NGQESHE BUTHELEZIE MINYAKENI eminingi ngibhala ngezimoto, bekuqala ukuthi ngizithole kumele ngibhale ngezimoto ezintathu zenkampani eyodwa ezethulwe kanyekanye. Le nkanankana engizithole ngikuyo idalwe inkampani yakwaMazda Southern Africa eyethule ngesikhathi esisodwa iMazda3, Mazda 6 neMazda CX-5.Mazda 3Ihlukene ngezinhlobo eziyisikhombisa, kukhona enesinqe i-sedan ne-hatch enesishwapha. Sekuyi-Mazda 3 entsha sha eyakhelwe ku-chassis omusha we-Skyactiv okuwubuchwepheshe obusha bakwaMazda. Ngalobu buchwepheshe kwaMazda bathi izimoto zabo sezonga kakhulu kunakuqala kuphethroli.Phakathi kwezinjini ezikhona ku-Mazda 3 yi-1.6 litre ekhiqiza amandla afinyelela ku-77kW kanye ne-torque engu-144Nm. Ilandelwe engu-2.0 litre ekhiqiza amandla afinyelela ku-121kW kanye ne-torque engu-210Nm.Injini engu-1.6 litre iphuma no-gearbox ongu-5 speed oshintshwayo kanye nozishintshayo odonsa ngamagiya amane.Labo abazothenga i-Mazda 3 2.0 litre bazobe behamba ngobukhosi bemoto ngoba yona idonsa ngamagiya ayisithupha. I-Mazda 3 thina esakhula ibizwa nge“sgcinci” isishintshe kakhulu manje futhi sekuyabonakala ukuthi sekuyimoto yesimanje. Ingena esigabeni esinombango oshisa phansi okukhona kuso iHyundai Elantra, Ford Focus, Toyota Corolla ne-Honda Civic. Ngaphakathi le moto ivulekile kodwa okudonse kakhulu amehlo indlela u-dashboard wayo ohlanganiswe ngayo, zonke izinto zithothene ndawonye futhi nomshayeli kuba lula ukuthi afinyelele kuzo.Izihlalo zihlukene, kukhona isikhumba kanye nendwangu kuye ngokuthi ikusiphi isigaba. Zonke izinhlobo ziphuma nama-airbag ngaphambili nasezinhlangothini.Okunye okukhona kuzona zonke izinhlobo, indlela edunyiswa ngayo yebhathini.AMANANI EMAZDA 31.6 Original R232 9001.6 Active R242 9001.6 Dynamic R253 1001.6 Dynamic Auto R256 4002.0 Individual R293 6002.0 Individual Auto R299 6002.0 Astina R326 300MAZDA 6Ibuye sebelinyuse kakhulu izinga layo kwa-Mazda kungaselona loluya huntshu lukabhavu olwaluhamba omama abondlekile. Kulokhu isitholakala ngezinhlobo eziyisithupha ezinesinqe yase ihlukana ngezinjini ezintathu. Zisuka nje ebhandeni kukhona engu-2.0 litre esebenzisa uphetroli ekhiqiza amandla afinyelela ku-114kW kanye ne-torque engu-200Nm. Injini elandelayo engu-2.5 litre yona ikhiqiza amandla afinyelela ku-138kW ne-torque engu-250Nm. Uvala kwi-Mazda 6 ileyo engu-2.2 litre esebenzisa udizili eyi-turbodiesel enamandla angu-129kW kanye ne-torque engu-420Nm.Ngesikhathi ngihamba ngayo ngiyibone kuyimoto enesithunzi futhi ekwenza uhlonipheke ngenxa yokuvuleka kwayo. Emabhampini akulula ukuthi uyizwe ngoba intofontofo. Izihlalo zisebenza ngamabhathini kulezo ezisesigabeni esiphezulu.AMANANI2.0 Active R342 0002.0 Active Auto R358 0002.5 Dynamique Auto R373 0002.5 Individual Auto R399 5002.2 DE Dynamic Auto R404 0002.2 DE Atenza Auto R430 500MAZDA CX5Sekuphele iminyaka emibili ikhona kuleli kodwa namanje ayikangeni kahle ebantwini i-CX5. Ukugcina kwami ukuhamba ngayo bekunguNovemba 2013 esiqiwini iThala, eCamperdown kusekhona ebidonsa ngamasondo amabili kuphela isebenzisa uphetroli, ngaphambi kokuthi kwethulwe entsha ka-2014 enenjini engu-2.5 litre kaphetroli kanye nedonsa ngodizili i-2.2 turbodiesel. Engikuqaphelile ngentsha ukuthi isiqoqekile kodwa okuhle abakwenzile ukuthi abazange bayincishe isikhala ngaphakathi. KwaMazda bathi kungokokuqala ukuthi kube khona edonsa ngawo wonke amasondo kuleyo engu-2.2 litre.AMANANI Ecx-52.0 aCTIVE FWD R316 6002.0 Active FWD Auto R326 6002.0 Dynamique FWD R326 6002.2 DE Active FWD auto R375 4002.5 Individual FWD auto R398 6002.2 DE Akera AWD auto R456 100",AbakwaMazda benze okungajwayelekile
"KUZOPHUMA isinqumo eNkantolo eNkulu yaseMgungundlovu kusasa ngokuthi uzoqhubeka ashushiswe noma cha owayenguMengameli wakuleli uMnuz Jacob Zuma.UZuma ubhekene necala lokukhwabanisa, elenkohlakalo, nelokushushumbisa imali okwenzeka ngama-90’s ngenkathi kuthengwa izikhali.Abophiko lwezokushushiswa, iNational Prosecuting Authority (NPA), bathe isinqumo sizophuma kusasa.Okhulumela i-NPA u-Advocate Bulelwa Makeke uthe: “Isinqumo ngesicelo sikaZuma sokuba kungashushiswa sizophuma ngoLwesihlanu (kusasa).”Okhulumela i-NPA KwaZulu- Natal uNkk Natasha Kara, naye ukuqinisekisile ukuthi kusasa kuzophuma isinqumo enkantolo. Lesi sinqumo siphuma nje, ngoMeyi nonyaka, ithimba labameli baZuma, eliholwa ngu-Advocate Muzi Sikhakhane SC, bathi leli cala liphazanyiswe ukuhlehla njalo nokugxambukela kwabathize ngakho bafuna lihoxiswe. Abashushisi bakuphikisa lokhu bathi okunye ukuhlehla kwecala kwadalwa uye uZuma.Ngesonto elizayo kulindeleke ukuthi uZuma abuyele kwikhomishini ephenya ngokulawulwa kombuso yidlanzana lapho okulindeleke ukuthi aqhubeke aphendule imibuzo ayephekwa ngayo ngaphambi kokukhetha ukuhoxa ekhalaza ngemibuzo eyayibhekiswe kuyena. ",Kuphuma isinqumo ngelibekwa uZuma
"UBUHLATHI beSouth African Football Association (Safa) busazoqhubeka budale ezinkinga eqenjini lesizwe iBafana Bafana. Lona ngumbono ka-Ephraim “Jomo” Sono, ongumnikazi weJomo Cosmos edlala kwiNational First Division (NFD).ISafa ithungatha umqeqeshi welesizwe ngemva kokuxosha * -Ephraim “Shakes” Mashaba ngasekupheleni konyaka odlule.“ISafa iyibhubesi elingenamazinyo. Ukube inekomiti elibhekana ngqo nomqeqeshi bese lidlulisela ezikhulwini zayo ngabe ayikho le nkinga yokushintshashintshwa kwabaqeqeshi.Kwakhona nje ukuthi umengameli weSafa abonane nomqeqeshi welesizwe siqu ngezithinta umsebenzi wakhe akuzwakali kahle.Ukube leli komiti lalikhona ngabe uDanny Jordaan, ubengaxoxi noMashaba siqu. Ngabe ubethumela ikomiti lixhumane noMashaba kuphume isisombululo.Ngisho lokhu okwenzeka ePolokwane emva komdlalo neSenegal njengoba sizwa kuthiwa akamhloniphanga ngabe akwenzekanga ngoba uMashaba ubezoxhumana nekomiti, amele kude le uJordaan,” kuchaza uSono.Ebuzwa ukuthi ngabe ubona kuzoba ngubani ozothatha izintambo kwelesizwe, uSono uthe: “Ngokuyazi kwami iSafa, isinaye kudala umqeqeshi futhi kungenzeka kade asayina.“Okubuhlungu ukuthi kuzidlalelwa ngabantu nje kuthiwa bafake ama-CV ngenhloso yokuzama ukwenza isimo kube ngesejwayelekile. Ngakho ngeke ngathuka uma isivele ikade yamqasha ozovala esikaMashaba,” usho kanje.Le nkakha izwakalise ukumzwela umqeqeshi omusha weBafana Bafana ozothatha izintambo, uma “engenawo umgogodla oqinile”.“Ngiyamzwela umqeqeshi omusha weBafana Bafana uma engenawo umgogodla oqinile ngoba uzodlala ama-agent efuna kufakwe abadlali bawo. Ngesikhathi kunomqhudelwano weNdebe yoMhlaba ngo-2002, ngathenjiswa itshe lemali ngenye yama-agent ukuba ngidlalise umdlali wayo.“Ngayithembisa inqindi, ngayitshela ukuthi kangithengwa mina, ngidlalisa umdlali ngoba ekufanele ukudlala kwelesizwe. Loyo mdlali, angimdlalisanga emdlalweni wethu wokuqala neParaguay esawudlala ngokulingana ngo-2-2.Nokho ngamfaka emdlalweni wethu wesibili sengimbonile ukuthi ukulungele ukudlala, futhi wafika washaya negoli. Ngisho ukuthi komele azibambe ziqine ozothatha izintambo ngoba awawubambi umshini ama-agent,” kuchaza uSono efa yinsini.ISafa kulindeleke ukuthi imemezele umqeqeshi omusha welesizwe ngenyanga ezayo.",UJomo udabukela ozoqeqesha iBafana
"CELANI SIKHAKHANES ICASULE abaholi abaphezulu beNFP isenzo sentsha yaleli qembu eGoli sokuhlaba ikhwelo lokuba kubuyiswe uMnuz Bheki Cele esikhundleni sokuba nguMkhuzi wamaPhoyisa ngoba kunenkolelo yokuthi nguyena ongakwazi ukulwisana nobugebengu.UNobhala Jikelele weNFP uSolwazi Nhlanhla Khubisa, uthe kuyihlazo ukuthi kungaba nabantu abakuleli qembu abangaqhuba umkhankaso wokuba kubuyiswe uCele ekubeni kwazi wonke umuntu ukuthi waxoshwa.“Thina siyiNFP sithi akuqokwe umuntu okhona ngaphakathi embuthweni wamaphoyisa onamagalelo amgunyaza ukuba angazithatha izintambo zokukhuza amaphoyisa.“Indaba kaCele siyaziqhelelanisa nayo ngoba kuyaziwa ukuthi watholwa engakufanele ukuphatha amaphoyisa waze waxoshwa ngisho wuMengameli,” kusho uKhubisa.Intsha yaleli qembu ibithi ifuna okungenani uCele ayofakwa esifundazweni iGauteng ngoba liphezulu izinga lokubulawa kwabantu namaphoyisa.UKhubisa uthe baningi abantu emaphoyiseni asebenesikhathi beyibambile futhi abanamakhono adingekayo okuthi bakwazi ukungena esikhundleni somkhuzi wamaphoyisa.UNobhala wentsha yeNFP eGauteng, uMnuz Sabelo Dlamini, uthe kuyacaca ukuthi abaholi babo baphila komunye umhlaba uma bezochitha indaba kaCele ekubeni isimo sisibi abantu bebulawa kabuhlungu yizigebengu.“Okokuqala, ngiyabona ukuthi thina lapha eGauteng nabaholi bethu kuzwelonke sihola izinhlaka ezingafani ngendlela abakhuluma ngayo.“Bekungabakuhle ukuthi basithinte noma basibize basho lokho abangakuthandi esikwenzile kunokuba baqhamuke sebesihlasela kwabezindaba.“Ngaphandle kwalokho wonke umuntu ohlala eGauteng uyasibona isidingo sikaCele ngenxa yokuthi amaphoyisa abulawa phambi kwabantu bebuka, amalungu omphakathi adutshulwa emini kubukwa ebanjwa inkunzi yizigebengu,” kusho uDlamini.Uthe okunye abaholi beNFP okumele bakuqonde wukuthi uCele akazange atholwe yinkantolo enecala waze waboshwa ngoba ukube kunjalo ngabe akazange aqokelwe isikhundla sokuba yiphini likaNgqongqoshe wezoLimo, amaHlathi nokuDoba kuleli.",Bahlukene phakathi ngolukaCele
"UMBUSO unike owayeyimeya yeTheku uNkk Zandile Gumede nasolwa nabo amaphepha anohlu lwamacala angu-2 786 abathweswe wona ngezinsolo ezimayelana nokukhwatshaniswa kwethenda yokuqoqwa kukadoti kaR430 million ngo-2016/17.UNkk Gumede, imenenja kamasipala weTheku uMnuz Sipho Nzuza nomkakhe uNkk Bagcinile Nzuza, owayeyikhansela uMnuz Mondli Mthembu nabanye abangu-18 okukhona amakhansela nezinkampani  bavele enkantolo yamacala emali eThekwini izolo.Amakhulu abalandeli bakaNkk Gumede,  abebegcwele ngaphandle kwenkantolo beqhamuka ezifundazweni ezehlukene bezomeseka bathe lena yindlela yokumnqanda ekutheni angabuyeli ekubeni usihlalo we-ANC esifundeni iTheku.Bathi izimbangi ziyatatazela, zinovalo ngoba ziyazi ukuthi uma kungase kuthiwe kuba nengqungquthela yokukhetha ubuholi kusasa, uyozidlela amahlanga uNkk Gumede ngoba amagatsha e-ANC eThekwini asamfuna ekutheni ahole.Bekukhona nabelaphi bendabuko  nabaholi bamabandla ehlukene.Imantshi uDawn Soomaro ilidlulisele enkantolo eNkulu eThekwini icala okulindeleke abasolwa bavele kuyo ngoJuni 14 nonyaka ukuze kwenziwe izendlalelo zokuqulwa kwecala.Okhulumela abalandeli bakaNkk Gumede, uMnuz Ntando Khuzwayo uthe bajabule ngoba icala selinenqubekela phambili.Uthe bekubacasula ukuhlehliswa kwecala uMbuso njengoba ngo-Ephreli bekuzobe kuphela iminyaka emibili kwaboshwa uNkk Gumede ngaleli cala.“Besifuna liqhubeke icala ukuze abasolwa bezokwazi ukugeza amagama abo. Sizokweseka i-ANC lana. Ayikho into evimba umama (Nkk Gumede) ekutheni akhethwe abe usihlalo, esingangabazi ukuthi uzoba uyena,” kusho uKhuzwayo. ",Liya enkantolo enkulu elowayeyimeya yeTheku
"ISISABISE ngokuya enkantolo iDA uma kungenzeka uhulumeni wakuleli evumela uMnuz Robert Mugabe ukuthi azocasha kuleli njengoba ekhishwe amasosha esikhundleni sokuba umengameli wakuleliya lizwe.Ngokusho kukaMnuz James Selfe, ongusihlalo weFederal Executive yale nhlangano, usebhalele umengameli Jacob Zuma wakuleli nongqongqoshe wezithinta amazwe angaphandle kuleli, ukuthiukuvumela uMugabe azocashakuleli, kungasho ukungawulandeli umthetho.“I-DA isibhalele uMengameli Jacob Zuma nongqongqoshe abathintekayo, ibazisa ukuthi bangalinge balungene udaba lokucashisa uMnuz Robert Mugabe nowakwakhe, uGrace Mugabe kuleli.“Sikholelwa wukuthi uma bemcashisa kuleli, kungasho ukuphula umthetho iRefugees Act (130 ka-1998),” kusho uSelfe.Uthe le mvume uMugabe anganikezwa yona, iyaphambana nabantu abenze amacala okubulala abantu ngokulandela umthetho weNhlangano yeZizwe. Uthe irekhodi lokubusa iZimbabwe kukaMugabe, iminyaka engu-37 njengondlovukayiphikiswa, kusho ukuthi akangeni ngaphansi kohlelo lokunikezwa le mvume.",Uma uMugabe ecashiswa kuleli iDA izoya enkantolo
"USEDLULILE emhlabeni umculi wokholo wakuleli ophinde abe ngumfundisi uNeyi Zimu obesekudlule izinyanga ehlaselwe wukugula. Lo mculi ushone ngoLwesithathu ngemuva kwezinsukana inkosikazi yakhe uNelisiwe Sibisi-Zimu eveze ukuthi umyeni wakhe uhlaselwe wumdlavuza wesikhumba awulashelwa esibhedlela iChris Hani Baragwanath ngeChemotherapy. Okhulumela i-Economic Freedom Fighters (EFF) kuzwelonke uMnuz Mbuyiseni Ndlozi uzwakalise ukudabuka ngokudlula kukaNeyi. Esitatimendeni esifakwe ekhasini le-EFF likaTwitter uthe uphatheke kabuhlungu ngokudlula emhlabeni kwenkakha yomculo wokholo uNeyi Zimu.""Sicela ukuthi unkulunkulu uZimu ahlezi ecula ngaye alule isandla sakhe apholise amanxeba okudlula kwakhe emhlabeni. I-EFF ibusiswe umusa wakhe emculweni nasendumisweni. Kwimibuthano yethu ubeshumayela esitshela ukuthi sethembe unkulunkulu,"" kusho isitatimende.Ukushona kukaNeyi kushiye usizi kwabanye osaziwayo nakubalandeli bakhe abebelokhu bebhala imiyalezo yenduduzo enkundleni uTwitter. %%%twitter https://twitter.com/hashtag/RIPNeyiZimu?src=hash&ref_src=twsrc%5Etfw"">#RIPNeyiZimu
pic.twitter.com/WMFjv34MR1— Economic Freedom Fighters (@EFFSouthAfrica)%%%twitter https://twitter.com/hashtag/RIPNeyiZimu?src=hash&ref_src=twsrc%5Etfw"">#RIPNeyiZimu💔😢 
pic.twitter.com/iV66hw7crZ— Lindo Myeni — TwittaNerd™ (@LindoMyeni)%%%twitter https://twitter.com/hashtag/RIPNeyiZimu?src=hash&ref_src=twsrc%5Etfw"">#RIPNeyiZimuYou represented the kingdom so well. Thank you for the contribution you have made and how you have touched our lives. Forever loved and your ministry will live on.— Dr Tumi (@DrTumisang)%%%twitter https://twitter.com/hashtag/RIPNEYIZIMU?src=hash&ref_src=twsrc%5Etfw"">#RIPNEYIZIMU
#JehovahRetshepileWena
pic.twitter.com/nuzj2d2RCk— Loyiso Majola (@ApostleLoyiso)",Usedlulile emhlabeni uNeyi Zimu
"UKWESEKWA ngabalandeli bohlelo lomndeni wakhe yikhona akholwa ukuthi kubuyise uhlelo lwakhe ngokushesha kwithelevishini.UMusa Meleku usho kanje kulandela ukuthi uhlelo lwempilo yakhe yesithembu namakhosizi akhe uThando nesiThembu, lukhuza ibuya kuMzansi Magic okulindeleke ukuthi luqale ngenyanga ezayo.UMseleku kulolu hlelo ubonakala namakhosikazi amane uMaKhumalo, uMaYeni, MaNgwabe noMaCele.Ekhuluma neSolezwe uMseleku, uthe lolu hlelo lusha akubuyi iziqephu ezindala. Ukholelwa wukuthi kuningi abantu abazokufunda ngempilo yakhe nomndeni wakhe njengoba konke abakuqophayo kuyimpilo yangempela okwenza kube lula ukuthi abantu balulandele lolu hlelo.“Angiphili impilo yamanga, konke abantu abakubona ohlelweni kuyiqiniso ngomndeni wami. Akukho okuningi engingakusho kakhulu ngohlelo ngoba abantu basazozibonela.“Impilo esiyiphilayo nezinto esizenza zonke izinsuku azihlelwa noma azilingiswa.“Ukubuya kohlelo kuyakhombisa ukuthi abantu bayabona ukuthi siphila impilo yethu, asizenzi abantu esingebona noma sifune ukusondelana nabantu abathile.“Sizimele siwumndeni wakwaMseleku, sithemba ukuthi kukhona nalapho abantu bethola khona isifundo ngempilo yesithembu eyiqiniso,” kusho uMseleku.Lolu hlelo lwaphela selukuvuthondaba lapho izintokazi eziningi zase zimhlupha zifuna ukungena esithenjini.UMseleku ungene ezintangeni mayelana nonkosikazi wesihlanu.Ngaphandle kwalolu hlelo zikhona nezinye izinhlelo ezizobuya ngonyawo olusha kuMzansi Magic nezithandwa kakhulu okubalwa iDate My Family ne-Our Perfect Wedding.Izinhlelo zosaziwayo abangaconsi okubalwa oluthi KwaMam’Mkhize, Living the dream with Somizi neReal Housewives of Johannesburg nazo zizokhonjiswa. Imidlalo yethelevishini nayo iboshelwe okubalwa i-Ehostela, eyaphela ababukeli besayithanda.",Lukhuza ibuya uhlelo lwesithembu sikaMseleku
"IFISA kwande abesifazane abasemkhakheni wamabhanoyi intokazi yaseThekwini eshayela izindiza, ekhule kuyiphupho layo ukungena kulo mkhakha.ULindelwa Mdaki (25) waseWestville eThekwini, uthi ukuba nomzali owayesebenzela inkampani yamabhanoyi iSouth African Airways (SAA), kwaba nomthelela omkhulu ekutheni kufezeke iphupho lakhe.Le ntokazi eyaqala ukufundela ukushayela amabhanoyi ngo-2016 eKishugu eNelspruit, isanda kuthola ezinye iziqu zayo zeCommercial Pilots License ngenyanga edlule, ishayela amabhanoyi ombutho wamaphoyisa iSAPS, esikhumulweni sezindiza iWonderboom Airport ePitoli.“Sekuyisikhathi manje sokuguqula indlela abantu besifazane abaphupha ngayo ngempilo yabo ngoba sesiside isikhathi bephila ngaphansi kokuvalelwa amathuba. Sekuyisikhathi sokushintsha ukwenza nokuguqula indlela ecabanga ngayo imbokodo ukuze iphakame,” kusho le ntokazi.Phambilini lo mkhakha bewugcwele abantu besilisa bezinye izinhlanga.Le ntokazi ebonga ithuba elitholile lokungena kulo mkhakha ongajwayelekile kwabamnyama, ithe bekungeke kube lula ukuthi lifezeke iphupho layo leminyaka ukuba ayilutholanga uxhaso nokwesekwa umndeni wayo.“Ukuthola ukwesekwa ngabantu abakuthandayo kuyasiza kakhulu empilweni. Njengoba umndeni wami, ikakhulu abazali bangiseka mhla ngibatshela ngamaphupho ami, isenzo sabo yiso esangigqugquzela  ukuthi  ngisebenze ngokukhulu ukuzikhandla. Ngangifuna ukubapha isipho abayohlezi beziqhenya ngaso.”Ithe isifiso sayo manje wukubona abantu abamnyama ikakhulu besifazane bengena ngobuningi babo kulo mkhakha.“Ziningi izingqinamba ezikhona ezenza abantu abamnyama bangakwazi ukungena kulo mkhakha wezamabhanoyi. Kwesinye isikhathi kuke kuphoqe ukuthi abanye bamise kancane izifundo zabo uma sebephelelwe yimali njengoba kungesibona bonke abantu abathola ithuba lokuxhaswa ngomfundaze.”Uthe intsha enothando lokuphumelela kumele izibambe ziqine.",Ufisa bande abesifazane abashayela izindiza
"NGESIKHATHI uNgqongqoshe weMfundo eyisiSekelo, uNkk Angie Motshekga ememezela ukuthi izingane zesikole zizobuyela ezikoleni ngoJune 1, baningi abazali abazwakalise ukukhathazeka nengoba kunabafundi abavele banezifo ezinochuku njengesifo sikashukela, isifuba somoya nokunye.Besaba ukuthi kuzoba lula ukuthi izingane zabo zitheleleke ngomkhuhlane obulalayo iCoronavirus.UNkk Motshekga uthe yize begqugquzela abazali ukuthi badedele izingane zibuyele esikoleni, kodwa zikhona ezinye izindlela abazali abangazisebenzisa ukuqinisekisa ukuthi izingane zabo ziyayithola imfundo.Ubale ukufundela emakhaya njengenye indlela engasetshenziswa okunokuthi ingane igcine iphinda ikilasi.Nokho le ndlela ingazwakala ilula kodwa ongoti bezemfundo bathi zikhona izinselelo ehambisana nazo, kodwa iyenzeka ngempumelelo.Ngokocwaningo olwashicilelwa emqulwini obizwa ngeSchool Effectiveness and School Improvement, kwavela ukuthi ojahidada abanabazali abakwaziyo ukufunda futhi abahlale bekhuluma ngezincwadi ezinganeni, basemathubeni angcono okufundisela izingane zabo emakhaya ngempumelelo. Bayakwazi nokuphumelela ezifundweni zezibalo.“Le miphumela ichaza ngokusobala ukubaluleka kokujwayeza izingane izincwadi nokuzifundisa zisencane ukubala, ukuzifundisa ukukwazi ukukhuluma kahle izilimi, akusizi nje kuphela ukuthi ingane ikhaliphe kodwa kuyasiza nasekutheni ingane isheshe ibe bukhali ezibalweni,""kusho lolu cwaningo.ULouise Schoonwinkel, oyisikhulu esiphezulu kwa-Impaq, uthe abafundi abangena kulolu hlelo lokufunda besemakhaya, balandela uhlelo oluqondile lokufunda loMnyango weMfundo eyisiSekelo njengoba kwenza ozakwabo abasuke beya ezikoleni. Baphinde bahlolwe ngaphansi komkhandlu ohlola abafundi Umalusi.Ngokwalolu hlelo, umfundi uyakwazi ukubuye abuyele esikoleni ngendlela ejwayelekile uma esefuna.Nakhu okunye okumele abazali bakwazi:""Lokhu kusho ukuthi uzofana nse nothisha wasesikoleni. Uzofundisa ingane yakho uqinisekise ukuthi iyakuqonda konke ekufundayo.Kodwa uyakuthola ukucathuliswa ngendlela yokwenza lokhu,""kusho uSchoonwinkel.“Abazali abafundisela izingane emakhaya bathola indlela ecacile yokwenza lokhu. Banikwa nezincwadi ezibanika indlela yokwenza isigaba nesigaba kuzo zonke izifundo. Lezi zigaba zikunika ulwazi ngezidingo zomfundi nezindlela okuyizo zokufundiisa ingane kuleso sifundo"".“Ukwengeza kulokhu, kuba khona nezigcawu zabazali nezingane ezifundela emakhaya ezisizayo uma kukhona izinselelo ezithile ezifundweni ezithile. Lokhu kusho ukuthi niyakwazi ukusizana lapho umzali edideka khona.”“Abazali abaningi bakuthola kulula ukufundisa emazingeni aphansi afana noGrade 1 kodwa ngokwenyuka kwamaGrades, bakuthole kunzima ukwenza lokhu. Yilapho ke abasuke sebedinga khona usizo. Kusuke sekumele bazame usizo kongoti bezifundo ababizwa ngamaTutor. Khumbula ukuthi kumele uhlale ubhekelela imfundo yengane yakhe kuze kufinyelele kuGrade 9.”“Ngokomthetho kumele ubhalise ingane yakho ngaphansi kohlelo lokufundela ekhaya noMnyango wezeMfundo.”- Impaq: www.impaq.co.za-Learning reimagined with Zakiyya Ismail: livingjoyfully.ca-How to register your child: www.schoolguide.co.za/for-parents/school-review-guidelines/1036-education-guide/11110-how-to-register-for-homeschooling-in-south-africa.html","Uma wesaba ukuthi ingane yakho ibuyele esikoleni, kukhona ongakwenza"
"ISIZOKWENZIWA umdlalo weshashalazi intandokazi yomdlalo woMzansi Magic, iLockdown.Lokhu kuhoshwe yiSolezwe ngomthombo walo oveze ukuthi seziqalile izinhlelo zokuyiguqula ingene eshashalazini.Kuzobe kuwumdlalo odle kakhulu ngomculo.Umsunguli wawo, uMandla N, ukuqinisekisile lokhu.“Sizobe sishaya izingoma zakwiLockdown nezinye,” kusho uMandla.Uthe sebeqalile bayazilungiselela ngoba umdlalo uzoqala ngoFebhuwari kuze kube wu-Ephreli, uhambela izindawo ezehlukene.“Sizoza naseThekwini ngoba liyidolobha elibalulekile kithina. Sizohambela izwe lonke,” kusho yena.Uthe kuzobe kukhona iningi labalingisi bomdlalo ngoba iningi labo liqale kuyo imidlalo yeshashalazi ngaphambi kokuthi lingene kuthelevishini. Abantu bangalindela ukubona oDawn Thandeka King odlala indawo kaMazet aphinde abe ngumculi, uZola Nombona naye obuye acule futhi olingisa indawo kaMonde nabanye.“Mina vele ngiqhamuka emculweni ngakho ngiyakuqonda ukubaluleka kokucula bukhoma phambi kwezihlwele. Yingakho siqhamuke nokuthi senze umdlalo futhi abantu kade bewufuna umculo weLockdown,” kusho uMandla.Ubuye waveza ukuthi isiyatholakala ezitolo zomculo i-albhamu yeLockdown enezingoma ezijwayele ukuzwakala kuyo. Phakathi kwazo kubalwa ethi, Mama Ka Bafana eshaywa nguNelisiwe Sibiya, Sengonile nezinye. Zingu-15 sezizonke.ILockdown wumdlalo oveza impilo yasejele labantu besifazane. Uphele ngenyanga eyedlule kuthelevishini.",ILockdown ingena eshashalazini
"UFUNA izimpendulo umndeni womfana okumanje usesibhedlela emva kokusha kanzima esikoleni ngesikhathi sokufunda.UMpendulo Mkhize (5) ofunda uGrade R e-Andrew Zondo Primary, ushe kanzima izandla nezinyawo kulesi sikole ngoLwesithathu.Ugogo wakhe, uNkk Busisiwe Shozi, uthe simhlukumezile lesi sigameko ngoba akazitholi nezimpendulo ezizwakalayo ngokusha komzukulu wakhe.Nangesikhathi kwenzeka lesi sigameko, uthi akekho ozikhathazile ngokuthi ababikele bengomndeni. Uthi isikole sivele sayisa ingane emtholampilo.UNkk Shozi uthe inhliziyo yakhe ibuhlungu uma ebona isihluku esenzeke kumzukulu wakhe.Uthi okunye okushaqisayo wukuthi uthisha omfundisayo uveze ukuthi umgcine eyochama wangabe esalandelela uma embona engabuyi. “Ngificane nothisha esibhedlela kodwa bangichazela into engingayizwa kahle. Bathi ucele ukuyochama, waphuma nenye ingane imphelezela.“Bazwe esekhala ememeza esesha. Uma ngibabuza ngomlilo abachazi kahle. Kuthiwa wumlilo owawushiswe ngayizolo esikoleni kanti uzovutha nangakusasa.“Yiwona abathi umshisile kodwa abazi ukuthi kwenzekeni ngoba bebe semakilasini kufundwa,”kusho uNkk Shozi. Eqhuba uthe akazi ukuthi uMpendulo uzohlala isikhathi esingakanani esibhedlela ngoba isimo sakhe asithembisi ukuthi angase asheshe ukuphola.“Izicathulo zesikole ebezigqokile zishe zaphela konke nenyufomu. Indlela ashe ngayo ezandleni nginovalo lokuthi angase angakwazi ukubhala ngoba ubeqala ukufunda kulo nyaka, akakajwayeli ukubhala,”kusho uNkk Shozi.Uyise omncane kaMpendulo, uMnuz Sboniso Shoba uthe kubahlukumeze kakhulu ukusha kwendodana kamfowabo ngoba ibisajabulela ukungena esikoleni.Okumkhathaza kakhulu wukuthi akucaci ukuthi ushe kanjani uMpendulo njengoba nothisha omfundisayo ethi akamazi, umgcine eyochama. UMnuz Thami Magubane, oyilungu lesigungu sabazali kulesi sikole, uthe bebesabikeliwe ngalolu daba. Kodwa basazohlangana bonke esikoleni nothisha nogogo wenganeukuthola kahle ukuthi kwenzekeni enganeni. Okhulumela uMnyango wezeMfundo KwaZulu-Natal, uMnuz Sihle Mlotshwa, uthe kubuhlungu okwehlele umfundi futhi umnyango uzolulandela udaba lwakhe.“Kubi ukuthi lo mfundi ushele ngaphakathi kwamagceke esikole. Sifisa alulame ngokwanele ukuthi naye akwazi ukuchaza ukuthi kwenzekeni.“Sizolulandela lolu daba, kuphenywe, sithole nombiko ogcwele ngokwenzekile kuthathwe nezinyathelo ezifanele,” kusho Mlotshwa. Kwenzeka lokhu nje kunesigameko esenzeke esikoleni iParktown Boy's High lapho umfundi u-Enock Mpianza etholwe eseshonile emva kokunyamalala kade ehamba nesikole. Kusolwa ubudedengu bothisha abangazange bayingene eyokubala izingane ngesikhathi sekubuywa emfuleni, obekwenziwa kuwo eminye yemidlalo eyingxenye yokwamukela abafundi abazoqala ukufunda esikoleni.",Umndeni womfana oshe esikoleni ufuna incazelo
"AKALIBONI iphutha elenzeke emshadweni wakhe owesilisa okusabalale i-video yakhe ezinkundleni zokuxhumana, ephikisa izifungo zomfundisi.UMnuz Linda Mthethwa obeshadelwa uNkk Tiny Mthethwa eNtuzuma ngoMgqibelo, uthe akonakalanga lutho emshadweni wakhe ngoba ubengeke avume ukufunga amanga. Utshele Isolezwe ukuthi selokhu kusabalele le video umkakhe udinga ngisho ukwelulekwa ngokomqondo ngendlela aphatheke kabi ngayo ngokushiwo ngabantu ngabo.“Inina nje enibona kube khona okonakele emshadweni wami. Ngokwami umshado uhambe kahle, kumanje ngihleli nomkami sesinayo nencwadi yomshado. Umkami sengihlale naye isikhathi eside bengingeke ngizotshelwa ekugcineni umfundisi ukuthi sizohlukaniswa ukufa. Kungani kuze kumele kufakwe ukufa ezifungweni sengathi kukhona okumele abulale omunye. Ubuf...kuphela obuyohlukanisa mina nomkami ngoba okwamanje usaziphethe kahle,” echaza.UMthethwa othe unezingane ezintathu nomkakhe, uthe usola umthwebuli wabo ngokusabalala kwezithombe zabo ne-video.Ngemuva kokuvela kwe-video abantu abaningi kuFacebook nakuTwitter bebekhala ngokuphoxa kukaMthethwa, bedabukela umakoti.ESINYE sezithombe ezisabalele ezinkundleni zokuxhumana, zomshado kaMnuz Linda Mthethwa noNkk Tiny Mthethwa emuva kokusabalala kwama-video umkhwenyana ephikisa izifungoKule video, uMthethwa uma kumele afunge ukuthi bayobekezelelana uma becebile noma bempofu, uphendula ngokuthi vele bampofu. Ebuzwa ngalokhu uthe vele ubephendula okuyikona.“Vele ngingene ezindlekweni ezinkulu kabi nasezikweletini ngilungiselela ukuthi lolu suku lube luhle. Kulezi zikweletu engingene kuzona kuyacaca ukuthi ngeke ngisaphinde ngicebe ngoba kusekude ukuthi ziphele,” kusho uMthethwa.BUKA: 
Uphikise umfundisi ngezifungo emshadweni wakheKwenye i-video uMthethwa ubonakala eyohlangabeza umakoti ngaphambi kokuqala komshado. Ugaqa ngamadolo kukhaphethi obomvu, usukuma esephambi komkakhe, ambambe ngengalo. Nalapho uthe akaliboni iphutha ngoba ubekhombisa ukuthi umthanda kangakani umkakhe. Wenqabile ukuphendula ukuthi ubephuzile yini njengoba abanye besola lokho. UNkk Mthethwa uthe akukho asazokusho ngoba vele umonakalo usuwenzekile. Uthe uphatheke kabi ukuthi ngeke kusacisheka ezinkundleni zokuxhumana okubhalwe ngabo.",Akazisoli ophikise izifungo zomshado
"ITHIMBA labameli bowayengumengameli wezwe, uMnuz Jacob Zuma, lithi lizolwa ngayo yonke indlela ukuthi icala liqale ukuqulwa kulo nyaka, okungenani ngo-Okthoba ukuze kuphele ukuqagela. Isolezwe ngeSonto libe nengxoxo ekhethekile nommeli kaZuma, uMnuz Eric Mabuza, osanda kuqokwa emuva kokuxoshwa kukaMnuz Dan Mantsha.Uthe sebefuna kushonwe khona zidudulane kubaleke exoshwayo ngoba sekukade zithibelana.UMabuza uphawula nje yingoba kulindeleke ukuthi icala lezinsolo zenkohlakalo lingene ngoLwesibili eNkantolo eNkulu eMgungundlovu.Icala likaZuma livame ukudonsa amehlo abantu abaningi ezweni abafuna ukuzwa isiphetho.Uthe akukho okutheni okuzoqhubeka enkantolo kodwa kuyoboniswana ngezinhlelo zokuqala ukuqulwa kwecala.UMabuza uthe ngeke bavume ukuthi kulokhu kudlalwa umacashelana ngoba kuyasetshenzwa.“Njengoba siya khona ngoLwesibili siyolwela khona ukuthi lihlale icala ngoba uMbuso uhlala uthi usumi ngomumo. Siyocela ukuthi okungcono ngo-Okthoba kucace ukuthi kwenzekani. Ngeke sikwazi ukuthi icala lihlehlele unyaka ozayo ngoba selilidala kakhulu, iminyaka engu-15 miningi kakhulu,’’ kusho uMabuza. UMabuza ungene ethimbeni labameli bakaZuma eliholwa wugalagala, * -Advocate Muzi Sikhakhane.Umshikashika wecala leminyaka usuke esivumelwaneni sokuthengwa kwezikhali enkampanini yaseFrance iThales eyayaziwa ngeThint kudala.Kuthiwa uZuma wathola amaqatha omngenandlini ngesikhathi kuthengwa izikhali. Kuhamba kuze kuthinteke negama likaMnuz Schabir Shaik, owayengumeluleki kaZuma wezezimali owagcina egwetshwe iminyaka engu-15 ngecala lenkohlakalo.UShaik akabange esasiqeda isigwebo sakhe ngaphakathi wakhishwa ngoshwele ekhala ngokuthi uxinwe wukugula.Icala likaZuma lahoxiswa kudala kodwa labuya lavuka ngo-2018 ngesikhathi obeyinhloko yezokushushisa * -Advocate Shaun Abrahams ememezela ukuthi uZuma kufanele ayophendula emajajini ngezinsolo zenkohlakalo abhekene nazo.UMabuza uthe bona sebemi ngomumo ukuyovikela ikhasimende labo. Ubezwakala egcwele okukhulu ukuzethemba ethi uZuma ubelokhu esolwa ngokudlala umacashelana kodwa uma esethi uselungile sekubikwa imbiba nebuzi. UZuma uke wacashunwa ethi akukho lutho alwenza yena kodwa ubona kunabathile abazama ukumakhela uzungu bengcolisa negama lakhe ngenxa yezimpi zezepolitiki ezisukela kudala.",Kabasafuni libuye lihlehle icala likaZuma
"SISAQAQAMBA isilonda sokuphendulwa ukudla kwenduku kwe-Orlando Pirates yiSuperSport United osekuphele amasizini amabili leli qembu laseSoweto lihluleka wukushaya izimbangi zasePitoli.Umlandeli wokuqina weZimnyama, uMama-Joy Chauke, uthe kulokhu i-United izobe isifike ekugcineni ngoba bazimisele ukuyiphendula isidlo sikaKhisimusi. La maqembu azohlangana emdlalweni we-Absa Premiership e-Orlando Stadium namuhla ngo-7.30 ebusuku.I-Pirates ephekwa wuMilutin “Micho” Sredojevic izofika ihambela phezulu ngemuva kokushaya iBloemfontein Celtic ngo 1-0 ngesonto eledlule, okuwumphumela oyifukule wayoyibeka endaweni yesibili kwi-log. Amatsatsantsa a Pitori nawo azobe ezolwela ukuqhubeka nokubamba isigqi ngemuva kokwehlula i-Ajax Cape Town ngo 1-0. Asalele emuva ngemidlalo eyisithupha kwamanye amaqembu asedlale engu-12 ngenxa yokuthi abeyibambe kwiCAF Confederation Cup.Amaqembu azobe ehlangana okokuqala ngemuva komdlalo wangoJuni lapho i-United ibhaxabule iPirates ngo 4-1 kowamanqamu weNedbank Cup. IPirates ibisaphekwa uKjell Jonevret, i-United ingaphansi kukaStuart Baxter.Lo mphumela ubulandela omunye omkhulu ka 6-1 iBucs ewuthole koweligi ekuqaleni kwesizini edlule. Emzuliswaneni wesibili umdlalo wabo waphela ngo 1-1. Empeleni kugcine ngesizini ka-2014/2015 ukuthi iPirates ishaye iSuperSport, inqoba ngo 4-1 iholwa uTinkler.“Kusasa (namuhla) usuku lokuziphindiselela. Sikhathele yibona. Kungcono ngoba iza esigodini sikaMaminzela. Ngeke siyivumele ukuthi isishaye, iyona ezoba yikhekhe lethu likaKhisumusi. Kudala singanqobi ngifuna sibashaye ngo 1-0 ngoba thina asilona iqembu elizwisana ubuhlungu asishayi abanye ngo-6, siyahlonipha,” kusho uChauke.Njengoba kuza lo mdlalo kufanele ukuthi uSredojevic ubematasa ezama ukulungisa indaba yokungashaywa kwamagoli. Uma kungenjalo kungenzeka uChauke nozakwabo bagcine bebuke ibohlololo lomdlalo ozophela kulinganwa. Ukucazelana ngamaphuzu emidlalweni yeligi sekuphenduke isihlava muva nje. USredojevic odabuka eSerbia uze wababaza isimanga sokugeja athe usibona kungesiphezulu uma siqhathaniswa nasemazweni aseke awahamba.Emidlalweni engu-12 yeligi iPirates ishaye amagoli ayisishiyagalolunye. I-United ishaye alinganayo emidlalweni eyisithupha.Nokho uChauke akakhathazekile ngalokho.“Ifike kahle impela, iPirates isendaweni yesibili okukhombisa ngokusobala ukuthi sifuna ukubuyela e-Afrika manje. Ukusebenzisana kukaRhulani (Mokoena) noMicho kuyabonakala. Ngiyajabula ngoba umfana wami uThabo Qalinge wenza kahle. Inkinga yamagoli akusiyo eyePirates kuphela, eyeNingizimu Afrika yonke. Anginankinga ngoba abadlali bethu basesiswini nezitobha sebeke basinqobela izicoco,” kusho yena.",Bafuna ibe yisidlo sikaKhisimusi iSuperSport
"AMAPHOYISA aphenya icala lokubulala ngokungenhloso ngemuva kokushona kwabantu abane kulandela ukushayisana kweveni neloli ngaseLovu ngoLwesibili ebusuku.Okhulumela amaphoyisa KwaZulu-Natal, uCol Thembeka Mbele, uthe iloli neveni iToyota Hilux kushayisene ngemuva kwehora lesihlanu ngoLwesibili.“Kushone abantu abane abebesevenini kanti umshayeli weloli ulwela impilo yakhe esibhedlela ngemuva kokulimala kanzima,” kusho uCol Mbele.Abantu abane bashe bangqongqa bevaleleke evenini abebehamba ngayo eshayisane neloli kwizimpambana mgwaqo * -R624 no-R603 kule ndawo.Okhulumela abosizo oluphuthumayo, uMnuz Ross Campbell, uthe bafike sekukhona izicishamlilo ebezicisha umlilo endaweni yesigameko.“Iveni neloli bekuvutha emgwaqweni ngenkathi kufika abosizo oluphuthumayo. Abantu abane abebevaleleke evenini bashonele endaweni yesigameko. Kutholakale ukuthi umshayeli weloli ulimale kakhulu wabe esexilongwa abosizo oluphuthumayo.UCampbell uthe umshayeli weloli ube esedluliselwa esibhedlela ukuyokwelashwa.UCol Mbele uthe akukacaci ukuthi yini edale le ngozi kodwa amaphoyisa ayaphenya.",Kufe 4 kusha iveni neloli okushayisene
"AKAZIWA ukuthi ukuziphi izinkalo umdlali odume kwiKaizer Chiefs obezama inhlanhla neReal Kings egijima kwiNational First Division (NFD).Emasontweni amabili edlule leli phephandaba like labika ukuthi iKings ehlezi endaweni yesibili kwi-log ihlola uMichelle Katsvairo osanda kuhlukana neChiefs.Kuthe kusenjalo lo mdlali wehlelwa ngumsophi eshonelwa nguyise okuphoqe ukuthi abuyele kubo eZimbabwe.UTom Dlamini wezokuxhumana kwiKings utshele Isolezwe ukuthi sebegeze izandla ngoKatsvairo.“Abaphathi abasayingeni ekaKatsvairo. Mfowethu lo mfana samthengela ithikithi lendiza lokuthi aye kubo eZimbabwe ukuyofihla uyise bese eyabuya. Samthengela amathikithi amabili elokuya eZimbabwe nelokubuya. Kuyavela ukuthi ubuyile kodwa sesimzame sancama ocingweni lwakhe. Akalubambi ucingo. Asisazimisele ngokumncenga manje ngoba kusobala ukuthi umqondo wakhe ukwenye indawo,” kusho uDlamini.UKatsvairo ufike eNingizimu Afrika ngesizini edlule ethwelwe ngeqoma ukuthi uzofike aqhulule imvula yamagoli kwi-Absa Premiership. Uqale kahle kuMakhosi kodwa walimala okwenze wahlala isikhathi eside. Ubuye indawo yakhe ingasekho. Umqeqeshi weChiefs uSteve Komphela ubesesebenzisa uBernard Parker noGustavo “Maleveni” Paez.Ekuqaleni kwesizini ubolekiswe kwiSinginda United yaseTanzania. Ufike kuyona waqhulula amagoli kodwa wagcina ehlukene nayo ngoba ibisihluleka wukumkhokhela.Ubuyele kwiChiefs kodwa kwacaca ukuthi akanayo indawo ngoba leli qembu libophele uLeonardo Castro, Ryan Moon, Paez noParker phambili. Bagcine bevumelene ngokuthi bahlukane neChiefs.Kuthintwa imenenja yakhe uMike Ngobeni we-M-Sport Management naye uthe uphoxekile ngesenzo salo mdlali.“Lo mfana nami sengimzame ngehluleka. Ungiphoxile kakhulu. Akwenzile akuyona into enhle,” kusho uNgobeni.NgeSonto ngo-3.30 ntambama iKings izodudulana neBlack Leopards eKing Zwelithini Stadium, eMlaza.Imidlalo yeNFD:NgoMgqibelo ngo-3.30 ntambama: Tshakhuma Tsha Madzivhandila v Richards Bay (Thohoyandou Stadium); Mthatha Bucks v Uthongathi FC (Mthatha Stadium); Super Eagles v Royal Eagles (Goble Park); Pretoria University FC v Witbank Spurs (ABSA Tuks Stadium); Highlands Park v Mbombela United (Makhulong Stadium)NgeSonto ngo-3.30 ntambama: Real Kings v Black Leopards (King Zwelithini); Jomo Cosmos v Ubuntu Cape Town (Vosloorus Stadium); Cape Town All Stars v Stellenbosch (Parow Park)",IKings seyimfune yancama onyamalale ezama inhlanhla
"UMNYANGO wezeMfundo usuxwayise abazali ukuthi baqaphele izinhlelo ezilethwa ezikoleni njengoba uthi uyaye ukhiphe amasekhula uma kukhona izinhlelo zezempilo abaziletha ezikoleni.Lokhu kulandela isigameko sakamuva sezingane okuthiwa zidilizwe sezigcwele itekisi kuthiwa ziyosoka esikoleni samabanga aphansi iGreyville Primary ngoLwesihlanu olwedlule.Umzali wengane eyenza uGrade 5 kulesi sikole ocele ukuthi igama lakhe ligodlwe ukuvikela umntwana, uzwakalise ukukhathazeka ngesigameko asichaze njengesikhombisa ukunganaki kwesikole sokuhanjiswa kwezingane ukuze ziyosoka ngaphansi kohlelo olungaziwa.Ngokusho komzali, ngaphambi kokuthi ingane yakhe nezinye izingane zigcwaliswe kule moto babethole imiyalezo kumaselula abebezitshela ukuthi ivela esikoleni emasontweni amabili adlule.Uthe le miyalezo inika abazali ithuba lokuthi bavume ukuthi izingane zabo zizosoka. Ibiphinde ifune imininingwane yabazali namakhophi esitifiketi sengane nomazisi womzali.Unina wale ngane uthe okumxakile ukuthi ngosuku obekufanele izingane zisokwe ngalo esibhedlela iKing Dinuzulu uthole ucingo luthi akazolanda ingane yakhe emtholampilo iPolly Clinic. Uthe waphuthuma esikoleni njengoba ayazi ukuthi izingane zizolandwa khona wafica izingane zisasemotweni wathi uma ebuza esikoleni bathi bebengazi ukuthi izingane ziyosoka.Uthe esikoleni bambikela ukuthi abantu ababezolanda izingane benza sengathi bathunywe ngabazali bazo ukuthi bazozilanda ukuze ziyosoka.“Lokhu kusikhathazile njengabazali ukuthi isikole singakhombisa ukunganaki okungaka. Izingane zithi amafomu zawanikwa ngonesi ababefike esikoleni kodwa isikole sona sithi asazi lutho ngohlelo lokusokwa kwezingane. Ingane yami ike yesaba ukuya esikoleni ngoba beyinovalo lokuthi laba bantu bazofike bazame futhi ukubathatha,” kusho umzali.Lo mzali uthe ukufika kwakhe kwenza ukuthi kwehliswe nezinye izingane ezazizohamba nale moto njengoba bathi uma befonela esibhedlela iKing Dinuzulu batshelwa ukuthi alukho uhlelo abanalo lokusoka abafundi - bathi olwabo lwenziwa uma kuvalwe izikole. Phezu kwalokhu uthe baphika bathi abamazi lo muntu obezolanda izingane zesikole.Okhulumela uMnyango wezeMfundo KwaZulu-Natal, uMnuz Muzi Mahlambi, uthe njengomnyango uma bayaye bakhiphe isekhula kusenesikhathi uma kunohlelo abalwenzayo noma ngabe balwenza neminye iminyango, wenza isibonelo ngohlelo lokugoma.“Sizosebenzisana noMnyango wezeMpilo ukuthi kuzanywe ukuthi kuphenywe ngokuthi yiluphi lolu hlelo. Kuzobhekwa ukuthi ngabe wuhlelo olungumbombayi yini noma nokuthi uma kuwuhlelo olukhona kungani kungaxoxwanga nathi kuqala ukuze sikhiphe isimemezelo esihlanganisile,” kusho uMahlambi.Okhulumela uMnyango wezeMpilo KwaZulu-Natal, uNkk Noluthando Nkosi, ukuqinisekisile ukuthi abaphathi bakulesiya sibhedlela abazange bathumele thimba ukuthi liyosoka izingane ngalolu suku olushiwo yilo mzali.",Isexwayiso somnyango wezeMfundo kubazali
"UFUNA ubulungiswa unina womfundisi obedumile eThekwini, uSakhile Mhlonishwa Langa, yize indodana yakhe ingeke isavuka.UNkk Ntombifikile Memela (62) utshele Isolezwe ukuthi ufe olwembiza ngokushona kwendodana yakhe futhi ufuna umthetho ujezise oyibulele.“Ngiyabufuna ubulungiswa ngoba uSakhile ubengenzela konke engikudingayo. Njengoba eseshonile kusho ukuthi ngeke ngiphinde ngidle ukudla kwaseWoolworths.”Uchaze indodana yakhe njengomuntu onomusa, obethanda wonke umuntu. “Bengicele into eyodwa enganeni yami, ukuthi ingakhele umuzi ngoba la ngihleli khona kwadilika kudala. Ibisephezu kwazo izinhlelo njengoba beyidubulile. Bengiyicelile nokuthi ingilethele umalokozana ozongiphatha kahle ngoba sengihlala kwi-wheelchair ngenxa yokugula.”Uchaze uMhlonishwa njengendodana ebimhlonipha, ingaphuzi, ingabhemi futhi imondla.UNKK Ntombifikile Memela ongunina kamfundisi uMhlonishwa Langa ubonga ukwesekwa ngabantu emuva kokushona kwendodana yakhe, lapha uthathwe nodadewabo obezokhalisana naye. Isithombe: Nqobile Mbonambi / African News Agency (ANA)“Benginezingane ezintathu okuwuMdumiseni Mduduzi, Sakhile Mhlonishwa noVukani. Sengisele noMduduzi noVukani. USakhile ubebiza isibongo sasekhaya kwaLanga. Mina ngashadela kwaMemela kodwa noMemela sewahamba yingakho bengicela uSakhile ukuthi angakhele.”Uthe uLanga wafunda eGolokodo Primary, wadlulela ePhindela wayoqeda eMpukane High. “Indodana yami ishiye indodana yayo uNhlakanipho kodwa ngizwa kuthiwa bezikhona nezinye izingane engizobe ngiqala ukuzibona. Ngiyabonga kakhulu kubantu abangisekile kusukela ingane yami ishone ngoMgqibelo ngoba kwafika izimoto la ekhaya bezongisingatha abantu. UMfundisi uVusi Dube ngiyacabanga usebakhohlwe bonke abantu ngoba unake mina, abeNanda FM nabo bayangiseka.”UMnuz Jabulani Mthethwa osolwa ngokubulala umfundisi Mhlonishwa Langa uthi usazocabanga ukuthi uyamfuna yini ummeli wamahhala. Isithombe: Boniswa MohaleKhonamanjalo uMnuz Jabulani Mthethwa (52) obhekene necala lokubulala uLanga uvelile enkantolo yeMantshi yaseThekwini.Imantshi uNkk Vanitha Armu ithe uMthethwa ubhekene namacala amane okungelokubulala, elokubamba inkunzi esebenzisa indluzula, elokutholakala nesibhamu esingekho emthethweni nelokutholakala nezinhlamvu ezine.UMthethwa uthe usazocabanga ukuthi uyamdinga yini ummeli. Ucele ukuyiswa esibhedlela ngoba ethi ushaywe amaphoyisa, amlimaza izimbambo. Ngesikhathi abantu bemhhahhameza, uMthethwa uvele wathi akasazi-ke ukuthi akhulume nobani, nemantshi noma nezihlwele ezisenkantolo.Imantshi ithe izomnika isonto elilodwa ukuthi acabange ukuthi uyamdinga yini ummeli bese ebuya ngoJulayi 23 nempendulo ukuze kuqhubeke icala.Kusasa kuzoba nenkonzo yesikhumbuzo kaLanga eThekwini Community Church bese umngcwabo uba ngoMgqibelo eSahara Stadium bese efihlwa emathuneni aseStellawood noma kwawaseChesterville.",‘Bengicele angakhele indlu uSakhile’
"ZIQALA namhlanje izinhlelo zokufundisa abafundi abahleli emakhaya njengoba izwe livaliwe ngenxa yokubheduka kwegciwane iCorona.Inhloso yalezi zinhlelo ezenziwe nguMnyango weMfundo eyisiSekelo neSABC, ukusiza behlise umthwalo kubafundi nothisha njengoba kungafundwa.Okhulumela umnyango uMnuz Elijah Mhlanga, uthe izinhlelo zizosiza ekubuyiseni isikhathi esilahlekile ngenxa yokuvalwa kwezwe okwamenyezelwa nguMengameli Cyril Ramaphosa.Uthe izinhlelo zizosakazwa eziteshini zakwaSABC zethelevishini nasemisakazweni ezingu-13.“Lezi zinhlelo zizosiza abenza uGrade 10, 11 no-matric ne-Early Childhood Development (ECD). Ezinye zezifundo ezizofundiswa kubalwa iMaths, Physical Science, English, Life Science ne-Accounting. Ngaphansi kwe-ECD kuzofundiswa izilimi zesintu ezehlukene.”UMhlanga uthe lo mkhankaso uzosiza abafundi njengoba bezobhala izivivinyo zikaJuni.“Sinxusa ukuthi basebenzise lezi zinhlelo ukuze bangasaleli emuva emsebenzini wabo baphinde balungiselele nezivivinyo. Enkundleni iYouTube kuzoba nohlelo lokufundisa abafundi. “Siyalwamukela usizo lweSABC ngalesi sikhathi ukuze kusizakale abafundi,” kusho uMhlanga.Izinhlelo zethelevishini zimi kanje:SABC 1: Msombuluko kuya ngeSonto:5 - 6SABC 2: Msombuluko kuya ngoLwesihlanu:9.30 -11SABC 3: Msombuluko kuya kuLwesihlanu:6 - 7Emisakazweni zimi kanje:Umhlobo Wenene FM2.30 - 3Thobela FM 5 - 6Phalaphala FM 1.30 - 2Munghana Lonene FM2.30 - 3Ukhozi FM 9 - 10 ebusukuLesedi FM 4.15 - 4.45Ligwalagwala FM 9.10 - 9.40Motsweding FM 7 - 7.30 ebusukuIkwekwezi FM 10:30 - 11:00Radio Sonder Grense7.30 - 8 ebusukuTru FM 9 - 11X-K FM 9.30 - 10Radio 2000 11.30 - 12Izinhlelo ziyatholakala nakwi-website yomnyango.",Ziqalile izinhlelo zokusiza abafundi emisakazweni ehlukene
"UZOLINGISA indawo ngempilo yakhe ayiphila ngempela, uMohale Motaung, odume kuleli ngemuva kokuphumela obala ukuthi usebudlelwaneni bezothando nosaziwayo wakuleli, uSomizi Mhlongo.UMohale uzoba ngomunye wabalingisi abasha kulo mdlalo oqwashisa ngezinto eziningi ezithinta intsha okubalwa kuzo ubudlelwane bezothando nezifo ezihlukene, okubalwa kuzo iHIV.Kulo mdlalo okhona ngisho emazweni ahlukene ikakhulukazi ase-Afrika, uMohale uzobe elingisa indawo ka-Odirile.U-Odirile owesilisa othandana nabantu bobulili obufana nobakhe futhi akafihlile emphakathini.Kulo mdlalo uzoba ngomunye wabalingisi abahamba phambili ekugqamiseni okuzobe kukhulunywa kulo mdlalo.Ekhuluma ngokuba yingxenye yalo mdlalo, uMohale uthe ukujabulele ukuba yingxenye yalo mdlalo njengoba kusekhona abantu abasafihla impilo yabo yangempela ngenxa yemiphakathi abahlala kuyo.“Abakhiqizi bomdlalo iMTV Shuga, Down South 2 banginike ithuba lokuthi ngifundise ngokubaluleka kwezinto ezihlukene ezenzeka ezimpilweni zabantu kodwa ikakhulukazi intsha. Kuyangijabulisa ngempela okuzobonakala kulo mdlalo ngikwenza nengithemba ukuthi kuzoba wusizo kwabaningi futhi kuphinde kufundise nabanye ngezimpilo abantu abazikhethele zona emphakathini esiyakhele,” kuchaza uMohale.Uthe yena njengomuntu ongayifihli impilo ayiphilayo uma kuziwa ngakwezothando, uyakuthokozela ukuthola uxhaso emndenini wakhe nakwabanye abantu kuleli ikakhulukakzi intsha.“Ngithemba ukuthi intsha ekhulela ezindaweni ezilazisayo isiko ekugcineni uma iphumela obala izokwazi ukuthi iyamukele njengoba kwenzekile kimi. “Yingakho nje imidlalo efana nalena idlala indima ebalulekile ezimpilweni zabantu abahlukene, abanye abagcina bebona kuyo imidlalo efana nalena ukuthi bangobani futhi abangakutholi ukukhululeka nabo kubacacele ukuthi ababodwa kuleso simo,” kuchaza yena.UMonde Twala, wakwaViacom okungabakhiqizi balo mdlalo, uthe bayakujabulela ukuthi imidlalo efana nalena ivula amathuba omsebenzi entsheni ehlukene.“Umlingisi okuyimanje ubonakala emafilimini ahlukene aphesheya kwezilwandle, uLupita Nyong’o, waqala ukugqamisa ithalente lakhe emdlalweni ofana nawo lona iMTV Shuga Kenya. Sijabule ukuba nomuntu ofana noMohale kulo mdlalo,” kuchaza uTwala.Kulo mdlalo ngeke nje kugqame ubuso obusha kuphela njengoba intokazi esiqokwe kwaze kwaba kabili emcimbini wezindondo ama-Emmy, uThuso Mbedu, nayo iyingxenye yalo mdlalo.Umdlalo iMTV Shuga: Down South 2 uzoqala ukukhonjiswa kuleli ngoLwesibili oluzayo kuMTV base (DStv channel 322) ngo-9.30 ebusuku.",Ukuthakasele ukuba semdlalweni omusha
"SITHEMBISO MKHIZEIBAFANA Bafana ihlalelwe umthwalo onzima wokuqeda ishobolo lokungenzi kahle uma idlalela eMoses Mabhida Stadium, eThekwini.NgoNovemba 13, iqembu likaMolefi Ntseki lizobhekana neSao Tome and Principe emdlalweni omqoka wokuhlungela i-Africa Cup of Nations (Afcon) engonyaka ozayo eCameroon.Umdlalo ungo-7 ebusuku. IBafana idinga amaphuzu amathathu kulo mdlalo ukuze izibeke ethubeni lokunyuka eqoqweni lapho iboshelwe neGhama neSudan.Okwamanje inamaphuzu amathathu ayibeka endaweni yesithathu eqoqweni.Ngemuva komdlalo waseMabhida, izobe isiya eSao Tome kowomlenze wesibili ngoNovemba 16.IBafana izoya emdlalweni waseMabhida ukuzethemba kuphansi ngemuva kokushaywa yiZambia kowobungani ngenyanga edlule, yabambana ngeqanda neNamibia.Le miphumela eshiya iningi labalandeli lidumele, abanye belibeka ngesihloko elokuthi uNtseki akaxoshwe, ikhomba ukuthi iBafana kumele isebenze kanzima ngokuphindiwe ukuze ilungise irekhodi layo elingelihle lokuhlala kule nkundla yaseThekwini.Kowokugcina weNelson Mandela Challenge, ngoNovemba ngo-2018, kuyo le nkundla ishaye udaka ibambana ngo-1-1 neParaguay.Kwasiza uPercy Tau eshaya elakulinganisa ngemizuzu yokugcina.Yayikade isanda kuphoxa abalandeli ilahla amaphuzu ibambana neLibya kade kuhlungelwa i-Afcon ebise-Egypt nyakenye.Ukungaphathi kahle abalandeli eMabhida kweBafana, kulokhu abazobe bengavunyelwe enkundleni, akugcini lapha njengoba yake yabashiya bebambe ongezansi ibhuquziswa yiqembu elingazelwa lutho ebholeni iCape Verde.Kwehla izihlathi kwashabalala namaphupho okuya kwiNdebe yoMhlaba eRussia ngo-2018, elakuleli lishaywa yiCape Verde ngo 2-1 kuyo le nkundla. Elokubika lashaywa u-Andile Jali.IBafana yagcina ukunqoba eMabhida ngo-2017 ishaya iGuinea Bissau ngo-3-1.Eminye imidlalo ephoxe kuyona eMabhida, yingesikhathi ibambama ngo 2-2 neMorocco kudlalwa i-Afcon yango-2013. Yagcina ikhishwe yiMali kuma-quarterfinal ihlulwa ngo 3-1 kumaphenathi. Isike yashaywa yiNigeria ngo 2-0 koweNelson Mandela Challenge. Khona eMabhida yaphinde yabambana ngeqanda neGambia engazelwa lutho ebholeni kowokuhlungela i-Afcon.Kusukela ngo-2010, iBafana isidlale imidlalo ewu-16 eMabhida. Inqobe eyisithupha. Kweminye idliwe noma idlale ngokulingana.",IBafana nenselelo yokuqeda ishobolo laseMabhida
"ISILOMO seMamelodi Sundowns, uTiyani “Sugar” Mabunda, siyikhomba kwi-Orlando Pirates ingcindezi yombango wesicoco ngoba bona bakujwayele ukubhekana nesimo lapho bengenalo ithuba lokudedela amaphuzu uma bezimisele ngokuvikela isicoco se-Absa Premiership.Namuhla ngo-7.30 ebusku, eLoftus Stadium, ePitoli, bazohlukana phakathi ngoba womabili amaqembu ayimele, iSundowns neSuperSport United, azobe etholene phezulu. Ngaphandle kokuthi vele imidlalo isiya ngokuphela kwiligi, lona umqoka kakhulu kwiSundowns ngoba ukwesele ngayo kwazise incelisa amawele njengoba iqhubeka nakwiCAF Champions League.Kusukela iPirates inqobe ngo 2-1 kwiFree State Stars ngempelasonto, abaningi bakholwa wukuthi iSundowns izothwala kanzima uma izimisele ngokuvala igebe lamaphuzu ayisithupha elivulwe yiBucs esicongweni. Kuningi okuvuna iSundowns ngalo mdlalo njengerekhodi kodwa uMabunda ukholwa ukuthi akukho okumqoka ngawo futhi ukucindezeleka akukho kangako kubona, ngoba okufanele bakwenze yinto asebeyenze ngempumelelo iminyaka emihlanu ilandelana kodwa konke kusha kwiPirates.“Asicindezelekile nakancane. Ungadidwa abantu besikhulumela. Lalela thina ukuthi sithini bese ukholwa yilokhu esikushoyo ngoba siyakwazi okufanele sikwenze. Ukusalela emuva ngemidlalo yinto esifana nesiko kithina kwazise sihlale sikulesi sigaba seChampions League njalo ngalesi sikhathi. Lokhu okufanele sikwenze sihlale sikwenza minyaka yonke. Ngiyezwa kuthiwa iPirates iyona ekhululekile ngoba isiwaqoqile amaphuzu kodwa ngiyakwazi okufanele ngikwenze kanjalo nabo bonke abanye ozakwethu. Inkinga yokucindezeleka kungenzeka ibe kwiPirates ngoba abasijwayele isimo ababhekene naso,” usho kanje uMabunda.Irekhodi leSundowns uma ibhekene neSuperSport likhomba ukuthi sekudlule imidlalo ewu-11 ezikaKaitano Tembo zingayazi iwini kwezikaPitso Mosimane. ISuperSport igcine ukushaya iSundowns ngo-2013 lapho uMor Diouf ashaya khona inguzunga yeshodi esengxenyeni enkulu yezakhe.Kulo mdlalo kubuya uMxolisi Macuphu ongomunye wabadlali beSuperSport abasefomini. Yize kukhona konke lokhu uMabunda ukholwa ukuthi bazoyiwina yonke imidlalo okufanele bayiwine ukuqala ngeSuperSport.“Ngeke kube lula ngoba iSuperSport ingelinye lamaqembu avukile emaqandeni. Akufanele futhi sikhohlwe ukuthi umdlalo wabakhaya ngakho kungenzeka noma yini. Babophele inqwaba yabadlali abamele amazwe abo njengathi, ngakho-ke silindele ubunzima kodwa isipiliyoni sethu singiqinisa idolo ukuthi yithina esizobuyela emakhaya simamatheka.”",OweSundowns ukhululekile ngombango wesicoco seligi
"SEBEPHENDUKE izinyamazane ezihlala ngokubaleka nokucasha, osomatekisi abangaphansi kukasoseshini waseMargate, iBambanani. Kuthiwa kuphume uhlu lwamagama okusolwa ukuthi ngolwabantu okumele bayiswe kwagoqanyawo.Babalelwa kwabayisikhombisa asebebulewe kulo soseshini kusukela nyakenye, okubalwa abashayeli nabanikazi bamatekisi.Phakathi kwabantu asebebulewe kukhona oMnuz Vusi Myeza (61), Phumlani Nkomo (55) noMandla Mzelemu (60). Bonke babulewe ezigamekweni ezehlukene.Abanye abathintekayo bathinte Isolezwe bethi baphoqelekile ukuba bayeke umsebenzi bayocasha ngenxa yokwesaba.“Okwenzekile ngeledlule ukuthi kuphume uhlu lwamagama abantu okuthiwa bazobulawa. Kulo luhlu kukhona negama lami. Kunamanye amagama abantu abaningi kusoseshini okuthiwa kumele babulawe (ebala amanye amagama).Sibaningi esibalekile kumanje ngoba sisaba ukuthi sizobulawa. Sesifana nezinyamazane ezizingelwayo. Asisakwazi nokusebenzela imindeni yethu,” kusho omunye okusoseshini.Isolezwe uma libuza ukuthi yini esusa umsindo kulo soseshini kuvele ukuthi kubangwa ukuphatha nezindaba nemizila.Okunye ukuthi kunothize owabizwa ukuba azolekelela kulo soseshini, kuthiwa waphakamisa ukuba abashayeli asebebadala banikezwe imvume yokufaka izimoto zabo babe ngabanikazi bamatekisi.Kusolwa ukuthi ukudutshulwa kwabantu kuqale lapho.Omunye othintekayo ocele ukuba igama lakhe lingadalulwa uthe uyabona bazohlaselwa baze beqedwe bengalutholi usizo.“Kunamaphoyisa angene kule nto nokwenza kube nzima ukuba siwabikele ukuze axazulule le nkinga,” kusho usomatekisi.Kuthintwa imenenja ehhovisi leSantaco eKZN, uMnuz Sfiso Shangase, ithe bayazi ngokubulawa kwabantu kulo soseshini.“Udaba lwaloya soseshini lubucayi ngoba baningi asebebulewe khona. Ebesingakwazi ukuthi kukhona uhlu lwabantu okumele babulawe ngoba uma lukhona kumele luyiswe emaphoyiseni ukuze kuphenywe. Ukubulawa kwabantu ngale ndlela okwenzeka ngayo, ugcina ubonile ukuthi kukhona abathize abathungathwayo. Okungenzeka ukuthi lukhona uhlu,” kusho uShangase.Uthe sebezame kaningi ukuxazulula izinkinga kulo soseshini.“Inkinga ngaleya ndawo ukuthi kunesimo semali yebhakede ekhokhwa njalo uma itekisi iphuma erenki. Lemali ibibangwa ukuthi kumele ithathwe ubani. ISantaco ihamba noMnyango wezokuThutha, namaphoyisa siyile siyozama ukuxazulula. Inkinga ukuthi icala alikwazi ukuthethwa ngaphandle kofakazi, ikhona okuba inkinga uma sesifika kusoseshini kungabi khona abantu abazofakaza ngezinkinga ezikhona,” kusho uShangase.Uthe kukhona nasebaboshwa kodwa kunezinsolo zokuthi bayaqhubeka nokuhlasela besemajele“Ngesikhathi sihambisana namaphoyisa nohulumeni kukhona ababoshwa. Siyasola ukuthi ababoshiwe bahlasela besemajele. Lokho sakuthola kuyinzwabethi,” kusho uShangase.Kunxuswe ukuba abathintekayo baye emaphoyiseni nolwazi noma befonele izinamba beveze ulwazi, bezifihlile.“Inkinga yethu manje kule mboni ile mali yebhakede, okubangwa ukuthi ubani okumele ayilawule.”",Abasalali emakhaya ngenxa yokusongelwa osomatekisi
"EBANTWINI abathathu kwabane abahaqekayo kuvele izolo ukuthi basuke bengabaseWestern Cape.Lokhu kuvele ezibalweni ezidalulwe nguNgqongqoshe wezeMpilo kuleli, uDkt Zweli Mkhize. Okwamanje isibalo sabashonile sesifinyelele kwaba ngu-17 bese abayisishiyagalolunye ngabaseWestern Cape- okunye ukuthi isibalo esiphezulu sabashonile siqhamuke kulesi sifundazwe. Lokho kuchaza ukuthi u75% wabantu abangu-663 abasanda kutheleleka ngaleli gciwane baqhamuka kulesi sifundazwe esesinenqwaba yabantu asebedlule emhlabeni ngenxa yalolu bhubhane. UMkhize uthe izikhulu ezizobe ziqhamuka emnyangweni wezempilo kuzwelonke zizovakashela kulesi sifundazwe nase-Eastern Cape  ngale mpelasonto.Ngesonto elizayo uMengameli wezwe, uMnuz Cyril Ramaphosa noMkhize bazovakashela kulezi zifundazwe njengoba sikhuphuka ngokushesha isibalo sabantu abahaqwe yiCOVID-19. EWestern Cape sebebalelwa ku-4 497 asebehaqekile futhi lesi sifundazwe sizihola phambili ngokuba nabantu abangu-88 abangasekho emhlabeni, okuyisibalo esiyingxenye yasebeshonile ezweni lonke jikelele. Ngokwezinombolo, iWestern Cape inabantu abangu-503 kwabasanda kutholakala ukuthi sebethelelekile, abangu-663 nabangu-9 kwabangu-17 okusanda kubikwa ukuthi abasekho emhlabeni. Abanye ababili abashonile ngabaseKZN, kuthi abathathu baqhamuke e-Eastern Cape naseGauteng, isifundazwe ngasinye. EGauteng bangu-131 abasanda kutholakala ukuthi sebethelelekile, e-Eastern Cape bangu-60 kuthi eKZN babe ngu-49.    ABASANDA KUSHONA   ABASANDA KUHAQEKA  ESABAHAQEKILE ESABASHONILESouth Africa176638895178Western Cape9503449788Gauteng3131185118KZN249125342Eastern Cape36098918Free State001336Mpumalanga01600Limpopo02433N West02420N Cape00270INingizimu Afrika seyihlole abantu ababalelwa ku-307 000 , okubandakanya nabangaphezu kuka-15 500 abahlolwe emahoreni abalelwa ku-24. Eqhuba uMkhize uthe babalelwa ku-8.2 million abantu osekukhulunywe nabo ngenhloso yokubheka ukuthi akumele yini bahlolwe. UMkhize uthe zibalelwa ku435 iziguli eziphethwe yiCOVID-19 ezibhedlela.     Ezingu45 zise-high careEzingu77 zisemaginjini abantu abaxineke kakhuluEzingu40 zikuma-ventilators IOL",Sinyuka ngesivivini isibalo sabantu abahaqwa yiCoronavirus eWestern Cape
"UMohale ufake ivideo ku-Instagram lapho abephendula khona imibuzo yabalandeli bakhe. Phakathi kwemibuzo aphonselwe yona ubuzwe ngezinhlelo zakhe zomndeni lapho aveze khona ukuthi benoSomizi bazoba nazo izingane. “Sizokhulisa ingane esingayizali (adopt) kodwa ngiyayifuna eyami, futhi ngizoyenza. Ningangibuzi kanjani…” kusho uMohale. View this post on InstagramLegends are born in July. If your birthday is in July, comment with your favorite emojis. Mine: ♥️👑🕺🏽😆🍾🥂🍿💛🙌🏽☕️😂A post shared by 
Mohale Tebogo Motaung(@mohale_77) on Jul 1, 2019 at 7:16am PDTUMohale uphawula kanjena nje ngo-2017 engxoxweni noDJ Fresh uSomizi waveza ukuthi naye usafuna ukuba nenye ingane yakhe. Kulindeleke ukuthi uSomizi noMohale bashaye indumezulo yomshado ngasekupheleni kwalo nyaka.USomizi unendodakazi nowayengumlingisi weGenerations uPalesa Madisakwane. ",Usazimisele ngokuba nengane yakhe ozoshada noSomizi
"Ngifisa sengathi nalapha eNingizimu Afrika singabona isixazululo esizosiza abesifazane nezingane kulobu bulwane osebudlangile. Yebo kuzoba buhlungu lokhu kepha kuzobe kusizwa onenkinga. Akekho onelungelo lokudlwengula. Umenzi wobubi makajeze. Nathi lapha singavikeleka. Yebo siphila nabantu abangathandi ukuphila nabanye asebephenduke izilwanyana.Phansi nokudlwengula, phambili nokushumpulwa noma ukuthenwa.Bonginkosi Grey PhungulaETHEKWINI",Abathenwe abantu abadlwengulayo
"KONKE sekumi ngomumo ngengqungquthela ye-EFF ezoba ngenyanga ezayo eGoli.Lokhu kushiwo nguMengameli weqembu, uMnuz Julius Malema, esithangamini nabezindaba izolo eNasrec Expo Centre, eGoli.Igqungquthela izoqala ngoDisemba 13-15.“Silindeleke ukuba abazohambela ingqunqguthela baziphathe ngendlela, balandele imithetho. Amalungu sibheke ukuba enze okulindeleke kuwo, athumele izincomo ngama-emails nango-WhatsApp. Konke kuhamba ngohlelo ngengqunqguthela,” kusho uMalema.UMalema uthe i-EFF ikhathazekile ngesibalo esikhulu sabantu abangasebenzi.“Sizocubungula ezinye zezinto esingazenza ukuze silwe nenkinga yokungasebenzi kwabantu,” kusho uMalema.Uthe abakwamukeli ukuqokwa kwesikhulu esiphezulu sakwa-Eskom, uMnuz Andre de Ruyter njengoba beshilo phambilini.",Sebelindele usuku lwengqungquthela ye-EFF
"UMHOLI webandla lamaNazaretha aseBuhleni, uMnuz Mduduzi Shembe, uNyazilwezulu, kuthiwa uhleli ngesinqe esisodwa njengoba kuvela ukuthi kuneqebana elithile elisebandleni elisikaza isikhundla sakhe ngejozi.Ngokuthola kweSolezwe ngeSonto ngomthombo walo osebandleni, uNyazilwezulu seluze lwacela neSilo Samabandla ukuthi singenelele ukuzobhula umlilo.Umthombo uveze ukuthi sekuze kwathunyelwa nencwadi eNdlunkulu ecela oNgangezwe Lakhe ukuthi abe nomhlangano noNyazilwezulu ngenyanga ezayo ukuzodingida lolu daba.“INkosi ikhathazekile ngaleli qeqebana lamadoda abamba inguyazana yokuqumba phansi umbuso wayo. Lokhu kuze kwavela nasenkonzweni ebisethempelini eNkanyezini, KwaMhlabuyalingana okumemezele khona omunye wabefundisi ngalo mhlangano. Indaba yokuketula uNyazi yinto ekhulunywayo ebandleni kodwa akuveli ukuthi ikuphi inkinga,” kusho umthombo.Lo mthombo uqhube wathi awazi ukuthi iSilo sixhumaphi ezindabeni zebandla ngoba akhona amakhosi angamalungu ebandla nabefundisi abangenelelayo uma kukhona izinkinga.Uveze ukuthi njalo ngoJuni kuba nenkonzo ethempelini eLinda, KwaNongoma lapho amaNazaretha ehlala khona inyanga yonke, leyo nkonzo ibizwa ngokuthi eyokulanda isikhiye. “ Kubonakala sengathi uNyazi lusosbenzisa lelo thuba ukuxoxa neSilo,” kusho umthombo. UMfundisi Hlatshwayo elingatholakalanga igama lakhe kuthiwa uyena owenze lesi simemezelo somhlangano ethempelini eNkanyezini. Imizamo yokuthola ukuphawula kukaHlatshwayo ayiphumelelanga ngenxa yokuthi ucingo beluvaliwe. Umthombo uveze ukuthi omunye olwaziyo lolu daba lwesimemezelo umfundisi Thokozani Gumede. Ethintwa uGumede uqinisekisile ukuthi kuzoba nenkonzo eLinda.""Sizoba nayo inkonzo eLinda kodwa angazi maqondana nesimemezelo ngoba bengingekho lapho senziwe khona,’’ kusho uGumede.Okhulumela abaseBuhleni uMnuz Thokozani Mncwabe uthe, akalwazi lolu daba lokuketulwa kwenkosi uNyazi kodwa inkonzo izoba khona eLinda ngoba iba minyaka yonke.Okhulumela iNdlunkulu uMntwana uThulani Zulu, uthe akukho sicelo somhlangano abasitholile futhi akalwazi lolu daba ubeqala ukuluzwa ngayo intatheli emthintile.""Kungenzeka ukuthi bebezixoxela bodwa lapho abebexoxa khona besingakathintwa thina. Ngeke sazi kodwa ngoba iSilo sibuye sixoxe nalo Unyazi bobabili ngezinto zabo nokwenza ukuthi sibuye singakwazi okunye okuqhubekayo,’’ kusho uZulu.Kwenzeka lokhu iNkantolo eNkulu yaseThekwini nyakenye ivune iNkosi uVela Shembe embangweni obusuqhubeke isikhathi eside wobukhosi bakwaShembe.",Basikaza umbuso woNyazi ngejozi
"KUFUFUSA isiteleka sezitshudeni enyuvesi iDurban University of Technology, ophikweni oluseThekwini.Izitshudeni kuthiwa zihlakazwe ngesisi esikhalisa unyembezi ngamaphoyisa ngesikhathi abaholi bazo besazifundela uhlu lwezikhalo abahlele ukuludlulisela kwiziphathimandla zenyuvesi, izolo.Elandisa ngokwenzekile omunye ozibize ngomholi wezitshudeni, ongathandanga ukudalulwa, uthe akukho okubi izitshudeni ezikwenzile kodwa bezihlangene zibonisana ngohlu lwezikhalo okumele luhanjiswe kubaphathi.“Besisafundela izitshudeni uhla lwezikhalo ngesikhathi amaphoyisa nonogada beshunqisa isisi ngaphandle kwesizathu,” kusho umholi.Ezinye izinto ezisohlwini, izitshudeni ezikhala ngazo, wukuthi inyuvesi ivumele izitshudeni ezivaliwe ngenxa yokukweleta, zikwazi ukubhalisa. Yizinkinga ezibhekene nezitshudeni ezikhokhelwa yiNSFAS. Ziphinde zikhale ngezindlela ezisetshenziswa yinyuvesi njengoba zithi izivala umlomo ngokuthi zixoshe abaholi bazo, uma kukhona ezikhala ngakho. Lokho okuletha itwetwe njengoba zikhuluma ngokwesaba.Encwadini okuhlelwa ukuthi inikwe abaphathi benyuvesi, izitshudeni zifuna kumiswe ukuqhubeka nezinhlelo zokufunda enyuvesi, kuze kube iyahlangabezana nezikufunayo.Esigamekweni sayizolo, kuthiwa kugcine sekuboshwa izitshudeni ezine. Kodwa amaphoyisa awakuqinisekisanga lokho.Okhulumela amaphoyisa uCapt Nqobile Gwala uthe amaphoyisa akwazile ukudambisa isimo ngemva kokuthi izitshudeni zivuke indlobane zabulala amawindi.Inyuvesi iyaziqhelisa kulesi sigameko.Okhulumela inyuvesi, uMnuz Alan Khan, uthe iziphathimandla zenyuvesi ziyaqhubeka nezingxoxo ezakhayo nesigungu esimele izitshudeni, ukubheka izinkinga zezitshudeni.“Emhlanganweni wokugcina esibe nawo nabaholi bezitshudeni abazange babonise zimpawu zokuthi bazovala inyuvesi. Inyuvesi ngeke izihluphe ngokuxoxa nabantu abazenza abaholi bezitshudeni, abangabhalisile enyuvesi ekubeni sikhona isigungu esisemthethweni esikhethwe ngentando yeningi,” kusho uKhan.Uthe okwenziwa ngabahlohla izitshudeni kweya umsebenzi wesigungu esimele izitshudeni.Khonamanjalo isikhathi sokubhalisa e-Unisa sesinwetshiwe, sekuvalwa ngoMsombuluko. Lokhu kungenxa yokuthi uhlelo lokubhalisa luke lwaphazamiseka ngenxa yesiteleka sezisebenzi. Lokhu kuvezwe ngokhulumela le nyuvesi, uMnuz Siyabonga Seme.I-UKZN nayo isinwebele kuMashi, 6 ngenyanga ezayo isikhathi sokubhalisa.",Kungase kube nesitelekaeDUT
"SEKUVELE okusha ngomqeqeshi olaxaze i-Orlando Pirates isigubhukane ngoLwesihlanu ebusuku uMilutin “Micho” Sredojevic waseSerbia okuvukwe ngezithi usesayine inkontileka yonyaka owodwa nelinye lamaqembu ahlonishwayo e-Afrika nase-Egypt, iZamalek.Kunyakaze cishe wonke umuntu oxhumene nonobhutshuzwayo waseNingizimu Afrika ngoLwesihlanu ebusuku ngesikhahti iPirates ikhipha isitatimende iqinisekisa ukuthi uSredojevic usefake incwadi yokwesula yemukelwa.Nakuba lesi sitatimende besingachazi okuningi kodwa sikubeke kwacaca ukuthi imbangela enkulu ayibekile eyokuthi kunezinto ezidinga yena uqobo emndenini wakhe okufanele azilungise.Lo mqeqeshi obese ebuya okwesibili kwiPirates ukuvezile emaphephandabeni ambalwa akuleli ukuthi ugulelwa wunina eSerbia yingakho kufanele aphuthume ekhaya. Uthe unina unesifo somdlavuza wamabele.Zithe ukujiya izinto sekuvela kwelinye lamaphephandaba amakhulu akuleli angeSonto ukuthi uSredojevic, usula nje, ubalekela icala avulelwe lona owesifazane omsola ngokumvezela isitho sakhe sangasese.Bakhona abasemkhakheni wezindaba abamtholile uSredojevic ocingweni waphendula ngokuthi ziyamphoxa lezi zinsolo ngoba ungumuntu ohlonipha bonke abantu.Uyiphikile futhi imibiko yokuthi uya e-Egypt lapho ebeyojoyina khona iZamalek wathi umnikazi waleli qembu uma emfuna kufanele azi ukuthi lizoguga iphakethe.Kusobala-ke ukuthi lesi sikhulu seZamalek esinguMortada Mansour okuthiwa sidume ngokuxosha siyikhiphile imali ngoba ngeSonto kuthiwa uSredojevic usayinile.Ekhuluma ngemuva kokusayina lomqeqeshi oneminyaka uwu-49 uthe: “Namuhla ngilifezile iphupho lami. Sengiqeqeshe iminyaka ewu-19 e-Afrika.“Emazweniase-Afrika awu-54 sengihambele awu-50 kodwa ukusayina eqenjini elikhulu njengaleli kufana nokufezeka kwephupho kimina.”Enanela ngokuqina kweqembu lakhe uthe weneme ngakho konke akufica kulona futhi uyakholelwa ukuthi ompetha beCAF Confederation Cup, iZamalek, bazobajabulisa abalandeli kule sizini.“IZamalek yiqembu elihlukile kunamanye.“Lokhu ukuzwa ungena nje emasangweni. Ngizimisele ngokufaka wonke umfutho enginawo ukuze sizofeza awabalandeli amaphupho,” usho kanje lo mqeqeshi kwiKingfut.com okuyi-website yebhola yase-Egypt.Ngaphambi kokuqashwa yiPirates ngo-Agasti ka-2017, uSredojevic ubeqeqesha iqembu lesizwelase-Uganda.KwiBucs ube nemidlalo ewu-80 wanqoba ewu-38, wadlala ngokulingana kwengu-26 wase eshaywa kwewu-16 okuhlanganisa nowokugcina ashaywe kuwo yiSuperSport United ngo 3-0.Kuvelile nokho ukuthi uSredojevic usayiniswa nje, ubengowesithathu kodwa iqembu lahluleka ukuvumelana noRamon Diaz noJesualdo Ferreira ngokwahlukana.",Kwenzeke obekuphikwa uMicho
"UMNDENI wesalukazi esibulewe ngesonto eledlule eShongweni Dam, eThekwini ujabulile ngokuboshwa komunye womakhelwane abasolwayo.UNkk Esther Magwaza (88), okuthiwa ubenesifo sabadala sokuhamba komqondo, wabulawa entathakusa yangoMsombuluko odlule emuva kokubonakala ethwabaza emzini wakwamakhelwane. Kuboshwe oyedwa oyilungu lomndeni osolwayo, izolo ovele eNkantolo yeMantshi ePinetown. Kuthiwa umufi wayesolwa ngokuthakatha ngoba wabonakala ezintathakusa emzini wabantu.Okhulumela umndeni, uNkk Neli Ntaka, oyindodakazi kamufi, uthe bayajabula ukuthi kukhona oseboshiwe. Uthe kakukho abazokukhuluma nomakhelwane abebekhona izolo enkantolo, sebefuna inkantolo kube yiyona ezokwenza ubulungiswa ukulwela umufi ongasakwazi ukuzikhulumela. Uveze ukuthi unina bamngcwabe ngoMgqibelo, kusenzima emndenini ukubhekana nesimo ngenxa yesihluku abulawe ngaso.“Ngokomphumela wokuhlolwa kwesidumbu, kuvele ukuthi washaywa ngezinto ezisindayo, esingazi ukuthi kwakuyini. Walimala kanzima njengoba kwakulenga umhlathi, walimala nasenhlafunweni.”Izolo enkantolo umndeni ubuphelezelwa ngamalungu omphakathi, abephethe izingqwembe ezibhalwe amagama kamufi. Ukubulawa kukaNkk Magwaza, obenguMbhishobhikazi eNew Light Salem Church, kucasule nomphakathi njengoba kuthiwa ubaziwa ukuthi uhanjelwa wumqondo.Ngosuku lwesigameko kuthiwa wavuka ngezithuba zabo-2 entakathusa, wathwayiza wayongena emzini wakwamakhelwane. Kuthiwa ubenawo umkhuba wokuvuka azihambele, obesekwenza ukuthi ahlale egadiwe.UNkk Ntaka uthe umufi ubenezinyanga ezimbili efike eShongweni Dam esuka eNdwedwe.Okhulumela amaphoyisa eKZN uCol Thembeka Mbele, ukuqinisekisile ukuthi kuboshwe umsolwa oneminyaka engu-22 kuleli cala. Kubikwa ukuthi umsolwa uboshwe ngoLwesine olwedlule, usazogqunywa esitokisini. Kulindeleke ukuthi ayofaka isicelo sebheyili ngoDisemba 19.",Injabulo kuboshwa osolwa ngokufa kwesalukazi
"USAYINISWE inkontileka enombandela wokuqhubeka nakwi-Absa Premiership ne-Ajax Cape Town umdlali wasemuva, uSibusiso Khumalo, ochithwe yiKaizer Chiefs ekupheleni kwesizini edlule.UKhumalo ungomunye wabadlali abadilizwe yiChiefs esemkhankasweni wokubuyisa izinsuku zenjabulo. Emuva kwesikhathi eside kungacaci ngekusasa lakhe, ugcine ezilahle kwi-Ajax ezoqala impilo entsha kwiNational First Division (NFD) ngaphansi komqeqeshi uMuhsin Ertugral. Isolezwe lithole ukuthi uKhumalo usayiniswe inkontileka yesizini enombandela wokuyivuselela ngemibili uma i-Ajax ibuyela kwiPremiership. Kuthiwa inqwaba yabadlali be-Urban Warriors basayiniswe lezi zinkontileka ukuze iqembu lizoqhubeka nabo uma kwenzeka libuyela esigabeni esikhulu nelithemba ukuthi kuzokwenzeka emuva kwesizini.“Uma sibuyela kwiPremiership izobe isiyaqala inkontileka yeminyaka emibili esiyisayine naye. Baningi abadlali bethu abasayine lezi zinkontileka ngoba senzela ukuthi singaqali phansi uma sibuyela kwiPremiership,” kusho uShoes Mekuto we-Ajax.UKhumalo, oyibamba emuva kwesokunxele, uthwale kanzima ukuthola ijezi ngaphansi kukaSteve Komphela kwiChiefs kumasizini amathathu awahlalile ePhefeni. Kungenzeka ukuthi lokhu kungenye yezinto eziholele ekutheni kube nzima ukuthola iqembu elisha. Uzakwabo abekade ebanga naye indawo indawo kwiChiefs, uTshepo Masilela, akakalitholi ikhaya elisha. UKhumalo uzovala isikhala esivuleke ngokuhamba kukaMusa Lebusa osesayine kwiMamelodi Sundowns.“Indaba yokuthi uKhumalo usenesikhathi agcina ukudlala yenziwa ihaba nje.Ungumdlali onekhono. Akawatholanga amathuba kwezinye izindawo. Sikholwa ukuthi indlela umdlali enza ngayo incike enhlalweni lapho esuke ekhona. Uma ejabule, noma kanjani uzobuyela ezingeni lakhe. Okuhle wukuthi endaweni ayidlalayo uyena ozobe enamava kunabanye abadlali. Konke kulele kuyena ukuthi ayenze eyakhe,”kusho uMekuto.I-Ajax izobhekana neJomo Cosmos eVosloorus Stadium kusasa ngo-3 ntambama.ICosmos ikhale ngaphansi emidlalweni yokuhlunga iqembu elizonyukela kwiPremiership. Kugcine kunyuke iBlack Leopards.“Siyazi ukuthi iNFD iwumphandu wezingonyama kodwa ibhola linjalo. Kufanele silwe impi yasenkundleni neyangaphandle ukuze kufezeke isifiso sethu sokubuyela kwiPremiership emuva kwesizini. Kufanele kusetshenzwe, kumele lidlalwe ibhola. Yilona elizosibuyisela phezulu,” kusho uMekuto.",Usayiniswe inkontileka enombandela uKhumalo
"UKUBAQATHA kwabagadli okunguLeonardo Castro noSamir Nurkovic kuzoba wukhiye wezinjongo zeKaizer Chiefs emlenzeni wokuqala wesemi-final yeCaf Champions League, eCasablanca eMorocco, namuhla ngo-9 ebusuku.AmaKhosi ahlasela iWydad Athletic Club eStade Mohamed V, enhlokodolobha yaleliya zwe.Ngaphambi kokufulathela leli, uZwane ozobe ehlezi ebhentshini njengebamba lomqeqeshi esekwe nguDillon Sheppard, ngenxa yokuthi uStuart Baxter akakawatholi amaphepha okusebenza eNingizimu Afrika, uthe bazothembela kakhulu kumagalelo kaCastro noNurkovic ukuthola amagoli kulo mlenze.“Esizobe sikubhekile wukuthi sibuye negoli okungenani,” kusho uZwane.“Siyawazi amagalelo omgadli wabo othwala unombolo-9 unobuchule bokuhlakaza udonga lwasemuva. Kuzomele sizakhele izintuba zokudlala. Okumqoka wukuqina kokhakhayi. Sinabadlali abanjengoCastro (Leonardo) asebeke badlala kulo mqhudelwano. Ukhona noNurkovic (uSamir) ongomunye umdlali ongatheneki amandla okugijima umdlalo uze uphele.” IWydad bazoyifica iphethe irekhodi lokungayazi induku emidlalweni engu-11 ilandelana kanti inerekhodi lokwehlulwa yi-Al Ahly kuphela emidlalweni yasekhaya kulesi sigaba seChampions League.“Siyazi siyobhekana nabantu abayingozi kakhulu kodwa okwethu akusikho ukugxila emandleni abo, nokho okumqoka wukubathunuka lapho bebuthaka ngakhona. Kufanele sidlale ngendlela yokuthena amandla abo,” kusho uZwane.Kuzophoqeleka ukuthi uCastro noNurkovic bawabophe bawaqinise amakhokho abo enhlanhla yamagoli, kwazise abanye abadlali abanekhono lamagoli njengoLebogang Manyama noDumisani Zuma, balimele. Abanye abagadli abazobe bekhona nguBernard Parker noLazaros Kambole nokho ezibadidayo izinti, lapho zigxunyekwe ngakhona kulezi nsuku.“Okubi ngasohlangothini lwethu wukuthi siya kulo mdlalo ngaphandle kukaLebo (uManyama) othinteke edolweni nokho sisethembeni lokuthi emlenzeni wesibili uzobe eseluleme. Bonke abanye bawulungele ngaphandle kwalaba abanye abavele bekade balimala njengoKhama (Billiat) noDumisani,” kuchaza uZwane.Lo mqeqeshi, ngesizini edlule obencelisa amawele ngoba ubephinde ahambele e-Afrika njengephini likaMolefi Ntseki kwiBafana Bafana, okumanje usekwiChiefs, uthe okumqoka wukuthi bamele izwe.“Sikuqonda kahle ukuthi simele izwe kanjalo nemindeni yethu. Sizokwenza konke okusemandleni ukuthi sibuye nomphumela omuhle,” kusho uZwane. ",IChiefs izolwela igoli eMorocco
"UTHEMBA ukuthi uzosiza intsha efuna ukukhula ekusakazeni, uLucky Sefatsa okujabulise abaningi ezinkundleni zokuxhumana ukuzwa izwi lakhe emsakazweni womphakathi iVibe FM, ngoMgqibelo.Le nsizwa eyazakhela ugazi isakaza emsakazweni Ukhozi FM, iqale kwiVibe ngoMgqibelo njengoba yenza uhlelo iDa Vibe Thang, olungena ngo-10.30 ekuseni luphele ngo-2 ntambama.Ekhuluma neSolezwe uLucky uthe, umsakazo yikhaya lakhe lesibili futhi ujabule ngokubuyela emoyeni.“Umphathisiteshi ngesikhathi sikhuluma naye ngokubuya ekusakazeni, injongo yakhe uthe wukuthi ngisize futhi ngibalekelele ekukhuliseni isiteshi nokusiza ozakwethu abakhona esiteshini ngezinto ezithinta ukusakaza.Nami angicabanganga kaningi, ngivele ngalemukela ngezandla ezimhlopkhe leli thuba,” kusho uLucky.Uthe uhlelo lwakhe aluhlukile kakhulu kunalolu abantu ababemazi elwenza, iBahle Bagezile kuKhozi.“Uhlelo oluhambisana nosuku lwangoMgqibelo lapho kusuke kunemicimbi abanye abantu bezihlalele emakhaya bephumule, abanye bezikhiphile beyothenga izinto ezahlukene.Uhlelo luzobe lukhuluma ngalezo zinto futhi sikhulume nabantu ngezinto ezahlukene. Luqukethe nomculo ohlukene kusuka kowakudala wabaculi abafana no-Aaliyah kuze kufike kowamanje abafana noCassper Nyovest noTipcee,” kuchaza uLucky.Uthe uma kukhona abantu abacabanga ukuthi uyoyeka umsakazo yinto engeke yenzeke leyo njengoba kuyinto ayithandayo.Umphathi weVibe, uLucky Dlamini uthe bajabule ngokusebenzisana noLucky.“Asingabazi ukuthi uzowukhulisa umsakazo, okuyinto eyisifiso sethu. Ungumuntu onamagalelo amakhulu ekusakazeni ngakho siyazi ngeke sizisole,” kuchaza uDlamini.",ULucky Sefatsa ubuyele emsakazweni
