text,title
"UNOGADA onqabe ukugwaza ngembuzi enduneni eyamfaka emsebenzini, wenqaba nokufaka ushevu ezimotweni zabanye abasebenzi ukuze kube sengathi bangamasela baxoshwe emsebenzini, ugqenywe izingozi ekhanda nasesiphongweni yile nduna, wabomvu yigazi.UMnuz Felamandla Dlamini (38) waseMgungundlovu, uthe ugqenywa lezi zingozi ngensimbi yinduna yakhe uMnuz Siya Mhloshana epulazini abasebenza kulo iBaynesfield eThornville, eMgungundlovu.UDlamini usevulele induna yakhe icala ngalokhu.“Bengisathathe ikhefu ngidla isidlo sasemini ngenkathi induna ifika kimina ingishutha. Ngiyibuzile ukuthi ingishuthelani, yangithuka yakhipha insimbi emotweni ebihamba ngayo yangishaya ngayo ekhanda,” kusho uDlamini.Uthe uphuthunyiswe kudokotela omthunge izitishi eziyinqwaba ekhanda ngenxa yokuvuleka kwezingozi agqenywe zona.Ngokusho kukaDlamini, sekunesikhathi le nduna yaqala ukumcupha ngalezi zinkulumo kodwa enqabe.“Nganqaba ukufaka ushevu ezimotweni ezisetshenziswa o(ebagagula ngamagama) ngoba ngangisaba ukuthi uma sebephelelwa wumsebenzi, imindeni yabo izongibulala,” echaza.Uthe ngenkathi le nduna ibona ukuthi akayingeni eyokugwaza ngembuzi neyokufaka ushevu ezimotweni zabanye babasebenzi, yathi akayizamele isibhamu i-AK47, noma i-9mm.“Yangitshela ukuthi kukhona efuna ukumdubula, yathi uma ngihluleka ukwenza engitshele kona, kuzomele ngiyizamele okungenani izibhamu ngakithi eTugela Ferry eMsinga ngoba ziningi,” kusho uDlamini.Uthe nalapbo wayichitha induna wathi yena akakwazi lokho futhi akahlangene nendaba yezibhamu.UDlamini uthe kwenzeka konke lokho nje, ubembikela umqashi wakhe ngokushiwo uMhloshana kuyena, umqashi athi akangamnaki.Eziphendulela uMhloshana, uvumile ukuthi wamshutha uDlamini, nokuthi umgqeme nangensimnbi.Uthe ukumshutha kwakhe wayefuna ukuba nobufakazi bokuthi wamfica ehlezi phansi esikhundleni sokuthi ngabe uyazungeza njengonogada epulazini abasebenza kulo, kwazise ziningi izigebengu.Mayelana nokushaya uDlamini ngensimbi, uthe naye wayezivikela ngoba insimbi yiyona eyaba seduzane emuva kokuthi uDlamini wayemfingqele izibhakela.UMhloshana uziphikile ezinye izinsolo ezishiwo nguDlamini ngaye. Uthe uqanjelwa amanga.Umnikazi wepulazi ozibize ngoPeter, uthe uyalwazi lolu daba kodwa ucela ukungaphawuli ngalo ngoba olwangaphakathi, alumdingi omunye umuntu wangaphandle.Okhulumela amaphoyisa aKwaZulu-Natal, uCaptain Nqobile Gwala, usiqinisekisile lesi sigameko.“Owesilisa (38) kuthiwa ushaywe ngensimbi ekhanda esemsebenzini kuNtembeni Road, eBaynesfield. Kuvulwe icala lokushaya ngenhloso yokulimaza esiteshini samaphoyisa eThornville,” kusho uCaptain Gwala.Uthe sekuboshwe owesilisa (28) ngaleli cala.",Ugqenywe ingozi yinduna enqaba ukugwaza ngembuzi
"OSAZIWAYO sebenxuse ukuthi zingathengwa izimpahla zesitolo sakwaH&M, ngemuva kokuthi ngoMsombuluko lesi sitolo sifake isikhangiso somfana omnyama egqoke ijezi elibhalwe ukuthi “The coolest monkey in the jungle” okungahunyushwa ngokuthi Inkawu ehlakaniphe kunazo zonke ehlathini.Lesi sikhangiso sicasule abaningi basola isitolo ngokucwasa ngokwebala kusetshenziswa lo mfanyana.Abanikazi besitolo besheshe basikhipha isitatimende baxolisa ngaso. Bathe bayaxolisa kubo bonke abathintekayo ngesikhangiso futhi ijezi ebeligqokwe wumfana ngeke litholakale ezitolo zakuleli.Kodwa ezinkundleni zokuxhumana abantu baveze ukuphoxeka kwabo ngalesi sikhangiso. Nosaziwayo okukhona kubo uSomizi Mhlongo, Minnie Dlamini-Jones noKwesta baveze ukungenami kwabo.USomizi uthe akaze asithande lesi sitolo selokhu safika kuleli.“Okokuqala abakaze bakhombise ukuthi bangabantu abadayisela abantu bebala emikhankasweni yabo e-Afrika. Manje sekuyilokhu. Asibakhombise amandla enkawu ngokuthi singathengi,” kubhala uSomizi.UMinnie kucace bha ukuthi iyamcasula le ndaba njengoba evele wathi: “Abahambe bayoshona.”UKwesta uthe unazo izimpahla zakulesi sitolo futhi usethathe isinqumo sokuzishisa. “Ngizozishisa ekuseni,” kubhala uKwesta.UCassper Nyovest uthe ngeke aphinde athenge kulesi sitolo.Ngisho abaculi baphesheya kwezilwandle okukhona kubo uThe Weeknd noP Diddy bakhombise ukuphoxeka ngalesi sikhangiso. umshayisibhakela odumile uFloyd Mayweather uvele washintsha umbhalo obusesikibheni wabhala ukuthi Ngimnyama futhi ngimuhle.",Ulaka lwabantu ngesakwaH&M
"KWABIKEZELWA wumphrofethikazi ngonyaka owandulela esazalwa ngawo, ukuzalwa kweSilo esikhotheme Inkosi Goodwill Zwelithini kaBhekuzulu.Lokhu kuvele emlandweni ngeMbube oshicilelwe uMntwana Thulani Zulu ekhasini lakhe ku-Facebook. UMdlokombane (72) ubeyindlalifa yeSilo sakwaKhethomthandayo uBhekuzulu kaSolomon esimthole  kuNdlunkulu wesibili, uThomozile Gezangani Ndwandwe ngo-1948.Kuthiwa umphrofethikazi wakwaMagasela wafika esigodlweni kwaDlamahlahla ngo-1947 evela eGauteng wabikezela ukuthi uNdlunkulu uThomozile uzothola umntwana kodwa kwakungamele amphathe noma amncelise. Kuthiwa lo mphrofethikazi waboniswa uNdlunkulu okaMpahleni waseMatshalini ukuthi wuye owayezoba wumzanyane akhulise iMbube, okuvela ukuthi lokhu kwashaqisa abaningi endlunkulu ngoba undlunkulu owakhethwa ukukhulisa umntwana wayewumuntu owayesephila namahlalakhona, impilo yakhe intekenteke kanti  kuthiwa wakhothama ngemuva kokugcotshwa kukaMdlokombane  ngo-1971. Izindaba zefu elimnyama eligubuzele uZulu, zimenyezelwe ngokusemthethweni  wuNdunankulu kaZulu umntwana uMangosuthu Buthelezi ngoLwesihlanu, okushiye indlunkulu nesizwe sonke silila.BekuyiNgonyama yesishiyagalombili ukubusa isizwe samaZulu selokhu sabunjwa yiSilo saKwaDukuza, uShaka Zulu phakathi kweminyaka u-1816  no-1828.IMbube yinkosi yesibili emhlabeni jikelele ukubusa isikhathi eside njengoba isihlale esihlalweni iminyaka engu-49 ilandela ngemuva iNdlovukazi yamaNgisi. ISilo sigcotshwe ngokusemthethweni ngoDisemba ka-1971 ngemuva kokukhothama kukayise, owakhothama ngo-1968.  Emuva kokukhothama kweSilo uBhekuzulu, oNgangezwe kuthiwa wathukuswa eSt Helena iminyaka emithathu. Isihlalo safudunyezwa wuyise omncane uMntwana u-Israel Mcwayizeni kaSolomon ongasekho, wabuya eseneminyaka engu-21 ukuzothatha isihlalo sobukhosi.Ngesikhathi sokubusa kwayo, iMbube igqugquzele isiko lokuhlolwa kwezintombi njengoba kunomgubho waminyaka yonke, obizwa ngoMkhosi Womhlanga, oba  sesigodlweni eNyokeni. Sabuyisa noMkhosi wokweShwama, lapho amabutho ebulala inkunzi yenkomo ngokuyisonta intamo. Kuthe ngo- 2009 abalwelwa amalungelo ezilwane baphikisa leli siko, beveza ukuthi izilwane zibulawa ngesihluku kodwa ngo-2018 laphinde lenziwa.Ngo-2009 siphumele obala iSilo sanxenxa abesilisa ukuthi basoke, kusetshenziswe izindlela zokusoka eziphephile ezigqugquzelwa aboMnyango wezeMpilo.NgoJanuwari 2012 ngesikhathi sikhuluma emgubheni  ka-133 weMpi yaseSandlwana,  iSilo saphumela obala sagxeka ukuthandana kwabantu bobulili bunye, okwagxekwa yizinhlangano ezabathandana nobulili obufanayo nenhlangano elwela amalungelo abantu. INdlunkulu kaZulu yaveza ukuthi isitatimende soNgangezwe sahumusheka ngokungesikhona njengoba wayeqonde ukuveza ukukhathazeka kwakhe ngezigameko zokuhlukumeza ngokocansi kubalwa nabahlukumezekayo abakulolu hlobo lothando.IKhomishini yamaLungelo Abantu kuleli ngo- 2016, yagxeka iSilo Samabandla ngesitatimende esasenza emcimbini owawusoPhongolo ngo-2015 ngesikhathi  sithi abokufika mababuyele emazweni akubo, okwahumesheka kwabaningi njengokuphaka impi. Kodwa iSilo sagcizelela ukuthi asikaze sisho ukuthi mabahlaselwe, sasiveza ukuthi abakuleli ngokungemthetho mababuyiselwe kwelakubo ngoba bafike bangaziphathi kahle kuleli.OkaBhushobukhali uhlonishwe ngeziqu zobudokotela yi- University of Zululand ngo-1994 emkhakheni othinta ezolimo. Ngo-1999 uphinde wahlonishwa ngeziqu ezifanayo kwezomthetho yiCoker College of South Carolina. Ngo-2011 wagcotshwa waba yiShansela e-ML Sultan Technikon KwaZulu-Natal. Ube wuShansela wophiko olukuleli  lwenyuvesi yase-USA, iNewport University.  Incwadi ngempilo yeSilo ethi; King of Goodwill  yashicilelwa ngo-2003.ISilo sakhuluma engqungqutheleni yamabandla, i-Synagogue of all Nations eLagos, eNigeria ngo-2004 ngokubaluleka kokuhwebelana noxolo. Besingomunye wabaholi abebephumela obala ngokubuyiselwa komhlaba kubantu abamnyama, besihleze sibeka eqhulwini ukubaluleka kwemfundo entsheni yakuleli.Sishiye emhlabeni ondlunkulu abayisithupha okuwuSibongile, uMaDlamini wasesigodlweni KwaKhethomthandayo, uBuhle KaMathe wasesigodlweni KwaDlamahlahla, uMantfombi Dlamini wasesigodlweni KwaKhangelamankengane, uThandekile Ndlovu wasesigodlweni KwaLinduzulu, uNompumelelo Mchiza wasesigodlweni eNyokeni noZola Zelusiwe Mafu. ISilo besibusela esigodlweni oSuthu.ISilo sinamazinyane angu-27. Ukukhothama koNgangezwe kwandulelwe ukusocongwa kwezinyane laso uMntwana uLethukuthula okhothame ngoNovemba nyakenye. Ubengomunye wamadodana eSilo amadala.",Kwabikezelwa ukuzalwa kukaMdlokombane
"FANELESIBONGE BENGUI SINGENA kweyokwethulwa kwezinhlelo inkakha yomdidiyeli womculo uRobbie Malinga ezoba nohlelo lwayo lwezingxoxo maduze.URobbie, osezakhele igama ngokudidiyela izingoma zikaNtando Bangani, Brown Dash, DJ Sbu, Naima Kay noZahara kuthiwa kulezi zinsuku umatasa uqopha uhlelo lwezingxoxo olubizwa nge
Chillas With Robbie Malinga.Umthombo opotshozele 
Isolezwe uthe sekuqoshwe iziqephu ezingu-11 zohlelo kanti ezinye zizoqoshwa uma seluqalile ukubonakala kuthelevishini.“Uhlelo kuthiwa luzokhonjiswa ku-SABC 1. Kuzoba wuhlelo olumnandi impela engicabanga ukuthi abantu bazoluthakasela. URobbie ulwenza nosomahlaya uSkhumba. Baluqophela e-car wash eseSoweto. Kufika osaziwayo abehlukene bezowasha izimoto bese exoxa nabo ngempilo yabo,” kusho umthombo ocele ligodlwe igama lawo ngoba i-SABC 1 ayikalumemezeli ngokusemthethweni uhlelo.Uqhube wathi uSkhumba ubuza noma yini futhi ayiphendule ibe yihlaya.“Akubhaliwe phansi ukuthi kumele babuze ini. Bakhuluma ngokufika ekhanda ngaleso sikhathi,” kuqhuba umthombo.Uthe phakathi kwabantu abaziwayo okulindeleke ukuthi bavele kubalwa uZahara, uJabu Mahlangu (Pule) owaduma kuChiefs, uNgqongqoshe wezemiDlalo nezokuNgcebeleka kuzwelonke uFikile Mbalula nabanye.Ngesikhathi leli phephandaba lihlangana noRobbie ngempelasonto kumaMetro FM Music Awards wale waphetha ukukhuluma ngalo.“Akukho engingakusho,” kusho uRobbie.Okubuye kwaqinisa izinsolo zokuthi uhlelo lusendleleni yisithombe asifaka enkundleni yokuxhumana i-Instagram lapho eme khona noSkhumba.Wabhala ukuthi abantu abagade izinhlelo zethelevishini ngeke zisafana.Okhulumela iSABC, uKaizer Kganyago, uthe akazi lutho ngohlelo.",URobbie ohlelweni lwezingxoxo?
"KUZOKWENZIWA umfuziselo wethusi weSilo samaBandla uGoodwill Zwelithini nowayenguMengameli wokuqala wentando yeningi uDkt Nelson Mandela eMitchell Park, eThekwini.Le mifuziselo izokwakhiwa ngemuva kokuthi umhlangano wamakhansela alawula uMkhandlu weTheku ngoLwesibili ugunyaze ukuthi yakhiwe.Le mifuziselo izokwakhiwa iSivanda World Peace and Community Development Foundation okuyiyona ezothwala wonke umsebenzi kubalwa nezindleko kanti umkhandlu wona uzobe uqaphe umsebenzi.Ngokombiko owethulwe emhlanganweni ngoLwesibili, ukwakhiwa komfuziselo weSilo kuhloswe ngawo ukubungaza njengoba iMbube isiqede iminyaka engu-45 isesihlalweni.Isilo samaBandla isona esesihlale esihlalweni isikhathi eside uma kuqhathaniswa nezinye Izilo emlandweni weNdlunkulu kaZulu.Umsunguli weSivananda Wolrd Peace and Community Development Foundation, uMnuz Ishwar Ramlutchun, obuye abizwe ngoMntwana uMabheke osondelene kakhulu neSilo uthe lo mfuziselo kulindeleke ukuthi ube usuphelile ukwenziwa ngoSepthemba.Uthe ngeke aze azidalule izindleko zalo msebenzi.“Ngalo msebenzi sihlose ukuveza ukujula komlando wesifundazwe saKwaZulu-Natal esinezinhlanga ezixubile, lapho kukhona umlando wamaZulu, amaNdiya namakhaladi,” kusho uRamlutchun.Uthe lo mfuziselo uzosebenza njengesibonelo sokukhombisa ukubuyisana, ukubekezelelana nokuzibophezela kwalabo abalwela inkululeko ukuze iNingizimu Afrika ibe nentando yeningi.Khonamanjalo, Isilo sizobe sinomcimbi lapho sizobe sigubha iminyaka engu-70, sazalwa esigodlweni saso eNyokeni KwaNongoma kusasa.Ngonyaka odlule ngesikhathi sigubha iminyaka engu-69, imbube yathi ifuna imigubho yalo nyaka ibe mikhulu kakhulu.",Kuzokwenziwa umfuziselo weSilo
"OWESIFAZANE (47) ushayiswe yibhasi wafa ezama ukuwela umgwaqo uMngeni eThekwini, izolo ekuseni.Kuthiwa ubenganakile ewela umgwaqo ngesikhathi kuqhamuka ibhasi yaseKZN Metro Bus yamshayisa. Ufele khona lapho.Okhulumela amaphoyisa KwaZulu-Natal, uCaptain Nqobile Gwala, uthe kuvulwe icala lokubulala ngokungenhloso.“Amaphoyisa aseDurban Central aphenya icala lokubulala ngokungenhloso. Ngokophenyo olusenziwe ngabo-7 ekuseni, owesifazane oneminyaka engu-47 ushayiswe yibhasi ezama ukuwela umgwaqo eMngeni ngasesiteshini sesitimela,” kusho uCapt Gwala.Kuthiwa ingozi iholele ekuthini kube nesiminyaminya sezimoto emgwaqweni kusalindwe imoto yezidumbu.Imizamo yokuthola umndeni kamufi ayizange iphumelele izolo njengoba bekusalindwe abomndeni wakhe ukuba bezokhomba isidumbu ngokusemthethweni.",Ushayiswe yibhasi washona ewela umgwaqo
"SIZOVALWA wu-Aldrin Sampear isikhala esishiywe wuBongi Gwala kwiSAfm.Izolo uNksz Kina Nhlengethwa ongumphathi siteshi weSAfm osabambile uthe kusukela ngoJanuwari 4, uhlelo lwantambama kulesi siteshi luzoshayelwa ngu-Aldrin.Lolu hlelo obelwaziwa ngokuthi iThe Talking Point seluzobizwa ngeBeyond the Headline uma selusakazwa  ngu-Aldrin ngoMsombuluko kuya kuLwesihlanu ngo-3 kuya ku-6 ntambama.UBongi Gwala ushiye kwiSAfm ekupheleni kuka-Okthoba kanti abalandeli bakhe bazwakalisa ukushaqeka okukhulu kwazise wabashiya bengalindele.U-Aldrin akamusha kwezokusakaza kwazise uyintatheli ebuye isakaze izinhlelo ezihlukene emsakazweni nakuthelevishini.Njengamanje u-Aldrin usakaza kwiPower FM.“Sijabule kakhulu ukwamukela uSampear kwiSAfm ngoba uza nolwazi olunzulu lwezokusakaza. Ungumethuli wezinhlelo zethelevishini nezomsakazo. Kuyimanje usakaza uhlelo olubizwa nge-African Perspective olukhonjiswa njalo ngoLwesithathu ebusuku kuSABC3,” kusho uNksz Nhlengethwa.Uthe ukufika kuka-Aldrin kuzokhombisa abantu ukuthi iSAfm izohlale igqamile, iletha izingxoxo ezihlabahlosile ezizokwandisa isibalo sabalaleli.Izolo u-Aldrin uthe u-2020 umphuce izinto azithandayo kodwa ubuye wamnika okuningi.“Nsukuzonke ngihlale ngibona okusha empilweni yami. Ngiwumkhiqizo weNingizimu Afrika nabantu bayo. Ngiyabonga kuwo wonke umuntu onginika ithuba. Lena eyethu. #SAfmBTH,” kusho u-Aldrin.Izolo abalandeli beSAfm bathe bayakujabulela ukuthi isikhala sikaBongi sizovalwa ngu-Aldrin ngoba naye ungumuntu okhaliphile.Omunye umlaleli uDa Vice Phele uthe:  “Nikhipha umlilo ngomunye umlilo. Siyakwamukela Aldrin Sampear.”UPhelokazi Bhelekazi StarMpresh Mbete ukhale ngokuthi uBongi Gwala wanyamalala bengalindele, akasalulaleli uhlelo lwakhe kodwa mhlawumbe lo mfana (Aldrin) uzomenza abuye ngoba uyawazi umsebenzi wakhe.",Usezosakaza kwiSAfm u-Aldrin Sampear
"KUPHENYWA umsebenzi wasemtholampilo wasoThobothini, eJozini, osolwa ngokweba imishanguzo yokuthithibalisa igciwane lengculazi, ama-Antiretrovirals (ARVs).Kuthiwa lo msebenzi ubhadanywe ngonogada basemtholampilo iThobothini Community Health Centre (CHC) ephuma nemishanguzo yokuthithibalisa igciwane lengculazi, eyofuba, neyomfutho ophezulu wegazi.Umthombo ongaphakathi kulesi sikhungo uthe lo msebenzi okuthiwa usophikweni olubhekele ezabasebenzi nokuwulo olushushisa abasebenzi abasuke betholakale besephutheni, ubephuma emtholampilo ngoLwesibili ngesikhathi ebanjwa nale mishanguzo.Uthe lokhu yikho okwenze abanye abasebenzi basale beshaqekile ngesikhathi etholakala nale mishanguzo.Umthombo uthe lo msebenzi utholakale nezitsha eziyisikhombisa ebeziqukethe ama-ARVs waphinde watholakala nemishanguzo yofuba neyomfutho wegazi.“Onogada bebesesha iveni ebelihamba lo msebenzi njengoba kwenziwa nakwezinye izimoto uma zingena noma ziphuma emtholampilo.Bebeyiseshile ngesikhathi ingena wangasho ukuthi kunemishanguzo ayiphethe kodwa kwathi uma esephuma kwatholakala evenini abehamba ngalo phansi kwesihlalo imishanguzo eminingi yayo kungama-ARVs,” kusho umthombo.Uthe bekungekhona okokuqala ukuthi umsebenzi abanjwe eba le mishanguzo. Ngokusho kwakhe kunabasebenzi abahamba icala mayelana nodaba olufanayo futhi kuthiwa kunomunye umsebenzi okuke kwavela ukuthi ubewadayisela izikhungo ezizimele.Lo msebenzi uthe bakhathazekile ngalesi sigameko nezinye. Uthe ngokuthola kwabo abantu abadayisa le mishanguzo bayidayisa ngemali enkulu njengoba ethe omunye wake waveza ukuthi ibhodlela elilodwa linguR1400. Omunye umthombo uthe okubamangazayo ukuthi le mishanguzo itholakale esikhenkeni evenini ebelihamba lo msebenzi nokubenza bazibuze ngezinsolo abekwe zona njengoba naye azi ukuthi kuyaseshwa njalo uma umuntu ephuma noma engena emtholampilo.Okhulumela uMnyango wezeMpilo KwaZulu-Natal, uNksz Ncumisa Mafunda uthe ngeke bakwazi ukuphawula kabanzi ngalolu daba njengoba lusingethwe ngabomthetho.“UMnyango awukwazi ukuphawula ngalolu daba ngoba lusezandleni zabomthetho. UMnyango ungakuqinisekisa futhi ukuthi lolu daba luzophenywa ngaphakathi emnyangweni,” kusho uNksz Mafunda.Okhulumela amaphoyisa KwaZulu-Natal, uCaptain Nqobile Gwala ukuqinisekisile ukuthi amaphoyisa esiteshi samaphoyisa saseNgwavuma avule icala lokweba. Uthe kulindeleke ukuthi lolu daba ludluliselwe kumshushisi ukuze kuthathwe isinqumo mayelana nokushushiswa kwalo.",Ubanjwe ephuma nama-ARV ngeveni
"USEPHENDUKE inkomo edla yodwa umshumayeli webandla laMaNazaretha ohlangothini lwaseBuhleni, okhala ngokuthi ukhishwa inyumbazana ngoba wakhuluma nabaseThembezinhle.UMnuz Felezwini Zakwe, odabuka eMsinga, uphethe isikhundla sokuba ngumshumayeli wohambo, okuchaza ukuthi uhambela amathempeli ahlukene, ashumayele khona. Imvamisa kwabaseThembezinhle nabaseBuhleni abadli ogqokweni lunye njengoba kunombango wobuholi usaqhubeka ezinkantolo phakathi kwabo.UZakwe ukubeke kwacaca ukuthi uhambisana nenkosi uMduduzi Shembe uNyazilwezulu, uqale ukuba yiNazaretha ngo-1991, kusabusa inkosi Amos Shembe, iNyangayezulu.Uthi into eyamdonsela amanzi ngomsele wukuthi wemukela abaseThembezinhle bezombona, eshonelwe yingane kanti kukhona abazomceba kwabaseBuhleni. Emuva kwalokho abasamfuni emathempelini usolwa ngokuba wumdayisi.“Ngifuna ukuveza kucace ukuthi mina ngihamba noNyazi futhi ngiyaluthanda. Angingene embangweni. Ngifuna ukusonta. Ngizisontela ngedwa ekhaya manje ngoba sengibonile ukuthi angisafunwa wumuntu. Ngiyafisa ilungiswe le nto, ngiqhubeke ngihlanganyele nabanye esontweni,’’ kubalisa uZakwe ozifikele emahhovis eSolezwe ngeSonto ekhathazekile.Uthi ubesethempelini, iDumiseka, oThongathi ngaphambi kokuba athole isikhundla sokuba wumshumayeli wohambo. Uveze ukuthi usezame kaningi exhumana nabantu abehlukene ebandleni ukuze kulungiswe udaba lwakhe, waze wazama nokuyobona uNyazi, kwasho ukuthi lumatasa nomsebenzi. Ukhale ngokuthi inkinga yakhe iwuphethe kabi nomndeni wakhe, kawusakwazi nawo ukuya esontweni, sekusontwa kwakhe.Okhulumela abaseBuhleni, uMnuz Thokozani Mncwabe uthe uyamazi uZakwe nodaba lwakhe uyalwazi, useke walubika. Uthe uZakwe akukho owayezokwenza uma abantu bezombona eshonelwe, wayengeke abajikise.“Ngiyambona uZakwe waseMsinga, uhamba nalo impela uNyazi, akaze ashintshe. Ngibona ukuthi kufanele ngixoxe nomvangeli wakhe, ilungiswe khona namuhla le ndaba. Sizozama impela ukuthi sithintane. Ngiyazibophezela ukuthi sizolungisa,’’ kuchaza uMncwabe.",Umshumayeli ukhala ngobandlululo eBuhleni
"UPHITHENE ikhanda owesifazane waseNtinini eNquthu, okushe zonke izimpahla abezokwaba ngazo emshadweni okuhlelwa ukuthi ube maduze. Kumanje umakoti akakaze afike ekhaya ukuzobona umonakalo njengoba ethi akuvumi ngendlela adideke ngayo.Lesi sigameko kuthiwa siqale ngoMsombuluko emini umndeni uhleli kwenye indlu. Nezicishamlilo ebezisuka edolobheni eNquthu zifike indlu obekungeyotshani isingumlotha nezimpahla sezishe zonke.NangoLwesithathu omakhelwane nezihlobo bebelokhu bephuma bengena bebabaza umhlola kwazise umuzi ubulungiswa kwenzelwa ukuba umshado ufike konke kusezingeni.Ezindlini ezishile kubalwa eyotshani ebinezimpahla zomshado nezezingane zesikole uma kubalwa nezishe ngoLwesithathu, bese kuba ngenkulu enamagumbi angaphezulu kwamahlanu nayo eshile newurawondi kathayela okushe konke obekuphakathi kuyo. Izimpahla ezisindile kwenye yezindlu bese zibekwe egcekeni.UMnuz Bongani Nyandeni uthe udadewabo ubezoshada maduze, bese bethenge inqwaba yezimpahla ukuze bamkhiphe ngazo ekhaya ngokomshado wesintu.“Angiyazi ngempela le nto esehlele ukuthi ngingayichaza ngani ngoba kuyona le ndlu bekukhona nezinye izimpahla zezingane zesikole nezomfana walapha ekhaya obengekho esemsebenzini.“Izingane aziyile ngisho esikoleni ngoba kushe konke ebezinakho. Udadewethu lona obezoshada sisalindile naye ukuba afike azobona umonakalo osehlele njengoba engahlali lapha kodwa esemzini wakhe eNondweni. Okubi wukuthi amaphoyisa aseBabanango siwabizile kodwa kuze kube namhlanje (izolo) awakaze afike ezobona umonakalo ukuze avule necala, aphenye yize siwabize umlilo usasha,” kubalisa uNyandeni.UNkk Ntombi Nyandeni Mngomezulu (52) obezogcagca ngokwesintu, uthe usaba ngisho ukuya ekhaya ayobona umonakalo ngendlela ikhanda lakhe eliphithene ngayo.“Usuku lomshado besingakalukhiphi njengoba bekusenziwa amalungiselelo kuhlanganisa nakho ukuthengwa kwezimpahla zokungikhipha ekhaya ngokomshado.“Nakhu-ke sekwenzeka lo mhlola engingazi nokuthi ngizowuchaza ngithini. Mina ngashonelwa ngumyeni wami. Kodwa bengizoshada naye ngokwesintu yize engasekho. Kwawona lo mshado angisazi nokuthi uyoba nini uma kunje,” kusho uNkk Nyandeni Mngomezulu.Ezindlini ezishile kubalwa eyotshani ebinezimpahla zomshado nezezingane zesikole uma kubalwa nezishe ngoLwesithathu, bese kuba ngenkulu enamagumbi angaphezulu kwamahlanu nayo eshile newurawondi kathayela okushe konke obekuphakathi kuyo. Isithombe: INTATHELI YESOLEZWEInduna yendawo, uMnuz Sipho Ngobese, ithe kuqhaqhazela amadolo kuyo, imelwe yingqondo ngokwehlele lo mndeni.Uthe akazi ngempela ukuthi ngabe bekwenzenjani futhi yini imbangela yomlilo njengoba nomndeni wakwaNyandeni nawo ungazi ukuthi ngabe umlilo udalwe yini.Umndeni wakwaNyandeni umile ekutheni awusoli muntu kodwa amakhanda asadidekile.Umfana wakhona Isolezwe limfice eme kude negceke ebuka kude, kubonakala ukuthi umqondo wakhe uhambile ngenxa yokuthi naye ushelwe yikho konke, wasala nezimpahla abezigqokile.Okhulumela amaphoyisa KwaZulu-Natal uLt Colonel Thulani Zwane, uthe ucela umndeni uye emaphoyiseni aseBabanango uxhumane nomphathisiteshi ukuze abasize kulesi simo ababhekene naso.",Kushe umuzi nomabo kuzoshadwa
"KULINDELEKE ukuthi indodana kaQueen Noloyiso Sandile, uJonguxolo Sandile kube iyona ezothatha isikhundla sokuba yinkosi yamaRharhabe e-Eastern Cape kulandela ukudlula kukanina emhlabeni.Lokhu kuqinisekiswe okhulumela lesi sizwe, uMntwana uZolile Burns Ncamashe emithonjeni yezindaba.UQueen Noloyiso ubengunkosikazi wenkosi uMaxhoba Sandile, owadlula emhlabeni ngo-2011.Ngenxa yokuthi ngaleso sikhathi uMntwana uJonguxolo wayesemncane, isizwe savumelana ngokuthi kube unina obamba okwesikhashana.“Sekusele ukuthi kubikelwe uhulumeni ngokuthi uMntwana uJonguxolo uyena ozothatha ngoba iminyaka isiyamvumela,” kuchaza uNcamashe.INdlovukazi Noloyiso ubekwe endlini yakhe yokugcina ngeSonto e-Eastern Cape emva kokushonela esibhedlela iCecilia Makhiwane eMdantsane ngoLwesithathu olwedlule.UJonguxolo uchaze unina njengomuntu obezithobile, kangangokuthi ubungeke uze usho ukuthi waganela ebukhosini.“Nathi usifundisile inhlonipho, nokuthi ukuziphakamisa kwenza ungakwazi ukuphilasana nabantu,” usho njalo.",Sekubhekwe indodana ezothatha esobukhosi emva kokudlula kukanina emhlabeni
"IMEYA yaseJohannesburg uMnuz Herman Mashaba usola i-ANC ngokuvumela iziphulamthetho zizenzele umathanda kuleli.Lokhu kulandela isigameko sangoLwesine ngeledlule, lapho amaphoyisa etholane phezulu nabokufika ngesikhathi eshaqa izimpahla ezingumkokotelo ezidayiswa maphakathi nedolobha laseGoli.Amaphoyisa kwadingeka ukuthi asebenzise izinhlamvu zenjoloba ukuhlakaza isixuku sabantu ababevuke umbhejazane belwa namaphoyisa.Kumavideo asabalala ezinkundleni zokuxhumana kubonakala 'abokufika' beshaya izimoto zamaphoyisa ngamatshe, okuyinto ayigxeke kakhulu uMashaba.UMashaba uzwakalise lokhu ngoMsombuluko ngesikhathi efaka inqwaba yemibhalo ekhasini lakhe kuTwitter esola i-ANC ngokwenzekile.%%%twitter https://twitter.com/MYANC?ref_src=twsrc%5Etfw"">@MYANCis willing to allow lawlessness to flourish, by not prosecuting and working with 
@coj_gfis& 
@JoburgMPD just so they can claim we're not doing a good job. They don't care who suffers, they just want to do as they please.— Herman Mashaba (@HermanMashaba)%%%twitter https://twitter.com/CityofJoburgZA?ref_src=twsrc%5Etfw"">@CityofJoburgZAThe 
@JoburgMPD is doing a stellar job with enforcement & arrests however 
@SAPoliceService& the courts are not following through on prosecution.
#JoziWorks— Herman Mashaba (@HermanMashaba)%%%twitter https://twitter.com/CityofJoburgZA?ref_src=twsrc%5Etfw"">@CityofJoburgZA, I have 1500 
@JoburgMPD officers coming onto our streets soon.Our issue is prosecution.We need a National Government that acts within the best interests of residents. We need accountability from 
@HomeAffairsSA
#JoburgWorks— Herman Mashaba (@HermanMashaba)%%%twitter https://twitter.com/CityofJoburgZA?ref_src=twsrc%5Etfw"">@CityofJoburgZAbrutally attacked, highlights just how close our illegal immigrant issue, is to being out of control.We need National Government to take their duties seriously. 
#JoziWorks
pic.twitter.com/q70hI6S9of— Herman Mashaba (@HermanMashaba)%%%twitter https://twitter.com/SAPoliceService?ref_src=twsrc%5Etfw"">@SAPoliceService, 
@HomeAffairsSA there's nothing that would be difficult for 
@JoburgMPD& 
@coj_gfisThe SANDF need only to protect our boarders. 
#JoburgWorks
pic.twitter.com/ToaqyJzwID— Herman Mashaba (@HermanMashaba)Ngeledlule uNdunankulu waseGauteng uMnuz David Makhura ukuhlabile ukuhlaselwa kwamaphoyisa.""Abanye bokufika abadayisa izimpahla eziwumkokotelo abahlala ezakhiweni ezimaphakathi ngokungemthetho bahlasele amaphoyisa ngamabhodlela namabhomu kaphethroli. Lolu dlame olubhekiswe kumbuso wethu alamukelekilem"" kusho uMakhura esitatimendeni. ",UMashaba usola i-ANC ngamaphoyisa atinyelwe 'ngabokufika' eGoli
"Sabelo NseleAZOGCWALA imigwaqo amalungu eCosatu kusasa njengoba lo mfelandawonye wezinyunyana zabasebenzi uzoba nemibhikisho ezingxenyeni ezahlukene zezwe.Izolo iCosatu inxuse wonke amalungu ayo nabasebenzi ukuba bangalubhadi emsebenzini njengoba iqinisa umkhankaso wayo wokulwa nenkohlakalo, ukudilizwa kwabasebenzi nokuhlukunyezwa kwabesifazane ezindaweni zokusebenza.Kuhlelwe ukuba kube nemibhikisho ezindaweni ezingu-14 ezahlukene kuleli kodwa lo mfelandawonye uthe isibalo sababhikishi ngeke sibe amakhulu ngamakhulu abasebenzi abajwayelekile uma kunemibhikisho ngenxa yokugwema ukubhebhetheka kweCorona.KwaZulu-Natal kulindeleke ukuthi abasebenzi bahlangane enkundleni yezemidlalo iCurries Fountain, lapho bezobe beholwa khona iPhini likaMengameli wesibili kwiCosatu, uNksz Louisa Thipe.Kuzoba nojenga lwezimoto kubhekwe ePinetown, lapho kuzobhikishwa ngaphandle kwesiteshi samaphoyisa.UNobhala jikelele weCosatu uMnuz Bheki Ntshalintshali, unxuse bonke abasebenzi abangezukuba ingxenye yemibhikisho ukuthi bahlale emakhaya njengengxenye yokweseka umkhankaso.“Sifuna ukubhekana ngqo nohulumeni nezinkampani ezizimele. Sifuna kuphele inkohlakalo eyenza ukuthi abantu balahlekelwe amathuba omsebenzi. Sesifikile isikhathi sokuthi silwe. Uma singaqhubeka sihlale phansi, ngabe kusho ukuthi siyasivuma isigwebo sikadilikajele esisinikwa uhulumeni nezinkampani ezizimele sokuphatha budlabha umnotho.”UNtshalintshali uthe ngomkhankaso bafuna ukufaka ingcindezi kuhulumeni nasezinkampanini ezizimele ukuthi zihloniphe izibopho ezazenza ngenkokhelo yabasebenzi, ukudalwa kwamathuba emisebenzi nokuphuculwa kwezokuthutha nezimo zokusebenza kwezempilo.I-Cosatu ithe ayijabule ngendlela uhulumeni asingathe ngayo imali yeCovid-19 TERS.Le mali inikezwa abalahlekelwe imisebenzi noma ebebesebenza amahora amancane kunajwayelekile ngesikhathi sikathaqa.I-Cosatu isola ukuthi le mali ikhwatshanisiwe njengoba abasebenzi abaningi bengazange bayithole.",Imibhikisho ehlelwa yiCosatu ezweni
"UMNYANGO wezokuThuthukiswa koMphakathi esifundazweni iGauteng usuyichithile imibiko yokuthi ulahlekile owesifazane waseTembisa, Ekurhuleni, okubikwa ukuthi uzale izingane ezingu-10 ngoMsombuluko. NgoLwesihlanu ntambama iziko lezindaba iNews24 libike ukuthi ngoLwesine kuvulwe icala lokulahleka kukaNksz Gosiame Thamara Sithole (37). Ibike ukuthi leli cala lavulwa ngoJuni 6 (ngeSonto) esiteshini samaphoyisa eTembisa South. UMnyango wezokuThuthukiswa koMphakathi eGauteng ushicilele isitatimende ngemuva kwalo mbiko uqinisekisa ukuthi uNksz Sithole usebathintile ebazisa ukuthi akalahlekile. Lo mnyango uthe amaphoyisa sebewazisile ukuthi uphephile futhi uzokwenza isimemezelo ngalolu daba maduze. Ekhuluma nephepha elinguzakwabo weSolezwe i-Pretoria News, ngoMsombuluko ebusuku uyise wezingane uMnuz Tebogo Tsotetsi, uthe uThamara ubelethe enamasonto angu-29 ezithwele.UTsotetsi uthe ngenxa yokuzalwa ngaphambi kwesikhathi izingane zisagcinwe egumbini labasesimeni esibucayi esibhedlela ezikuso. Uthe abantu bakuleli bazozibona uma sezikulungele ukubonakala emphakathini. ",Akalahlekile owesifazane ozale izingane ezingu-10: umnyango
"UCACISA ngokubiza unozinti weKaizer Chiefs u-Itumeleng Khune esikwatini seBafana Bafana umqeqeshi weqembu lesizwe, uMolefi Ntseki.UKhune, ezingamhambeli kahle izinto kwiChiefs kulezi nsuku, nguye yedwa umdlali waMakhosi esikwatini sabadlali abangu-26 esethulwe nguNtseki eSafa House, eSoweto ngoLwesine emini.Lesi sikwati sizobhekana neGhana ngoMashi 25 eFNB Stadium neSudan ekuhambeni ngoMashi 28 ukusonga eyokuhlungela i-2022 Caf Africa Cup of Nations (Afcon).UKhune, olandela u-Aaron Mokoena ngamava emidlalo eminingi emlandweni weBafana, uvuza amagoli udede kwiChiefs kulezi nsuku nokwenza uwonkewonke ungamuzwa kahle.UNtseki nokho ubeke ezakhe izizathu ngokumbiza.“Okuka-Itumeleng Khune ngeke ngikufihle ukuthi yingenxa yamava akhe ekudaleni kwelesizwe, kuleli zinga. Emidlalweni efana nalena ayadingeka amava. Ngesikhathi sibheka onozinti, omunye ebesimbeke iso ngu-Oscarine Masuluke weBaroka FC ngoba wenza kahle kakhulu kulezi nsuku ebhekene namaqembu amakhulu,” kusho uNtseki.“Nokho sibukile ukuthi ngokwamava sizowadinga amagalelo kaKhune. Yebo wenze amaphutha evuzisa amagoli emidlalweni yakamuva kodwa ngixoxile nabaqeqeshi beChiefs baveza ukuthi bake bakhuluma naye ngesimo sakhe.“Nami ngikhulumile naye savulelana izifuba. Ngameluleka ukuthi zizoba khona iziwombe njengoba ekhula eba mdala. Isithombe engisithole ngokuzinikela kwakhe ejimini kodwa sibe nomthelela ekutheni simsondeze ngoba kusho ukuthi akazivumeli izimo angitshele zona abhekene nazo njengendoda njengamanje.”UKhune usanda kuphoxa kweyeCaf Champions League ededela amagoli amane benqunywa yiWydad Casablanca ngo 4-0 eBurkina Faso.",UNtseki ucacise ngokubiza uKhune esikwatini seBafana
"Utholwe eshonile obehambe nabangani beye emcimbiniPHILI MJOLIUTHOLAKALE eseshonile owesifazane waseMachunwini, eMsinga okuthiwa ubehambe nabangani bakhe beye emcimbini obukuyo le ndawo ngoMgqibelo.Ngokuthola kwaleli phephandaba uNksz Thandeka Nono Mchunu ubehamba nabesifazane abathathu beye emcimbini kanti isidumbu sakhe sitholakale ngoMsombuluko.Umthombo wephephandaba osondelene nomufi, uthe ngemva komcimbi wasemini kuqhutshekiwe kwaphuzwa kwaze kwaba sebusuku.“Umufi nabehamba nabo bebephuza ebusuku. Sithole ukuthi bahlukane entathakusa ngeSonto. Endleleni kuthiwa kuvumbuke abesilisa ababaziyo babakhomba ngesibhamu befuna ukuhamba nabo ngenkani. Abathathu babalekile kodwa umufi wahluleka. Ngesikhathi befika ekhaya abazange basho ukuthi kwenzekeni ngoba bebesaba ihlazo lokuthi bebephuza,” kusho yena.Umthombo uqhube wathi ngakusasa umufi ufunwe wangatholakala.“Ilanga belishisa kakhulu ababefuna bafune kancane babuye baphindela emakhaya bezitshela ukuthi uzobuya kungenzeka ukuthi uhambe izindlela zakhe. Ngakusasa ngoMsombuluko isidumbu sakhe sitholakale ehlathini  sinamanxena okugwazwa. Kutholakale nokuthi udlwenguliwe ngaphambi kokubulawa,” kusho umthombo.UCapt Nqobile Gwala okhulumela amaphoyisa, uthe umufi wagcina ukubonakala entathakusa ngeSonto. Utholakale eMhlangana, eMsinga  ngoMsombuluko elimele kabi ekhanda.“Kuvulwe icala lokubulala eliphenywa ngamaphoyisa.”",Utholwe eshonile obehambe nabangani beye emcimbini
"KUSHONE owesifazane obebhukhe kwelinye lamahhotela nobhuti  wakhe wasemzini namhlanje ekuseni bengazi ukuthi izinto zizongahambi ngohlelo. Lo wesifazane (56) uficwe uphiko lweReaction Unit South Africa emini namhlanje ehhotela elikuWick Street evele esethule ekhona nalo wesilisa (50). Lo wesilisa uzidelile wabiza uphiko lweReaction Unit South Africa ukuba liphuthume lizomsiza ngesikhathi esebona ukuthi sengathi usethule. Inkinga iqale ngesikhathi lo wesifazane ekhala ngenkinga yokucineka umoya esamuwotawota emuva kwalokho wavele wangabe esanyakaza. Uphiko lweReaction Unit South Africa efike kuqala endaweni yesigameko ikhethe ukuyigodla eminye imininingwane ukuvikela isithunzi salaba bobabili. Uphenyo mayelana nokushona kwalo wesifazane luyaqhubeka ukuthola ukuthi ngabe yini imbangela yokushona kwakhe. Kuthintwa okhulumela amaphoyisa KwaZulu-Natal uCaptain Nqobile Gwala, uthe alikho icala elivuliwe ngalesi sigameko njengoba othintekayo ezishonele ngokwemvelo. Echaza uthe esimeni esinjena akuvulwa icala uma umuntu eshone ngokwemvelo, umndeni uwona ongachaza ngalolu daba ukuthi kwenzekeni.",Ushone ezijabulisa ehhotela nobhuti wasemzini
"KUPHENDUKE impikiswano ukuphekwa ngemibuzo kukaNgqongqoshe wezamaBhizinisi kaHulumeni, uMnuz Pravin Gordhan, nommeli wowayeyisikhulu sakwaSars, uMnuz Tom Moyane, u-Advocate Dali Mpofu, kwiKhomishini ephenya ngokulawulwa koMbuso yindlanzana izolo.Kube nokuphendulana phakathi kukaGordhan noMpofu ngesikhathi emsola ngezimpendulo ezingaphelele nezingacacile emibuzweni yakhe.Ngokusho kukaGordhan ukungahoshelani kwakhe noMoyane kwaqala ngesikhathi eqokwa esikhundleni ngo-2015. Wahlela umhlangano noMoyane ukuthola ulwazi ngokwakwenzeka kwaSars.Kwakunohlelo olusha lokusebenza olwaluthulwe yinkampani iBain Consulting Agency.UGordhan uthe uhlelo lwaholela ekutheni iSars ihluleke ukuqoqa intela. Kwaba neminyango eminingi eyavalwa eyayiqoqa intela. Kunabantu abaningi abaphelelwa wumsebenzi ngenxa yohlelo lokusebenza.UMpofu uhlokoloze ngemibuzo uGordhan ukuthi ukungahoshelani kwabo kwaqala nini, uGordhan uthe emuva nje kokuba aqokwe esikhundleni sokuba ngungqongqoshe.UMpofu kusalindeleke aqhubeke ambuze ngezinsolo zokuthi uMoyane uyena ngqo owaholela ekutheni kusolwe ukuthi kukhona okwakungahambi kahle kwaSars okwakwenziwa uMoyane.UMoyane uthe uGordhan wayemdlela umona njengoba ethi waba ngukhomishana wokuqala kwaSars ukuqoqa uR1 trillion wentela.Uthe njengoba aqoqa le mali uGordhan akazange amhalalisele.",Impikiswano kwikhomishini ephekwa ngemibuzo uGordhan
"USEPHUPHA ngokuyodlala kwiCaf Confederation Cup umqeqeshi weLamontville Golden Arrows uClinton Larsen.NgeSonto ngo-3 ntambama Abafana Bes’thende bazoshukana ne-Orlando Pirates ePrincess Magogo Stadium, KwaMashu emdlalweni owandulela owamanqamu eNedbank Cup.Iqembu elizonqoba kulo mdlalo lizodlala nozonqoba phakathi kweChippa United neSuperSport United abazotholana phezulukwi-semi final yokuqala ngoMgqibelo ngo-3 ntambama eNelson Mandela Bay Stadium, eBhayi.Umdlalo wamanqamu uzodlalelwa eMoses Mabhida Stadium, eThekwini ngoJuni 24. Iqembu elizonqoba lizohlabana ngo-R7 million liphinde liyodlala kwiConfederation Cup.ISuperSport iyona evikela isicoco seNedbank. ULarsen exoxa nabezindaba ngemuva komdlalo wezakhe we-Absa Premiership neBaroka FC eMagogo ngoMgqibelo ntambama, uphumele obala ngesifiso sakhe sokubona i-Arrows idlala kwiConfed Cup.“Le midlalo esele izocacisa ngesizini yethu. Ngikholwa wukuthi izocacisa ukuthi sizoba nesizini enhle noma ebhedayo yini. Uma sifinyelela kowamanqamu siphinde siqede kwiTop 8 kuyoba ngenye isizini eyohlale isezingqondweni zabaningi kwi-Arrows. Uma sidliwa kuma-semi final siphinde siphume kwiTop 8 kuyoba isizini engeyinhle. Ngakho imidlalo emithathu ezayo imqoka kakhulu kithina. Uma udle umhlanganiso kwiNedbank uthola ithuba lokuyodlala e-Afrika. Mina ngadlala kabili kwiCaf Champions League neManning Rangers ne-Orlando Pirates. Ngiyazi ukuthi kunjani ukudlala khona futhi ngingathanda nabadlali bami bezwe lowo muzwa,” kusho uLarsen.“Uma uyodlala okokuqala e-Afrika usuke ungakakulungeli ukudlala khona ngokwanele. Into emqoka yisipiliyoni esikwenza uqine uma usudlala khona ngomuso. Isipiliyoni sokudlala e-Afrika sizobenza bakhule njengabadlali.”NgoLwesithathu ngo-7.30 ebusuku Abafana Bes’thende bazodudulana neCape Town City e-Athlone, eKapa koweligi.",ULarsen nethemba lokuyodlala kweyeCaf
"Ngiyathemba nizijabulisa ngendlela ehlelekile futhi anikhithizi izinto ezingenasidingo ezizokwenza niqale unyaka ngokuya komashonisa.Kuzothi huuh uma siqala unyaka ngoba uphethroli wehla ngoR1.23 bese udizili wehle ngoR1.55 lokhu kuzokwehlisa umthwalo emahlombe ethuUngoti osiza abacwile ezikweletini uMnuz Neil Roodt uthe yize ukwehla kukaphethroli kuzokwehlisa izindleko zabantu kodwa lokhu akusho ukuthi abakhithize impahla engenasidingo kunalokho kufanele baqede izikweletu.“Abantu kufanele baqede izikweletu zabo ngemali abazoyonga ngokwehla kukaphethroli ngoba akukho okuzoshintsha emnothweni futhi angiboni ukuthi kuzodaleka imisebenzi emisha,” kusho uRoodt.Uthe ucwaningo luveza ukuthi abathengi baseNingizimu Afrika bakweleta uR1.73 trillion okusho ukuthi baningi abadinga usizo lwezezikweletu.“Siyazi abantu bathenge kakhulu ngamaholidi, ngiyacela babophe izifociya ngoba kusazoba nzima, akukho okuzoshintsha emnothweni wezwe,” kusho uRoodt.Baningi abenza izinhlelo ezizoshintsha impilo yabo uma kuqala unyaka nathi singabathengi kufanele senze izinhlelo ezizosithuthukisa.UNkk Ester Ochse oyisazi sokutshalwa kwezimali eFNB uthe abathengi kufanele bazijwayeze ukwenza isabelomali bangaveli nje bakhithize noma yini.“Kufanele ube nohlu lwezidingo zakho zanyanga zonke, olokukhokha imali yesikole bese ufaka imali eduze kwalezo zidingo. Lokhu kuzokusiza ukuthi usheshe ubone ukuthi imali onayo iyazanela yini izidingo zakho. Kubalulekile ukuthi siphile ngokwamandla esinawo. Singabi nezidingo ezidlula imali yethu,” kusho uNkk Ochse.Uthe isabelomali akufanele sihlale siyinto eyodwa kodwa singashintsha sifake nezinye izidingo okubalwa imali okufanele uyilondoloze ngoba akufanele uthenge okuthile ube ungenayo imali oyilondolozile.Ube esekhipha lamasu ambalwa :Khokha izikweletu zakho “ Zibophezele ukuthi uzozikhokha ngesikhathi onqunyelwe sona izikweletu zakho futhi uma unemali ethe xaxa zama ukukhokhela esisodwa usiqede ukuze ukhululeke.”Ugqugquzele abantu ukuthi basheshe baqede izikweletu zama-credit card ngoba ayayengana.Zinakekele ngokulondolozela umhlalaphansi. Lokhu ukwenza ngokubheka impilo yakho bese uzibuza ukuthi uma usugugile ufuna ukuphila kanjani. Lokhu kuzokusiza ukuthi wazi imali okufanele uyilondoloze.Iba nobudlelwano obuhle nemali ukuze wazi ukuthi uthengani, ubasiza kanjani abomndeni futhi ukubasiza kwakho ngabe kuba namthelela muni kuwe.Londoloza imali, uqale ngaleyo onayo, ukhumbule nokulondoloza imali yezimo eziphuthumayo. Le mali kufanele ikwazi ukufeza izidingo zakho zezinyanga ezintathu. Ungonga noma wuR300 ngenyanga.Thuthukisa ulwazi lwakho lwezimali futhi uqinisekise ukuthi imishwayilense ikhokhelwa kahle ikakhulukazi iLife cover.Khokha imali ethe xaxa ezikweletini zakho okubalwa ibond yendlu nezinye.Khonamanjalo kugqugquzelwa abantu ukuthi bafunde kabanzi ngezikhwama zomhlalaphansi futhi baqinisekise ukuthi izikhwama abalondoloze kuzo ziyabazisa ngezinguquko ezizayo.Kusukela ngoMashi ka-2019 izikhwama zempesheni kufanele zifundise abantu ngezindlela zokutshala imali ngoba iningi labo alinabo abeluleki bezimali.Kuthiwa uma sebethatha umhlalaphansi bayaxakeka ukuthi kufanele bayitshale imali yabo ukuze ibalonde isikhathi eside yingakho kufanele bahlonyiswe ngolwazi lokuthi bangayitshala kuphi.Uma udinga usizo lweZabathengi ungathinta uBoniswa Mohale ku-031 308 2743 noma umthumelele i-email [email protected]",[EZEZIMALI] Ongoti nezeluleko ngezezimali nezikweletu
"KULINDELEKE ukuthi kusiphuke izidindi uma sekuthuthana iSuperSport United neKaizer Chiefs emdlalweni we-Absa Premiership ngoLwesihlanu njengoba womabili la maqembu engaziboni ephumile embangweni wesicoco seligi sale sizini.Umdlalo useMbombela Stadium ngo-8 ebusuku. Umqeqeshi weChiefs u-Ernst Middendorp usanda kuphumela obala ngokuthi uzolwa kuze kube sekugcineni ngaphambi kokuthi avume ukuthi simhlulile isicoco.Kanjalo noKaitano Tembo selokhu i-United ibuyelwe umgqigqo usekuvezile ukuthi “kusengenzeka noma yini ngesicoco seligi”.Amatsatsantsa a Pitori ahleli endaweni yesihlanu kwi-log ngamaphuzu awu-38.Emidlalweni emihlanu edlule ashaywe kanye, awina kwemine. Ngaphezulu kwawo kuhleli iBidvest Wits abalinganayo nayo ngamaphuzu, iCape Town City, Mamelodi Sundowns ne-Orlando Pirates.IChiefs abazobhekana nayo isendaweni yesikhombisa ngamaphuzu awu-35.“Ngicabanga ukuthi okusemqoka wukuthi siqhubeke nale ndlela esidlale ngayo emidlalweni edlule. Sizobhekana nomdlalo ngamunye njengoba manje osemqoka yilona oweChiefs esiya kuwona. Uma ubheka kusuka kunombolo 1 kuya endaweni yesikhombisa wonke la maqembu asangayinqoba iligi. Wonke lawo maqembu asazobhekana. Iseminingi imidlalo esele. Uma iya ngokuncipha yilapho kuzocaca khona,” kusho uTembo.Umdlalo womzuliswano wokuqala wala maqembu wanqotshwa Amakhosi ngo 1-0.“Njengomqeqeshi weSuperSport United engikubhekile wukuthi siwunqobe umdlalo. Kodwa ebholeni akekho onelungelo lokunqoba, kuyasetshenzelwa. Amalungiselelo ethu nesizokwenza emdlalweni yikhona okuzocacisa ukuthi ubani ophumelelayo. Umphumela odlule awusasho lutho. Sonke siyawadinga la maphuzu amathathu.”Lo mqeqeshi onikezwe izintambo ngokugcwele kuqala isizini, kufanele wukuthi uzothembela kumgadli wakhe uMxolisi Macuphu ukuthi uzoqhubeka nokuba bukhali.UMacuphu ufike ngoJanuwari kwi-United imboleka kwiWits. Nguyena oshaye igoli benqoba iFree State Stars ngo 1-0 ngempelasonto edlule.Useshaye amagoli amane selokhu efikile asize leli qembu lasePitoli labuyelwa yithemba ngokulwela iligi. .“Selokhu efikile ungomunye wabadlali ababalulekile eqenjini. Ngale ngokusishayela amagoli, ufike washintsha indlela esidlala ngayo ngoba ukhuthele noma engaliphethe ibhola. Ngijabule ngakho konke akwenzela iqembu,” kusho uTembo.",I-SSU izimisele ngokunqoba iChiefs
"KUGCINE kuye ngamagama enkehli iKaizer Chiefs idedela izembe komunye umdlali njengoba sekucacile ukuthi ibachitha ngamunye futhi ayibheke nakuphela kwesizini.Izolo iChiefs inameke kwi-website yayo isitatimende lapho iveza ukuthi igcine ivumelene noBongolwethu Jayiya ukuthi kuhlukane izindlela.“Njengoba inyathuko yokulungiselela isizini ezayo iqhubeka, iKaizer Chiefs noBongolwethu Jayiya sebevumelene ngokunqanyulwa kobudlelwane babo ngemuva kwamasizini amabili. Lo mdlali wasesiswini ozalelwe eSoweto ufike kuMakhosi evela kwiCape Town City.“UJayiya uzibongele eqenjini, kuKaizer Motaung nemenenja yeChiefs uBobby Motaung ngokumnika ithuba.“Uphinde wadlulisa ukubonga nakubaqeqeshi asebenze nabo, kozakwabo kanjalo nakubalandeli ngokuhlezi behambisana naMakhosi.Iqembu lifisela umdlali konke okuhle ekusaseni lakhe futhi liyambonga ngokuba yingxenye yeGlamour Boys,” kubeka isitatimende.UJayiya ulandela abanye abadlali abasanda kuchithwa yiChiefs abanjengoHendrick Ekstein, Khotso Malope noGustavo Paez.Isolezwe like labika ngeledlule ukuthi noJayiya uyalandela kodwa obekusabambile wukuthi bebengavumelani neqembu ngemali abefuna limnike yona.U-Ekstein yena uxoshelwe ukufuna ukunyuselwa imali ngaphambi kokusayina inkontileka entsha abebexoxisana ngayo neqembu.Abavuselele izinkontileka kwiChiefs nguBernard Parker noJoseph Molangoane naye obekunokungabaza ukuthi uzogcinwa kwazise akadlali ngaphansi kuka-Ernst Middendorp.",I-Cheifs nezembe komunye umdlali
"IMILUTHA yezidakamizwa isijike ukwenza njengoba kuthiwa isizitika ngokuphuza amanzi aphuma uma ipheke ama-pads (amaqakelo) abesifazane asesebenzile.Lo mkhuba omusha ubukeka uzobhincisela nxanye abezidakamizwa iwunga nenyaope. Kuthiwa uthandwa yintsha engenayo imali yokuthenge inyaope newunga ngenxa yokuthi imba eqolo. Ukuhlanganisa amaqakelo kulula ngoba bahambela imizi enabantu besifane baketule imigqomo bathathe amaqakelo asesebenzile noma baye lapho kulahlwa khona imfucuza bapequlule ukuze bathole amaqakelo.Kuthiwa uma sebewatholile amaqakelo asesebenzile, bawathatha bawabilise bese amanzi aphuma lapho bawaphuze.La manzi kuthiwa ayadakana, ulala ungazazi negama lakho, okuyinhloso enkulu yemilutha.Umsuka walo mkhuba, kuvela ukuthi ukhonjwa e-Indonesia njengoba ususabalele emazweni amaningi okubalwa neNingizimu Afrika.Ngokolwazi oluvela kweminye yemibiko wumkhuba osuneminyaka engaphezu kwemibili uqalile kodwa eNingizimu Afrika usanda kuqala ukubonakala eGoli. Kuthiwa umuntu ophuze le ‘jusi’ ephuma emaqakelweni, udakwa amakhemikheli asetshenziswe kuwona.Udokotela wabesifazane ongathandanga negama lakhe, uthe uyakweshwama lokhu.“Ngiyakweshwaba lokhu kodwa kunengozi kakhulu empilweni yomuntu,” usho kanje.Uthe okokuqala amaqakelo anekhemikhali i-Absorbent Core esetshenziswe ukubamba igazi kwiqakelo ukuthi lingagelezi.""Lilodwa nje leli khemikhali alikulungele ukungena ngaphakathi liphuzwe ngoba alikudalelwe lokho kodwa lisebenza ukubamba okusaketshezi. Uma seliliningi ngaphakathi egazini lingaba yingozi.”Uqhube wathi i-chlorine nayo etholakala emaqakelweni ingakwenza ukuthi uma umuntu eyiphuzile azizwe esezulwini elincane. Udokotela udalule ukuthi ngokwesayensi uma into isibilisiwe amagciwane ayafa kodwa kukhona adlula aphile okuyiwo angabeka impilo yabaphuza lawo manzi asengcolile impilo yabo ibe sengcupheni.- Isolezwe ngeSonto",Imilutha ididiyela isiphuzo ngama-pads asebenzile
"USEBHEKE umdlalo olandelayo kaGroup D umqeqeshi weqembu lesizwe leNigeria, uGernot Rohr ngemuva kokuthi ezakhe zikhale ngaphansi kwiCroatia ngo 2-0 emdlalweni wazo wokuvula kwiNdebe yoMhlaba eseRussia.Ukaputeni weCroatia, uLuka Modric, ushaye iphenathi ebe yisipikili sokugcina ngesiwombe sesibili kulo mdlalo obungeSonto ebusuku. Igoli lokuqala kube umkhonto ogwaze ekhaya ka-Oghenekaro Etebo kade uModric eshaye ikhona esiwombeni sokuqala.Lona bekuwumdlalo wesibili kaGroup D njengoba kowokuqala kutholene i-Argentina ne-Iceland ababambane ngo 1-1. Le miphumela ibeke amaSuper Eagles emsileni kanti iCroatia iqhwakele.Umdlalo olandelayo wamaSuper Eagles ungoLwesihlanu eVolgograd Arena ngo-5 ntambama lapho ezotholana phezulu ne-Iceland emvalele ekopini kwakuncane indawo uLionel Messi we-Argentina.“Akekho umuntu othanda ukuhlulwa kodwa siyakuqonda ukuthi iCroatia ibiyiqembu elingcono kunathi. Abadlali bami abasebancane benze amaphutha. Igoli lokuqala liqhamuke ngekhona kwathi elesibili kwaba yiphenathi. Ngicabanga ukuthi la badlali basebancane basadinga ukufunda, kwesinye isikhathi bakhombise ubudedengu ikakhulukazi uma kushaywa amakhona nama-free kick. Kuzomele sikulungise lokho,” kusho uRohr.Mayelana nokubhekana ne-Iceland okuyizwe elinabantu abangaphezulu kuka-300 000, uthe: “Kumele samukele lokhu kuhlulwa kodwa kumele siwine kwi-Iceland. Uma sinqoba umdlalo wethu olandelayo kungenzeka noma yini ukuze sidlulele phambili (kwiLast 16). Ngigculisekile ngendlela esizihlele ngayo emuva kodwa asizange sakhe amathuba amaningi okushaya amagoli. Kudingeka okungenani amaphuzu amane ukuze udlulele phambili. Konke kusezandleni zethu uma nje sizoqhubeka nokukholelwa ekutheni singakwenza lokho.”Inkakha yaseNigeria uJay-Jay Okocha, obehlaziya umdlalo kwiSuperSport, izwakalise ukungagculiseki ngezinqumo zikaRohr.“Umqeqeshi akazange ayisebenzele imali yakhe namuhla. Abaqeqeshi bakhona ukuze benze izinqumo, yena uthathe izinqumo okungezona ikakhulukazi kusengu 1-0,” kusho * -Okocha.Imiphumela yamanye amazwe ase-Afrika:I-Egypt eboshelwe kuGroup A ihlulwe yi-Uruguay ngo 1-0. Isizobhekana neRussia kusasa eSt Petersburg ngo-8 ebusuku okuwumdlalo okumele iwunqobe nakanjani ukuzibeka ethubeni le-Last 16.IMorocco izigwaze ngowayo ngegoli lika-Aziz Bouhaddouz alishaye bebhekene ne-Iran emdlalweni wokuqala kaGroup B. NgoLwesithathu izoshukana nePortugal eLuzhniki ngo-2 ntambama. Nayo kumele inqobe ukuze ingazitholi isheshe igoduka.Namuhla amehlo e-Afrika azothi njo kwiTunisia eqhuthana ne-England kuGroup G eVolgograd ngo-8 ebusuku. Sekukuyona ukuthi iqede umgqigqo omubi wamazwe ase-Afrika avule ngenduku.Kusasa iSenegal eyagcina ukudlala kwiNdebe yoMhlaba ngo-2002 iphuma kuma-quarterfinal, izolwela amaphuzu amathathu ibhekene nePoland emdlalweni ka-Group H oqala ngo-5 ntambama e-Otkrytie Arena.",Ithemba lokudlulela phambili koweNigeria
"USENKINGENI umlingisi wethelevishini ophinde abe wusomahlaya ngemuva kokuthi obeyintombi yakhe emmangalele ngokuthi ""umthelele"" ngeHIV.Lo wesifazane oneminyaka ewu-20 (esingeke silidalule igama lakhe), owenza unyaka wokugcina ezifundweni zobunjiniyela eMangosuthu University of Technology (MUT), uthi unobufakazi bokuthi lo somahlaya ubezazi ukuthi uneHIV kodwa wangasebenzisa khondomu elala naye.“Ngaphambi kokuthandana naye, bengihlale ngihlolelwa iHIV ngithola ukuthi anginayo. Kodwa ngemuva kokulala naye ngithole ukuthi senginaleli gciwane. Impilo yami inzima nasesikoleni sengiyafeyila nokwenza ngenza unyaka wokugcina,” kusho le ntokazi ethi ngosuku lokuqala beya ocansini babephuzile. Kodwa yize kunjalo, ithi njengomuntu ozaziyo ukuthi uneHIV kwakumele angalali naye ngaphandle kwejazi lomkhwenyana.Akugcini lapho, nonina wengane walo somahlaya ohlala esifundazweni iMpumalanga, utshele leli phephandaba ukuthi ngesonto elizayo naye uyovulela lo somahlaya icala ngokumthelela ngeHIV.Unina wengane uthe wayeyintombi nto ngesikhathi ehlangana nalo somahlaya.Ebuzwa ukuthi kungani ebengamvuleli lo somahlaya icala lokumsulela, uthi yingoba ubengazi ukuthi kanti umuntu uyakwazi ukummangalela uma ekuthelele ngeHIV. “Mina wayengishaya futhi engithuka ethi yimi engamthelela ngaleli gciwane. “Nginazo izinhlamba zakhe engaziqopha abengithuka ngazo.” Ebuzwa ngalezi zinsolo lo somahlaya wenqabile ukuphuwula ngenxa yokuthi udaba lwakhe nale ntokazi yaseMUT selusenkantolo. “Ngiyamazi futhi ngike ngathandana naye kodwa sesahlukana. Angazi ufunani kimina manje ngoba sizohlangana naye enkantolo ngo-Agasti 10, lapho ngiyogeqa khona amagula ngalezi zinsolo azibhekise kimina.” I-United Nations inomhlahlandlela wokuvulela amacala nokuchibiyela umthetho ukubopha abathelela abanye ngeHIV ngabomu. NeSouth African Law Commission iyakweseka lokhu.",Usola usomahlaya ngokumthelela ngesandulela ngculazi
"IMAMELODI Sundowns izodinga zivuke emaqandeni zonke izethenjwa zayo uma izimisele ngokudlulela kowamanqamu weCAF Champions League.Namuhla ngo-3 ntambama eLucas Moripe Stadium, ePitoli, iSundowns ibhekene nomqansa wukuphendula amatafula kwiWydad Casablanca yaseMorocco emdlalweni womlenze wesibili owandulela owamanqamu.Emdlalweni womlenze wokuqala ekuhambeni, iSundowns ihlulwe ngo 2-1. Idinga ukushaya igoli, ingangenelwa lutho ukuze iye kowamanqamu okokuqala kusukela yayiwina iChampions League ngo-2016. Lokhu akubuzwa ukuthi kuzoncika efomini yezethenjwa zomqeqeshi uPitso Mosimane ezingomakadebona ebholeni lase-Afrika.Kulaba badlali kukhona uThemba “Mshishi” Zwane oshaye amagoli amabili iSundowns ihlula iWydad ngo 2-0 esigabeni samaqoqo, uDenis Onyango obevimba ngisho impukane emlenzeni wokuqala. Abanye nguGaston Sirino, Hlompho Kekana noTiyani Mabunda okufanele bavikele udonga lwasemuva lwamaBrazilians, oluzoba kwenkulu ingcindezi ikakhulukazi uma iSundowns ithole igoli ngokushesha.UMosimane usevele ushilo ukuthi nakuba ekwazi ukuthi bazolishaya igoli eLucas Moripe kodwa neWydad iyakwazi ukushaya inethi.Ufanise uZwane, oseshaye amagoli ayisithupha kwiChampions League, nesihlabani seBarcelona * -Andres Iniesta owashayela iSpain igoli lokuwina iNdebe yoMhlaba eMzansi ngo-2010.“UThemba akayena umdlali wasohlangothini ogijima ngolayini agobe amabhola. Siyamvumela ukuthi aqhamuke lapho ethanda khona. Ungikhumbuza * -Iniesta,”kusho uMosimane.Nakuba uMzansi wonke unethemba lokuthi iSundowns ingawaphendula amatafula kwiWydad, ehlulwe kowamanqamu nyakenye, kodwa umlando uyayiphika. AmaBrazilinas asebhekane neWydad amahlandla ayisikhombisa kodwa asawine kabili kuphela. IWydad iwine imidlalo emine kwathi omunye badlala ngokulingana. Nokho ithemba lisekutheni kuyona yomibili imidlalo iSundowns eyiwinile kade idlalela ekhaya, okukhona kuwona ewuwine ngo 2-0 ezinyangeni ezedlule waphela sekuliwa.Impumelelo yeSundowns e-Afrika ishayelwa ihlombe nxazonke eMzansi, ngisho nabanye abaqeqeshi bayawabona amagalelo ayo ngendlela esikhule ngayo kwiChampions League.Umqeqeshi we-Orlando Pirates, uMilutin “Micho”Sredojevic uthe:”Ngiyayeseka iSundowns ukuthi idlulele phambili. Izodlala umdlalo onzima. Iqembu abazobhekana nalo alilula. Ngeke kube nezintuba eziningi njengoba bezikhona ekuhambeni. Kodwa anginakho ukungabaza ukuthi umqeqeshi uPitso uzolithola iqhinga elizokwenza badlulele kowamanqamu. Ngibafisela konke okuhle.”Opheka iBafana Bafana, uStuart Baxter uthe nabo kukhona abangakucosha kwiSundowns beyiqembu lesizwe.“Ngicabanga ukuthi benze kahle ekuhambeni kwiCasablanca. Igoli libanike ithuba elikhulu ngaphambi kowomlenze wesibili. Ngicabanga ukuthi iWydad izoba novalo kakhulu ngokuthi izodlala kanjani ngoba iyazi ukuthi uma ihlala emuva, ipaka ibhasi imizuzu engu-90, iSundowns inabadlali abanobuchule abangaluvula udonga. Uma futhi izoza phambili ifuna ukuthola igoli, ifake ingcindezi, okuyinto engiyingabazayo, izobhekana nobunzima. Ngifisa iSundowns idlulele phambili. Isizinze kakhulu kwiChampions League futhi abadlali bayo banamava. Lokho singakusebezisa eqenjini lesizwe,” kusho uBaxter.",Ibhekene nomqansa iSundowns eMoripe
"BAZITAPELE izimpahla negilosa emzini kamakhelwane wabo abantu baseChesterville abebemsola ngokubakhokhisa imali abethi eyokugwazela umsebenzi wakwaMasipala weTheku.Izolo, labo makhelwane abebegane unwabu bathe umakhelwane wabo uNkk Cabangile Cele-Zikhali, ubebathembise ukuthi bazoqala emsebenzini ngoMsombuluko. Kuthe sekumele baqale wathi abaye emahhovisi ophiko oluqoqa intela kuleli iSouth African Revenue Service (Sars) bayofuna izinombolo zokukhokha intela.UNksz Nomvula Nyathikazi uthe uNkk Cele-Zikhali oke wasebenza ohlelweni obelwaziwa ngeCato Manor Greening, ubethi uqashwe umasipala ophikweni lwamanzi ngemuva kokuphela kwalolu hlelo ngoDisemba.“Uthe ube nenhlanhla waqashwa wuphiko lwamanzi, nathi asisolanga lutho ngoba ubethi uqale ngoJanuwari. Uthe kulolu phiko kunowesifazane abembiza ngokuthi uLulu, okunguyena onikezwa le mali ayiqoqayo. Ubethi uma sebeqashiwe laba bantu nguyena ozoba yimenenja yabo kodwa uzobe esebenza ngaphansi kukaLulu,” kusho yena.Kuvele ukuthi bangu-36 abathi baluthwe nguNkk Cele-Zikhali kanti umuntu ngamunye ubegwaza ngoR2 000. Iningi labo le mali liyiboleke komashonisa ngoba lithembe ukuthi seliwuthole umsebenzi.UNksz Siziphiwe Mfeka uthe ubeyitoho lapho esebenza khona, wesule emsebenzini wakhe ngoLwesine ngoba etshelwe ukuthi uzohola uR9 000 kwamasipala.“Lo mama ungibulele, ngangihamba naye engiqhuba ethi angesule emsebenzini ngoba sizoqala ngoMsombuluko emsebenzini. NgoMsombuluko sivukele kwaSars njengoba kade eshilo, sihlale khona kwaze kwavalwa elokhu ethi asimlinde uyeza uyolanda imifaniswano yethu. Kulapho sibone khona ukuthi sengathi siqoliwe sabuya seza la emzini wakhe. Ingane yakhe isitshele ukuthi ubekhona ufike wathatha isikhwama wahamba. Simthumelele imiyalezo simtshela ukuthi sizothatha izimpahla emzini wakhe, sizozibuyisa uma eselethe imali yethu,” kusho yena.Kuthiwa uNkk Cele-Zikhali uthumele imiyalezo kubagilwa ethi abalande imali yabo ngo-9 ekuseni, izolo. Abanye ubebasabisa ngokuthi uzobathakatha uma bengayeki ukumthuka. Sebefikile uthe le mali ayikho kuye kodwa ikulo wesifazane okuthiwa uLulu. Ingxenye yaleli qulu ihambe naye yaya ophikweni lwamanzi kumasipala lapho kade ethi lo wesifazane usebenza khona, kwalandulwa kwathiwa akekho umuntu onalelo gama.Ngemuva kwaloku ushintshile wathi kunoR40 000 awubekile komunye umuzi eGlenmore. Kuthe kusalungiselelwa ukuya khona washintsha wathi ucela kubizwe amaphoyisa aboshwe.Ebuzwa yileli phephandaba mayelana nalezi zinsolo, uNkk Cele-Zikhali uthe: “Ngicela nike ningiyeke kancane.”Emva kwalokho uhambile wayongena ekamelweni. Kube khona abamlandelayo bamphuca amaphilisi okuthiwa uke wazama ukuwaphuza.Uthe abathathe izimpahla zakhe bazidayise ngoba ayikho imali. Kulamule ukufika kwamaphoyisa umphakathi usho ukumqeda.Umyeni wakhe uMnuz Sanele Zikhali uthe ubazi ukuthi unkosikazi wakhe usebenza kwadokotela.“Ebengikuqaphela ukuthi bese sidla ukudla esingajwayele ukukudla layikhaya. Ngithe uma ngimbuza ubebhoka ngolaka abukise ngami kubangani bakhe ebengihlale ngibafica la ekhaya bephuza. Ngigcine ngizitshela ukuthi kusho ukuthi uwinile e-casino ngoba ungumuntu okhonze ukugembula kodwa akafuni ukungitshela. Ngishayelwe ucingo sengitshelwa ukuthi umuzi wami usengcupheni yokusha. Namhlanje, asinakudla abantu bathathe ngisho igilosa, asinalutho. Uma ngimbuza ngalokhu, akangiphenduli,” kusho yena.ULt Colonel Thulani Zwane, okhulumela amaphoyisa, uthe alikho icala elivuliwe ngalesi sigameko.UNksz Tozi Mthethwa, okhulumela uMasipala weTheku, uthe abathi baqoliwe kufanele bavule amacala emaphoyiseni noma bathinte uphiko lwakwamasipala oluphenya ngenkohlakalo iCity Investigation Unit.“Awukho umsebenzi okhokhelwa imali kwamasipala, uma kunomuntu othi udayisa imisebenzi, umphakathi awumbike kulolu phiko,” usho kanje.",Bazitapele igilosa emzini wobaqolile
"KUBUKEKA zimhambela kahle izinto emkhakheni wokulingisa kulezi zinsuku uLucia Mthiyane njengoba esejoyine umdlalo, iDurban Gen.U-Lucia, ozobe elingisa indawo ka-Albertina Cele kulo mdlalo, uzoqala ukubonakala namhlanje.Kulo mdlalo uzofika njengoba kusanda kudlula emhlabeni udadewabo ogane kwaGumede, uMaCele (Monica Thuli Zulu), noshone emuva kokuphatheka kabi kwase kuthinteka inhliziyo ngenxa yezigemegeme ebezenziwa ngumyeni wakhe uBab’Gumede (Sifiso Sibiya).Ngokwesitatimende esithunyelelwe abezindaba, u-Albertina ungowesifazane ozimele nongekho ntekenteke, oyimelayo into ayenzayo. “Ungowesifazane wasemakhaya okholelwa ukuthi kukhona isizathu esimenza abe okhethekile futhi kumele aphathwe ngendlela ephezulu noma yikuphi la aya khona. Ungowesifazane okwazi ukubona abantu ukuthi banjani esanda kuhlangana nabo, engakabazi kahle kodwa avele asho nje ukuthi lo muntu asembonile unjani futhi uphila impilo enjani. Imibono yakhe ayishintshi noma abantu bangamtshela okwehlukile, uma nje isinqumo esesithathile ngaleyo nto kusuke sekuphelile futhi engeke esawushintsha umqondo,” kuchaza isitatimende. Kulo mdlalo uzofika kwaGumede esezizwa ngenye indlela ngoBab’ Gumede futhi ngesikhathi behlangana okokuqala kula kuqala khona ingxabano yabo bobabili. Kulo mdlalo uMaCele ungomunye wabalingisi abasazonyamalala kuwona.Kuyimanje ungomunye wabalingisi abasanda kubonakala emdlalweni omusha othi Lingashoni ku-1Magic (103).Abanye abalingisi abasazonyamalala kulo mdlalo kubalwa uNtando Mncube, Lihle Dhlomo noSifiso Sibiya.Engxoxweni yakhe neSolezwe muva nje, uLucia uveze ukuthi ukujabulele ukubuya ekulingiseni njengoba eke wavela nakuDiep City isaqala. ",Zimhambela kahle izinto uLucia Mthiyane
"SEKUVELE ukuthi ubetaxelwa utshwala obubizwa ngomhozo obuye baziwe ngogadlaza (ubhokweni) owesifazane ovela enenebulwa yintombazane kwi-video, esabalale ezinkundleni zokuxhumana kuleli sonto.UNksz Cabangile “Macebe” Ngcobo (69) waseNkonjane, KwaHlabisa, uthi uyoyixoxela amagwababa echobana into emehlele.Omnenebulile umfundi kaGrade 11 waseBukimvelo High, uMbali Buthelezi (19).Ekhuluma neSolezwe ngeSonto uNksz Ngcobo uthe ubebeke isigubhu esinomhozo, uMbali wafika nabafana basithatha ngesikhathi esaxoxa nomakhelwane.Uthe uMbali usithathe wasinikeza abafana abebeza ngemuva ngesikhathi beya esikoleni ngo-Agasti 14, babaleka naso.Uthe wayecabanga ukuthi bayamdlalisa bazowubuyisa ubhokweni wakhe.“Ngabalinda kwaze kwaphuma isikole. Abafana babaleka ngesikhathi bengibona kodwa uMbali wangigolozela. Sagcina sesithukana naye. Idrinki ngangiyithenge ngoR20.“Ngamtshela ukuthi ngiyomceba kubo,” kusho uNksz Ngcobo.Uthe uMbali wahamba wayoshintsha umfaniswano wesikole, wahlangana naye engasadle nkobe zamuntu, esephethe isigubhu samanzi nenduku.“Akabuzanga lutho wangivuthuza ngenduku umzimba wonke. Wayehamba nezingane ezinye ezingomakhelwane bakhe, zabuya zangingunga kanti zifuna ukungiqopha. Umzimba wawusubaba wonke yinduku. Ngaya kubo ngisezinhlungwini nginjalo kodwa ngaqala enduneni eyakhelene nakubo, yangichitha yathi ingane ithi ingishaye ngoba ngiyithukile,” kusho uNksz Ngcobo.Uveze ukuthi bamphoqa uMbali ukuthi axolise, kwabe sekuphela kanjalo, bangakhuluma lutho ngokukhokhwa kwesigubhu sakhe noma ukumyisa emtholampilo.Uqhube wathi izinhlungu uqale ukuzizwa ngosuku olulandelayo, kodwa kungekho angamkhalela ngoba uhlala yedwa.NgoLwesihlanu uMbali ubizelwe emhlanganweni womphakathi obuhanjelwe nayikhansela lika-ward 1 kuMasipala iBig Five Hlabisa, uMnuz Mbongiseni Ntombela. Ubebizelwe ukuthi azophendula ngesenzo sakhe.Namhlanje kulindeleke ukuthi induna yendawo, uMnuz Jabulani Mdletshe, ikhiphe isinqumo esizothathwa umphakathi sokujezisa uMbali.Okhulumela amaphoyisa KwaZulu-Natal uLt-Col Thulani Zwane uthe intombazane ena-19 ivele eNkantolo yeMantshi KwaHlabisa ngoLwesine ngecala lokushaya.Uthe ikhishwe ngesexwayiso kepha icala lizobuyela ngoSepthemba 11.",Ubeshayelwa utshwala bakhe umama we-video
"IMEYA kaMasipala eMthonjaneni, uMnuz Sbonginkosi Biyela uhlasele i-IFP ngabameli, ngenkathi izama ukuyikhipha esikhundleni. UMasipala waseMthonjaneni uzinze eMelmoth, ungomunye wabasezandleni ze-IFP. Abakhininda izindaba ze-IFP bathi imeya ibixoshwa kulesi sikhundla, futhi ixoshwa nasesigungwini esilawula ukusebenza komkhandlu. Kuthiwa sekuyizikhawana i-IFP izama ukumxosha kodwa kufike kube nongqingetshe, aphunyuke. Kamuva nje, kuthiwa ubebizelwe emhlanganweni ezoquliswa esolwa ngokweseka abathile ababebhikishela imenenja kamasipala. Abakhininda izindaba ze-IFP bathi ithimba le-IFP lifikile lizonika uBiyela incwadi yokumxosha kodwa wala waphetha ukuyisayina, waxoshwa khona kunjalo. Kulapho-ke uBiyela elufake kubameli udaba base bejijimeza i-IFP ngencwadi. UBiyela enikwa ithuba lokuphawula uthe umanqika ngokuchaza lolu daba. “Lolu daba angizukuphawula ngalo ngiyaxolisa ngoba luthinta umthetho,’’ kushaya uBiyela ngamafuphi ethumela umqhafazo. Ngaphambi kwalokho ucingo lubanjwe yindoda ethe uBiyela usemhlanganweni akakwazi ukukhuluma nocingo. Okhulumela i-IFP kuzwelonke uMnuz Mkhuleko Hlengwa, uthe uBiyela ususwe esikhundleni sobumeya nesesigungu esiphezulu kodwa uzoqhubeka abeyikhansela kumasipala. UHlengwa uthe ikhona incwadi yabameli abayitholile abazoyiphendula kodwa bamile esinqumweni sabo. “Kunokungazinzi kwesimo emkhandlwini ngenxa yezinto okuthiwa zenziwa wuyena uBiyela. Iqembu lihlala libheka ukusebenza komasipala bese lithatha isinqumo.Indlela aziphatha ngayo iphambene nokuziphatha kwelungu leqembu ngoba uyazi ukuthi ukujutshwa kwabantu kusemseni weqembu,’’ kusho uHlengwa. Uthe okokuqala uBiyela wayengekho ohlwini lwamakhansela aphakanyiswe wumphakathi kodwa wafakwa ngomusa weqembu. Uthe I-IFP ike yahosha izimeya eziningi komasipala bayo, ithi izama ukulungisa ukusebenza kwabo. Kuyaziwa ukuthi eNquthu, kwahoshwa uMnuz Mabilabila Kunene osewashiya eqenjini. Kwaxoshwa uMnuz Sboniso Mbatha eNdumeni, kwakhishwa uMnuz Mzamo Buthelezi inkosi yaseMbongombongweni, eyayikuMasipala wesiFunda eZululand. Kuke kwashintshwa nezimeya kuMasipala eMtubatuba ogcine udliwa yi-ANC. Ngaphambi kwalokho yasusa uMnuz Sthembiso Mathaba kuMasipala KwaNongoma.",Imeya isasazele i-IFP ngabameli emva kokuxoshwa
"IMBONGI ephinde ibe wumlingisi uSbo Da Poet ithi abantu abasha kumele babheke amathuba asezindaweni abakuzo ngaphambi kokuphumela kwezinye izindawo.""Kuba kuhle ukuzithuthukisa endaweni yangakini kuqala bakwazi abantu bendawo ngoba yibo abazokweseka kukho konke. Ungaphumelela emakhaya,"" kusho uSbo.""Nakuba abantu bengibona kothelevishini kodwa angilikhohliwe imuva lapho ngiphuma khona ngoba nakhona izinto ziyenzeka. Ngaqala eMandawe ukuduma ngaba yimbongi yendawo ngaphambi kokuphuma.""USbo ubekhuluma eMzinto Town Hall lapho bekunombuthano wabantu abasha khona. Uveze ukuthi uzimisele ngokusiza abantu abasha baseMdoni, okuyilapho eqhamuka khona, ngokubhala izinkondlo nokulingisa.Le mbongi iveze ukuthi ayigcini nje kuphela ngokulingisa kwiSibaya kodwa iphinde ifake isandla nasethimbeni elibhalayo.Lo mbuthano wabantu abasha ubuhlelwe ngabeMgeni Water ngokubambisana neLinda Sibiya Foundation, okuyihlangano yowayengumsakazi woKhozi FM uLinda Sibiya.ULinda uthe bazokwakhela abantu abasha baseMdoni isikhungo sokuthuthkisa amakhono KwaDumisa.""Ngesonto elizayo inkampani ezokwakha izoya ukuyobuka indawo bese iyaqala iyakha. Kuzoshaya uNovemba sekubonakala. Asiqali ukwenza into efana nalena yokubuyisela emphakathini. Sike saya eMshwathi sakha isikhungo samakhono futhi eMandeni sinikela ngamakhompyutha khona. Uma sisuka eMdoni sizoya eKing Cetshwayo.""Kulo mcimbi uhlelo obeluphethwe khona umsakazi woKhozi FM uBheka Mchunu bekukhona iMeya yaseMdoni uThabani Dube, amakhansela nabanye.",Bazohlomula ngesikhungo samakhono eMdoni
"Le filimu iyimpendulo yesikhalo seminyaka kubantu abamnyama njengoba kungokokuqala ukubona umlingisi odabuka e-Afrika edlala indawo eqavile.Ngesikhathi ngizwa ngale filimu bengithi ngizobona umdlalo ongacwaningisisiwe noveza izwekazi i-Afrika njengendawo okukhonya kuyo izilwane. Ngijabulile ngoba akuvezwanga kakhulu lokho. I-Black Panther yifilimu ekhuluma ngenkosi encane uT’Chaka noma iBlack Panther (Chadwick) othatha izintambo zokuhola izwe lase-Afrika elibizwa ngeWakanda ngemuva kokubulawa kukayise uT’Chaka (Kani). Njengoba kunabantu abathatha i-Afrika njengezwe elingaphucuzekile, iWakanda yizwe elinobuchwepheshe bamanje futhi eligwilikiswe ngezokumbiwa phansi ezilifaka engozini kwamanye amazwe omhlaba. Okokuqala nje ngithande yonke into ngeBlack Panther. Kusukela emawashini ahlakaniphile enza abantu bakwazi ukuxhumana kalula kuya esiqeshini lapho kuliwa khona ngenxa yokusetshenziswa kobuchwepheshe bamanje. Uvezwe kahle nomhlabathi wase-Afrika. Isiqephu esingichaze kakhulu yilapho ibutho leW’Kabi lisebenzisa izingubo zokulala njengehawu lokusivikela ezitheni. Ithimba labalingisi lididiyele izingwazi zodwa ezimnyama ezidume umhlaba wonke.Ngikujabulele ukubona u-Angela Bassett noForest Whitaker belingisa ndawonye noLupita Nyong’o noChadwick Boseman - kuxutshwe kahle izizukulwane. Ngikuthandile ukubona abalingisi bakuleli uJohn Kani, Atandwa Kani noConnie Chiume benza abadume ngako kule filimu.Kungithokozisile nokubona abalingisi besifazane abamnyama benikezwa izindawo ezimqoka kule filimu.U-Okoye (Danai Gurira) ungumkhuzi webutho lesifazane elivikela inkosi neWakanda.Kakukho soka lingenasici.Ulimi olukhulunywa abantu baseWakanda yisiXhosa kodwa esizwakala sengathi olunye ulimi.NgingumSuthu, isiXhosa ngezinye zezilimi ezinzima kuleli. Kuyacika ukuzwa indlela abazama ngayo. Alukho olunye ulimi lwakuleli obelungasetshenziswa?Le filimu iqhamuke ngesikhathi esifanele futhi yenza into eyisimanga njengokuvumela amaciko amnyama ukuba abe wungqaphambili futhi axoxe ngomlando wawo. Ezikhundleni eziqavile, njengokuqondisa, izingubo nezingoma kwenziwe abantu abamnyama. Cabanga ushaya ivosho esihlalweni sasebhayisikobho ngenxa yenoni legqom’ eliculwa wuBabes Wodumo elithi Wololo.",IBlack Panther iyimpendulo yesikhalo
"UMampintsha noBabes sekunamasonto bebonakala ndawonye ezithombeni nakuma-video ezinkundleni zokuxhuamana nasemcimbini kangangokuba sekucacela ngisho ingane ukuthi babuyelene.Kamuva nje kutwitter ushiye abantu bebambe ongezansi uBabes efaka ivideo yakhe noMampintsha bezipholele kwi-jacuzzi, emufisela usuku oluhle lokuzalwa emazisa nokuthi uyamthanda. Ngenyanga edlule bashaye umjikelezo wemicimbi bethula iculo labo iKhona Iyngane Layndlini. Uthando luvutha nje, lezi zithandani zike zavulelana amacala okushaya ngemuva kokusabalala kwevideo kaMampintsha eshaya uBabes ku-Instagram. Engxoxweni nephephandaba lansuku zonke lesiNgisi, iDaily Sun, uSimelane uthe akazi lutho ngokubuyelana kukaBabes noMampinstha. “Angikho ezinkundleni zokuxhumana. Ngijwayele ukuzwa amahemuhemu kubantu ukuthi sebebuyelene. Kodwa-ke uma kwenzeka lokho, kuzongiphula inhliziyo,” ucashunwa esho kanje. USimelane uthe njengekholwa usemxolele uMampintsha ngesenzo sakhe kodwa akahambisani nokuhlukunyezwa kwabantu besifazane. BUKA: Ivideo efakwe uBabes Wodumo luTwitter efisela uMampintsha usuku oluhle lokuzalwa izolo: 
pic.twitter.com/XaEBiOJ7fG— Isolezwe Newspaper (@IsolezweNews) 
June 27, 2019“Ngisho ngabe kuthiwa kwenzeka enganeni yami noma komunye umuntu ngiyakuzonda,” kusho yena. Ukuqulwa kwecala likaMampintsha kusamile njengoba bavumelana noBabes ukwelulekwa osonhlalakahle beFamily and Marriage Society of South Africa (Famsa). Ngemuva kokuvela kwezinsolo zokuthi kunowesifazane owashaywa uBabes, udadewabo uNondumiso Simelane kanye nomunye umculi weGqom’ uTipcee, uSimelane wathi akasazingeni izindaba zikaBabes. OBabes baphuma behleka bodwa kuleli cala kulandela isinqumo sikaNeliswa Zulu sokulihoxisa ukuze balulungise ngaphandle kwenkantolo. ",Uyise kaBabes uphawula ngodaba lwakhe noMampintsha
"KUZOQASHWA osonhlalakahle abangu-1 809 ukuze basize umphakathi kulesi sikhathi seCovid-19.Usho kanje uNksz Lindiwe Zulu onguNgqongqoshe kazwelonke wokuThuthukiswa koMphakathi kuleli.“Baningi osonhlalakahle asebengithintile befuna umsebenzi,” kusho uNksz Zulu.Uthe abanye osonhlalakahle bazobaqasha izinyanga ezintathu, bese kuthi abangu-1 200, bazonikezwa ithuba lokusebenza bebe beqeqeshwa.NgokukaNksz Zulu, osonhlalakahle laba bazosiza ekulekeleleni ngezidingo zomphakathi kulesi sikhathi sokusabalala kwe coronavirus.Uthe kunamavolontiya angu-600 azophuma umkhankaso wokusiza umnyango wakhe ekusabalaliseni amaphasela okudla emphakathini.Uthe unethemba lokuthi lokhu kusabalalaliswa kokudla kuzokwenziwa ngendlela enesithunzi emphakathini.“Njengamanje akuhlelekile ukusabalaliswa kokudla. Lokho kudala inkohlakalo nokwenzelela,” kusho yena.Uxwayise abanikezwa ukudla ukuthi bangaphindi kaningi ngesikhathi esisodwa ngoba ngokwenze njalo, bavalela nabanye abalambile ithuba lokuthi bathole okuya ngasethunjini.Mayelana neminye imininingwane ngokunye, uthe abantu bangashayela kule nombolo entsha yakwaSASSA: 082 0468 553.",Kuzoqashwa abanye osonhlalakahle ngeCovid-19
"UNOZINTI weSuperSport United, uRonwen Williams uthi kumele kube ngabadlali asebemnkantshubomvu eqenjini abakhombisa ukuba ngabaholi ekutheni bakwazi ukuqeda isizini behleli endaweni egculisayo kwi-log.UWilliams ubekhuluma nabeSuperSport ngemuva kokuwashiswa ijezi yiCape Town City ngo 2-0 kwiNedbank Cup Last 32. Amatsatsantsa agilwe yiyona iCity idla isicoco seMTN 8 kowamanqamu kule sizini kanti bese kungokwesine bedlala kule sizini ekhala ngaphansi.Ukubhimba kwezinto kuleli qembu lasePitoli selokhu kuqale ngesizini edlule ngaphansi kuka-Eric Tinkler ogcine ekhonjwe indlela iqembu lisho ukuvika izembe.Umqeqeshi okhona njengamanje, uKaitano Tembo, unikezwe izintambo ngokugcwele ekuqaleni kwesizini kodwa kubukeka izinto zingahlangani.Kwi-log ye-Absa Premiership, Amatsantsantsa ayibambe endaweni yesikhombisa ngamaphuzu awu-26.“Sinabadlali abangabaholi eqenjini njengoMorgan Gould, Clayton Daniels noBongani Khumalo. Kodwa uma ubheka emidlalweni eyishumi edlule silokhu sibashintsha abadlali bethu basemuva. Ngicabanga ukuthi kuzomele sike sibe nomgqigqo odongeni lwethu ukuze kube nokuxhumana okungcono. Kusemahlombe ethu thina badlali abadala ukuthi sihole iqembu libuyele ekwenzeni kahle,” kusho uWilliams.Emdlalweni olandelayo i-United izobhekana neLamontville Golden Arrows kwiligi ngoFebhuwari 10.Lesi sikhathi esingamasonto amabili bengadlali mhlawumbe yisona esizosiza ekutheni kululame nabadlali abalimele.Omunye wabo uThabo Mnyamane ophume esiwombeni sesibili koweCity kanjalo noKhumalo ongazange awuqede umdlalo eselimele.UTembo uthe uMnyamane akakalumi ngokugcwele.Ngokwakhe ukuhlulwa kwabo yiCity kube ngenxa yokuthi abadlali bakhe abakhombisanga ukulambela ukunqoba.“Besilandela ngemuva kukhona konke obekwenzeka enkundleni. Bona (iCity) bebekulambele ukunqoba,” kusho uTembo.Uthe sebezogxila ekwenzeni kangcono kwiligi.“Awukho umbandela otheni engibekelwe wona ngaphandle kokuthi senze kangcono kunangesizini edlule.”Ngesizini ephelile i-United iqede endaweni yesishiyagalolunye kodwa yagcina ingene kwiTop 8 ngenxa yokuvunwa yisinqumo sikamahluleli weSafa owalahla i-Ajax Cape Town ngecala lokudlalisa uTendai Ndoro.",Ufisa kube nomgqigqo odongeni
"UKUBONA izingane ezifunda ezikoleni zasemakhaya nezasemalokishini zibhuquza emakhaya ngoba izikole zivaliwe ngenxa yeCovid-19, kodwa  ezifunda ezikoleni zezinye izinhlanga ziqhubeka nokufunda, kumenze wavula inkampani efundisa odado ulimi.UNksz Gloria Thandekile Mngadi (30) waseNdwedwe, usungule uhlelo lokufundisa izingane ezincane ezineminyaka ephakathi kwemine kuya kwewu-12 ngoWhatsApp isiZulu nesiNgisi. Lolu hlelo ulubiza ngeNgosi Yabantwana.Kulolu hlelo izingane zifunda ukubhala nokufunda lezi zilimi.UNksz Mngadi oneDiploma yeLanguage Practice ayifundela eDurban University of Technology (DUT) uke wafundisa isiZulu khona eDUT, uyimbongi nombhali wezincwadi zezingane.Uthe ngesikhathi izikole zisavaliwe kuleli ukuze kunqandwe ukusabalala kweCovid-19, izingane ezifunda ezikoleni zasemakhaya nasemalokishini zaze zakhohlwa ebese zikufundile ngoba bezivuka ekuseni ziyodlala kanti ontanga yazo abafunda ezikoleni ezithuthukile, bebefunda besemakhaya kusetshenziswa ubuchwepheshe besimanje.""Ingiphathe kabi le nto uma ngiyibuka, ngakhumbula ukuthi nami ngingowasemakhaya lapho kusanezinselelo eziningi. Izikole ezithuthukile bezisebenzisa ezobuchwepheshe ngoba abazali bezingane ezifunda kulezi zikole bayakwazi ukuzisebenzisa. Ngibe sengifikelwa ukuthi ulimi yilona olubaluleke kakhulu enganeni nasempilweni ngakho uma ngingafaka esivivaneni ngokuthi ngifundise izingane ulimi ngoba yilo olubaluleke kakhulu, kungaba kuhle. Ngikhethe ukufundisa ulimi lwesiZulu nesiNgisi ngoba ezinye izifundo ezifundwayo esikoleni, ezinye zifundwa ngesiNgisi kanti ekhaya ingane ikhuluma isiZulu. Ngibone kubalulekile ukuthi ingane izifunde zombili lezi zilimi iziqonde kahle ngoba ekilasini asikho isikhathi sokutolikelana. Lapha uma ingane ingazi ngiyayicathulisa,“ kusho yena. Uthe abazali abaningi banawo uWhatsApp, yingakho ekhethe ukuthi asebenzise wona ukuze axhumane nezingane ngawo.""Inhloso yami enkulu ukuthi ngifundise izingane ukuthi zizethembe uma zikhuluma ulimi. Ngokuhamba kwesikhathi ngifuna ukuthi ngizicije ukuze zikwazi ukungenela umncintiswano wezingane wokupela amagama, i-Spelling B. Ngikhathazwa ukuthi ngiye ngibone izingane zakwamanye amazwe ziqeqebula kwi-TV, uma ngiziqhathanisa nezethu ngibona ezethu zisilele emuva,"" kusho yena.Uthe izingane uzifundisa ngendlela elula kuzona; njengokucula nokudweba ngoba kulula ukuthi zikhumbule uma zifunda kanjalo.""Ingane ehlala ifunda noma ngabe ifunda into encane ihlala inomqondo oqaqekile. Ngifuna ukutshala leyo mbewu kulezi zingane, zikukhuthalele ukufunda,"" kusho yena.Uma engafundisi odado uthe usuke esebenza enkampanini yakhe i-GTNAQM PTY Ltd eyenza imisebenzi ethinta ulimi.Incwadi yakhe yokuqala yezingane ethi UMimi noZuzu Esikoleni ishicilelwe ngo-2015, nyakenye ubhale eyezinkondlo ngeCovid-19. UNkz Mngadi unenhlangano esiza amantombazane ngamaqakelo, iGloria Thandekile Foundation, athi ibuye isize umphakathi njengoba kuneCovid-19.",Ufundisa odado ulimi ngoWhatsApp
"SITHEMBISO MKHIZEAKAPHATHEKILE kahle neze uThabo September, ofaniswa nedlozi eliphilayo leSuperSport United, ngomkhuba waleli qembu osudonse inqwaba yamasizini, wokudedela ithuba embangweni wesicoco seligi ngemizuzu yokugcina.Kubukeka nakule sizini  i-United eqeqeshwa uKaitano Tembo, ishaywa induku eyodwa yokuphuma embangweni wesicoco seligi emzuliswaneni wesibili.Omunye angathi amanga ukuthi iqembu like laba ngekinye lamathathu asesicongweni isikhathi eside emzuliswaneni wokuqala. Selehle laze lafika kweyesithupha ngamaphuzu awu-35, emidlalweni ewu-22.Sekuphele imidlalo eyisithupha lagcina ukuqoqa amaphuzu aphelele kwiDStv Premiership. Lagcina ukuqoqa amaphuzu aphelele ekuqaleni kukaFebhuwari lishaya yona iCape Town City.USeptember owafika kuMatsatsantsa a Pitori  ngo-2006 njengomdlali wagaxa amakhokho emgibeni ngo-2016, uthi kule sizini ubezitshela ukuthi leli shobolo lizobaxolela.Uthe kule midlalo eyisishiyagalombili esele uma bengavuka bazithathe akhona amathuba okuqeda okungenani kumaqembu amathathu aphezulu. ""Kanginazo izibalo eziqondile zamasizini esihlale siphuma embangweni wesicoco seligi ngemizuzu yokugcina, kodwa sekuyisikhathi eside. Kule sizini kubukeka lo mkhuba usheshe waqala kakhulu.""Nakuba kunjalo, ngiyaziqonda izinkinga ezibhekene neqembu kule sizini, sinesikwati esincane kakhulu. Okunye okusishayile ukulimala kukaGabuza (Thamsanqa) noBradley Grobler"", kusho uSeptermber oke waba yiphini likaTembo nyakenye.Ziyaqina izinsolo zokuthi leli qembu elalaziwa ngePretoria City eminyakeni edlule, lisendalini. Nokho izikhulu zalo, uKhulu Sibiya ongusihlalo noStanley Matthews oyisikhulu esiphezulu, bayakuphika lokhu. Kuvela nokuthi ngenxa yalokhu kudayiswa okubikwayo, sekukhona amaqembu acathamela abadlali be-United. Imibiko yakamuva ithi iMamelodi Sundowns, isihlwithe injini yayo uSipho Mbule obekudume ukuthi ufunwa iKaizer Chiefs.Kubuzwa uSeptember oseyinxusa leSuperSport ukuthi ngabe le mibiko ayiwo umthelela kokwenzeka enkundleni, uthe: ""Kangifuni ukuphawula ngalawo mahebezi ngoba kangiwazi ukuthi ayiqiniso kangakanani. Nakuba kunjalo lezo yizindaba zehhovisi, kangikholwa ukuthi zingabaphazamisa abadlali. Siyaxoxa nabadlali, ekhempini umqondo wokunqoba usekhona.“I-United yagcina ukunqoba isicoco seligi kwisizini ka-2009/10 isaqeqeshwa uGavin Hunt. Lo mqeqeshi washiya enqobe iligi kathathu neqembu. Selokhu yagcina ukuyinqoba kayikaze iphume kwi-Top 8. Ezinye izicoco ezinqotshwe aMatsatsantsa a Pitori, iTelkom Knockout (2014), Nedbank Cup (2011/12, 2015/16, 2016/17) neMTN 8 (2017, 2019).",USeptember ukhathazekile ngeshobolo le-United
"ISENGCUPHENI yemilando ehlukene iKaizer Chiefs okufanele nakanjani iwine umdlalo wokugcina ukuze izodlala kwiMTN8 ngesizini ezayo.IChiefs isiphenduke ihlaya kubalandeli bebhola eMzansi ngokuhlala endaweni yesikhombisa kwi-log ye-Absa Premiership isikhathi eside.Akusekho engakwenza ukuze iqede endaweni engaphezulu kwaleyo. Osekungenzeka ukuthi uma ihluleka ukuwina kwiChippa United eNelson Mandela Bay Stadium namuhla, izibeke engcuphenibhekane yokuphuma kwi-top8.Amakhosi agcina ukuqeda ngaphandle kwe-top8 ngesizini ka-2006/2007 okuyisizini eyawina ngayo iMTN8 iqeqeshwa ngu-Ernst Middendorp okunguyeka oyiphekayo kumanje.Nokho yaqeda ngaphandle kwe-top 8 engasekho uMiddendorp kwazise akayiqedanga leyo sizini. Uma Amakhosi ephumelela ukuhlula iChippa azohlala endaweni yesikhombisa ngamaphuzu angu-42 okuzosho ukuqeda ngaphansi kwendawo yesithupha okokuqala kusukela ngesizini ka-2006/2007.Ngaphezu kwalokho azoqeda enamaphuzu amancane okwesibili kusukela kwasungulwa iPremier Soccer League. IChiefs igcine kuwona angu-42 ngesizini ka-2006/2007 iqeda endaweni yesishiyagalolunye kwi-log. Leli kwaba yirekhodi elacisha elango-1994 lamaphuzu amancane eyawathola kuleyiNational Soccer League (NSL) First Division iqeda endaweni yesihlanu ngawu-40.Isitobha saMakhosi, uTeenage Hadebe, sikhathazekile ngesimo iqembu elikuso ekubeni kubhekwe ukuthi libange izindebe nezimbangi i-Orlando Pirates neMamelodi Sundowns.“Kubuhlungu ngoba iqembu elifana neKaizer Chiefs akufanele lilwele i-top 8 kodwa kufanele libange isicoco ngoba yiqembu elikwaziyo ukuwina izindebe. Ngiyakholwa ukuthi ngesizini ezayo sizokwazi ukulungisa amaphutha enzekile kule sizini. Singabadlali sinengcindezi kodwa siyijwayele,” kusho uHadebe.Itshe limi ngothi kwiChiefs ngenxa yamaqembu ebanga nawo i-top 8 okukhona kuwona iLamontville Golden Arrows, Highlands Park neBloemfontein Celtic.Njengoba kwenseka ngesizini ka-2006/2007, iChiefs yaqeda ngaphandle kwe-top 8 kodwa yawina indebe, nakulokhu isethubeni lokuwina iNedbank Cup ezoyibanga neTS Galaxy edalla kwiNational First Division (NFD) ngoMeyi 18 eThekwini.Akubuzwa ukuthi le ndebe ingazithoba izinhliziyo zabalandeli osekuphele iminyaka bagcina ukubona iqembu labo ukuhlabana.UHadebe ungomunye wabajoyine iChiefs enethemba lokuthi bazowina izindebe kodwa abayazi injabulo kusukela bafika eNaturena.“Nginesiqiniseko sokuthi sizoyiwina iNedbank Cup. Sibakweleta indebe abalandeli bethu. Kufanele sizame ukuqeda isizini kukhona esikuwinile. Lena kuzoba yindebe yami yokuqala kwiChiefs,” kusho uHadebe.Maye-lana noku-bhekana neChippa uthe: “Uma udlala nama-qembu avika izembe kubanzima ngoba alwa ngayo yonke indlela ukuze azosinda. Thina silwela i-top 8. Kufanele senze ngakho konke ukuthi siwuwine lo mdlalo.”Umqeqeshi weChippa uClinton Larsen uphawule wathi: “Okwethu okufanele sikwenze ukunqoba singabheki ukuthi kwenzekani kwabanye. Okuhle kakhulu ngokunqoba kwethu lomdlalo ukuthi siyobe sesiphephile ngisho esibanga nabo banganqoba ngoba simikahle ngasemehlukweni wamagoli.”",IChiefs engcupheni yokuphenduka ihlaya
"SITHEMBISO MKHIZEINTSIKA yaMaZulu FC, uMbongeni Gumede, ijabulela ukuphenduka kwabo izintandokazi kubalandeli baleli qembu athi phambilini bebebadlula endleleni kungabi ndaba zalutho.Kulezi zinsuku abadlali nabalandeli boSuthu bahambela phezulu ngenxa yempumelelo yakamuva.USuthu lusendaweni yesihlanu kwi-log yeDStv Premiership ngamaphuzu awu-34. Selunqobe imidlalo emine kulandelana.NgeSonto luzovakashela iBlack Leopards eThohoyandou Stadium, emdlalweni weligi ngo-3 ntambama.Okubaluleke kakhulu ngalo mdlalo, uma leli qembu, eliqeqeshwa nguBenni McCarthy, linqobile, lingazithola linyukela endaweni yesithathu. Lokhu kungaba yizindaba ezinhle, hhayi kubalandeli baMaZulu FC kuphela kodwa kubathandi bebhola KwaZulu-Natal jikelele kwazise neLamontville Golden Arrows yenza kahle njengoba ibambe indawo yesibili kwi-log.Uma Abafana Be'sthende beshaywe yiSwallows, ngoMgqibelo, eDobsonville, uSuthu luzoba kweyesibili, bona behlele kweyesithathu.Uma benqobile, basazoqhubeka nokuhlala kweyesibili njengoba bezobe beshoda ngephuzu kwiMamelodi Sundowns eqhwakele ngamaphuzu awu-40.Ukungadlali kule mpelasonto kweSuperSport United, esendaweni yesithathu, ne-Orlando Pirates ekweyesine, enikela eLibya koweCaf Confederation Cup, yikona okunika ithuba la maqembu aseKZN lokuhlala ngokulandelana phezulu. UGumede, ofike kuMaZulu ngo-2015, uthe kuyabagqugquzela ukuhlonishwa ngabalandeli babo ngale ndlela.""Abalandeli bethu bajabule futhi bayabona ukuthi sizama ngakho konke. Uma sihlangana nabo endleleni sebeyasibingelela. Phambilini bebesidlula sengathi abasazi. Ukungabi khona kwabo ezinkundleni kusithikamezile, siyazi ukuthi nabo bebefisa ukuba yingxenye yale mpumelelo yakamuva. Engikucela kubona wukuqhubeka nokuseseka, impi kayikapheli,"" kubeka uGumede.Uqhube wathi nempumelelo yozakwabo ngabodwana iyabagqugquzela.Lapha ubekhuluma ngoMcCarthy, osanda kuhlonishwa ngenkomishi yomqeqeshi wenyanga, noTapelo Xoki odlala emuva, owathola eyegoli le nyanga.Omunye ngunozinti, uVeli Mothwa, obebizelwe eqenjini lesizwe.UGumede uthe ngokubuka izinto, maningi amathuba okufezeka kwephupho likamengameli wabo, uSandile Zungu, lokusonga besemaqenjini amane phezulu.Imidlalo yeDStv Premiership ngempelasonto:NgoMgqibelo - Ngo-3pm: Swallows v Lamontville Golden Arrows (Dobsonville Stadium).Ngo-5pm: Maritzburg United v Chippa United (Harry Gwala Stadium); Cape Town City v Baroka (Cape Town Stadium).NgeSonto - Ngo-3pm: Black Leopards v AmaZulu (Thohoyandou Stadium); Bloemfontein Celtic v TS Galaxy (Dr Petrus Molemela Stadium).",OwoSuthu uchazwa wuthando lwabalandeli
"SITHEMBISO MKHIZEIMENENJA kaThulani “Tyson” Hlatshwayo idalula imfihlo yokugixatshezwa kwalesi sitobha isikhundla sobukaputeni sibe sifika ngakho kodwa kwi-Orlando Pirates.UMike Ntombela ophethe izindaba zikaHlatshwayo ophuma kwiBidvest Wits lapho abegqiza ibhande,  uthe akamangalanga kakhulu enikwa ibhande emdlalweni wokuqala ngesikhathi  iPirates ishaya iCape Town City ngo 1-0 kwi-quarter final eMTN 8.Uthe isizathu salokhu wukuthi uyamazi uHlatshwayo, ungumholi wokuzalwa.UNtombela, osebenze isikhathi eside kwiMamelodi Sundowns, uthe uHlatshwayo ulihlonipha kakhulu ibhola ngoba uyazi ukuthi ukuleli zinga akulo le mpilo ngenxa yalo.Nokuziphatha kahle kuyamsebenzela uHlatshwayo obuye abe wukaputeni weqembu lesizwe iBafana Bafana.“UTyson uhlale ethi kimi, iqembu yilona elihamba phambili. Uma abadlali bezibeke phambili, belishiya ngemuva iqembu izinto kazilungi. Ngaphandle kwalokhu uTyson uyindoda yomndeni, akaphuzi akabhemi, uyisibonelo esihle enkundleni nangaphandle.“Kalikho ihaba kulokhu engikushoyo,  ungumholi wokuzalwa. Uhlonipha ngisho umuntu ohlala emgwaqweni. Kangimangalanga enikwa ibhande efika kwiPirates,” kusho uNtombela.Uthe lapho amangala khona yingesikhathi uHlatshwayo enikwa ibhande kwiWits nakwiBafana asegijime kuyo imidlalo ewu-44.“Ngesikhathi uTyson efika kwiWits ngo-2014 ukaputeni kwakunguVilla (uSibusiso Vilakazi weSundowns). Kwadlula isikhathi esincane uGavin Hunt wamnika ibhande. Naseqenjini lesizwe enikwa isikhundla esifanayo ngathuka ngoba babebaningi abadlali abaqotho. Emuva kwalokhu ngavuma  ukuthi ukuhola uzalwe nakho,” kuqhuba uNtombela.Uthe okunye okumsizile amava okudlala kuwo wonke amaqembu esizwe.KwiPirates ibhande bekungelikaHappy Jele kodwa uHlatshwayo ufike walithatha ngoba uJele usenokuqala ebhentshini. UNtombela ukholwa wukuthi ubuholi bukaHlatshwayo noJele kuzoyisiza kakhulu iPirates.EZimnyama zizibeke ethubeni elihle lokungena kowamanqamu eMTN 8 emuva kokushaya izimbangi iKaizer Chiefs ngo 3-0 emdlalweni womlenze wokuqala kowandulela owamanqamu. Umlenze wesibili ungeSonto eFNB Stadium ngo-3 ntambama.“Ukubakhona kwabantu ababili abahlakaniphile – uHlatshwayo noJele – kwiPirates kuziyosiza kakhulu. Banobuholi obuqotho. Ngibona izokwenza kahle kakhulu kule sizini kwiDStv Premiership,” kusho uNtombela.Izolo iPirates ihlule iBloemfontein Celtic ngo 1-0 koweligi eDr Petrus Molemela Stadium ngo-7.30 ebusuku.",UTyson ungumholi wokuzalwa: Ntombela
"UMDWEBI omangaze abaningi ngoLwesine etheleka esigodlweni seSilo samaBandla KwaNongoma nemidwebo emibili uthe nakanjani nowenkakha yomlingisi uMenzi Ngubane umdwebo ukhona. ULebani ""Rasta"" Sirenji uthe ngesikhathi ematasa nemidwebo yeSilo ubematasa eceleni nomdwebo wesilomo somlingisi esingasekho emhlabeni uMenzi Ngubane. Lo mdwebo kaMenzi uthe ngeke awudedele engakaqedi ngawo ngoba lokhu kwenza abantu bagcine sebemenza ihlaya nomsebenzi wakhe wehlelwe yizinga.URasta uthe umdwebo kaMenzi oke wabonakala ezinkundleni zokuxhumana unamekwe nesithombe seSilo bekungewona owakhe. Uthe akazi ukuthi abantu bakuthathaphi ukuthi useqedile ngale mdwebo ekubeni leli bekuyisonto elinzima kakhulu kuyena njengoba bebaningi abantu abakhulu ebekumele abadwebe. ""Ngimatasa nokudweba uMenzi ngisabheka nendlela engizokwenza ngayo ukuhambisa lo mdwebo ngoba kunemthetho yeCovid-19,"" kusho uRasta.Umlingisi wesifazane naye oshone ngokulandelana noMenzi uNoxolo Maqashalala uthe akamshiyanga ngaphandle umatasa nomdwebo wakhe azomhlonipha ngawo bese ewudlulisela emndenini.Mayelana nokuya kwakhe KwaNongoma uthe bekudinga ukuthi aqunge isibindo njengoba ebesevele exwayisiwe ezinkundleni zokuxhumana kwaze kwaba khona nabamsabisayo. Yize imidwebo yakhe idumile futhi nabanye bosaziwayo benayo kodwa akumenzeli umehluko otheni njengoba engatholi mali ngayo. URasta uma kumele ahambise umdwebo kwesinye isifundazwe ugibela ibhasi ngobumnyama ukuze afike ekuseni engasezodinga indawo yokulala. Ngelinye ilanga kuyenzeka aswele nemali yokugibela yize edumile. Noma kunjalo ukudweba umsebenzi awuthandayo nawuzwa egazini futhi unesifiso sokuba nendawo yakhe yokwenza umbukiso ngomsebenzi wakhe nokwenza adwebe izithombe ngambili; azosipha umndeni nesinye asigcinayo ukuze sibe yingxenye yombukiso. ",URasta uzohlonipha noMenzi Ngubane ngomdwebo
"ISIFUNDAZWE saKwaZulu-Natal ngaphansi kohlelo lwe-KZN Travel Academy sizoqinisa amaxhamu ezokuxhumana nokumakethwa kwezindawo zokuvakasha namazwe angaphandle okubalwa nawaphesheya kwezilwandle. Lokhu kulandela ukuthi namhlanje kutheleke izimenywa ezingu-40 zezinkampani zezokuvakasha ezahlukene neziqhamuka emazweni ase-Afrika angomakhelwane kanjalo naphesheya kwezilwandle. Phakathi kwezinhlaka zokuvakasha ezikhona kubalwa nezisebenza ngokubambisana namazwe akhonzwe kakhulu izivakashi okubalwa iSpringbok Atlas egxile kakhulu e-UK, USA naseGermany. Ngaphandle kwayo kukhona neThompson Africa eletha kakhulu izivakasha esifundazweni saKwaZulu-Natal. Iningi lalezi zivakashi zeTompson Africa lisuke liqhamuka e-UK, Germany, USA, China nase-India. Lezi zicukuthwane zizohambela izindawo ezahlukene esifundazweni ezicebe ngomlando nemidlalo eminingi eheha izivakashi. Phakathi kwezindawo ezibekiwe kubalwa iSouth Coast, Drakensberg, Richards Bay, iTheku, Mhlanga, Elephant Coast nezinye. Isikhulu esiphezulu kwiTourism KwaZulu-Natal uNksz Phindile Makwakwa uthi laba abangu-40 bazinikezwa nethuba lokuhambela izindawo zokuvakasha kulesi sifundazwe. Amahhotela, B&B nezinye izindawo eziheha izivakashi bazokhonjiswa zona ngenhloso yokuyozimaketha emazweni angaphandle.  ""Siyajabula ukuthi sikwazi ukuphinda sibe ne-travel Academy nakulo nyaka njengoba sesikwenza okwesibili. Kuhle nokubona ukuthi wonke umuntu esihwebelana naye useyabona ukuthi kumele abeyingxenye yayo. Inhloso enkulu ukuthi bakwazi nokuyimaketha iKZN abantu bayivakashele ngamaholidi, sikhule nesibalo sezivakashi eziqhamuka emazweni aphesheya kwezilwandle,"" kusho uNksz Makwakwa. Namhlanje lizoshona lezi zicukuthwane seziqalile ukuhambela ezinye zezindawo okubalwa kuzo neZimbali Coastal Resort eseduze neBallito eThekwini lapho befikele khona ekuseni. ILuthuli Museum eKwaDukuza ngenye yezindawo ezizovakashelwa, iLembe Winery nezinye. Lolu hlelo lwezokuvakasha luzoqhubeka kuze kulamule ukuphela kwempelasonto. ",IKwaZulu-Natal nohlelo lokuzikhankasa kubavakashi
"INTATHELI YESOLEZWEKUGQUGQUZELWA abantu ukuba bajove izinja zabo ukuze zingabi namarabi njengoba namhlanje kuyi-World Rabies Day yokuqwashisa ngalesi sifo.Ngokocwaningo lodokotela bezilwane baseNyuvesi yasePitoli, amarabi abulala abantu abangu-600 000 emhlabeni ngonyaka.USolwazi Louis Nel womnyango weMicrobiology and Plant Pathology kule nyuvesi usekhaleni lomkhakhaso obizwa nge-Global Alliance for Rabies Control (GARC).UNel unohlelo lokusiza amazwe ase-Afrika ukuba alwe nenkinga yamarabi.Ubuye afundise umphakathi ngokubaluleka kokugoma izinja ukuze zingabi namarabi, abhale nezincwadi ezibahlomisa ngolwazi lokuthi benze njani uma belunywe yizinja ezingagonyiwe.Uthe akuzona kuphela izinja ezidinga ukugonywa kodwa namakati nezinye izilwane ezifuyiwe kumele zigonywe.UNel uzovakashela izikole afundise izingane ngama-rabi nokubaluleka kokugoma izilwane.Ulwazi ngomkhankaso wakhe lutholaka kwi-website ethi www.rabiesalliance. org.Ungazivikela emarabini ngokuthi ugome izilwane zasekhaya okuyizinja namakati:n Ungalokothi uthinte inja egulayo ongayazi.n Bikela ababhekelele izilwane uma kukhona inja ezulazula ngalapho uhlala khona.n Phuthuma esibhedlela uma ulunywe yinja.",Usuqalile owokujovela amarabi ezilwaneni
"UNOBHALA jikelele we-ANC, uMnuz Ace Magashule, uthe kumele asekwe uMengameli Jacob Zuma ngoba ungumengameli wezwe.UMagashule uthe asikho isinqumo esithathwe yinhlangano sokuthi uZuma akhishwe kuhulumeni njengomengameli.“Abantu abasho lokhu abafuna udumo nokuthandwa amaphephandaba. Akasekwe uZuma njengoba engaseyena umengameli we-ANC. Sanquma ukuthi bonke asebake baba ngomengameli be-ANC bazokwazi ukuba ngamalungu esigungu esiphezulu se-ANC, bamenyiwe ukuzothamela imihlangano yesigungu esiphezulu,” kusho uMagashule.Ukusho lokhu kugujwa iminyaka engu-106 kwabunjwa i-ANC eMgungundlovu izolo.Kuke kwezwakala ukuthi uZuma uzokhonjwa indlela njengoba engaseyena umengameli we-ANC kodwa engumengameli wezwe.I-ANC ithe akukho ukudideka ngoba isizinda samandla sikwi-ANC hhayi kuhulumeni ngoba abantu basuke bejutshwe yinhlangano kuhulumeni.UMagashule uthe umthetho awusebenze endabeni yepulazi iVrede Dairy eFree State.Usho lokhu nje ngoLwesihlanu oKlebe baseshe amahhovisi akhe njengoba kuphenywa iqhaza lakhe endabeni yaleli pulazi okuhlanganisa nomndeni wakwaGupta.“Abangasisabisi ngokuthi bazosibopha, abaphenye bathathe izinyathelo uma kunenkohlakalo,” kusho uMagashule.Uthe bafuna isifundazwe sibumbane wathi uma sintenga lesi sifundazwe noKhongolose uyontenga.“Bafuna kube nongabazane ngesifundazwe. Akumele iKZN intenge ngoba lokho kuyosho ukuthi i-ANC izoba ntekenteke. Lesi sifundazwe yisona esihambisa amalungu amaningi ngisho ePhalamende likazwelonke,” kusho uMagashule.Uthe abalwi neSilo namakhosi mayelana nokuthathwa komhlaba ngaphandle kwesinxephezelo.“Ngeke sidle umhlaba weSilo sibe sisasaba abelungu abathatha umhlaba wabamnyama. Sifuna umhlaba ubuye, sizowudla ngaphandle kwesinxephezelo,” kusho uMagashule.Uthe kudingeka kwesekwe eyemfundo yamahhala emenyezelwe nguZuma.",'UZuma uyakudinga ukwesekwa'
"UFUNA kuboshwe umbulali umndeni wentombazane yaseMacekwane, eMpangeni, etholwe ilengiswe ngothayi ababili ngoLwesibili.USiphelele Mbatha (19) obefunda uGrade 12 eQhamuka High utholwe ngoLwesibili enezimpawu zokudlwengulwa nokuklinywa ehlathini elibuqamama nakubo.Isolezwe lithole ngomthombo walo ukuthi noma kungaqondakali okuholele kulesi sigameko kodwa kusolwa omunye umfundi wakwesinye isikole.Umfowabo kaSiphelele, uMnuz Sizwe Mbatha (31) uthe: “Siwumndeni sivumelene ngokuthi angeke sidalule imininingwane eminingi ngalolu daba ngoba konke okungase kulekelele amaphoyisa sikubikile kuwona. Ngingakuqinisekisa ukuthi ukhona umkhondo esinawo. Eminye imininingwane ingase iphazamise uphenyo lwamaphoyisa,” kusho uMbatha ngamafuphi.Echaza ngokwenzeke ngaphambi kokufa kukadadewabo, uMbatha uthe baqala ukushaqeka ngoMsombuluko ngesikhathi umufi engabuyi esikoleni. “USiphelele wahamba eya esikoleni kodwa akazange abuye nabanye abafundi ngendlela okujwayeleke ngayo. Kuthe uma sishayela ucingo izingane afunda nazo nothisha wakhe sathola ukuthi esikoleni wayephume ngesikhathi esijwayelekile. Savele sazitshela ukuthi kusho ukuthi useqomile mhlawumbe uyolala esokeni,” kusho uMbatha.Uqhuba uthe ngoLwesibili ekuseni abafundi abebeya esikoleni bathole ijezi lomfaniswano wesikole abakholwe ukuthi ngelikaSiphelele ehlathini elingaphesheya kwakubo. “Bathe uma besazisa ngalokhu saphuma inqina siyobheka. Emuva kwamahora sibheka sisitholile isidumbu. Ubulewe kabuhlungu udadewethu. Kubuhlungu kodwa sinethemba lokuthi maduze nje umsolwa uzoboshwa.""Ngokuthola kweSolezwe umufi ubeklinywe ngothayi ababili, owodwa ngowakhe wesikole abefunda kuso kuthi omunye kube ngowesinye isikole esisendaweni.Okhulumela amaphoyisa esifundazweni uColonel Thembeka Mbele ukuqinisekisile ukuthi isidumbu sikamufi sitholwe ehlathini sinezimpawu zokudlwengulwa nokuklinywa.“Amaphoyisa aseMpangeni aphenya icala lokubulala nokudlwengulwa. Umsolwa akakaboshwa kodwa uphenyo luyaqhubeka.""",Umfundi utholwe elenga ngothayi
"ABALANDELI bentokazi eyaduma ngokwethula izinhlelo zethelevishini sebezwakalise okukhulu ukukhathazeka kulandela ukusabalala izithombe zayo ezikhonondisayo. UKuli Roberts selokhu ebhadeka izithombe zakhe ezinkundleni zokuxhumana okubalwa nekhasi lika-Instagram egqoke izimpahla zangaphansi ezahlukene. Lezi zimpahla zakhe zinhle ziqedile futhi akuqali ngaye ukuthi kubonakale osaziwayo beshutha bezigqokile, kodwa ukwehla kwesisindo somzimba namathanga abukeka sengathi ubethamele isigcaki kwethuse abaningi.Abalandeli balo saziwayo balokhu bebabaze njalo ezithombeni ezahlukene babodwa abazwakalisa ukuthi basola ukuthi mhlawumbe lo saziwayo akaphathekile kahle egazini nokungenzeka ukuthi uyagula. Babodwa abangakhathalele kuthenjwa abamtshela ezikabhoqo ukuthi akahlale ikhefu ngokunameka lezi zithombe ngoba azichazi nakancane. Abanye baze bambize ngogogo bese bebhansela ngamakhanda ahlekayo.Yize uKuli aduma kakhulu ngokuzikhulumela nokuphoxana eminyakeni edlule kodwa kulokhu ubukeka engazimisele nakancane ukuphawula nokuziphendulela kubantu abakhononda ngezithombe zakhe. Kunalokho uvele aqubise adlulise izinsuku ezimbalwa aphinde ababhansele ngesinye esedle omunye umsiko eshuthe ngesitayela esehlukile. Okunye okugqamayo kwezinye zezithombe azinameke ku-Instagram phambili ukuthi ukuthathwa kwalezi zithombe kubukeka sengathi kukhona nezimpahla zangaphansi azikhangisayo.",Ubadida ngomzimba uKuli ezinkundleni zokuxhumana
"BONGIWE ZUMAUKUBONA osaziwayo abaningi begida ndawonye bengakhuli ngemisebenzi abayenzayo kwamenza waba nomcabango webhizinisi owesifazane waseThekwini wasungula inkampani ebhekele imisebenzi yabo ngqo.UNksz Lawrancia Mqwebu (33) owazalelwa eNtuzuma kodwa osezinze eDurban North ungumnikazi weFAB Communications asebenza kuyo ngokubambisana nodadewabo uNksz Andile Mqwebu (30).Ngaphandle kwale nkampani uphinde abengumdidiyeli wolunye lwezinhlelo ezihamba phambili kuKhozi FM, i
Nethezeka noKhozi okuwuhlelo lukaMroza Buthelezi olungena njalo ngoMsombuluko kuya kuLwesihlanu.I-FAB Communications ibhekela yonke into ethinta usaziwayo kusukela ekumtholeleni umsebenzi awuthandayo, ukusayinwa kwezinkontileka kanjalo nendlela yokuziphatha emphakathini okungaba nasemicimbini eyahlukene.Uthe into eyenza wavula le nkampani eminyakeni emithathu eyedlule ukubona isidingo sezokuxhumana phakathi kosaziwayo nosomabhizinisi kanjalo nezinkampani abazisebenzelayo okwenza noma benza izinto ezihlukile kungabonakali.UNksz Mqwebu uthe ukusebenza kwakhe eGoli lapho ayiqala khona inkampani yakhe ethuthukisa ezokungcebeleka kwamsiza ukuzakhela igama ngokusebenza kahle nabanye bosaziwayo.Phakathi kosaziwayo abake basebenza iminyaka noNksz Mqwebu kubalwa uDJ Sbu we
Friends Like These asebenze naye ngaphansi kwe-Urban Brew iminyaka eyisikhombisa.Uphinde wasebenza noTrevor Noah, Proverb, Sorisha Naidoo, DJ Tira, L’vovo Derrango, Dineo Ranaka nabanye abaziwayo kwezokungcebeleka.“Ngiphezu kohlelo lokukhulisa inkampani ngisungule enye ezokwazi ukubhekela lonke lolu hlobo lwemisebenzi engiyenzayo.“Ukusebenza kakhulu nosaziwayo akusho ukuthi ngigxile kubo kuphela kodwa ngiyasebenza nosomabhizinisi abazimele kanjalo nezinkampani ezahlukene.“Kodwa kulabo abenza ezobuciko nabasafufusa ngiyabadlulisela kwabanye abantu ngoba ngokwenkampani yethu ngeke bakwazi ukukhokhela zonke izindleko esizibhekelayo.“Okusemqoka kakhulu kimi ukubona umuntu ekhula noma ngabe ungumculi kodwa kuningi angakwenza ngale kokucula ngoba akusiyo into ayenza zonke izinsuku,” kusho uNksz Mqwebu.IFAB Communications beyaziwa kakhulu eGoli kanti kulo nyaka uNksz Mqwebu useyimakethe yathola nodumo KwaZulu-Natal okwenza asebenze nabantu abaningi.Ukusebenza kwakhe kuKhozi FM ukuthatha njengezinye zezinto eziwumphumela wokwenza kahle kwenkampani yakhe nokuzifundisa kabanzi ngalo mkhakha.Ephetha uthe ngaphandle kosizo lukadadewabo noyise uMnuz Roland Mqwebu odume ngoMkhize ku
Muzi Wezinsizwa umfake isandla.",ULawrancia ungene ngenxeba kosaziwayo
"ISIFUNDAZWE saKwaZulu-Natal siqinise umkhankaso waso wokulwa nobhubhane lwe-Corona njengoba izolo sethule isitimela esizosetshenziselwa ukuhlolela abantu leli gciwane.Lesi sitimela esifana nesibhedlela esingumahambanendlwana sinamagumbi angu-19 kanti phakathi kusona kukhona umtholampilo, indawo yokukhipha amazinyo, eyokuhlola amehlo nekhemisi.Lesi sitimela sizojikeleza cishe isifundazwe sonke sihamba sisiza abantu.Ethula inkulumo yakhe esiteshini sesitimela ePhoenix emva kokwethulwa kwalesi sitimela esinikelwe ngabakwaTransnet, uNdunankulu waKwaZulu-Natal, uMnuz Sihle Zikalala, uthe namhlanje (izolo) bazokwethula isitimela esibizwa ngePhelophepa 11.“Lesi sitimela sinazo zonke izinto ozidinga esibhedlela njengoba sinomtholampilo osezingeni, sikwazi ukwelapha siphinde sihlole abantu igciwane leCorona sikwazi futhi nokubheka nezinye izifo,” kusho uZikalala.Uthe ukusebenza kwalesi sitimela kuqhakambisa uhlelo lokusebenzisana kwezinhlaka zikahulumeni ukuthuthukisa, olubizwa ngeDistrict Development Model.“Kulolu hlelo, yilapho zonke izinhlaka zikahulumeni zisebenza ngokubambisana. Kulesi sitimela kuzoba khona abasebenzi boMnyango wezeMpilo, abakwaTransnet nabombutho wezokuVikela wakuleli,” kusho uZikalala.UZikalala uthe ukubambisana kwenza ukuthi benguhulumeni bakwazi ukuba negalelo elikhulu ezintweni abazenzayo kunokusebenza beyinhlakanhlaka.UNdunankulu waKwaZulu-Natal, uMnuz Sihle Zikalala ngesikhathi kwethulwa isitimela esizosiza ekulweni neCorona esifundazsweni. Isithombe: NQOBILE MBONAMBIUNgqongqoshe wezeMpilo KwaZulu-Natal, uNkk Nomagugu Simelane-Zulu, naye ugcizelele indaba yokubambisana wathi kulesi sitimela kuzophinde kube khona nabasebenzi boMkhandlu weTheku.“AbakwaTransnet ngesikhathi bekhuluma noNdunankulu bathe bazosinika lesi sitimela sisisebenzise ezifundeni ezinhlanu zesifundazwe. Sizoqala sizinze lapha ePhoenix lapho sizobe selapha sisiza nabantu besifunda iLembe. Sizosuka lapha siye eKing Cetshwayo, sisuke khona siye eZululand, sisuke khona siye Ogwini sivale ngoMgungundlovu, kuzona zonke lezi zindawo sizohlala amasonto amabili,” kusho uNkk Simelane-Zulu.Uthe bayazi ukuthi bayagxekwa ngokuthi sebenake kakhulu i-Covid-19, base bekhohlwa ngezinye izifo ezikhona.Ibamba lemenenja yakwaTransnet, ezosebenza kulesi sitimela, uDkt Mathapelo Mashuphu, lithe kusukela kuqale ubhubhane lwe-Corona, banikwe umsebenzi wokuba balekelela ukuze kuliwe kuphinde kunqandwe leli gciwane.Lesi sitimela siyaye sizungeze minyaka yonke silekelela umphakathi ngezifo ezinhlobonhlobo.",Kwethulwe isitimela esizosiza kwiCorona
"LUNGILE MAJOKAUKHONJWE indlela uGordon Igesund obengumqeqeshi weqembu lesizwe iBafana Bafana ngemuva kokuba nomhlangano omfushane izolo ntambama nenhlangano eyengamele ibhola kuleli, iSouth African Football Association (Safa).Inhloso yalo mhlangano obusezindlini zeSafa, eGoli, bekuwukuthi u-Igesund azozikhalela kwazise isigungu esiphezulu seSafa bese sivele sihlangene ngempelasonto.Bahlangane ihora ngemuva kwalokho, isigungu ebesiholwa umengameli uDanny Jordaan, Norman Arendse, Natasha Tsichlas no-Andile Ndengezi saphuma nesinqumo sokungayivuseleli inkontileka yakhe.“Bekubalulekile ukuthi kube sekuhleleke yonke into ngaphambi kokuthi sidlale neSudan eKhartoum emdlalweni wokuhlungela i-African Cup of Nations eseMorocco. Ngemuva kwalokho sizodlala nompetha base-Afrika iNigeria. Ngenxa yale midlalo emqoka sibone kungcono ukuthi siqede ngalolu daba manje,” kusho uJordaan.IBafana iqhathwe neNigeria, Sudan, Namibia/Congo Brazzaville neLibya/Rwanda. Imidlalo yokuhlunga iqala ngoSepthemba.Echaza ngezizathu eziholele ekutheni ingabe isavuselelwa inkontileka ka-Igesund ephela ngo-Agasti 31, uthe: “Umbandela ayebekelwe wona, wukufaka iqembu eNdebeni yoMhlaba noma ke afinyelele esigabeni samaqoqo sokuhlunga. Ukungena kweyandulela eyamanqamu ku-Afcon (ka-2013) nakho bekuwumbandela. Akuzange kushiwo lutho ngemidlalo ye-African Nations Championship (CHAN) ngakho asigxilanga kakhulu kulokho. Uzibekile izizathu zakhe kodwa ekugcineni siyikomiti sinqume ukuthi ingabe isavuselelwa inkontileka yakhe uma isiphela ngo-Agasti 31.”UJordaan uthe bazomemezela umqeqeshi omusha ngemuva kukaJulayi 31 njengoba kuyima bezoqala ukuxoxisana nabangase bathathe umsebenzi.Unqabile ukuphumela obala ngokuthi uCarlos Queiroz oqeqesha i-Iran eya eBrazil noStephen Keshi oqeqesha iNigeria ngabanye babaqeqeshi abababhekile. Amagama alaba ahamba phambili kulabo okuthiwa bangase bangene endaweni ka-Igesund. Uthe akekho asebekhulume naye.U-Igesund uqashwe kuBafana ngoJuni 2012 esayina inkontileka yeminyaka emibili. Uthathe izintambo ngemuva kukaPitso Mosimane owakhonjwa indlela kwesikabhadakazi esuswa ekhempini yeBafana eyayiseRustenburg kwadingeka ukuthi ashaye imoto abheke eGoli eseyotshelwa ukuthi umsebenzi uphelile.Ngaphambi kokuthi kuthathe u-Igesund kwakubambe uSteve Komphela abagcine bebanga naye ukuthatha lo msebenzi.U-Igesund ufike iBafana isalelwe imidlalo emine kweyokuhlungela ukuya eBrazil.IBafana yayilindwe yiCentral African Republic ekhaya nasekuhambeni neBotswana ekhaya ne-Ethiopia ekuhambeni. Unqobe imidlalo emithathu washaywa kowodwa kodwa kwadlula i-Ethiopia eyaqeda esicongweni. Ku-Afcon ibafana yakhishwa yiMali kuma-quarterfinal.",Kuphelile obekuhlanganise u-Igesund neBafana
"THEMBA NTSHINGILAUMHOLI weNational Freedom Party (NFP), uNkk Zanele KaMagwaza Msibi, uthi ukwamukela isikhundla sokuba yiPhini likaNgqongqoshe wezeSayensi nobuChwepheshe kwiKhabhinethi entsha kaMengameli Jacob Zuma, akusho ukulaxaza iqembu lakhe kodwa kunalokho kusho ukukhula kwalo.UNkk Magwaza-Msibi ukusho lokhu esithangamini nabezindaba ebesisemahhovisi eqembu eThekwini, ngemva kokuthi uZuma ememezele ukuthi usemqokele kulesi sikhundla.Namhlanje uzofungiswa e-Union Buildings ePitoli.“Ngenkathi iNFP iqala ukungenela ukhetho, umgomo wayo wawuthi izozimela njengeqembu lezepolitiki,” kusho uNkk Magwaza-Msibi.“Akulona iqiniso ukuthi njengoba senginikezwe lo msebenzi nguhulumeni, iNFP isizoshabalala. Mina ngibona ithuba lokukhula kweqembu, lingabi namandla KwaZulu-Natal kuphela kodwa nakwezinye izifundazwe,” kuchaza yena.UNkk Magwaza Msibi obebukeka ethukile ubuye wabhoka wathi: “Futhi akuyona into entsha ukuthi kube khona umholi weqembu elithile onikezwa isikhundla kuhulumeni. Kungani kube sengathi kwenzeke okuhlukile uma sekwenzeka kwiNFP?”Wenze isibonelo ngomengameli we-IFP, uMangosuthu Buthelezi, Themba Godi, Peter Mulder, wathi sebake baba ngamalungu ePhalamende, banikezwa izikhundla kwiKhabhinethi, pho kungani uma sekungaye?Uthe akukho mehluko ongase wenze iqembu lakhe lifadabale ngoba usazoqhubeka nokufingqa imikhono alisebenzele.Ngokusho kwakhe, usazohlela uxhaxha lwama-
rally ezindaweni ezehlukene lapho ezobonga khona abalandeli baleli qembu ngokubavotela okhethweni lukazwelonke obelungoMeyi 7.Uthe lena ngenye yezindlela azokhombisa ngazo ukuthi akaqhelelene nabalandeli beqembu.Ugcizelele ukuthi ukunikwa kwakhe isikhundla, kuzothuthukisa impilo yabantu bonke baseNingizimu Afrika ngoba bazobe sebesebenzisana njengohulumeni namaqembu ahlukene.UMnuz Zakhele Ndlovu, umhlaziyi wepolitiki, uthe uNkk Magwaza-Msibi usevele wayibulala wayiqeda nya iNFP ngokuvuma kwakhe ukuthatha lesi sikhundla.“Umuntu ozozuza lapha nguyena kuphela. Into azoyithokozela yimali njengoba ezothola ngaphezulu kwesigidi ngonyaka,” kuphawula uNdlovu.Mayelana neNFP, uthe kuzokwenzeka esaseZimbabwe lapho uMnuz Morgan Tsvangarai weMovement for Democratic Change avuma ukunikwa isikhundla sokuba ngundunankulu, iqembu lakhe lalahlekelwa abalandeli emva kwalokho.Uthe ukuqokwa kwakhe kuchaza kamhlophe ukuthi ngeke esaba naso isikhathi esanele seNFP kodwa usezonaka umsebenzi wakhe omusha.Okhulumela iHhovisi likaMengameli, uMnuz Mnuz Mac Maharaj, uthe njengohulumeni, baqale babheka indlela okungathuthukiswa ngayo abantu ngokulethelwa izidingo nokulwa nobuphofu emazingeni aphansi.“Ngokomthethosisekelo ka-1996 owamukelwa ukuthi ulawule izwe, i-ANC yazibophezela ukuthi isebenzisane namanye amaqembu ngenhloso yokudala ubunye nokugqugquzela intando yabantu,” kuchaza uMaharaj.UMnuz Sizwe Mchunu, ohola iDA esiShayamthetho saKwaZulu-Natal, uthe badumele kakhulu ngokuvuma kukaNkk Magwaza-Msibi lesi sikhundla.“Usengomunye wabaholi abaphikisayo ‘osegwinywe’ yi-ANC ngokumnunusela ngemali eningi ngesikhundla kuhulumeni,” kusho uMchunu esitatimendeni.Uthe okuhloswe yiNFP wukuhlomulisa abaholi bayo ngezikhundla kuhulumeni.Ngakolunye uhlangothi, i-ANC esifundazweni isishayele ihlombe lesi senzo sokuqokwa kwakhe.Ithe uZuma ukhombise ukuhambisana nezidingo zabantu ezweni, hhayi ezamaqembu ezepolitiki.",UZuma uqoke uKaMagwaza-Msibi
"ISILOMO somsakazi woKhozi FM, uKhathide “Tshatha” Ngobe, sithe “ngeke ngimoshe isikhathi ngiphendulana nesiyabhuyabhu esingathi shu.” Besisho umculi kamaskandi, uDlubheke Khuzwayo.UTshatha ubekhuluma naleli phephandaba ngemuva kokuvela kwe-video kaDlubheke lapho ebebasola ngokungabakhokheli ngendlela efanele abaculi emcimbini Impucuzeko Maskandi Festival. Lo mcimbi uzoba ngoMgqibelo ePeople’s Park, eMoses Mabhida Stadium.“Ngeke ngiphawule lutho. Akaqali vele ukulokhu ekhuluma kanje. Uyangisanganela. Anginandaba naye. Ngizomthini umuntu ongezwani nabazali bakhe. Ngeke ngilokhu ngimosha umfutho wami, anginasikhathi nje sakhe,” kusho uTshatha ngokunengeka.Kwi-video, uDlubheke usole uTshatha nomunye umgqugquzeli womcimbi uXolani Mcineka ngokuba wogombela kwesabo ngokuthatha imali eningi abaculi babanikeze amanenjana.Imizamo yokuthola uMcineka ayiphu-melelanga njengoba ucingo belukhala luze luthule. Umyalezo athunyelelwe wona kushaye isikhathi sokushicilela engawuphendulanga.UDlubheke uthe bayaxhashazwa futhi abaholelwa lutho.“Ayikho imali esiyithola ngaloya mcimbi. Ngifuna kuzwakale kahle ukuthi ngisho kwiMpucuzeko Maskandi Festival hhayi yonke imicimbi.”Uqhube wathi umculi ngamunye kumele acule bukhoma kodwa bakhokhelwe imali engafiki ndawo.“Ibuhlungu kakhulu le nto, simuncwa amandla ethu sibhekile. Besithule le nto siyibuka iminyaka ngeminyaka.”Uthe uzowamela amaciko yize engathunywanga.Imizamo yokuthola uDlubheke izolo ayiphumelelanga njengoba ucingo lwakhe belungangeni futhi nomyalezo athunyelelwe wona bekubonakala ukuthi awufundwanga.UTshatha uthe konke kumi ngomumo ngomcimbi futhi kade behlangene namaphoyisa ukuqinisekisa ukuthi kuzobe kuphephile.Abaculi abazonandisa kubalwa kubo uThokozani Langa, Igcokama, Khuzani, Osaziwayo, Inkosi Yamagcokama, Bahubhe, Shwi noMtekhala, Stability, Amageza Amahle nabanye.Umcimbi uqala ngo-10 ekuseni uphele ngo-10 ebusuku kanti amathikithi atholakala esangweni ngoR100 aweVIP abe nguR500.",Impi yamazwi phakathi kukaDlubheke noTshatha
"I-URUGUAY izibeke endaweni engcono yokuthi ibalwe namaqembu azodlulela esigabeni somkhulajezi kwi-2018 FIfa World Cup iwola wonke amaphuzu amathathu kwiGroup A yehlula i-Egypt ngemuva kokutibula.Lo mdlalo enqobe khona ngo 1-0 ubudlalelwa Central Stadium, Yekaterinburg, izolo ntambama. Igoli elephule izinhliziyo zabalandeli be-Egypt lingqofelwe phakathi uJose Gimenez esikhathini esengezwe unompempe.Ukunqoba kwe-Uruguay kuyenze yalingana ngamaphuzu neRussia yona ebhaxabule ngo 5-0 iSaudi Arabia emdlalweni wokuvula obuseLuzhniki Stadium, ekomkhulu lakuleli yazwe iMoscow, ngoLwesine ntambama.EzikaFaro kuzofanele zibuyise isithunzi ngokushaya iRussia emdlalweni wesibili eSaint Petersburg Stadium, ngoLwesibili ngo 8 ebusuku.NgoLwesithathu i-Uruguay izobhekana neSaudi Arabia, eRostov Arena ngo 5 ntambama.Yize belingana ngamaphuzu kodwa ezikaVladimir Putin (Russia) yizona eziqhwakele phezulu eqoqweni u-A.Ukubuyela emdlalweni wayizolo, isiwombe sokuqala siphele amaqembu ebambene ngeqanda nhlangothi zombili.Phezu kokuthi kuyiwe ekhefini ingekho efuna ukugoba uphondo kodwa uLuiz Suarez, ucishe washiya kungadliwe eGibhithe ngesikhathi umcibisholo webhola lakhe lishayise eceleni kwenethi.Yize uSuarez ebethole leli thuba kodwa abafana bakaFaro bebewuphethe umdlalo ngale siwombe nakube bebengakwazi ukugqobhoza udonga lwe-Uruguay.Ngaphambi komzamo kaSuarez kuke kwaba nokuphakama kwezibili ngesikhathi * -Edinson Cavani, ededela imbhokodo yebhola kodwa unozinti we-Egypt, uMohamed Elshenawy, walala phezu kwayo.Ngesiwombe sesibili womabili amaqembu aqhubeke lapho ebegcine khona ngesokuqala.Abehlaselana ngamandla kodwa kube lukhuni ukugqobhoza nhlangothi zombili.Abantu besahlela izikhundla kule siwombe, uSuarez uphinde waphunyuka kubadlali basemuva be-Egypt kodwa waphinde wenganyelwa ukugeja, sebesukumile abalandeli be-Uruguay, becabanga ukuthi lisenethini.Ngomzuzu ka-71, Ahmed Fathi, we-Egypt uthole ibhola engakwesokudla, wadonsa inguzunga yeshodi efike yangena yaphelela ezandleni zikaFernando Muslera, unozinti we-Uruguay.Ngemuva kwale siqubu, abafana base-Uruguay baqhamuke nomunye umnyakazo lapho uSuarez ethole khona ibhola esebhokisini maqede waguquka wabhekana wabhekana nonozinti u-Elshenawy olithathe ezinyaweni zakhe.Ngalesi sikhathi besezithengana nhlangothi zombili kube ncane indawo nokwenze sahlala obala isikhala sesihlaba sayo uMohamed Salah.Le sihlabani seLiverpool siqale ebhentshini ngenxa yokuthi besikade silimele egxalabeni esakuthola bedlala neReal Madrid emdlalweni wamanqamu e-Uefa Champions League.Sezihubela sakusha, uCavani uthole ibhola engaphandle kwebhokisi wafuqa umcibisholo weshodi ovinjwe ngunozinti weGibhithe sekuvalwe amehlo.Ngemuva kwalesi siqubui-Uruguay iphinde yathola ifree kick ngaphandle kwebhokisi ethathwe uCavani oyishaye yavinjwa ngunozinti, wayichithela ngaphakathi kodwa uSuarez wahluleka ukuyiqedela. Abadlali be-Egypt baphinde badlala kabi ohlangothini lwesokudla phakathi kwebhoksi nomugqa wokuphela kwenkundla, unompempe wathi akube yifree kick.",Ziphulwe izinhliziyo ezikaFaro kunqoba i-Uruguay kowoMhlaba
"MCEBO MPUNGOSEBAPHUME begezeke igilo abathandi bomculo emcimbini obe yingqophamlando kuleli womrepha uCassper Nyovest ngokugcwalisa iThe Dome, eGoli ngoMgqibelo ebusuku. UCassper Nyovest ube ngumculi wokuqala wakuleli ukugcwalisa le ndawo ezibambele yena njengoba ijwayele ukugcwaliswa yizihlabani zaphasheya.Akubanga nje kuphela abalandeli bakhe abebekhona kodwa nosaziwayo nosopolitiki abaningi bavelile ukuzomeseka bamhalalisela ngomsebenzi wakhe. “Akumina engiqophe umlando namhlanje. Akumina, yini nonke enilapha ngaphakathi eniqophe umlando, ngiyanibonga nonke ngokubanami kulolu suku olukhulu kangaka empilweni yami,” kusho uCassper ebonga abalandeli.UCassper uvule iFill Up The Dome ngeculo i-
I Hope You Bought it, obekungaculi yena kuyo, kunalokho ubeqoke abalandeli abashintshashintshane ngayo ngaphambi kokuthi kungene yena. Kube nenhlokomo eseqhamuka okokuqala esteji, ezocula iculo i
Mmangwane okuyiculo elise-albhamini yakhe entsha, etholwe nguwo wonke umuntu obehambele lo mcimbi.Uqale enamahloni kodwa kuthe eseshaya i
Cooking In The Kitchen, apike kuyo umrepha wase-USA uThe Game kwavele kwacaca ukuthi usengene egiyeni.Elinye lamaculo amasha anandise ngawo kube yi-
War Ready, enesigqi setoyi toyi. Ecula leli culo ukhombise ama-video ezigameko zakamuva zabafundi bemashela ukuthi kwehliswe imali yokufunda ezikhungweni zemfundo ephakeme, ngokunjalo nama-video emashi yango-1976.Kubaculi anandise nabo kubalwa u-Anatti, Riky Rick, Black Coffee, L Tido, Kyle Deutsch neMajor League. Kubo bonke laba baculi akukho noyedwa ocule amaculo angaphezulu kwamabili. UL Tido uhlanyise izihlwele ngeDlala ka Yona, u-Anatti washaya i
My Own noRiky Rick ngaphambi kokuthi kungene uBlack Coffee nge-
We Dance Again.Esebuya esiwombeni sesibili uCassper uzibambele yedwa kodwa isikhathi esiningi ubecula nge-autotune esebenzisana nebhendi esteji. Akazange ayicule i
Dust to Dust okuyiculo angcofa kulo u-AKA.",Bagezeke igilo abalandeli ekhonsathini kaCassper Nyovest
"IZINTOMBI nto ezifunda eDurban University of Technology (DUT), eMgungundlovu, zivule ikilabhu yazo ezisiza ukuthi zihlele izigcawu zokufundisana nokwelulekana ngokuziphatha kwentombi nto, esikhungweni sezemfundo ephakeme.UNksz Wandile Khumalo (24) owenza unyaka wesithathu kwiNursing kulesi sikhungo, onguSihlalo weZimbali zeDUT Virgins Society, uthe izintombi nto uma zifika ezikhungweni zezemfundo ephakeme kuyenzeka zizifihle ngoba zisaba ukuthi zizobandlululeka kanti uma kunekilabhu yazo ziyakwazi ukuthi zisondelane ngoba ziphila impilo efanayo.“Ukuba umuntu omusha esikhungweni sezemfundo ephezulu kunzima ngoba usuke uqala ukuzimela, uqala ukungahlali nabazali, usuke uqala ukuthi kungabikhona umzali okukhumbuza ukuthi ngosuku lokuyohlolwa, usuke sewehlukene nezinye izintombi obujwayele ukuhamba nazo. Kwesinye isikhathi imigido nezinye izinto ezenziwa yizintombi zangakini ziyakweqa ngoba usuke ufunda. Ukwehlukana nabantu abaphila impilo efana neyakho kukwenza ukuthi uma ufika esikhungweni ufihle, ngoba awazi ukuthi le mpilo yamukeleka kanjani kontanga yenu abakhona lapha,” kusho yena.Uthe ukuzifihla kwesinye isikhathi kuholela ekutheni intombi nto ingene esilingweni ebesingagwemeka.“Ngale kilabhu yethu evulwe kulo nyaka sigquqquzela ukuthi intombi nto ayingene esikhungweni sezemfundo ephakeme, ifunde ize iphume isazigcinile. Senze uhlelo lokuthi kube nomama walapha eMgungundlovu ozofika esikhungweni sethu azosihlola njengoba besenza sisemakhaya. Okunye esikwenzayo ukuthi siba nezigcawu zokucobelelana ngolwazi njengabantu abasha sikhulume nangezinselelo esibhekana nazo,” kusho yena.Le kilabhu, uthe kulindeleke ukuthi yethulwe ngokusemthethweni emcimbini ozoba kuyo le nyuvesi maduze.“Isizathu sokuthi sifune ukuthi kube wumcimbi ukuthi yaziwe njengawo wonke amakilabhu akhona eNyuvesi. Njengoba kuyinto eqalayo sifuna ukuthi sike sikhombise ukuthi sizikhethele ukuzigcina kuze kufike isigaba esifanele. Sifuna nokuveza ukuthi njengoba kunenkolelo yokuthi siyaphoqwa ukuthi sihlolwe, akunjalo ngoba noma sesiziphethe siyaqhubeka nokuhlolwa, bengasekho abazali eduze kwethu,” usho kanje.Le ntokazi edabuka KwaMhlabuyalingana ithi: “Njengamanje ngingasho ukuthi ngifana nenduna okuyiyona ebheke ukuthi zonke izinhlelo zethu zenziwa ngendlela. Uma sishoda ngemali yokwenza izihlelo zethu kumele ngiphume ngiyoncela komasipala naseminyangweni, okwamanje ngingasho ukuthi yamukeleke kahle, siyakuthola ukwesekwa, “ kusho yena.",Kuvulwe ikilabhu yezintombi nto eDUT
"UMNDENI wesiguli awukazowucisha umshini osekuyisonto lesibili siphefumula ngawo njengoba usalinde umbiko ogcwele esibhedlela osisola ‘ngokufa’ kwelungu lawo.Sekuphele izinsuku ezilishumi uNkk Dumisile Dlamini (49) waseMlaza ephefumula ngomshini esibhedlela esizimele eThekwini, odokotela abaphakamise ukuthi ucishwe.Umndeni wakhe usola isibhedlela iDurdoc ngokuba kwakhe kulesi simo, okuthiwa wangena khona ewumqemane eyohlinzwa.Umyeni wakhe, uMnuz Siboniso Dlamini, uthe namanje isimo sisenjalo kumkakhe, akukho okushintshile.“Akukho sinqumo esizosithatha okwamanje ngesimo sakhe. NgoLwesihlanu saya emhlanganweni esibhedlela, kukhona bonke odokotela ababekhona ehlinzwa. Umhlangano wathatha isikhathi esingaphezu kwehora kodwa akukho okubambekayo esabuya nakho,” echaza.Uthe ngenxa yokuthi abazitholanga zonke izimpendulo emibuzweni abebenayo, abaphathi besibhedlela babathembise ukuthi babezobuye bababize komunye umhlangano.UDlamini uthe usekhulumile nenkampani ekhokhela iMedical Aid, nayo ethe ifuna umbiko esibhedlela ukuze yenze uphenyo.Umndeni kaNkk Dlamini akuvumi wamukele ukuthi ngeke esasinda njengokusho kodokotela, abaphakamise ukuthi kucishwe umshini.Ukhala ngokuthi wangena esibhedlela ewumqemane, waphaphama emuva kokuhlinzwa engenalutho. Basola ukuthi kukhona okwenzeka emuva kokuhlinzwa kwakhe njengoba betshelwe ukuthi usefe ingqondo.Yize umndeni kaNkk Dlamini ukhathazekile ngokuthi izindleko zesibhedlela ziyanda, akuvumi uthathe isinqumo sokucisha umshini lungakenziwa uphenyo.UDlamini utshele Isolezwe ukuthi uma benqaba nombiko esibhedlela, uzobathathela izinyathelo zomthetho.UMnuz Vishu Rampartab oyiGroup Manager yeJoint Medical Holdings, engabanikazi beDurdoc, uthe bazimisele ukusiza umndeni ngayo yonke indlela, bathole nencazelo kodokotela ngokwenzekile.Uthe besizwile isikhalo somndeni futhi kwahlelwa nomhlangano ukuze kuboniswane.",Basafuna izimpendulo abesiguli esesiphefumula ngomshini
"UMAKADEBONA kaDJ waseGermany kodwa ozinze kuleli, uRalf Gum, uthe akukho okungavimba ukuthi igqom’ ikhonye emhlabeni jikelele.URalf Gum ukusho lokhu engxoxweni ekhethekile neSolezwe ngoMsombuluko ntambama.“Angisiboni isizathu esingenza ukuthi ingabi yintandokazi phesheya. Umculo omusha ongajwayelekile, ngakho ngicabanga ukuthi ungaduma ngokushesha,” kusho uRalf Gum.“Amazwe omhlaba ahlale efuna umculo omusha ohlukile. Ngenxa yokuba kusha kwegqom’ ngicabanga ukuthi ingathatha abaningi ngempela. Konke manje kulele ekutheni imakethwe ngendlela,” kuqhuba uRalf Gum.Uthe njengoba bekukhona igqom’ nyakenye egcine ihlukanise unyaka ngengoma yeDistruction Boyz ethi Omunye, unethemba lokuthi kulo nyaka kuzoba yi-deep house.“Sengathi i-deep house ingabuyela endaweni yayo ngoba yiyo engiyithandayo. Kodwa izinto zihlale zishintsha ngaso sonke isikhathi futhi kunzima ukuqagela ukuthi yini abantu abazoyithanda ngalowo nyaka,” kusho yena.Lo DJ wodumo lwezingoma okubalwa kuzo iKissing Strangers, Complicated, All This For You, nezinye uveze ukuthi kulo nyaka uzokhipha i-albhamu entsha.“Sekunesikhathi ngigcine ukukhipha ngakho nakanjani ngiyakhipha. Maduze nje ngizoqala ngikhiphe amasingili azoba kuyona. Ngizosebenza no-Ayanda Jiya ongumculi omusha onethalente elimangalisayo, iMafikizolo engisanda kuyenzela ingoma njengoba igubha iminyaka engu-20 nje nabanye bangaphandle engijwayele ukusebenza nabo njengoKafele, Monique Bingham noPortia Monique.”Uthe zikhona nezingoma azozikhipha zabaculi asebenza nabo enkampanini yakhe iGo-Go Music.",Igqom’ ingakhonya naphesheya: Ralf Gum
"SEKUMISIWE ukusetshenziswa kwamaphoyisa angaphansi kweSouth African Police Services (SAPS) nemifaniswano yawo emidlalweni yethelevishini evutshelwe lapha eNingizimu Afrika.Lokhu kuvezwe yimithombo engashayi eceleni eveze ukuthi sekuyophela inyanga yesithathu kwavela umyalelo ekomkhulu lamaphoyisa alapha eNingizimu Afrika wokuthi kumiswe.“Umlayelo ovela ekomkhulu lamaphoyisa walayela ukuthi kumiswe ukusetshenziswa kwamaphoyisa ekulingiseni izindawo ezisuke zidinga wona nokuthi abalingisi babonakale bedlubhe imifaniswano yawo. Kuthiwa kungenxa yokuthi kuzobuyekezwa kabusha imithetho ezohambisana nokusetshenziswa kwamaphoyisa nemifaniswano yawo emidlalweni,” kusho umthombo.Ngokomthombo, lo myalelo wathunyelwa ezinkampanini ezikhiqiza imidlalo namafilimu naseziteshini ezinkulu okubalwa kuzona iSABC.Phambilini kwathiwa kwaphuma umlayelo wokuthi lapho kunesidingo sokuthi kube nabalingisi abazenza amaphoyisa, kuhle kube yiwona uqobo azibambela mathupha alingise.Inhloso yokuthi azibambele maphutha amaphoyisa uma kunendawo edinga wona kwakuwukuthi aqondise kahle ngoba kwakunezinsolo zokuthi abalingisi babuye benze okuwathunaza isithunzi.“Kwakunesikhalo sokuthi baveza isithombe esingesilo iqiniso ngomsebenzi wamaphoyisa kanti nomfaniswano ubuye ugqokwe ngendlela ewehlisa isithunzi,” kusho umthombo.Kunesikhathi lapho umdlalo Uzalo besekulingisa khona amaphoyisa abethathwa esiteshini saKwaMashu. Ngokwemithombo ekulo mdlalo, sekumisiwe.“Akekho ogqoka umfaniswano wamaphoyisa manje kuZalo kanti namaphoyisa awasafiki. Sizwa kuthiwa eminye imidlalo isikhethe ukuthi izisungulele imifaniswano yamaphoyisa azobonakala kuyona kunokusebenzisa eyeSAPS,” kusho umthombo.Uqhube wathi kuZalo amaphoyisa asegqoka izingubo zawo futhi kusetshenziswa igama lokuthi angabaphenyi ngoba kujwayelekile kubona ukubabona bezigqokele izingubo zabo.Okhulumela amaphoyisa akwaSAPS uNational Commissioner Brigadier Vish Naidoo uthe kuyiqiniso ukuthi kumisiwe.“Akukhona ukuthi kukhona esingeneme ngakho kodwa sifuna ukubuyekeza kabusha igunya elinikwa imidlalo lokusebenzisa imifaniswano yamaphoyisa,” usho kanje.Uthe lokhu kuzothatha izinyanga ezintathu bese kwaziwa ngekusasa lalokusebenzisana.Okhulumela iSABC uMnuz Kaizer Kganyago uthe akanalwazi ngalokhu.“Thina njengabantu abathenga imikhiqizo ezinkampanini asinalwazi ngalokhu, abantu abakahle ukuphawula yizona izinkampani zemidlalo namafilimu,” usho kanje.",Kuvaliwe ukulingisa kwamaphoyisa emidlalweni
"EMINYAKENI ezayo uma sikhuluma ngabesifazane abasebenze kanzima futhi abaliphakamisile ifulegi lakuleli ngokuba yisibonelo entsheni, uBonang Matheba (31), ngeke lisale ngaphandle igama lakhe.Le ntokazi ngihlangane nayo okokuqala sakhuluma isikhashana emcimbini wokwethula osaziwayo abazoqhudelana kumaDStv Mzansi Viewers Choice Awards, akade eseGoli, emasontweni amabili adlule.Kulo mcimbi ubengumphathi wohlelo, kanti kuzophinde kube nguyena ongumphathi wohlelo emcimbini omkhulu ozoba ngoNovemba 24.Ngifika ngimbona ukuthi ukhona ngacela izintokazi zeMzansi Magic ukuthi zingixhumanise naye njengoba kukuningi engingafisa ukukuxoxa naye.Kodwa ngenxa yokuba matasa ucele ukuthi sixoxe imizuzu engu-15, kwazise bekukhona lapho ebephuthuma khona.Le ntokazi inomoya ophansi futhi ikhululekile kodwa isheshe ikucacise ukuthi uma kukhona umbuzo owubuzayo engawuthandi ngeke iwuphendule, konke lokhu ikusho izihlekela.“Ngizalwa eNorth West futhi ngakhula khona. Kuthe eminyakeni yami yobuncane sasuka khona nomama saya eGoli njengoba ayesebenza khona, nokulapho ngifunde khona ezikoleni ezihlukene ezikhona eGoli.Bengiyingane ehlakaniphile kusukela ebuncaneni bami, ngazi ukuthi ngifunani empilweni ngenxa yokubona umama esebenza kanzima benobaba, yize base behlukene bengasathandani,” kuchaza uBonang.Uthe uqede isikole wayofunda eNyuvesi yaseJohannersburg, wenza izifundo zokukhangisa.“Ngineminyaka engu-15, ngibe nohlelo lokuqala kwithelevishini kuSABC 2, angibange ngisabheka emuva njengoba ngo-2007 ngaya kwinhlolokhono yohlelo lomculo iLive Amp lapho abantu baqala khona ukungazi nami ngabona ukuthi nginekhono elikhulu kunaleli ebengicabanga ukuthi nginalo njengoba ngafunwa yimisakazo ehlukene, izinkampani zaqala ukuthi zingicele ukuthi ngiziphathele imicimbi ehlukene,” kuchaza uBonanga.Uthe ukuzimisela nokuthanda umsebenzi wakhe yikhona okumbeke lapho ekhona manje.“Kukhona konke engikwenzayo, okukhulu noma okuncane ngiyazinikela futhi ngifuna konke kwenziwe ngesikhathi. Ngiwumuntu osigcinayo isikhathi ngenxa yokuthi singinika le mali enginayo manje, ngakho ukubona abantu bedembesela emisebenzini abayenzayo futhi bengazinikeli yikhona okubenza bangayi phambili,” kusho yena.Uthe kuzona zonke izinto asezenzile njengoba esezakhele igama phesheya kwezilwandle, kuleli nasezwenikazi i-Afrika, iphupho lakhe ukusiza intsha ifinyelele lapho ifuna khona.“Nginomfundaze engisiza ngawo intsha ukuthi ifeze amaphupho ayo. Ngiwumuntu ofuna ukusiza lapho kudingeka khona ukuze sonke siphile impilo esiyifisayo. Ngisho emndenini wami kuyaziwa ukuthi izihlobo zami ngiyazisiza lapho kudingeka khona.Ohlelweni lwami iBeing Bonang kusukela kwisizini yokuqala kwabonakala umzala wami uPinky, engifuna ukumfaka kule ndima engikuyona, ngimsize lapho kudingeka khona ngoba ngiyambona ukuthi angaya kude futhi okukhulu ukuthi ngiyamthanda ngenxa yenhliziyo yakhe enhle,” kuchaza uBonang.UBonang uthe ujabule ngokuba yingxenye yomcimbi wokugubha ukuhlanganisa iminyaka engu-100 kwazalwa uNelson Mandela, iMadiba iGlobal Citizen Festival, ozoba ngoDisemba.“Umcimbi omkhulu lona odinga ukuthi sonke sifake isandla kuwona. Ukuba yingxenye yawo kungenze ngathobeka futhi ngabona ukuthi kuningi okumele sikwenze ukuze iqhawe lethu uTata Mandela singalikhohlwa.Imicimbi ekhuthazayo ngempela lena njengoba iqhakambisa izwe lethu, ilibeka emazweni omhlaba,” kuchaza yena.Ebuzwa ukuthi ngabe usebudlelwaneni bezothando njengoba sekukhona owesilisa osolwayo empilweni yakhe kulezi zinsuku, uBonang uvele wahleka.Ebuzwa ukuthi kungenzeka azwakale emsakazweni ngemuva kokuhamba kuMetro FM, uthe uma ithuba liqhamuka angalithatha ngazo zombili ngoba umsakazo uyawuthanda.Uthe uyakuthanda kakhulu ukupheka, kwesinye isikhathi uyalishaya ibhodwe uma esekhaya.Uthe abazali bakhe bobabili unobudlelwane obuhle nabo ngokunjalo nezingane zakwabo.",Ngiyazinikela kukho konke engikwenzayo: Bonang
"UPHITHENE ikhanda unina kaDJ waseThekwini othi indodakazi yakhe ibingakaze ikhombise ukuba nezimpawu zokugula njengoba kuyenele ngoMsombuluko.UNkk Mariah Masilela waseNanda, eNhlangwini, uthe indodakazi yakhe, uMiss K, ibingaxinekile kakhulu ngesikhathi iya emtholampilo.""Sithole ucingo nje nathi singalindele, saziswa ukuthi ayisekho emhlabeni ingane yami. Kusithusile kakhulu ngoba ubengabambekile nhlobo. Ngibuhlungu ngoba indodakazi yami ibisebenza ngokuzikhandla kulo mkhakha ebikuwo futhi ibibonakala ukuthi isaya kude,"" kubeka uNkk Masilela.Uthe okumkhululayo emoyeni wukuthi ingane yakhe ikwazile ukwenza into ebiyiphupho layo isaphila.""Ngemuva kokuthi ahlale nami phansi ecela ukungena emkhakheni wobumnandi, nganquma ukumkhulula ukuze afeze amaphupho akhe. Nangempela ubebonakala ematasa futhi ezinikele kakhulu emsebenzini wakhe. Yingakho ngiziqhenya ngaye,"" kusho uNkk Masilela.Uthe okwamanje umndeni uphezu kwamalungiselelo ezinhlelo zomngcwabo.UDJ Thotho, osebenze kakhulu noDJ Miss K, uthe ubuhlungu kakhulu ngokushona kukazakwabo.""U-DJ Miss K ngimfice esenesikhathi angena kulo mkhakha kodwa wangisingatha. Ubesefana nodadewethu ngoba besizwana kakhulu naye,"" kusho uDJ Thotho. U-DJ Miss K ubengelona ivukana kulo mkhakha njengoba angena kuwo kanye noDJ HappyGal noCyndo. Ubephinde abe ngomunye woDJ abebemenywa yiGagasi FM ezinhlelweni ezikhonzwe kakhulu yintsha.",Isililo kushona uDJ waseThekwini
"IJACOB  Gedleyihlekisa Zuma Foundation ithi ikujabulele ukuthi  uSihlalo wekhomishini ephenya ngokulawulwa koMbuso yidlanzana, iJaji uRaymond Zondo ugcine ephumele obala ngodaba lokuthi unengane nodadewabo kankosikazi  kaZuma, uNkk Thobeka Madiba-Zuma yize lokhu ekwenze sekudlule isikhathi.Esitatimendeni esithunyelwe kwabezindaba, ngoMgqibelo ngemva kokuthi ngoLwesine uZondo,  ephumele obala ngodaba lwengane, abenhlangano kaZuma babuye bakhwela badilika kwabezindaba bathi basole ngokungeyikho uZuma nabameli bakhe, bathi usebenzisa udaba lwangasese ukulwa izimpi zomthetho. Bathi lokhu bekungukugudluka ngamabomu kulokhu obekugonyulukwe uZondo.“Ngokwenza lokhu, (abezindaba) balibalekele iqiniso lokuthi lokhu kuvunywe nguZondo uqobo lwakhe. “Sesikhulumile ngokuphawula kukaZondo ngezitatimende kwabezindaba. Siyabona ukuthi izitatimende zikhishelwa uZuma kuphela azikhishelwa abanye ofakazi. Ziyingxenye yokwenzeka ezinkantolo lapho kunomkhuba wokuthi kwenzeke izinto okuqondwe ngazo ukubhekana noZuma nabasondelene naye.”Le nhlangano ithe ifisa ukukhumbuza umphakathi ukuthi ayikasifaki isicelo sokuthi uZondo azikhulule ekuholeni ikhomishini.Le nhlangano isola ukuthi isitatimende sabezindaba esikhishwe wuZondo sikhishwe ngoba kubanathile abacashile abayalele ukuthi senziwe ukuze kuhlengwe umuntu wabo.“Kuyamangaza ukuthi uZondo ukubone kufanele ukuthi aphawule ngodaba olusazothulwa ezithebeni zakhe. UZuma nabameli bakhe abakaze baluthinte udaba lwengane kaZondo. Kuyaphoxa ukuthi abezindaba nabahlaziyi babo bakwazi ukuba yingxenye yalokhu okwenziwe uZondo. Siyamcela uZondo nethimba lakhe elimeluleka ngokukhishwa kwezitatimende zabezindaba ukuthi balinde size sicele ukuthi azikhulule ekubeni usihlalo wekhomishini.”Isitatimende sithi yize ungekho umklomelo ozonikezwa oqagela ukuthi uZondo uzonqumani kodwa ibona ukuthi utatazelile wafuna ukuqagela ukuthi  isicelo sokuthi azikhululele ekubeni wusihlalo wekhomishini sizothini.“Asinaso nesiqiniseko sokuthi udaba lwengane beluzoba yingxenye yesicelo, asikho isidingo sokuxhamazela ngoba isinqumo sisezandleni zakhe uZondo.”Le nhlangano iphinde yaveza ukuthi isibonile isinqumo senkantolo enkulu  yokudluliswa kwamacala echithe isicelo sikaZuma nezindleko, ngesinqumo esasithathwe inkantolo enkulu yaseNorth Gauteng ebesidluliselwe kuyo. Inkantolo yaseNorth Gauteng  nayo yayimchithile yathi akakhokhele izindleko zecala.“Yize besingalindele isinqumo esizovuna uZuma enkantolo yaseNingizimu Afrika odabeni oluthinta uZuma kodwa besinethemba lokuthi izinkantolo zizoba nesibindi sokuzimela zingangeni kwipolitiki”Le nhlangano ithe iyabona ukuthi izinkantolo seziphenduke ingxenye yokuhlaselwa kukaZuma ngokwepolitiki.",Basola uZondo ngokufunzwa ngabathize
"Igoli elibuyisele kwamhlaba iSundowns ebinethuba lokuqhwakwela ivule negebe lamaphuzu amathathu, lishaywe ngu-Ananious Gerbhardt esiwombeni sokuqala.Lo mphumela uvune iChiefs ebikade isizifake obishini ngokuhlulwa yiBidvest Wits ngo 1-0 emdlalweni owandulele lona.Emuva kwalowo mdlalo, abadlali beChiefs babukeke bedangele kubhalwe emehlweni ukulahlekelwa yithemba. Nokho akubuzwa ukuthi ukuhlulwa kweSundowns kuzobuyisa ithemba lokuthi basangakulwela ukudla isicoco.IChiefs selokhu yaqhwakela kusukela isanda kuqala isizini ka-2019/2020 njegNoba manje isihlezi ngokujeqeza.Amakhosi aqeqeshwa * -Ernst Middendorp alwela ukuqeda ishobolo lokungawini iligi njengoba agcina lesi sicoco ngo-2014/2015 ngaphansi kukaStuart Baxter.UPitso Mosimane oqeqesha iSundowns yena usemkhankasweni wokunqobela iqembu indebe yeshumi yeligi. Selokhu afika ngo-2012 usedle isicoco ezine zeligi.Ukuze kucace ukuthi isicoco sizogcina siye ngakuphi, iChiefs isidinga ukuwina imidlalo yayo emibili eyisalele ezoyidlala neChippa United neBaroka. ISundowns izothandazela ukuthi Amakhosi aqhuzuke bese yona iwina kwiPolokwane City nakwiBlack Leopards okungamaqembu avika izembe kwiPremiership.ISundowns iwatholile amathuba okushaya amagoli kodwa kwangalunga.Ngasohlangothini lweBaroka amaphuzu amathathu ayibeke ethubeni lokuvika izembe kwazise inyukele endaweni ka-13 kwi-log, ishiya ngaphansi kwayo AmaZulu nabakhaya bayo iLeopards, nePolokwane City esibambe amabhuleki emsileni.Emdlalweni wayizolo, iBaroka iqale ngomfutho ingayiniki ithuba iSundowns ebholeni. Isheshe yathola umvuzo ngomzuzu ka-20 ngesikhathi uGerbhardt engqofela phakathi ikhona kaTshediso Patjie.Esiwombeni sesibili, iSundowns ibuye yafuna igoli lokulinganisa kodwa ihluleka ukubhidliza udonga lweBaroka.",ISundowns ibuyele kwamhlaba ihlulwa
"UDEDELWE ngoshwele izolo owayeyisikhulu samaphoyisa KwaZulu-Natal, uVincent Mdunge.UMnyango wezokuHlunyeleliswa kweziMilo kuzwelonke ukuqinisekisile lokhu izolo wathi uMdunge uzoqhubeka nesigwebo sakhe ngaphandle lapho ezobe ebhekiwe kuze kube isigwebo sakhe uyasiqeda.Okhulumela lo mnyango, uMnuz Singabakho Nxumalo, uthe uMdunge udedelwe ngoshwele ngoba bekungokokuqala egwetshwa futhi eziphothulile nezinye izinhlelo okusuke kudingeka aziphothule. “Umnyango uyakuqinisekisa ukuthi uMdunge unikezwe ushwele ibhodi likashwele lomnyango kusukela ngoLwesibili (izolo). UMdunge ukwenze konke okuyingxenye yalolu hlelo, ube esehlolwa ithimba lethu okubalwa osonhlalakahle, odokotela bengqondo ukuze kufikwe esinqumeni sokuthi ukulungele ukudedelwa ngoshwele,” kusho uNxumalo.Uthe kunemibandela abekelwe yona azoyilandela ehambisana nokusebenzisana nomphakathi kanti uzobe eqashwe ngeso lokhozi kuze kube isigwebo sakhe siyaphela. UMdunge wagwetshwa ngo-2017 iminyaka emuhlanu ebhadla ejele. Walahlwa amacala okuqamba amanga nenkohlakalo ngoNovemba 2014.Wayekade egwetshwe ngoMeyi 2015 kodwa wakudlulisa ukulahlwa icala nesigwebo sakhe, kwezinye izinkantolo eziphakeme kodwa wahluleka njengoba kwaze kwathi ngo-Agasti 2017, waqala isigwebo.UMdunge kwavela ukuthi wayengenawo u-matric, waqamba amanga, waze wanyuselwa esikhundleni embuthweni wamaphoyisa njengoba aboshwa ekhulumela amaphoyisa KwaZulu-Natal. Egwetshwa kwaphuma nomyalelo ukuba kumele ayibuyisele emuva yonke imihlomulo ayithola embuthweni wamaphoyisa.Khonamanjalo uNxumalo uqinisekisile umbiko obukhishwe Isolezwe izolo ukuthi obeyisikhulu samajele eKZN, uMnuz Mnikelwa Nxele ukhonjwe indlela kulandela icala ebeliqulwa ngaphakathi elithinta yena ngqo. Okwamanje esikhundleni sikaNxele kusabambe uMnuz James Smalberger.",Udedelwe ngoshwele owayeyisikhulu samaphoyisa
"UQALE izolo umshikashika wokumakwa kwamaphepha abafundi bakwa-matric KwaZulu-Natal njengoba abafundi bephothule ukubhala ngeledlule.Isitatimende sikaNgqongqoshe wezeMfundo KwaZulu-Natal, uMnuz Kwazi Mshengu, sithe kuqale ngegiya eliphezulu ukumakela abakwa-matric.“Isifundazwe siqashe abamaki abangu-8 342, Ama-senior makers angu-1 334, angu-74 ama-chief markers, namaphini abo angu-1 334. Bangu-1 194 abangama-moderators,” kusho uMshengu.Kuqashwe nabasiza abamakayo abangu-184.Zingu-27 izikhungo zokumakela ezikhona esifundazweni kanti ukumakwa kwamaphepha kuzophothulwa ngoDisemba14, 2019.Ukufakwa kwamamaki kuzoqalwa kusasa kuze kuphele ngoDisemba 29, 2019. “Abamakayo bakhethwe ngenxa yolwazi nesipiliyoni kuleso naleso sifundo umuntu azobe esimaka. Siyathemba ukuthi lo msebenzi obalulekile bazowenza ngokucophelela,” kusho uMshengu.",Sekuqaliwe ukumakwa kwamaphepha abakwa-matric
"KUPHELILE ukuqagela ngokugoma kothisha kuleli begomela iCovid-19 njengoba uMnyango wezeMpilo kuzwelonke uthe bazogoma ngesonto elizayo.Lo mnyango uthe ukulungele ukugoma othisha kusukelaa ngoLwesithathu oluzayo njengoba kunemigomo yeJohnson & Johnson (J&J) ezofika namhlanje kuleli.Lokhu kuvezwe yizikhulu zomnyango ebeziholwa yibamba likaNgqongqoshe walo mnyango uNkk Mmamoloko Kubayi-Ngubane, ngesikhathi zivele phambi kwekomiti lezempilo ePhalamende.UDkt Aquina Thulare walo mnyango, uthe kuzofika imigomo engu-300 000 namhlanje bese kufika eminye uma kuqala isonto elizayo okuyiyo abazogoma ngayo othisha.Uthe babalelwa ku-499 000 othisha abazogoma kuleli wathi emigomeni ezofika ngelizayo bazobe sebethatha eminye engu-199 000 ukuze bengeze kwanele ukugonywa kothisha.“Sisebenzisana nezinhlaka ezehlukene okubalwa izigungu zezikole, umkhandlu olawula othisha, umnyango wezisebenzi zikahulumeni nokuphatha njengoba sizogoma abasebenzi bakahulumeni. Sizogoma abasebenza ezikoleni zikahulumeni nabasebenza ezikoleni ezizimele,” kusho uDkt Thulare. Uthe kuzmele lolu hlelo lusheshe ngoba imigomo ezofika inesikhathi esifushane ngaphambi kokuba iphelelwe isikhathi.IPhini likaNgqongqoshe wezempilo uDkt Joe Phaahla, ligxeke labo abathi izikole azingavulwa njengoba kudlange leli gciwane.UPhaahla uthe njengoba othisha bezogoma asikho isidingo sokuthi kuvalwe izikole.“Abafundi abancane abazobuyela bonke ezikoleni iningi labo elineminyaka engaphansi kuka-18, ngakho abasuleleki kalula ngegciwane. Ngakho asikho isidingo sokuthi kube nabazothi azingavulwa izikole ngoba izwe selisesigabeni sesivuvu sesithathu.”Usho lokhu emuva kokuba i-EFF isabise ngokuthi izozivala izikole uma uNgqongqoshe wemfundo eyisiSekelo uNkk Angie Motshekga, engazivali njengoba siphezulu isibalo sabantu abasuleleka ngegciwane.UNkk Motshekga uveze ukuthi uma sekuvulwa izikole ngoJulayi 26, bonke abafundi basemabangeni aphansi bazobuyela ezikoleni ngoba baphazamiseke kakhulu ngohlelo lokushintsha amasonto uma befunda.UDkt Nicholas Crisp iPhini lomqondisi jikelele emnyangweni wezempilo, uthe cishe balindele ukugoma othisha ababalelwa ku-405 000 ngoba bayazi ukuthi abanye sebagoma.Uthe bayazi ukuthi abanye ngeke bazihluphe ngokugoma.“Abanye sebagoma ngoba beneminyaka engu-60 kuya phezulu. Abanye siyazi ngeke bagome njengoba kunabantu abadala, kanjalo nabahlengikazi abangagomile ngoba bengafuni ukugoma.”Uthe sebeqalile baxoxa neminye iminyango okubalwa owamaphoyisa, owamasosha kanjalo nowojele ukuze kube ngabanye abasebenzi abazolandela bagome.UNkk Motshekga uthe bakulinde ngabomvu ukugoma othisha.Uthe bangagonywa cishe ngezinsuku ezimbalwa ngoba bawumkhakha obumbene.UNkk Kubayi-Ngubane, unxuse abantu ukuthi balandele imigomo yokuzivikela kuleli gciwane.Uthe kuyakhathaza ukuthi iGauteng iyona ezihola phambili ngezibalo wathi nezibalo zabangaphezulu kuka-13 000 abahaqekile ngosuku olulodwa kuleli ziyashaqisa.“Sikhathazekile ngemihlangano namarali abekhona ngosuku lwentsha ebizwa amaqembu ahlukene ezepolitiki ekubeni izwe lisesigabeni sesithathu. Sethemba abezomthetho bazosisza kubhekwane nala maqembu.” ",Baqala ukugonywa othisha ngelizayo kuleli
"LUNGI LANGABAZOZIPHENDULELA phambi kwethimba eliqondisa izigwegwe abasebenzi bezempilo abane abathinteka esigamekweni sokushona kowesifazane owabelethela ethoyilethi esibhedlela eStanger.UNgqongqoshe wezeMpilo KwaZulu-Natal uDkt Sibongiseni Dhlomo uthe laba bahlengikazi kulindeleke ukuthi bavele phambi kwesigungu esiqondisa izigwegwe kusasa nangoMashi 3. Lapha kulindeleke ukuthi baziphendulele ngesigameko sokushona kukaNksz Fikelephi Mfeka (40) esibhedlela iStanger Provincial ngoNovemba nyakenye.Emuva kokubika kwe
Solezwe ngesigameko sokushona kukaNksz Mfeka okuthiwa washonela ethoyilethi kungekho omnakile ebeletha, umnyango wezempilo udalule ukuthi sewumise abahlengikazi abayisikhombisa.“Sasimise abayisikhombisa kodwa sathola ukuthi abathathu kubona abathinteki kulesi sigameko. Bane abagcine bebekwa amacala. Bazoziphendulela phambi kwesigungu esiqondisa izigwegwe ngokwenzeka,” kusho uDhlomo.Ubekhuluma ngoMsombuluko ngemuva kokuya kulesi sibhedlela esesaziwa ngokuthi “kukwadlula wafa” ngenxa yochungechunge lwezigameko zokushona kweziguli ngendlela engaqondakali.NangoLwesihlanu uDhlomo ubeke waya kulesi sibhedlela eyokwethula ithimba elizophenya ngezigameko zokungaphathwa kahle kweziguli.UDhlomo uthe akulungile ukuthi isibhedlela saziwe ngokuthi sibulala abantu ngoba akusibo bonke abasebenzi baso abangawenzi ngendlela umsebenzi wabo.Uthe ubengayele ukuyothethisa abasebenzi esibhedlela kodwa ubeyobakhuthaza ukuthi baqhubeke nokwenza kahle umsebenzi wabo.UDhlomo uthe ngeke bayeke ukuphenya ngezigameko zobudedengu nokungaphathwa kahle kweziguli okubuye kuholele ekufeni kwazo.“Izigameko ezibikwayo ngeke sizishanele kepha sizoziphenya. Asikabi nayo imininingwane ephelelele ngesowesifazane owahlinzwa kodwa nakusona sizophenya bese senza okufanele uma sesiyitholile imiphumela yophenyo,” kusho uDhlomo.Ukhale ngesithombe esipendwa amalungu ephalamende namaqembu ezepolitiki aphikisayo, wathi asivezi iqiniso.Uthe lesi sibhedlela sinomlando omuhle futhi usaziqhenya kakhulu ngaso. Ngo-2011 sithole indondo yokuhlanzeka.Ngo-2013 sanconywa yinhlangano yezempilo iHealth Professions Council of South Africa (HPCSA) ngokuhamba phambili ekuqeqeshweni kodokotela bakuleli.",Bazochaza ngowashona ebeletha ethoyilethi
"UFINYELELE kwelinye izinga ngoLwesithathu umkhankaso wokugqugquzela izakhamuzi zakuleli ukuthi zibeke imibono yazo ngesiphakamiso esamenyezelwa yiNkantolo yoMthethosisekelo kuleli, ukuthi i-Electoral Act 73 ka-1998, ayihambisani nomthethosisekelo wakuleli.Njengamanje lo mthetho uvalela ngaphandle abantu abangewona amalungu amaqembu ezepolitiki ukuthi bangenele ukhetho ngokuzimela.Izethulo zomphakathi ngalolu daba zizogcina ukwamukelwa ngoSepthemba 30.Abaholi bezinhlangano ezahlukene okubalwa kubo uMnuz   Mosiuoa Lekota ongumengameli weCope, uMnuz Mmusi Maimane we-One South Africa Movement nosomabhizinisi uDkt Michael Louis weNew Nation Movement okuyiyo eyafaka icala ngalo mthetho enkantolo, babe nesithangami sabezindaba lapho bakhumbuze khona abantu ukuthi sesifikile isikhathi sokuzwakala kwezwi labo nokugcwaliseka kokusebenza kwentando yabantu.ULekota uthe neFreedom Charter ikubeka obala ukuthi ngabantu abayophatha umbuso, wagqugquzela umphakathi ukuthi uthumele izethulo zawo kusukela manje, ucacise ukuthi ufuna ukuholwa abantu abakhethwe yiwona, hhayi ngamaqembu ezepolitiki.“Phambilini abantu bebengavunyelwa ukuzikhethela abantu abazobamela ephalamende. Lesi siphakamiso sokubuyekezwa kwalo mthetho, abantu bafuna ukuholwa abantu abaseduze nabo,” kusho uLekota.Uthe ukungenela ukhetho kwabantu bezimele bengekho ngaphansi kwenhlangano yezepolitiki, kuzobasiza  bakwazi ukuzimela, kuthuthuke nentando yabantu.Uthe umbono wabo wukuthi kuncishiswe amalungu ephalamende likazwelonke nesibalo samalungu ezishayamthetho zesifundazwe ukuze intando yabantu isebenze ngokufanele.UMnuz Mmusi Maimane we-One South Africa Movement, uthe sekuyisikhathi sokuthi abantu bakukeli abangenazwi, basebenzise leli thuba.“Njengamanje amasela enza konke akuthandayo.  Aphenyana wodwa.“Mangaki amaKhomishini asesunguliwe kungathathwa zinyathelo. Abathinteka enkohlakalweni ubabona sebephindela ephalamende futhi,” kusho uMaimane.Uthe okubuhlugu wukuthi leli lizwe lizohlala lisezikweletini izizukulwane ngezizukulwane.",Abantu abakhethe ababathandayo  okhethweni
"INTATHELI YESOLEZWEIPHINI likaNgqongqoshe wezeziMali, uMnuz David Masondo,  unxuswe ukuba athi ukushenxa ngenxa yezinsolo zokuxhaphaza impahla yombuso ekuxazululeni ukungahoshelani kwakhe nowesifazane azwana naye. Ikomiti elibhekene nokugcinwa kwesithunzi se-ANC libhalele isigungu esiphezulu sale nhlangano noMasondo limcela ukuba athi ukuhosha imfe okwesikhashana emisebenzini kahulumeni neyenhlangano ngenxa yokuthi izenzo zakhe zidicilela phansi isithunzi se-ANC.Encwadini ayilotshelwe ngusihlalo waleli komiti, kuveziwe ukuthi uMasondo ungumholi okhombise ukuzibophezelela emisebenzini yenhlangano nasezinhlosweni zayo kodwa izenzo zakhe zifuna ukugqiba lemisebenzi yakhe emihle.""Siyathemba kunesifundo esifundekile kule nkinga obhekene nayo. Siyakwemukela ukuthi abameli bakho bakululeke ukuba ubikele oKlebe ngalolu daba futhi wenze njengokusho kwabo (abameli)’’. ’’Nakuba kunjalo, sicabanga ukuthi awucabangisisanga kahle...futhi bekumele wazi ukuthi ukubandakanya oKlebe kulolu daba lomndeni kuzovulela izinsolo zokuthi uxhaphaza amandla akho nezinsiza zikahulumeni. Awusilo nje ilungu lomphakathi elijwayelekile. Ungumholi oseqophelweni eliphezulu ku-ANC nephini likangqongqoshe’’. ’’Bekumele wazi ukuthi umsebenzi woKlebe ukuphenya ngenkohlakalo namacala angaphansi komthetho obhekene nokunqanda amacala ahlelwayo."" Nethimba elithatha izinqumo kule nhlangano belisematasatasa emhlanganweni ngalolu daba. ",I-ANC ifuna iphini likangqongqoshe lishenxe esikhundleni
"KUFANELE ukuba akazange abuthi quthu ubuthongo ngempelasonto uStuart Baxter, oyinhloko yabaqeqeshi beBafana Bafana emuva kwezindaba zokuthinteka kabana kukaPercy Tau edlalela iqembu lakhe laseBelgium, iRoyale Union Saint-Gilloise ngoMgqibelo.Okwenza lo mqeqeshi ahlale emincile ukuvela kwezindaba zokulimala kukaTau okungangatshazwa ukuthi uthwele amathemba eBafana kwi-Africa Cup of Nations (Afcon) ese-Egypt ezinyangeni ezimbalwa ezizayo. UTau oshaye amagoli amabili iBafana izibekisela indawo kwi-Afcon beshaya iLibya, ukhishwe ngohlaka wangabe esabuya bebhekene neRoyal Excel Mouscron.Lo mdlali osanda kuqokwa ukuba iProximus League Player of the Season eBelgium, ushaye igoli lakhe lika-12 nelika-13 kulo mdlalo alimale kuwona. Yize ebenza kahle kodwa akazange awuqede ngenxa yokushayisana kabi nomunye umdlali. UTau ohambe kuleli evele ephethe isicoco sokuba umdlali wonyaka kwiMamelodi Sundowns ngesizini edlule, uyathinteka emagolini awu-26 ashaywe iRoyale Union Saint-Golloise kuyona yonke imiqhudelwano. Lokhu ukwenze kusukela efikile kuleli qembu elidlala esigabeni esiphakela esikhulu eBelgium. Usemabhukwini eBrighton & Hove Albion yase-England.Ngokwe-website yebhola eBelgium, iWalfoot.be, uTau uphawule ngokulimala kwakhe ngemuva komdlalo.“Kubuhlungu ukuthi angizange ngiwuqede umdlalo yize ngidlala kahle. Umdlali wezitha uwele kimina ngathinteka edolweni. Sibone kungcono ngikhishwe kunokuqhubeka kanti umonakalo mkhulu. Sizobona ngemuva kokuhlolwa ukuthi kuhamba kanjani. Indaba ye-Afcon akuyona into esemqondweni wami okwamanje ngoba ngingazonga emidlalweni ngithinteke ejimini,” usho kanje.Nakuba zizimbi lezi zindaba kuBaxter nakubona bonke abathandi bebhola kuleli, ezimnandi ezivela kuyona le website zithi uTau ubengahambi ngazinduku futhi engasizwa muntu ngemuva komdlalo. Osekubhekiwe ukuthi uzoba khona yini emdlalweni wokugcina njengoba isizini isongwa kule mpelasonto.",Kuminciwe uTau elimala kuyiwa kwi-Afcon
"Black Leopards (1) 2Kaizer Chiefs (1) 1IBLACK Leopards ibuye sekusele umndondo, yashubisa impi yokuvika izembe emsileni we-log yeDStv Premiership.ILidoda Duvha yehlule iKaizer Chiefs ngo 2-1 emdlalweni weligi eThohoyandou Stadium, eLimpopo, ngoLwesithathu ntambama.IChiefs ibikade ibekwe phambili nguLeonardo Castro kodwa uTiklas Thutlwa washayela iLeopards amagoli amabili esiwombeni ngasinye.IChiefs ingene enkundleni izolwela amaphuzu okungena kwiTop 8 eyithikithi lokudlala kwiMTN 8 ekuqaleni kwesizini ezayo. Ngakolunye uhlangothi iLeopards ibizoqhubeka nempi yokuvika izembe kwazise isemsileni we-log yeDStv Premiership. Ukuba ihluliwe iLidoda Duvha, bekuzosho ukuthi izogawulwa yizembe uma iChippa United ithola iphuzu kwiTshakhuma Tsha Madzivhandila ngoLwesithathu. Ngokuthola amaphuzu amathathu kwiChiefs, kade sekusele ukuthi umfundisi abusise kwehliswe ibhokisa, iLeopards isinethuba lokuqeda endaweni ka-14 kwi-log uma iqhubeka nokuqoqa amaphuzu emidlalweni esele.Ukubaluleka komdlalo wayizolo kugqame zibekwa ngendlela iChiefs neLeopards abawuqale ngayo. IChiefs icindezele iLeopards ifuna ukushaya igoli kuqala kodwa ihluleka uma isifike phambili. Ukungena iphindelela kusheshile ukuyisebenzela iChiefs ngesikhathi uCastro evalela phakathi ibhola eliwele kuyena, emuva kokuthi unozinti weLeopards, uJonas Mendes evimbe elikaHappy Mashiane sekuvalwe amehlo, ngomzuzu ka-10. Umvusi wenyamazane kube nguLazalous Kambole eqhamuka kwesokudla. Emuva kwegoli, iLeopards ivuke yazithatha, yaligcina ibhola kodwa ihluleka uma isifike phambili. Kugcine kuyilungele ngomzuzu ka-44  ngesikhathi uThutlwa eqedela ibhola likaTsheamo Moshoene aligobe eqhamuka kwesokunxele.Esiwombeni sesibili, iLeopards ibuye ngomfutho ofanayo. Kodwa iChiefs ibilokhu ikhombisa ukuba yingozi uma ingena engxenyeni enkulu yeLidoda Duvha. Ngomzuzu ka-64 uThutlwa ungqofele phakathi ibhola likaTebogo Makobela, obesanda kungena endaweni ka-Ethen Sampson.",ILeopards ishubise umbango emsileni idla iChiefs
"UDINWE uyaveva umphakathi waseZinembeni, eMaqongqo, ngaphandle kwaseMgungundlovu, nomndeni wesitshudeni esineminyaka engu-21 esitholwe sibulewe ngesihluku esitolo sendawo.UNdumiso Mkhize (21) obenza izifundo zeScience eNyuvesi yaKwaZulu-Natal (UKZN) utholwe ebulewe ngeSonto kwesinye sezitolo zendawo, abangani bakhe ababili okuthiwa ubehamba nabo bona balimale kanzima,basesibhedlela.Laba bafana abathathu akwaziwa ukuthi badutshulwe ngubani kulesi sitolo, namaphoyisa akakabophi muntu ngesigameko.Ngokuthola kweSolezwe abasesitolo nabo bayazihlangula bathi abanalwazi bavuke sekunesidumbu egcekeni.Unina kamufi, uNkk Mabongi Gumede, obekhihla isililo ngendodana yakhe enguzinyo bulala, uthe ingane yakhe ibulawe okwesilwane.“Okusiphatha kabi njengomndeni wukuthi ingane yami ibulawe ngesihluku kodwa akatholakali umuntu oyibulele. Kubuhlungu ukuthi ingane yami idutshulwe esitolo kodwa akekho onolwazi ngokubulawa kwayo kuthiwa kuyaphenywa. Ingane yami ibulawiswe okwenja yadutshulwa ngesibhamu sokuzingela. Idubuleke esifubeni. Nasendaweni yesigameko siyifice isabambe isifuba ngesandla,” kusho uNkk Gumede ekhala.Umndeni kamufi uthe ufuna ubulungiswa ngokubulawa kwakhe.“Ngifuna ubulungiswa ngengane yami ebiyithemba lami njengoba beyenza izifundo seScience. Mina ngizisebenzela ezitolo eMgungundlovu. Ithemba lami lonke bengilibeke kuyona. Lo muntu ubenezingane ezimbili, eneminyaka emibili nenowodwa. Unina wengane endala uzithwele unezinyanga ezine,” kusho uNkk Gumede ekhala.Uthe ingane yakhe kuthiwa ibifake i-screwdriver ephaketheni layo ngesikhathi ibulawa.“Angazi ukuthi bebefunani esitolo ebusuku sekuvaliwe, angiyena nomuntu ovikela izingane uma beziyoganga bekumele ziboshwe zingabulawa,” kusho uNkk Gumede.Ilungu lomphakathi elikhulume neSolezwe lacela ukungadalulwa lithe okubadinile wukuthi kungani kungaphenyisiswa kuboshwe umuntu obulele.Okhulumela amaphoyisa KwaZulu-Natal, uLt Colonel Thulani Zwane, uthe kuvulwe icala lokubulala esiteshini saseBishopstowe, uphenyo lusaqhubeka kanti imbangela yokubulawa kukamufi ayaziwa. Akekho osaboshiwe. Amaphoyisa acele abanolwazi ngokubulawa kwesitshudeni ukuba baxhumane nanoma yisiphi isiteshi samaphoyisa.",Indida ngesitshudeni esitholwe sibulewe ngesihluku
"LIGCINE limshonele umlisa waseSigxalabeni, eNkandla, obeseqede imizi yabantu eyiqhatha ezibiza ngomthandazi, enuka abantu ebabiza ngamagama, ethatha imali ethi uzobaxazululela izinkinga zabo. Ngokusho kukaMnuz Thembinkosi Mpungose oyinduna yesigodi naye ongumgilwa, lo mlisa onguMnuz Sandile Mchunu (26) obezibiza ngo'Mama Zwane' ohlala eMgungundlovu kodwa ebe ekhona endaweni, ubethi uhlola ocingweni. Emuva kokuhlola ubecela ukuthi bamfakele imali ezitolo kwaPep nakwaShoprite.Kuthiwa ngenxa yokuthi ubezazi zonke izinto ezenzeka endaweni, abantu bebemthinta bededelana bethi bathole isiklwebhisi somthandazi okutshela zonke ezakho ocingweni engakaze akubone.""Kuxabene ubendle akungenelwana, imindeni ayibhekani ngenxa yalo muntu obezenza umthandazi. Miningi imizi engangenelani ngoba lo muntu ubekhomba umakhelwane ethi uyena othakathayo, nami ngangena esikhisini ngakhokha imali yokuhlola ocingweni wangitshela yonke into ngempilo yami,’’ kusho uMpungose.Uthe bagcine sebeyisola eyokuthi akukho mthandazi badlala isigangi somfana wendawo bamcuphela umgoga wabizwa kwesinye isigodi angaziwa kuso ukuthi azobethela, bathinta amaphoyisa wafike waboshwa khona lapho.""Ngasola uma ngixoxa naye ocingweni ukuthi kukhona okungahambi kahle ngaqoqa umphakathi ngawuxwayisa ngalo muntu ngoba baningi abanye abesebawakile. Kwabanye ubethatha R4000 emuva kokubahlolela. Ngiyajabula ngoba ugcine evele obala lo mlisa,’’ kusho uMpungose.Elinye ilungu lomphakathi elingathandanga ukudalulwa nalo eligiliwe lithi lona lakhokha * -R1 350 lizitshela ukuthi izinkinga zalo zizolunga kanti lishaywa ngemfe ephindiwe.‘’Wayehlola eqekebula loya muntu sasithi sithole inkunzimalanga yomthandazi kanti sidlala iqola nje. Namanje sisakhala ngemali yethu esasiyithutha siyoyinika lo muntu ngenxa yokuhlupheka kanti siyamupha nje akukho mthamdazi,’’ kusho leli lungu lomphakathi.Kuthiwa bathuke boma abantu uma bethola ukuthi kanti bagilwa wumfana wendawo abebemethemba bengacabangi ukuthi engase enze imikhuba emibi kangaka.Okhulumela amaphoyisa KwaZulu Natal uCaptain Nqobile Gwala ukuqinisekisile ukuboshwa kwale ndoda wathi isivelile nasenkantolo.""Amaphoyisa aseNkandla abophe uSandile Mchunu (26) ngecala lokukhwabanisa wavela enkantolo ngoLwesibili, usagqunywe esitokisini uzobuyela enkantolo ngoLwesibili oluzayo,’’ kusho uCaptain Gwala esitatimendeni asithumele.",Limshonele ‘umthandazi’ obehlola ngeselula
"USINDE kukubi uthisha wesikole samabanga aphansi eNquthu ngesikhathi ehlaselwa abazali bengane ayifundisayo abamfice efundisa bamshaya ngenduku waba mabokoboko.Lesi sigameko senzeke esikoleni iLuvisi Primary, okwahlaselwa kuso kwabulawa umfundi nephini likathishomkhulu, uMnuz Vusi Ntombela ngo-2015, owayebuye abe nguSomlomo kuMasipala iNquthu owadutshulwa ngentululwane yezinhlamvu kwathinteka nabafundi omunye washona.Kulokhu kuthiwa kutheleke abazali bafica uNkk Mbali Moloi efundisa kwaGrade 3, bamshaya wanaba ngoba bemsola ngokuhlukumeza ingane yabo.“Bekungumama noyise womfundi kaGrade 3 abafike babuza ukuthi uphi umemu Moloi. Kuthe uma besuka baqonda kuyena bamngenela ngenduku. Izingane zikhale ubumayemaye sezithukile. Nathi sithukile ngoba phela besingazi noma bayamdubula yini njengoba kulesi sikole nothisha uNtombela wahlaselwa kanje wadutshulwa phambi kwezingane ayezifundisa. Indlela abamshaye ngayo ubengaboni ngisho emehlweni,” kusho omunye wabasebenzi.Uthe iphutha likaNkk Moloi wukuthi ngoLwesithathu ukhuze ingane efunda uGrade 3 ngoba ibihlupha omunye umfundi.Lo mthombo uthe okubi wukuthi uNkk Moloi uthe uma evula icala amaphoyisa aseNquthu amnqabela athi abantu okumele bavule icala abazali bengane ngakho yena uma elivula azombopha.Okhulumela amaphoyisa KwaZulu Natal, uCaptain Nqobile Gwala, uthe kuzomele uNkk Moloi axhumane nomphathisiteshi waseNquthu ngalolu daba.“Singameluleka ngokuthi abuyele esiteshini acele umphathi wesiteshi ukuze amsize kusukunyelwe udaba lwakhe,” kusho uGwala.Okhulumela uMnyango wezeMfundo KwaZulu-Natal, uMnuz Muzi Mahlambi, ushaqekile ngalesi sigameko.“Noma ngabe uthisha ubesephutheni kodwa akekho onelungelo lokumshaya. Laba bazali bekumele baye emaphoyiseni bavule icala ukuze aphenye ukuthi ngabe izinsolo ezibekwa umemu Moloi ziyiqiniso yini. Amaphoyisa aqeqeshiwe ngakho yiwona obekumele abikelwe. Bebezothini ukube bebembulala bese ekugcineni bethola ukuthi umsulwa? Siyasigxeka lesi senzo futhi laba bazali bangaba senkingeni uma uthisha ebavulela icala efaka nabameli bakhe,” kusho uMahlambi.",Ushaywe abazali bengane ayifundisayo
"INKUNZI esiluvava yomgadli we-Orlando Pirates, uJerry “Legs of Thunder” Sikhosana, ikhala ngokuqhela kukasihlalo u-Irvin Khoza eqenjini, ukushaywa ngesithende kwezingwevu zeqembu nokungalambeli impumelelo kwabadlali okudalwa wukushintsha kwendlela okwenziwa ngayo izinto.Ngesizini ephelile iBucs ibihlanganisa iminyaka ewu-80 yasungulwa kodwa esikhundleni semibhiyozo iphenduke ihlaya ihluleka ukungena kwiTop 8 okokuqala ngqa selokhu kwaqala i-Premier Soccer League (PSL) ngo-1996. Lokhu kuboza kwePirates kuze kwenziwa ihlaya nguyena uKhoza emcimbini wePSL wokuklomelisa abenze kahle lapho ebhuqe khona iqembu lakhe ngokudla umhlanganiso ekudlaleni ngokulingana.USikhosana uthe ukuwina imidlalo eyisithupha kuphela isizini yonke njengoba yenzile iBucs kukhombisa ngokusobala ukuthi iqembu kalisafani nakuqala. Selaphenduka laba yilapho abadlali bezenzela khona abakuthandayo.USikhosana, onomlando wokushayela iPirates igoli eyadla ngalo iCaf Champions League ngo-1995, ubekhuluma ne-Supersport.com ngoMsombuluko kwethulwa umsiko omusha weBucs.“Ngokwami kusemqoka ukuthi usihlalo abambe iqhaza eqenjini. Ngagcina ngazi ukuthi akufanele acasulwe usihlalo ngoba akekho ongazi ukuthi uma ediniwe uba njani. Singabadlali besazi ukuthi konke esikwenzayo akufanele simcasule usihlalo. Manje sekushonephi lokho? Kungenzeka kodwa nokuba matasa kakhulu kwakhe usihlalo kunomthelela. Njengoba eqhelile nje eqenjini izinto zilokhu ziyaqhubeka ziyonakala esikhundleni sokulunga,” usho kanje.Ukhalile futhi uSikhosana ngokungabhekwa nangeso kwabadlali bakudala beqembu. Uthe ngokwakhe kubalulekile ukuthi basondelane nalaba badlali bamanje. Ufuna bakwazi ukukhuluma nabadlali uma bebona kufanele ngoba ngaphandle kwabo (izinkakha) abadlali ngeke bazi ukuthi badlalelani futhi badlalela bani.“Angizami ukususa umsindo kodwa kusekhona uTeboho (Moloi) bekubonakala ukuthi kukhona umuntu wePirates omdala. Angisho ukuthi umsebenzi kaHarold (Legodi) noma okaBenson (Mhlongo) awukho kodwa kimina akuzwakali kahle ngoba ngiyazi iPirates ayikho kubona ngaphakathi. Ngenxa yesimo kwiPirates kudingeka umuntu ozoyenza le nto. Angizami ukubanyundela kodwa ngiyazi ukuthi mina ngingawenza lo msebenzi futhi ngimatasa ngiyazikhulisa ekuqeqesheni. Mhlawumbe uma ngingathola iziqu zami ngiyobhekwa ngeso,” kusho uSikhosana osanda kuthi uphupha ngokuqeqesha iPirates.Khonamanjalo izolo ntambama okhulumela iChippa United, uLuthatho Zibeka, ubhale kwi-Twitter ukuthi uBrighton Mhlongo obeyibamba kwiPirates usengunozinti wabo ngemuva kokusayina inkontileka yeminyaka emithathu.* Isolezwe libikile ngalolu daba ephephandabeni layizolo lapho uZibeko ethe akalwazi lusuka kuphi futhi bayoze bamemezele ngo-Agasti 3 ngezinguquko abanazo eqenjini.",Ingwazi yeBucs ikhala ngokuqhela kukaKhoza
"IHhash’ Elimhlophe livumbuke nge-albhamu entsha ka-29 ethi Amawazawaza enezingoma eziwu-16 ayikhiphe ngaphansi kwesitebele somculo i-Universal Music.UBheki Ngcobo odume ngeleHhash’ Elimhlophe utshele leli phephandaba ukuthi yize esezakhele nabalandeli emazweni amaningi aphesheya kodwa umculo wakhe uyindlala kula mazwe. IHhash’ Elimhlophe elaqala ukukhipha izingoma ngo-1985, lithe ukujoyina i-Universal Music kube ngesinye sezinqumo elibona ukuthi bese kuyisikhathi sokuthi asithathe ukuqinisekisa ukuthi umculo wakhe utholakala emhlabeni wonke.“Kuningi osekwenziwa manje ukusabalalisa umculo kubantu, le albhamu izotholakala nakuma-downloads okuyinto yesimanje. Ngiyajabula nokuthi umculo wami sewuzofika kalula ezitolo zakwamanye amazwe. Ngikhumbula nje ngise-India naseChina, abantu bakhona babengibuza izitolo abangawuthenga kuzo umculo wami kodwa ungekho. Umculo wesintu usegazini kuthina esiwuculayo kodwa ngoba uhamba nomyalezo, nabantu bakwamanye amazwe bayafunda kuwona futhi bayawuthanda, yingakho kumele sizame ukuthi bawuthole,” kusho iHhash’ Elimhlophe.Liqhuba liveze ukuthi le albhamu belilokhu lizihlanganisela yona ekhaya ngokubambisana nomndeni walo kusukela nyakenye.“Bese ngineminyaka emibili ngingakhiphi albhamu, vele angiyena umuntu ojaha ukukhipha njalo ngoba ngisuke ngifuna ukudlulisa umyalezo ngomculo. Kulokhu ngikhuluma ngothando nezimo eziningi abantu ababhekana nazo empilweni. Zikhona nezingoma ezimnandi zokujabula,” kusho iHhashi.Lithe ukusebenza ngokubambisana nomndeni walo ikakhulu izingane nonkosikazi walo, uLinah Ngcobo yikho okulenza lakwazi ukuphuma nolozolo lwe-albhamu.Ukuba seduze nomndeni walo lithe ngenye yezinto emenza abe yindoda emsabayo uNkulunkulu ngokubona nezinto ezinhle asebezizuze ndawonye njengomndeni.Lithe maduze lizotheleka KwaZulu-Natal lihambele izindawo ezahlukene nemisakazo lizokwethula yona le i-albhamu kubantu. Amawazawaza aseqalile ukutholakala ezitolo kanjalo nakuma-downloads.",Iya emazweni i-albhamu yeHhash’ Elimhlophe
"ABASEKA owayengumengameli wezwe, uMnuz Jacob Zuma, bathi maningi amathuba okuthi basungule iqembu lezepolitiki.Lezi zindaba baziveze ngoLwesine emva kokuhlangana namakhosi, abemboni yamatekisi, izinhlangano zenkolo, uZuma, omakadebona nezinhlangano zabantu abasha abangasebenzi.UMnuz Reggie Ngcobo weMazibuyele Emasisweni, uthe abantu bayayifuna inhlangano yezepolitiki entsha. “Uma sixoxa nabantu kuwo wonke amazinga basitshela ukuthi bafuna inhlangano entsha yepolitiki, hhayi esebenzela umphakathi. Iqiniso wukuthi abantu bakithi bakholwa wukuthi izinkinga zabo zizoxazululwa yiyo,” kusho uNgcobo.AbeMazibuye Emasisweni bakholwa wukuthi uZuma wahlazwa yi-ANC ngesikhathi imphoqa ukuthi ahoxe esikhundleni kodwa manje ayisenawo amaqhinga selokhu ehambile.UZuma wayichitha imibiko yokuthi iMazibuye Emasisweni iyamshela ukuthi akhe iqembu lepolitiki nendodana yakhe uMnuz Edward Zuma waziqhelelanisa nale nhlangano, wathi yena noyise bayofela kwi-ANC.UZuma wathi laba abacabanga ukuthi angashiya i-ANC kusho ukuthi abamazi kahle.UNgcobo uthe bazosebenzisa izinkinga ze-ANC ukuhlela ikusasa le qembu labo.“Ngeke sithi i-ANC ayisekho kodwa izinkinga zayo sizozisebenzisa ukuheha abantu abafuna obunye ubuholi,” kusho uNgcobo.Uveze nokuthi abamboni uMengameli Cyril Ramaphosa eza nezinhlelo zokuthuthukisa umnotho, ezokuthatha umhlaba ngaphandle kwesinxephezelo nezinye iziphakamiso ezenziwe engqungqutheleni ye-ANC ebingoDisemba.Uthe bafuna kube neNdlu yamaKhosi, kubuyiswe umhlaba ngaphandle kwesinxephezelo kuphinde kuxhaswe osozimboni abamnyama.“Sifuna amakhosi akwazi ukuthatha izinqumo ezindaweni zawo ukuze kuthuthukiswe izindawo zasemakhaya. Siwacelile namakhosi ukuthi asiseke,” kusho uNgcobo.",Iyaqonga eyeqembu elisha lepolitiki
"KUNXUSWA amakholwa nabefundisi abazovakashela emabhishi ehlukene beyobhabhadisa ukuthi baqaphele ukuthi amanzi abangena kuwo awashoni kakhulu.Kuthiwa ngalesi sikhathi sePhasika kunamabandla abhabhadisa abazalwane bawo olwandle okubeka engcupheni amakholwa nalabo abasuke bezobhabhadiswa abasuke bengawajwayele amanzi.UMnuz Sputnik Ratau, okhulumela uMnyango wezaManzi nokuThuthwa kweNdle, uthe nyakenye kube nesibalo esikhulu sabantu abaminze emifuleni, emadanyini nasolwandle ngalesi sikhathi.“Ukwenyuka kwesibalo sabantu abashona ngenxa yokuthi babe nenkinga bebhukuda noma benza okuthile emanzini kuholele ekutheni siwumnyango siqinise umkhankaso wethu wokufundisa ngokuphepha emanzini, iWater Saftey Campaign,” kusho yena.Uthe njengoba kungamaholidi ePhasika iningi labantu lizochitha isizungu ezindaweni ezehlukene livakashele izihlobo nabangani. Kulezo zindawo kukhona amadamu, amachibi nemifula.“Abazali mabaqaphele ukuthi izingane aziyi emifuleni ngoba kungenzeka zithi ziyobhukuda ngoba zibona ezinye bese ziba nenkinga,” kusho yena.Ucwaningo olwenziwe yiNyuvesi yaseKapa iCape Peninsula University of Technology neLifesaving South Africa luveza ukuthi kunabantu abangu-100 000 eNingizimu Afrika abashona ngokuminza.Ngokombiko wenhlangano yezempilo iWorld Health Organisation (WHO) wango-2012 kuvela ukuthi ukuminza kungezinye zezinto ezibulala abantu abashona ngokungeyona indalo emhlabeni. Uma kuqhathaniswa nezinye izifo ukuminza kungokwesithathu ezintweni ezibulala abantu ngokungeyona indalo.",Isexwayiso kubefundisi ngokuminza kwamakholwa
"UKUCOTHOZA kwamathuba okubizelwa kwiBafana Bafana kube nomthelela omkhulu ekutheni uFortune Makaringe ashiye kwiMaritzburg United eyisethenjwa aye kwi-Orlando Pirates ekubeni azi kahle ukuthi kufanele alwe ngakho konke anakho ukuthola isikimu kuyona.UMakaringe ukwabayisishiyagalolunye abasayiniswe yiBucs ngenhloso yokweqa iMamelodi Sundowns ebashaye kweseligi ngesizini edlule, bese ihamba ibanga elingcono kunaleli elihambe kwiCAF Champions League ngesizini edlule.Ngesikhathi ethulwa ngokusemthethweni njengomdlali wePirates, uMakaringe oneminyaka ewu-26 uvule isifuba wenaba ngezizathu ezimenze wangacabanga kabili ngesikhathi ethola ucingo obelumtshela ukuthi ufunwa yiBucs.Ngenxa yomlando womndeni wakhe kanjalo noweqembu, uzizwe ebophezelekile ukuthi asayine kuleli qembu kwazise ukhule kuyilona alilandelayo.“Umqeqeshi wami wokuqala kwaba ubaba wami. Wayeyileli elithusayo iBhakhaniya. Nakuba umama ubethanda lezi ezinye izinkunzi zaseSoweto kodwa umndeni nje wonke ubuyiPirates. Ngesikhathi ngiqala ukudlala ibhola bengazi ukuthi alikho elinye iqembu engingalidlalela ngaphandle kwePirates. Izimo ziyahluka-ke uma usubhekene nempilo kodwa kade ngakwazi ukuthi ngelinye ilanga ngiyolidlalela leli qembu elinomlando ongaka,” usho kanje.Uyavuma ukuthi bekungelula ukushiya eMphithi kwazise ubeyisethenjwa kodwa ugcine ephoqeleka ngoba obekwenzeka ubengeke akuphikise. Uyavuma ukuthi umbango wejezi ujiye kakhulu kwiBucs kodwa futhi uMakaringe uthe yikho kanye-ke lokhu okuzomenza agqame.“Akekho umfana waseNingizimu Afrika ongaphuphi ngokudlalela iqembu elifana nePirates. Uma likuqoka leli qembu lokho kusuke kuwubufakazi bokuthi ikhona into ecacile oyenzayo uma usenkundleni. Okumqoka kakhulu ukukhumbula ngaso sonke isikhathi inhlanhla onayo ngokuthola ithuba lokudlubha lo mfaniswano onomlando ongaka. Ngiyazi umbango wejezi unzima kunalapho ngiphuma khona kodwa ngiyazethemba ukuthi uma ngilitholile ithuba ngizolibamba ngazo zombili ngaso sonke isikhathi,” usho kanje.Ngesikhathi evalelwa ekhoneni ngokuyikhona okukhulu okumlethe kwiPirates uthe: “Ukudlalela iBucs kuwavula kakhulu amathuba okudlalela iBafana uma uqhathanisa nalapho kade ngidlala khona.”UMakaringe usale sekuhlungwa abokugcina kwabebezoya kwi-Africa Cup of Nations (Afcon) ebise-Egypt muva nje.",OweBucs ucacisa ngokumxoshe eMphithi
"ABASEBENZI bakhale ngohulumeni nabamabhizinisi azimele izolo bathi abanendaba nempilo nenhlalo yabasebenzi, ngenkathi bemasha ezweni lonke.Bagcwale izitaladi emadolobheni amakhulu emashini ebihlelwe ngokubambisana imifelandawonye yezinyunyana, iCosatu neSaftu.UMengameli weCosatu uNksz Zingiswa Losi, uxwayise abasebenzi ngokuthi bangavumi ukusetshenziswa, bavikele labo ababhekene namacala enkohlakalo.Ubehola imashi enkulu ePitoli ngaphandle kwamahhovisi oMnyango weziMali lapho behambise incwadi enohlu lwezikhalo.“Uma umuntu eboshelwa izinsolo zenkohlakalo akahambe ayophendula enkantolo. Singabasebenzi asingabizelwa ukuthi siyokweseka umuntu obhekene namacala athize, kuthiwe asiyolala enkantolo. Asingavumi maqabane ngoba uma abantu bedla imali, bayidla bodwa,” kusho uNksz Losi.Uthe uhulumeni namabhizinisi azimele sebekhombise kaningi ukuthi abanendaba nempilo nenhlalo yabasebenzi ngokushaya indiva izimfuno zabo.UNobhala jikelele weSaftu, uMnuz Zwelinzima Vavi, obehola imashi eGoli uthe kumele basukume balwe.UVavi uthe elakuleli lilahlekelwe imisebenzi engu-2 million ezinyangeni ezintathu.Uthe lesi sibalo sengeza ku-10.8 million wabantu abebevele bengasebenzi ngoJanuwari.UVavi uthe bahlele uchungechunge lwemibhikisho kuze kube unyaka ozayo belwela izimfuno zabasebenzi.EThekwini ivalwe thaqa imigwaqo emikhulu engenela enkabeni yedolobha nezitolo, kwaba nesiphithiphi ngenxa yemashi yeCosatu.Imashi yesifundazwe isukele eCurries Fountain yayofika emahhovisi ayikomkhulu lamaphoyisa KwaZulu-Natal, lapho kushiywe khona incwadi enohlu lwezikhalazo.ICosatu KwaZulu-Natal ithe ikufezile ebikufuna.Ithe ukuboshwa kosopolitiki, osomabhizinisi, nabasebenzi bakahulumeni woKlebe ngamacala enkohlakalo, kubangelwe ingcindezi uhulumeni ayifakelwe abasebenzi nabantu baseNingizimu Afrika.Okunye obekuhloswe ngemashi ukulwa nenkohlakalo, ukudilizwa nokuhlukunyezwa kwabasebenzi umqashi futhi kuphoqwe uhulumeni ukuthi asungule amathuba emisebenzi.Bekufuqwa nomkhankaso olwa nokuhlukunyezwa nokubulawa kwabesifazane nezingane.Abasebenzi abebecula bekhuza iziqubulo, bafuna kuboshwe abakhwabanise imali ebibekelwe ukuthenga izimpahla zokuvikela kwiCorona nabaqashi abakhwabanise imali iCovid-19 TERS.UNobhala weCosatu esifundazweni uMnuz Edwin Mkhize, uthe: “Sikhathele imithetho yezomnotho eqeda imisebenzi, idale inhlupheko nokungalingani kwabantu emphakathini. Sikhathele inkohlakalo egubuzele izwe. Abasebenzi abaningi abayanga emisebenzini kuzona zonke izifunda.”UMkhize uthe * -42% wabantu baseNingizimu Afrika abasebenzi, wathi lena inhlekelele.“Ngesikhathi silwa neCorona kukhona abebematasa beba imali. Le nto ifana ncamashi nokubulala ngoba udla imali okumele ihlenge imiphefumulo. Ngomvalelandlini abasebenzi besemakhaya, kunezinkampani ezifake isicelo senkokhelo kwi-UIF kungafanele. Ezinye ezihlomulile azibakhokhelanga abasebenzi ezinye zibanika isincozuliwe.”I-Cosatu ifuna uhulumeni ahloniphe isivumelwano asenza nezinyunyana ngo-2018 mayelana nokunyuswa kwemali yabasebenzi.Incwadi enohlu lwezikhalo yamukelwe uNdunankulu uMnuz Sihle Zikalala.",Bagxeka uhulumeni ngokungabanakekeli
"MCEBO MPUNGOSEU MSAKAZI weNorth Coast Radio (104.0 FM), ozobopha ifindo likasofa silahlane nesithandwa sakhe seminyaka emihlanu, uthi ayikho into abeyilangazelele njengomshado empilweni yakhe.USabelo Mbuyazi (26), odume ngelikaSabza M emsakazweni, owenza uhlelo lwangoLwesihlanu kwiNorth Coast Radio, 
iFreaky Fridays, olungena ngo-9 kuya ku-12 ebusuku, uthi uselulindele ngabomvu usuku lwakhe olukhulu noMbali Makhoba (25).Lo msakazi uthe wahlangana noMbali ezokwenza izifundo zokusakaza eThekwini.“Ngiphothule uGrade 12 ngo-2009, ngabe sengiqala izifundo zeRadio Broadcasting nomculo eCreative Arts College. Ngenhlanhla angihlomulanga ngolwazi kuphela, kodwa ngakwazi ukuthola nomuntu osephethe inhliziyo yami,” kuchaza uSabza M, owayefunda eManqamu High School, KwaMbonambi, eRichardsbay.Njengamanje benoMbali banengane enonyaka, uNgelosi, kanti ngoFebhuwari wonyaka ozayo bazokwamukela eyesibili. Emshadweni wakhe, ozobe use-Earvin Park, ngoDisemba 20 kulonyaka, uSabza M uzobe emiswe ngozakwabo uDJ Amenisto noDJ Websta.Lo msakazi uthe enye yezinto ayithanda kunazo zonke ukuhlala nomndeni wakhe, bebukela amafilimu noma belalele umculo.Uthe njengomuntu owawufundela umculo, ngezinye izikhathi usebenza estudio aqophe nabaculi abasafufusa eRichardsBay.“Umculo yinto ehambisanayo nokusebenza emsakazweni. Ukukwazi ukukhuluma nje kuphela akwanele ngoba kumele ukwazi nangokukhuluma ngomculo owudlalayo,” usho kanje.Uthe izinhlobo zomculo azifela ngazo umculo wokholo, i-deep house nomaskandi.USabza uthe ungene emsakazweni emva kokuchazwa ngabasakazi abafana noLinda Sibiya, Khetha Gwala, noKhathide Ngobe, ayebalalela kuKhozi FM esakhula.",Ziyawushaya kuDJ weNorth Coast
"KUZOPHINDE kusinde kwehlela kubanikazi bezimoto bakuleli njengoba intengo kaphetroli izophinde inyuke ngesonto elizayo.Lokhu kwenyuka nakho kuzofana nokwakamuva nje njengoba kuzoncinza kuzwele kwazise uzokwenyuka ngoR1.73 ngoLwesithathu ngoJulayi 1.Udizili wona kulindeleke ukuthi wenyuke ngoR1.74 kuthi upharafini wona wenyuke ngoR2.14.Ngokwenhlangano i-Automobile Association, ukwenyuka ngale ndlela kukaphetroli kusho ukuthi ilitha selizobiza uR15.13.Lokhu kusho ukuthi abantu bakuleli bazokhokha imali ewu-R52 kuya kuR130 okwengeziwe kuye ngokuthi umuntu uhamba ngemoto enethangi elingakanani.Yize amandla erandi ebe nomthelela kulokhu, kodwa lokhu kubukeka kungahambisani nentengo kawoyela nayo ethe ukuphakama njengamanje ngenxa yokuthi amazwe amaningi asesigabeni sokuxegisa eminye imithetho ngenxa yecoronavirus.""Indlela intengo kawoyela ekhuphuke ngayo, ithe ayifane nokwehla kwayo okubonakale ngoMashi nonyaka,""kusho isitatimende sakwaAA.",Uyenyuka futhi uphethroli ngesonto elizayo
"ODOKOTELA nososayensi bathi isinyathelo sokumiswa komgomo weJohnson&Johnson okwesikhashana kuleli, besifanele.Umengameli wenhlangano yodokotela, iSouth African Medical Association (Sama), uDkt Angelique Kotze, uthe nakuba abantu abayisithupha kwabangu-6.8 million, abagome ngalo mgomo okubikwa ukuthi babanenkinga yegazi elinamahlule e-United States, kuyisibalo esincane kakhulu kodwa bekufanele kumiswe kancane ukugoma kuze kutholakale lonke ulwazi ngalesi sigameko.""Lesi sibalo sona sincane kakhulu ukuthi bekungenziwa isinqumo sokumisa uhlelo lokugoma ngenxa yaso kodwa bekufanele kwenziwe ukuze sazi ukuthi uma kwenzeka nakithi sizobhekana nayo le nkinga.  INingizimu Afrika inezinkinga zayo ezingafani nezase-US, kuleli kunodokotela abangu-30 000 asebegome ngalo mgomo akekho obe nenkinga engajwayelekile. Kodwa lokho akusho ukuthi bekumele sikushaye indiva okwenzeke e-US,"" kusho yena.UMnuz Sibongiseni Delihlazo okhulumela iDenosa, uthe ukumiswa kokugoma ngokubona kwakhe, besingekho isidingo sakho kungakabikhona isiqiniseko sokuthi amahlule egazini adalwe umgomo.""Uma ubheka iminyaka yalaba bantu besifazane kungenzeka ukuthi bahlela umndeni, banenkinga yama-hormone kumbe yiyona iCorona ngoba nayo iyakwenza lokhu. Ukumiswa kwalolu hlelo kudale uvalo. Kungenzeka abantu babe manqikanqika ukugoma uma sekuqhutshekwa ,"" kusho yena.USolwazi Shabir Madhi ophethe uphiko lwesayensi yezempilo eWits University, uthe bekumele kumiswe kancane ukugoma wathi kodwa kumele kube nomshwalense obhekelele izinkinga zokugoma.""Imithi yonke inabo ubungozi. Uma abantu beyingxenye yocwaningo kusuke kunomshwalense obhekelele izinkinga ezingavela. Kuyoba kuhle uma uhulumeni ebona ukuthi kunesidingo sokuthi kube nomshwalense ozobhekana nezinkinga ezinjengalezi njengoba kuzobe kugonywa abantu abaningi ngesikhathi esisodwa,"" kusho uMadhi.UNgqongqoshe wezeMpilo kuleli, uDkt Zweli Mkhize, utshele amalungu ekomiti lezempilo ePhalamende ukuthi akazi imigomo, ekhiqizwa iJ&J obekumele ifike ngesonto elizayo, isazofika ngesikhathi ebekuvunelwene ngaso yini njengoba sekuke kwaba nokumiswa kwalo mgomo.Uthe umgomo okhiqizwa iPfizer uzoqala ukufika ngoMeyi, wathi sebesayine isivumelwano sokuthi iNingizimu Afrika isizothenga imigomo engu-30 million kule nkampani okuzogonywa ngayo abantu abangu-15 million.""Izivumelwano esizisayine nePfizer neJ&J zinombandela wokuthi asikwazi ukufuna ukubuyiselwa imali uma kwenzeka sishintsha umqondo noma kuba nenkinga eholele ekutheni singabe sisawudinga umgomo wabo. Lo mbandela abawunikanga thina kuphela kodwa nemigomo ethengwe ngaphansi kohlelo lweCovax nethengwe i-African Union babeke umbandela ofanayo,""  kusho yena.",Bekufanele umiswe umgomo: odokotela
"IZINKUNZI zaseSoweto, iKaizer Chiefs, zingase zivule unyaka ngokusayinisa isikwibhisi somgadli wase-Uganda, u-Emmanuel Okwi, osemabhukwini eqembu laseTanzania iSimba SC.Lokhu kuqinisa imibiko yakamuva ethi Amakhosi ngeke amnike inkontileka entsha umgadli wase-Italy, uGustavo Paez.Ngokwe-website yebhola yase-Uganda, iKawowo, “womabili amaqembu asevumelene ngokushintshana ngomdlali,” yize kungakashicilelwa lutho.U-Okwi uyabatshazwa ngokubasela igoli. Uqale ukudlalela izwe lakhe ngo-2009 kwiSC Villa yase-Uganda naseyidlalele amahlandla amathathu ahlukene.Okumangazayo wukuthi nakwiSimba uphezu kwehlandla lesithathu edlala kuyo. Amanye amaqembu ake wawadlalela yiYoung Africans yaseTanzania nezinkunzi zaseTunisia, i-Etoile du Sahel.Phesheya uke wathi qu kwiSonderjyskE yaseDenmark.Lo mgadli oneminyaka engu-26 ubeseqenjini leSimba elinqobe i-2017/2018 Tanzanian Premier League. Kuyimanje leli qembu ulisize langena kweyamaqoqo e-2018/2019 CAF Champions League. Izinombolo zakhe zamagoli zithi azifane nezikaBernard Parker. Empeleni emaqenjini esizwe bathi abalingane ngamagoli angaphezudlwana kuka-20 engu-65 nangu-70.Uma esayina kwiChiefs u-Okwi uzoficana nomkhaya wakhe uGodfrey Walusimbi abebedlala naye kwiSC Villa.UWalusimbi odlala emuva kwesokunxele badlala naye eqenjini lesizwe lase-UgandaAmakhosi aye ekhefini likaKhisimusi esele ngamaphuzu ayisishiyagalolunye kwiBidvest Wits esesicongweni.Lokho kudalwa wukushoda ngamagoli kwazise umshayimagoli ophambili kuMakhosi njengamanje nguKhama Billiat onamane. Ulandelwa nguLeonardo Castro onamabili, uPaez onelilodwa kanti ezaseMzansi zonke okubalwa kuzo uParker, Ryan Moon noLebohang Manyama zisathungatha elokuqala.Imenenja yebhola kwiChiefs, uBobby Motaung, isanda kuthi bazozwa ngomqeqeshi omusha, u-Ernst Middendorp, ukuthi bashone ngaphi nemakethe ngewindi lokudayiselana ngabadlali likaJanuwari.",IChiefs ingase isayinise unyazi lomgadli
"UKHALELWE ngamasongo kaSigonyela umrepha uPitch Black Afro (Thulani Ngcobo) osolwa ngokubulala inkosikazi yakhe ngoDisemba 3.UPitch Black Afro uboshwe ngamaphoyisa aseGoli ngemuva kophenyo aluqale emuva kokutholakala kwesidumbu somkakhe endlini.ISowetan Live ibike ukuthi uPitch Black Afro washayela ucingo amaphoyisa ngemuva kokushona komkakhe uCatherine Modusane, besendaweni yokulala, ibed and breakfast, eYeoville, eGoli.Uphenyo lwaluveza ukuthi uzishonele kodwa kuthe uma sekuphenyisiswa kwatholakala ukuthi akunjalo kwase kuvulwa idokodo lokubulala.Okhulumela amaphoyisa aseGauteng, uColonel Lungelo Dlamini, utshele Isolezwe izolo ukuthi uPitch Black Afro uzovela eNkantolo yeMantshi yaseHillbrow namhlanje.“Ngingakuqinisekisa ukuthi kuboshwe umyeni wowesifazane owatholakala efile endlini wabekwa icala lokubulala,” kusho uDlamini.UPitch Black Afro wazakhela udumo eminyakeni eyedlule ngezingoma zakhe okubalwa kuzo ethi Neva Let You Go, Matofotofo nezinye eziningi.",UPitch Black Afro kwelokufa kowakwakhe
"KUGXABHA izisu kothisha basezikoleni zaKwaMaphumulo njengoba uNgqongqoshe omusha woMnyango wezeMfundo KwaZulu-Natal, uMnuz Kwazi Mshengu, ethe uzowuqeda lo mkhuba wabo wokuzitika ngocansi nezingane zesikole.Othisha bakulezi zikole kuvela ukuthi bazitika ngezingane isidana, baze bathengele imindeni yazo amagilosa. Babuye bazishaye isifuba ngalo mkhuba njengoba asebelale nazo bezibiza ngamakati.Engxoxweni abe nayo naleli phephandaba kade eyovula isikhungo sezemfundo esifundisa ngezinto ezahlukene eDurban Girls High School, eGlenwood eThekwini izolo, uMshengu uthe lolu daba luseqhulwini ezinhlelweni zakhe njengoba ethe engena nje, wayetshelwa ngalo.“Sithinteke kakhulu njengomnyango ngothisha okuthiwa benza lokhu. Imizamo yokuthi bazama ukumboza lolu daba ngokuxhumana nabazali bezingane, ngeke ibasize ngalutho,” kusho uMshengu.Uthe bazokwenza ucwaningo lwabo futhi indlela abazolwenza ngayo luzovundulula yonke inkohlakalo eyenziwa wothisha ezikoleni zakule ndawo.NgokukaMshengu, ngeke basho ukuthi bazoluphothula nini uphenyo lwabo. Kodwa imiphumela yalo izokwaziswa abezindaba.UMshengu ukhuluma kanjena nje umthombo opotshozele leli phephandaba lolu daba, uthe kuyimanje othisha bahambela imindeni yabafundi ababakhulelisile, bazama ukubavala imilomo selokhu kuphume lolu daba.“Abanye babo bayafona besemsebenzi bafonela omama nogogo bamantombazane bebatshela ukuthi bangathi vu uma sekukhona abazokwenza uphenyo,” kusho umthombo.Ngokomthombo, abanye othisha abasolwa ngokwenza lokhu, sebenikeze abazali babafundi izimali ngenhloso yokubavala imilomo.Umkhandlu obhekele ukuziphatha kothisha, iSouth African Council for Educators (SACE), nawo ukugcizelele ukuthi uzojuba abaphenyi bawo ukuyophenya ngalezi zinsolo.UMnuz Themba Ndhlovu okhulumela lo mkhandlu, uthe okubuhlungu kakhulu ngalolu daba, ukuthi abazali bezinganekuthiwe bayasamukela lesi senzo.“Sizodinga abazali ukuthi kube yibona ababa ngofakazi uma sesiphenya ngalolu daba,” kusho uNdhlovu.Uthe inselelo enkulu ababhekana nayo uma sebenza uphenyo lwabo, abazali abangafuni ukuphumela obala babambisane nabo.Omunye umthombo uveze ukuthi kunomndeni osanda kuhlasela omunye wothisha kwesinye sezikole kule ndawo, owayethembise ukuthi uzokhokhela ukukhulelisa indodakazi yawo kodwa wangasigcina isethembiso.Leli phephandaba libikile ngalolu daba ngeledlule.",Kuzoshuba kothisha abakhulelisa abafundi
"UNDUNANKULU ophumayo KwaZulu-Natal, uMnuz Willies Mchunu, useluleke uNdunankulu ozongena neminyango ehlukene ukuthi kuqinisekiswe ukuthi izincomo zekhomishini ebiphenya ngokubulawa kosopolitiki ziyalandelelwa.UMchunu uthe mkhulu umsebenzi owenziwe yiKhomishini kaMoerane eyayiphenya ngokubulawa kosopolitiki.“Mkhulu umsebenzi owenziwe yikhomishini, umbiko wayo waya ngisho kuMengameli. Okuhle ukuthi uMengameli ozongena uyalwazi udaba lwalo mbiko kanjalo noNdunankulu ozongena ubesesigungwini songqongqoshe, uyalwazi lolu daba,” kusho uMchunu.UMchunu, obe nengxoxo ne-Independent Media, ubephendula umbuzo ngalabo abakhala ngokuthi kwamoshwa imali kuqokwa ikhomishini eyayiphenya ngomsuka wokubulawa kosopolitiki kodwa kuze kube yimanje zisaqhubeka lezi zehlakalo azinqandeki.Uthe indaba yokubulawa kosopolitiki akuyona into ongamane uyixazulule ngosuku olulodwa idinga ukuthi kubanjiswane.Uqhube wathi ezindaweni ezaziyisizinda zodlame isimo sesadamba kuzona okubalwa namanye amahostela.“Kumele indaba yombiko ilandelelwe ingayekwa nje ukuze kuliwe nesihlava sokubulawa kosopolitiki.”Uthe ngesikhathi sakhe akukaze kube nezinsolo zokuthi kube nenkohlakalo kuhulumeni.“Singenelelile eMzimkhulu senza uphenyo kwaba nombiko owanikwa oKlebe ngendaba yakhona, esingenawo amandla okubopha abantu.“Sisukumile safuna kuphenywe lapho besizwile khona ukuthi kukhona okungahambi kahle kodwa lapho singazi khona asikwazi ukuthi sithi akuphenywe.”Ngodaba lwaseThekwini, uthe akudingekanga ukuthi benze uphenyo ngoba umkhandlu iwona owazenzela uphenyo wona.“Ngakhuluma neMeya nomphathi womkhandlu eThekwini, bangitshela ukuthi uphenyo lwabo olwaveza ukuthi kunezinto ezenzekayo, akuzange kuzenzekele umkhandlu owenza uphenyo.“Uma kukhona izinsolo zenkohlakalo, saziswa ngazo sifuna izincazelo noma sifune kuphenywe.”Uthe kuyamkhathaza ukuboswha kosopolitiki, wathi balinda uphenyo luze luphothulwe.“SineMeya ebisanda kuboshwa, kwahoxiswa amacala okwesikhashana, amaphoyisa angaphinda avuse amacala. Kuhle ukuthi kukhona okwenzekayo, uma umuntu ebekwa amacala kumele ahambe ayophendula enkantolo.”UMchunu uthe uthatha umhlalaphansi kuhulumeni, hhayi kwezepolitiki.“Ngithatha umhlalaphansi kuhulumeni, hhayi kwezepolitiki. Ngizoqhubeka ngibambe iqhaza ngiyilungu leSACP futhi ngiyilungu likaKhongolose.”",Ukhathazwa ukuboshwa kosopolitiki
"IPHOYISA likamasipala weTheku elingasekho emhlabeni, lichazwe njengebeliwumpheme wokukhosela kubo bonke abebesondelene nalo njengoba lakwazi ukuthatha inqwaba yezingane zezihlobo lazifundisa ngamandla alo.Izingane zikaSeargent FaniFani Dladla (61) zikhulume kakhulu ngoyise enkonzweni yomngcwabo wakhe obuseHambanathi, oThongathi, izolo. UDladla ubulawe yimigulukudu egade umuzi wekhansela nozakwabo uConstable Nomasonto Mhlanga (40), eBhambayi, eNanda, ngoMsombuluko.UConstable Mhlanga naye ubekwe endaweni yakhe yokugcina ngakubo izolo.Enye yamadodakazi kaDladla, uNkk Chili, ithe uyise ubashiye bengabantu abaqotho abakwazi ukuzimela. Ichaze uyise njengobaba wazo zonke izingane ebezikhona konke lapho ahamba khona. Indodakazi yakhe ithe indlela abebasiza ngayo ibize imbuze ukuthi uhlala eyithathaphi imali ngoba ubehlala eyimpendulo njalo uma kunenkinga. Amadodakazi athe uyise ubeyindoda enamahlombe abanzi ethwala zonke izinkinga afake izisombululo.Kubalwe inqwaba yezifundiswa okuthiwa uzikhombe esikoleni zafunda zagogoda. Kuvele nokuthi ubewumuntu wenkolo futhi egqugquzela ukuzithanda ehlala eyincwasimende. ""Ubeswenka ubaba baze bambize ngoJacob Zuma ngoba ubehlala egqoke kahle amasudi. Ubemuhle enomzimba omuhle ezithanda,"" kusho indodakazi.Amadodakazi aphinde ababaza uthando uDladla abethanda ngalo umkakhe emenzela yonke into.Indodakazi ibonge kakhulu nomasipala ngokuqasha uyise owakade engunogada wagcina eseyiphoyisa lomkhandlu. Ithe noma bekhala kodwa basale begezeke igilo ngoba uyise ubenzele konke kusenesikhathi.UDladla ubeseneminyaka engu-22 esebenzela umbutho wamaphoyisa kamasipala.Uzakwabo kaDladla uSuperintendent S Ndlovu uthe nabo balahlekelwe. Unxuse ukuthi abenzi bobubi bajeze kanzima ngoba abalindele ukuhlangana nabo sebecanasa emuva kwezinsuku ezimbalwa. Uthe kuyoba nzima ukuvala isikhala sikaDladla ngoba ubesebenza ngokuzinikela.Ihholo obekubanjwe kulo inkonzo yomngcwabo beligcwelele lichichima amaphoyisa kamasipala ezoshaya indesheni okokugcina kuzakwabo.",Lifihlwe ngesizotha iphoyisa elibulawe izigebengu
"OBENGUMENGAMELI we-IFP Inkosi Mangosuthu Buthelezi ukhale ngokwehla kwezinga lezolimo eZululand okwenza imindeni eminingi ibhuqwe yindlala.Ethula inkulumo yakhe emcimbini obusoKhukho oLundi izolo lapho uMkhandlu waseZululand kade wethula uhlelo lwentuthuko oludidiyelwe ulalela nezikhalo zomphakathi, uButhelezi uthe iqiniso elingephikiswe ukuthi * -40%, womphakathi waseZululand uzabalaza ngobuhlwempu obungachazeki.“Enye yezimpi esiyiphethe ngezandla zethu ukuntuleka kwamanzi, siyakuqonda sonke ukuthi iZululand ibhekene nesimo sesomiso esingaphezu kwamandla kwabanye bethu abangabalimi, njengami-nje ngiyakwazi ukufakaza ngokulahlekelwa yimfuyo kanye nezitshalo, kuyalimaza ukubona izitshalo zibuna namadlelo emfuyo eqothuka ngenxa yesomiso,” kusho uButhelezi.Uthe iZululand idinga uR3.8 billion, ukuze ikwazi ukubhekana nesomiso.Uthe isomiso sinomthelela omubi kubantu.“Eminyekeni eyishumi eyedlule ngangikhuluma ngomasibambisane nobumqoka kwezolimo kubalimi.” Uthe imizi eminingi eZululand iphethwe ngabesifazane, okwenza ukuthi babe nomthwalo omningi emahlombe abo.Uthe njengoba abafundi bakwa-matric bebhala ezweni lonke kubalulekile ukuthi kukhiqizwe abafundi abazokwazi ukubamba iqhaza ekufukuleni umnotho wezwe.“Ngifisa ukuyikhuthaza intsha yaseZululand ukuba ishabashekele imfundo nokuvivinyelwa amakhono,” kusho uButhelezi.UButhelezi unxuse umphakathi ukuba uzame ukuzisiza ngokwawo ungathembeli kakhulu kuhulumeni.“Umnotho uyaqhubeka ngokwehlela ezansi, isimo sokungasebenzi siyaqhubeka kanti nezindleko zokuphila ziyaqhubeka nokundlondlobala,” kusho uButhelezi.Ithula inkulumo yayo, iMeya yoMkhandlu waseZululand uMfundisi Thulasizwe Buthelezi iveze ukuthi basanda kusayina isivumelwano sokusebenzisana nenyuvesi yaKwaZulu-Natal ezobasiza ngokuthi ibaqeqeshele abalimi basesiFundeni sabo.Uthe abenyuvesi sebefikile kubalimi baseZululand bezohlola ukuthi iziphi izitshalo ezifanele ukutshalwa.",UShenge ubalisa ngesimo sendlala nesomiso eZululand
"SABELO NSELEZIHLALELE ovalweni izinduna ngenxa yokubulawa kwesinye sezishoshovu zenhlangano Ubumbano Lwezinduna ebesimdibi munye nezinduna ezamashela ehhovisi likaNdunankulu waKwaZulu-Natal emasontweni amabili edlule.UMnuz Prince Hlabisa (58) obeyinduna eMatshamnyama, KwaHlabisa, udutshulwe wafa ngeSonto ntambama.UHlabisa ubehola Ubumbano Lwezinduna KwaHlabisa. Wayekhona  ezinduneni ezamasha emasontweni amabili edlule ziyokhuza ukubulawa kwezinduna nokufuna ukukhokhelwa imali ezithi ziyikweletwa nguhulumeni.Indodana kaHlabisa, uMnuz Khangelani Hlabisa, ithe uHlabisa udutshulwe yindoda engaziwa phambi kwenkosikazi yakhe nezingane ezisencane ezingakafundi ngisho isikole.“Ubaba ufike wangqongqoza, kwathi uma ethi uyavula wabe esethi lo muntu ‘ya ndoda’, wabe esedubula emva kwalokho. Udubule ephindelela, kuhlule noma esebaleka engena kwelinye lamagumbi ubaba, yamlandela indoda yaqhubeka nokudubula.“Ugcine esebaleka ephuma kulelo gumbi ngoba ebona ukuthi kuzolimala izingane ebesezibalekele khona, yalokhu iqhubekile nokudubula indoda.”Uthe uyise ubenamanxeba amaningi okudutshulwa. Bamphuthumise esibhedlela wafike waphelela khona.“Ubedubuleke esifubeni, esiswini, engalweni nasethangeni.”UHlabisa ube yinduna kusukela ngo-2006.UMnuz Phakamani Dlamini, woBumbano Lwezinduna, uthe uHlabisa ungenye yezinduna ezibe nenkinga ngesikhathi uhulumeni eqala ukuholela izinduna ngo-2016.“Kuvele kwaqhamuka umuntu othe naye uyinduna. Impilo yakhe ibisengcupheni ngoba ubeseze wathenga ngisho isibhamu esisemthethweni ethi uzama ukuzivikela.”Njengoba sekusondele amaholidi kaKhisimusi, uDlamini uthe unovalo lokuthi njengoba izinduna eziningi zibulawa ngazo lezi zikhathi.Zingaphezu kuka-22 izinduna ezisasanda kubulawa KwaZulu-Natal.UNgqongqoshe wezokuBusa ngokuBambisana neziNdaba zoMdabu KwaZulu-Natal, uMnuz Sipho Hlomuka, ukugxekile ukubulawa kukaHlabisa.“Ukubulawa kwenduna uHlabisa kusawukuqhubeka kokuhlaselwa kobuholi bomdabu KwaZulu-Natal yilabo ababubukela phansi. Sifuna amaphoyisa aphuthumise uphenyo lwawo ukuze ziboshwe lezi zigilamkhuba.”Okhulumela amaphoyisa aKwaZulu-Natal, uCaptain Nqobile Gwala, uthe amaphoyisa aphenya icala lokubulala kodwa bekungakaboshwa muntu.",Uvalo ezinduneni kudutshulwa enye yafa
"IDemocratic Alliance (DA) eKapa izimisele ngokuqhubeka nokuchibiyela umthetho sivivinyo ovumela ukuthi kudayiswe utshwala ezikoleni, iSchool Education Amendment Bill.Yize ngoLwesithathu  kube nenkulumo mpikiswano eshubile esishayamthetho amalungu eDA agcine evotele ukuthi uchitshiyelwe lo mthetho kodwa kulindeleke ukuthi isinqumo esizonika umkhombandlela sibe namuhla.Emhlanganweni wangoLwesithathu indlela obekushube ngayo amanye amalunga esishayamthetho asolwe ngokusabisa usihlalo wekomidi uMnuz Basil Kivedo.Ukuphasiswa kwalomthetho kuzobe kusho ukuthi kuvumelekile ukudayiswa nokuphuzwa kotshwala ezikoleni nasemcimbini yezikole, ngaphansi kwesimo esiqashiwe.Izikole ezinesifiso sokwenza imcimbi ozobe kudayiswa noma kuphuzwa khona utshwala kufanele zifake isicelo eMnyangweni wezeMfundo eWestern Cape. Ngemuva kwalokho, isicelo sibe sesibhekisiswa yisigungu esengamele isikole bese sikhipha umyalelo.Emhlanganweni, amalungu esishayamthetho e-ANC,  uMnuz Theo Oliver noMnuz Cameron Dugmore bebeshayisana ngamakhanda noSekela Sihlalo weKomidi uNksz Lorraine Botha. U-Olivier uthe abaningi abavumelani nalomthetho wokuphasiswa kokudayiswa kotshwala ezikoleni.“Mingaki imibono evela kumalungu omphakathi aphikisanayo naloludaba?, Iningi labantu liyaphikisana nokuphasiswa kwalomthetho, uqhubeka kanjani nawo? Uqhubeka ngaphansi kwasiphi isisekelo?” kubuza u-Oliver.U-Adv Lynn Coleridge-Zils, owumqondisi wenqubomgomo eMnyangweni wezeMfundo eWestern Cape uthe zibalelwa ku-83 izikole eziwesekayo lo mthetho.Ngesikhathi uDugmore ecela imininingwane yezikole eziwu-83 okuthiwa ziyaweseka lo mthetho, uColeridge-Zils uthe akanayo.Usotswebhu omkhulu weDA, uMnuz Mark Wiley, uthe imicabango yokuthi wonke umuntu uyawuchitha lo mthetho ayilona iqiniso.“Uyesekwa lo mthetho, kube nezikole eziwesekayo. Amaqembu,abafundi abadala nezinhlangano ezizimele abakwazi ukwenza imicimbi enotshwala ngenxa yomthetho okhona njengamanje.”",IDA isahlabela phambili nowokudayiswa kotshwala ezikoleni
"UMBIKO woMvikeli woMphakathi mayelana nokubulawa nokukhishwa ezindlini kwabantu ehostela eGlebelands, eMlaza, uveza ukuthi uMkhandlu weTheku namaphoyisa bahlulekile ukwenza indawo iphephe.Umbiko okhishwe nguMvikeli woMphakathi, u-Advocate Busisiwe Mkhwebane, izolo uveze ukuthi umkhandlu namaphoyisa bahlulekile ukwenza kahle umsebenzi wabo.Okunye okuvele embikweni wukuthi umkhandlu awunawo amandla enele ekufakweni kwabantu ezindlini ehostela okwenza kube khona abantu abazicebisayo ngalakho.UMVIKELI woMphakathi, u-Advocate Busisiwe Mkhwebane, osola uMkhandlu weTheku namaphoyisa ngokuhluleka ukuvikela abantu basehostela eGlebelands eMlaza“Yize izikhulu zomkhandlu zithi kunabantu abawu-11 380 ababhalise emabhukwini abo kodwa amaphoyisa wona enze izethulo ezithi okwamanje bangaphezu kuka 19 000 abantu abakhona, okuyinto umkhandlu ongazange uyiphike,” kusho umbiko.Usola umkhandlu ngokwehluleka ukusebenzisa imigomo yasehostela eyashaywa ngo-1998.Umgomo wamahostela uthi umkhandlu kumele ube nezindawo zokuqashisa ezihlanzekile futhi okuphephile ukuhlala kuzona.“Kuyadumaza ukuthi ngemuva kweminyaka ewu-18 kwashaywa lo mgomo kodwa umkhandlu weTheku ubukeka ungamelani nawo,” kuqhuba umbiko.UMkhwebane uthe amaphoyisa ehlulekile ukwenza umsebenzi wawo wokuvikela abantu nokulwa nobugebengu eGlebelands.Umbiko uphinde uveze ukuthi namaphoyisa omkhandlu ehlulekile ukwenza umsebenzi wawo wokuvikela ubugebengu ehostela.UMkhwebane uphinde waveza ukuthi sincane isibalo sabantu ababoshwayo nabashushiswayo mayelana namacala athinta iGlebelands.Uphenyo ngokubulawa kwabantu luqale ngemuva kokuthi kwafakwa isimangalo ehhovisi loMvikeli woMphakathi ngo-2015 nguSolwazi uMcquoid Mason, ongumengameli weCommonwealth Legal Education Association. UMason wakhala ngendlela okubulawa ngayo abantu ehostela.Ngesikhathi sophenyo, umvikeli woMphakathi wanika ithuba umkhandlu weTheku nebamba likaKhomishana wamaphoyisa esifundazweni ukuba baphendule ngezinsolo ezibhekiswe kuboUMkhwebane uphinde wathola ukuthi uMnyango wezokuThuthukiswa koMphakathi wehlulekile ukusiza abantu abangabagilwa bodlame ehostela.IMeya yoMkhandlu weTheku neBamba likaKhomishana wamaphoyisa esifundazweni, uGeneral Bheki Langa, banikwe izinsuku eziwu-30 ukuze basho izinhlelo zabo mayelana neziphakamiso ezenziwe kubona.INhloko yezokuXhumana eMkhandlwini weTheku, uNksz Tozi Mthethwa, ithe umkhandlu uzowubheka umbiko bese uyaphendula kuMvikeli woMphakathi.Amaphoysa athe iziphakamiso eziningi zoMvikeli woMphakathi ngasohlangothini lwawo sezenziwe.",‘Bahlulwa ukwenza iGlebe iphephe’
"UMQEQESHI weKaizer Chiefs uGavin Hunt, akazimisele ngokubekezelela abadlali abasebancane, abazophuma endleleni ngenxa yodumo.UHunt ufike kwiChiefs waphoqeleka ukuthi adlalise abadlali abasebancane ngenxa yesigwebo esidonswa yiqembu, sokungakwazi ukusayinisa abadlali abasha. Kulaba badlali kubalwa uNkosingiphile Ngcobo (21), Happy Mashiane (23) noDarrel Matsheke. Sebephenduke izintandokazi kubalandeli baMakhosi, ikakhulukazi uNgcobo osedlale imidlalo engu-12 washaya amagoli amathathu, noMashiane oseshaye inethi kabili emidlalweni eyisihlanu ayidlalile.Eminyakeni edlule iChiefs ihluphekile ngabadlali abasebancane abagcina bewuhlupho, bangene ezinkambeni sikaFaro emuva kokukhushulelwa esikimini esikhulu. Kulaba badlali kubalwa uThabiso ""Skapi"" Malatsi, Junior Khanye, Jabu Mahlangu nabanye.""Iqembu selibe nabadlali abaningi abanjalo. Asibadingi labo badlali. Uma ngisekhona lapha, ngeke babekhona. Sesibe nabo abambalwa eminyakeni edlule abadale izinkinga. Uma ngisekhona ngeke babekhona abanjalo. Ngiseqiniseko salokho,"" kusho uHunt.Ukhuluma kanjena nje, uHunt usanda kuncoma abafana abancane ngendlela abazimisela ngayo kusukela ebanike ithuba esikimini. Ngaphansi kuka-Ernst Middendorp, kade bengadlali njalo oNgcobo noMashiane. Manje babukeka bezelwe kabusha ngaphansi kukaHunt. Lo mqeqeshi uncome uNgcobo wathi unekhono elimangazayo futhi udinga ukuhlala ezindaweni eziyingozi ukuze iqembu lizodla ngaye. Mayelana noMashiane uthe umthande eqala ukumbona ngoba uwuhlobo lwabadlali abagoba kahle ibhola.IChiefs engakahlulwa emidlalweni emine yakamuva, izinzile kwi-top 8. Isendaweni yesikhombisa ngamaphuzu angu-15 emuva kwemidlalo engu-13. Ngempelasonto ibuye nephuzu ibambana neStellenbosch eKapa.Kusasa Amakhosi azokwamukela iBaroka emdlalweni weDStv Premiership eFNB Stadium ngo-5 ntambama. NgoMgqibelo azobhekana ne-Orlando Pirates emdlalweni wabakhaya baseSoweto e-Orlando Stadium.""Angikawucabangi umdlalo wabakhaya. Kusafanele silungiselele owangoLwesibili. Angikwazi futhi ukuphumuza abadlali. Kufanele siqhubekele phambili. Ukushaya igoli kuyakunyusa njengeqembu, ubenento ozobambelela kuyona. Sidinga ukwenza lokho kuyona yonke imidlalo. Uzolimala uma ungawasebenzisi amathuba, ""kusho uHunt.",UHunt uthi ngeke abamele abadlali abahluphayo
"UKHALA ezimathonsi ngokulimala kukaJoseph Molangoane, umqeqeshi weKaizer Chiefs uGiovanni Solinas owine umdlalo wakhe wokuqala njengomqeqeshi waMakhosi.IChiefs idlulele kowandulela owamanqamu weMTN 8 emuva kokwehlula iFree State Stars ngo 3-0 eFNB Stadium, eNasrec, ngoMgqibelo ebusuku. Amagoli alethe injabulo kubalandeli ashaywe nguDumisani Zuma, Leonardo Castro noKhama Billiat. USolinas ubekade esishintshile isikimu aqale ngaso emidlalweni yeligi emibili edlule adlale kuyona ngokulingana ngo 1-1 neMamelodi Sundowns, wahlulwa yiBidvest Wits ngo 3-1. Kubadlali abathole ithuba lokuqala umdlalo kukhona uMolangoane, Zuma noSiyabonga Ngezane. Ukushaya into ecokeme kweChiefs kuphenduke usizi ngesikhathi uMakhehleni Makhaula weStars ephula uMolangoane esiwombeni sesibili. Ngaphandle kukaMolangoane, uSiphelele Ntshangase, ogcine eqokwe njengomdlali ovelele, akawuqedanga umdlalo ngenxa yokulimala eqakaleni.Ngesikhathi ekhuluma nabezindaba ngemuva komdlalo, uSolinas ubezwakala ukuthi ubambe izinyembezi.“Ngijabule ngomphumela womdlalo kodwa ngiphatheke kabi ngomdlali wami. Kodwa lena impilo, linjalo ibhola. KuNtshangase akukubi kangako, ngikholwa wukuthi uzoshesha ukululama.Abadlali bami bashaqekile ngokulimala kukaMolangoane, abanye baphatheke kabi kakhulu. URama (Ramahlwe Mphahlele) kade ngikhuluma naye, ushaqekile. Balahlekelwe nguzakwabo, silahlekelwe ngumdlali obalulekile.Umlenze wakhe uphukile. Ngeke sibe naye isikhathi eside. Okubuhlungu ukuthi kade edlala umdlalo wakhe wokuqala kule sizini. Anginawo amagama okuchaza indlela engizizwa ngayo. Esingakwenza wukumbeka emkhulekweni,” kusho uSolinas ngosizi.IChiefs ishaye into ecokeme, kubhoke uNtshangase, Billiat noCastro. Izinkonondo zabalandeli ngokudlaliswa kwabadlali abadala zizwakele kwazise bakujabulele abakubone enkundleni. IChiefs izovakashela iBaroka emdlalweni we-Absa Premiership ePeter Mokaba Stadium, eLimpopo kusasa ngo-7.30 ebusuku.“Lo mdlalo ubukade ubalulekile, owomkhumulajezi lapho kuwukuthi uyaqhubeka noma uyaphuma. Alikho ithuba lesibili. Sidlale kahle, sakha amathuba amaningi. Ngiyaziqhenya ngabadlali bami. Manje kudingeka sisebenze kanzima, silungiselele umdlalo olandelayo, sinyuse izinga ngoba ngiyazi ukuthi sisengafinyelela kwelinye izinga. Abadlali sebeqala ukuyiqonda indlela engifuna sidlale ngayo kodwa kusekhona okufanele sikulungise. Ngesikhathi sihamba phambili ngo 2-0 bekufanele sigcine ibhola kakhulu kodwa besilisheshisa kungenasidingo,” kusho uSolinas.Mayelana nomdlalo neBaroka uthe: “Kule ligi awukho umdlalo olula. Kule ligi wonke umdlalo yimpi. Alikho iqembu elilula. IBaroka iyiqembu elihle. Emdlalwen odlule ihlule iCape Town City ngo 2-1. ICape Town City iyiqembu eliqinile. Kuzoba wumdlalo onzima ikakhulukazi njengoba bekade bengadlali, bephumule. Ngaphezu kwalokho sizohamba, asikho isikhathi sokuphumula. Nginezinsuku ezimbili zokubheka iqembu lami, ngithathe isinqumo ngoba mhlawumbe sidinga ukushintshanisa abadlali. Kodwa ngifuna ukukhuluma nabadlali kuqala.”",USolinas ubalisa ngoMolangoane
"INKANTOLO eNkulu eThekwini ibabaze izigwebo ezishaqisayo ezinikezwe abalahlwa amacala okudlwengula eNkantolo yeMantshi eMlaza eminyakeni edlule. Le nkantolo ibinquma odabeni olufakwe yizishoshovu ezilwela amalungelo ezingane nabesifazane ezikhalaze ngezigwebo ezikhishwa yiMantshi yaseMlaza beyisola ngokuba nesandla esithambile kubadlwenguli. Le mantshi itholwe inesandla esintengayo ngesikhathi kubuyekezwa ukwahlulelwa kwamacala amathathu okudlwengulwa kwezingane eminyakeni eyedlule. Ukubuyekezwa okukhethekile okwethulwe eNkantolo eNkulu eThekwini phambi kwamajaji amabili kuveze ukuthi izinqumo zemantshi uK Bodlani ""ziyethusa"" futhi ""ziphikisana"" nomgomo wesigwebo sikadilikajele kulabo abadlwengula abantwana.Emacalweni abuyekeziwe kuvele ukuthi, uBodlani wagweba umsolwa iminyaka eyisihlanu, elengiswe iminyaka eyisikhombisa, ngokudlwengula indodakazi yakhe eneminyaka engu-11, kanti omunye umsolwa wagwetshwa iminyaka engu-10, eyisihlanu kuyona elengisiwe ngokudlwengula intombazane eneminyaka engu-10.Komunye umsolwa wesithathu wamgweba iminyaka emine elengiswe iminyaka engu-15 ngokudlwengula intombazane eneminyaka engu-15. Ecaleni lesine lokudlwengula wagweba umsolwa iminyaka engu-25, engu-18 kuyona ingeke ibe nawo ushwele. Emacaleni okuqala amathathu, ukugweba kukaBodlani kuchazwe njengokululaza ukusingathwa komthetho.""Umphakathi uzolahlekelwa yithemba ekufakweni kwezigwebo yizinkantolo kanti futhi uzoshaqwa ukuthi labo abanukubeza izingane bazodedelwa babuyele emphakathini,"" kusho ijaji.Amajaji avumile ukuthi uma kwethulwa isigwebo kufanele kube nozwelo, kepha uBodlani ""wenganyelwa kakhulu uzwelo"" waze wakhohlwa ukubheka ubucayi bamacala.""Izigwebo azihambisani nawo wonke la macala. Ecaleni lokuqala, imantshi ibone kungcono ukuthi umntwana abhekane nalowo ohlukumeze ukumethemba kwakhe wamdlwengula,"" kusho umbhalo.""Ecaleni lesibili imantshi ikushaye indiva ukuthi umsolwa wabeka isisulu engcupheni yokwesuleleka ngesifo i HIV. "" Ecaleni lesithathu kuvele ukuthi uBodlani wavumela ukusetshenziswa kobufakazi obungakaze bethulwe enkantolo njengengxenye yesizathu sesigwebo ayesikhipha.Isinqumo sokubuyekezwa siyale ukuba womane lamacala aqulwe kabusha eNkantolo yeMantshi yaseMlaza ngaphambi kwenye imantshi.Oyisishoshovu samalungelo ezingane, uJoan van Niekerk uthe, lezi zigwebo zethulwe ngaphandle kokubhekwa kokuhlukumezeka kwezisulu nokuthi abasolwa bazokwazi yini ukushintsha.""Siyazi ukuthi abantwana belulama ngokushesha emzimbeni kodwa kukhona nokuhlukumezeka komoya. Umntwana odlwengulwe ubaba wakhe kuyahlasimulisa ngoba nguyena okufanele amvikele,"" kusho yena.Umqondisi weWomen and Men Against Child Abuse, uMiranda Jordan uthe, isinqumo sokubhekwa kabusha kwezigwebo ""sihle kakhulu"" kodwa kufanele kuthathwe izinyathelo ukuze kunqandwe le mantshi.""Leli cala lincisha isisulu ubungane nobudala baso, kanti kukhona ukulimala emzimbeni nasemoyeni. Ukulimala kwengane kuyahlala ngoba ingane idinga ukwelulekwa ngokwengqondo isikhathi eside. Umthetho uthi abatholakale benukubeza izingane kumele bagwetshwe iminyaka engu-25 kuya phezulu.""",Kugxekwe ijaji elifaka uswazi oluncane kubadlwenguli eMlaza
"MBONGISENI BUTHELEZII SIKHULU esiphezulu seSouth African Football Association (Safa), uDennis Mumble, sithe bazoludingida ngempelasonto udaba lomqeqeshi weBafana Bafana, u-Ephraim “Shakes” Mashaba.UMumble ubekhuluma nezintatheli eSafa House izolo ngesikhathi kuqhathwa amaqembu azodlala kuma-Pay-Offs e-ABC Motsepe League aqala ngesonto elizayo eBloemfontein.“Ngempelasonto kuzoba nomhlangano wekomidi elibhekelele ukusebenza kwabaqeqeshi bamaqembu esizwe. Lizodingida ikusasa likaMashaba. Naye uzokwethula umbiko wakhe ngokuthi kuhambe kanjani ngemidlalo yokuhlungela i-Afcon. Lizobe selisitshela ngokufanele kwenziwe,” kusho uMumble.Uthe nosomaqhinga weSafa, uNeil Tovey, kuwumsebenzi wakhe ukuqinisekisa ukuthi izinsiza ziyatholakala kuzona zonke izifunda zeSafa.“Kufanele kuthuthukiswe onompempe nabaqeqeshi, nokho okuyinto engeke yenzeke ngeminyaka emibili nje kuphela. Kuhle ukubona abadlali abafana noKeagan Dolly abebedlala emaqenjini amancane sebeseqenjini elikhulu.” kusho uMumble.UDolly ushaye amagoli amabili ngesikhathi iBafana iguqisa iGambia ngo 4-0 ngempelasonto kowokuhlungela i-Afcon.Ngokubona kukaMumble izinto kuBafana zibhimbe emidlalweni emibili yokuqala yokuhlunga. Elakuleli lavula ngo 0-0 libambana neGambia ekhaya kwathi ekuhambeni lathelwa phansi yiMauri-tania ngo 3-1.“Ngingathi izinto kazihamba kahle emidlalweni yethu emibili yokuqala. Bathi ihhotela ababehleli kulona belilihle kodwa abadlali babengeneme ngalo. Uzosichazela ukuthi kwenzekani ngoba i-Afcon neNdebe yoMhlaba kubaluleke kukhulu yize i-Afcon ilandela ngemuva. Nokho uma wenza kahle kokunye, maningi amathuba okwenza kahle nakokunye. Manje sesizobheka iNdebe yoMhlaba eRussia (ngo-2018),” kusho uMumble.Uzichithile izindaba zokuthi bazingela uGavin Hunt ukuvala ngaye isikhala sikaMashaba.“Akekho owethu oke wakhuluma ngoHunt. Lo muntu unenkontileka neqembu lakhe (iBidvest Wits),” kusho uMumble.",Isazodingidwa ekaShakes Mashaba
"KUKHONJWA abasakazi ababili abanesibongo esifanayo nesikhulu esithize soKhozi FM ngokwesula emsebenzini kukaNonhlanhla ‘Mdonso’ Ngcobo ngoLwesithathu ekuseni.Ngokusho komthombo ongaphakathi kulo msakazo, abasakazi nalesi sikhulu (esiwagodlile amagama abo ebebefaka ingcindezi yokuthi uMdonso athathe isinqumo sokuhosha imfe kulesi siteshi esihamba phambili eNingizimu Afrika nase-Afrika jikelele.UMdonso, obesakaza noZimiphi ‘Zimdollar’ Biyela uSigiya Ngengoma futhi bezibiza ngeZimdonso, uthe ushiye oKhozini ngenxa yengcindezi nokusatshiswa obese kuqhubeke isikhathi eside selokhu aqashwa kulo msakazo.Uqhuba umthombo uthe abasakazi basekhempini eyodwa nalesi sikhulu futhi bebesabisa uMdonso ukuze kubuyele omunye wabo kuSigiyaNgengoma.“Akungasolwa nje abalandeli nabaculi bakamaskandi, yilaba basakazi ebebengamfuni uMdonso ngoba befuna kuqashwe bona ohlelweni. Le nto ayiqali manje, baningi abasakazi asebeke bahlangabezana nenkinga yokusatshiswa kodwa bona babekezela. Indaba isuka emakhempini angaphakathi emsakazweni. Nawe njengoba wazi ukuthi uma kulwa izindlovu, wutshani obuqothukayo. Ngakho noMdonso uphenduke utshani.”FUNDA: 
Ukhale ngokusatshiswa osule oKhoziniEbuzwa uMdonso ngala mahlebezi, ucele ukungabe esaphawula lutho. Nomunye umthombo ongaphakathi uthe uMdonso ubeyisisulu sokungazwani kwabaphathi besiteshi.“Uzokhumbula ukuthi kunesikhulu esathatha isinqumo sokuthi kuyosakazwa umcimbi kaMroza Fakude kwaHlabisa kodwa kwanesinye esishaya phansi ngonyawo ekubeni kwase kumenyezelwe emsakazweni ukuthi uKhozi luzobe lusakaza bukhoma.”Omunye umthombo uthe yize kunabasakazi abaxoshisa abanye kodwa kunezikhulu zomsakazo ezishaya phansi ngonyawo.“Zithi ngeke labo basakazi abasolwayo baze babuyele kuSigiya Ngengoma, kunalokho kungasakaza uZimdollar yedwa. Abavele bakhohlwe ngoba izikhulu lezo azihambisani nokubuyiswa kwabo. Umthombo uphinde wadalulalu ukuthi kungase kube nezingxoxo phakathi kwabaphathi noMdonso njengoba kunabanye abacabanga noma abakholwa wukuthi lo msakazi uthathe ngamawala, mhlawumbe yisimo esingalungiseka lesi,” kuphetha umthombo wesithathu.Imizamo yokuthola umphathisiteshi uSbongi Ngcobo ukuba aphawule ayiphumelelanga ngenxa yokuthi ucingo lwakhe beluvaliwe futhi akawuphendulanga umyalezo athunyelelwe wona nge-SMS.Okhulumela iSABC uNksz Neo Momudu wenqabile ukuphawula ngoba ethi usalinde incwadi ezikhulwini zoKhozi FM.",Kusolwa abasakazi nesikhulu ngolukaMdonso
"Ukufika kwe-internet kule minyaka kuyishintshe kakhulu impilo. Kwafika neselula okwenza kwaba lula ukuxhumana. Yize ukufika kweselula kwathuthukisa indlela yokuphila, ushintsho lwangempela lubonakale lapho kufika lawa abizwa ngama-smart phone okwasho ukuthi amaselula asene-internet.Lokhu kwasho ukuthi sesikwazi ukuthola nokuthumela imiqulu (documents), imali, izithombe, umculo nokunye okuningi. Ngisho abantu abangenawo ama-akhawunti asebhange namhlanje bayakwazi ukuthola imali besebenzisa wona belu amaselula ane-internet.Kuningi okushintshile nasezimbonini ngenxa yobuchwepheshe be-internet namakhompyutha. Eqinisweni luningi ushintsho oluzayo njengoba kudlondlobala i-artificial intelligence efundisa amarobhothi ubuhlakani obusezingeni labantu nagaphezulu.Kasisho amarobhothi asemgaqweni lapha, kepha sisho la marobhothi asebenza ezimbonini enza imisebenzi efana nokupenda izimoto, ukuthutha izimpahla nokunye. Okujabhisayo wukuthi lobu buchwepheshe buzonciphisa imisebenzi. Yingakho kufanele sicabange ngamathuba amabhizinisi eza nabo. Kuyimanje baningi abantu abacabanga ukwakha amabhulokisi okwakha ngesikhathi sekwenzeka ukuthi wakhe udonga lwendlu ngosuku olulodwa usebenzisa i-3D printer. Kuningi-ke okwenziwa yila ma-3D printer, ayakwazi ukwenza amathuluzi, izimpahla, amathambo ngisho namalungu omzimba.Lobu buchwepheshe sebuyasebenza kwamanye amazwe nakwezinye izimboni lapha eNingizimu Afrika. Okufanele sikwenze wukuthi sizijube sifune lolu lwazi ngoba umnotho wakusasa uzodinga bona ubuchwepheshe lobu.Maduze nje i-virtual tourism izoba undabuzekwayo lapho abantu bezovakashela amanye amazwe ngaphandle kokushiya amakhaya abo. Lokhu sekuyenzeka ngenxa ye-virtual reality (VR) ekuthatha ikubeke ezindaweni ezikude yize ungakaze usuke ekhaya. Eminyakeni ezayo izimoto zizobe zizishayela zona, zisebenzisa ugesi, okuyosho ukuphela kwamagaraji kaphethroli. Obunye ubuchwepheshe obunzulu butholakala kwezolimo. Ukudla esikuthenga ezitolo kukhiqizwa ngobuchwepheshe obuqinisekisa ukuthi kwanele futhi kuphephile. Ukunisela izitshalo emasimini kuncike ekutheni angakanani amanzi adingekayo ngokutshelwa ngubuxhakaxhaka bemishiin efakwe emhlabathini. Ama-drones, okungamabhanoyi amancanyana azindizelayo, asetshenziswa ukwelusa imfuyo nokuchelela izitshalo ngemithi. Bonke lobu buchwepheshe buzoba yisisekelo somnotho wakusasa kanti ithuba lokuhlomula yilo leli iningi lisalibele.Amanye amazwe ahamba phambili ngobuchwepheshe kanti la ezweni ezinye izinhlanga zingaphambili kwethu ndlu emnyama. Cabanga nje kuthiwa sinikwa ithuba lokumba igolide noma insimbi ezimayini ezabelwe thina. Singakwazi nje ukusuka ekuqaleni kungekho lutho sakhe imayini eqhudelana nezinye emhlabeni? Sinalo ulwazi oluphelele lobuchwepheshe obudingekayo?Wonke umnotho uphethwe noma uzophathwa yilobu buchwepheshe. Nakho ukutshalwa kwemali akusele ngaphandle kulolu shintsho oluza nobuchwepheshe. Kunenqwaba yama-Apps umhlaba wonke okuhweba amasheya nokukhetha izinkampani ongatshala kuzona imali. Ngaphandle kobuhlakani be-internet namakhompyutha bekungaba nzima ukukhetha amasheya azodla umhlanganiso. Ngisho yona imali ye-internet efana ne-bitcoin isebenza ngabo ubuchwepheshe. Kusobala-ke ukuthi ukuze ube namathuba okwenza kahle ekutshaleni imali, kufanele wazi ngalobu bucwepheshe.Kungenjalo siyogcina ngokuthola imvuthu ngoba singenazo izikhali zokulwa lempi yomnotho.Yize obunye balobu buchwepheshe sebukhona empilweni yethu, ushintsho oluningi lulindeleke kule minayaka engu-20 kuya kwengu-30 ezayo. Akulula ukubona kude kangaka kodwa iyona indlela yokusungula amabhizinisi ayizikhondlakhondla. Uma kungenzeki kithina kufanele kwenzeke ebantwaneni bethu.Ngeke kusisize ngalutho ukubeka izaba, izingane zethu kufanele ziqhubeke nalokho esesikuqaleli. Cishe iningi lethu angeke lisakwazi ukufunda umongo walobu buchwepheshe kodwa singafunda ngemisebenzi yakho ukuze sizibeke emathubeni okuhlomula ngokomnotho.Ngaleso sikhathi singakhuthaza izingane zethu ukuthi zifunde kabanzi ngobuchwepheshe ukuze zincintisane nezinye izinhlanga emhlabeni jikelele.Uma siqhubeka singazihluphi ngolwazi lobuchwepheshe siyosala sinkemile ziqhubeke ezinye izinhlanga zigibele emakhanda ethu.Sishayele ku-031 829 5820. Sithinte kule email address [email protected]Thumela uWhatsApp ku-083 354 8794 ujoyine UbuntuWealth group. Hheshe!",Ubuchwepheshe namathuba okwakha umnotho
"IPHINI likaMengameli waseNingizimu Afrika, uMnuz Cyril Ramaphosa lithembise ukuthi lizoletha abatshalizimali kuleli njengoba lizobacela ukuthi beze kuleli uma seluya emhlanganweni weWorld Economic Forum (WEF), eDavos, eSwitzerland ngesonto elizayo.URamaphosa uzohamba nongqongqoshe ababhekele ezomnotho nosomabhizinisi ngoJanuwari 23 kuya kuJanuwari 26 uma eseyohlangana nabaholi bomhlaba engqungqutheleni yeWEF.“Ngizozikhulumela mathupha nabatshalizimali ngisizwa wosomabhizinisi bakuleli. Angingabazi ukuthi ngizobuya nabantu abazofaka imali emnothweni wethu, badale amathuba omsebezi, kuthuthuke umnotho.Sizolaya labo abazitshela ukuthi izwe lethu ngeke liphumelele, ngokuqinisekisa ukuthi sakha isithombe esihle kubatshalizimali,” kusho uRamaphosa.Amazwi akhe enanelwe nguMnuz Bonang Mohale oyisikhulu esiphezulu kwaShell SA obuye abe yisikhulu seBusiness Leadership South Africa (BLSA) othe bazosebenzisana nohulumeni ukunxenxa abatshalizimali.“Besiphatheke kabi ngoba ukwehliswa kwezwe lethu kwezomnotho kwakhe isithombe esibi kubatshalizimali kodwa sizimisele ukusebenzisana nohulumeni uma eshaya imithetho noma enza izinguquko, ukuze siqinisekise ukuthi umnotho uyakhula,” kusho uMohale.Uthe umhlangano weWEF uyithuba lokuthi bahlangane nabanye abaholi bamabhizinisi babaqinisekise ukuthi iNingizimu Afrika ilindele abatshalizimali futhi umnotho wayo uzokhula.“Abatshalizimali sizobakhombisa ukuthi iNingizimu Afrika yizwe elilwa nenkohlakalo, elinezinkantolo ezizimele kanjalo namabhange azimele. Wumyalezo esiyowusabalalisa loyo,” kusho uMohale.",URamaphosa nethemba ngabatshalizimali
"ISITESHI sakwaBET Africa (DStv channel 129) sithi sikujabulele ukwethulela abantu umdlalo wokuqala wamahlaya ovutshelwe kuleli.Kusukela ngoJanuwari 21, kulesi siteshi kuzokhonjiswa umdlalo iBlack Tax, okuzobe kulingisa kuyo intokazi esinegama kulo mkhakha uJo-Anne Reyneke. Kulo mdlalo uzobe elingisa indawo kaThuli Dlamini.Lo mdlalo ngeke nje ugcine ngokukhonjiswa kulesi siteshi kodwa nakwiShowmax uzokhonjiswa njalo ngoLwesibili uma usuqalile. Ekhuluma ngokuba yingxenye yalo mdlalo uJo-Anne, uthe uyakuthokozela ukuphinde abe yingxenye yomndeni wakwaBET Africa.“Bengisanda kwethula uhlelo oluthi Single Parent Looking for Love, kusona lesi siteshi, ngijabule ngokuphinde ngibe yingxenye yaso. Lesi siteshi singezinye esilokhu siqhubekile nokubeka abantu abamnyama kukhona konke esikwenzayo njengoba siqhubeka nokukhiqiza izinhlelo nemidlalo evutshelwe kuleli. Umdlalo uzogxila ekutheni kukhona konke okwenzayo empilweni beka umndeni wakho phambili futhi ubabonge kukhona konke abakwenzela khona futhi ubeke ngisho impilo yakho engcupheni ukuze ubavikele.”Uthe bemtshela ngalo mdlalo wajabula kakhulu ukuba yingxenye yawo njengoba uphinde ukhulume ngomndeni wabantu abasebancane abamnyama.“Umndeni ozogqama uzama ukulungisa impilo yawo emuva kokuthi ugogo nomkhulu wakhona izinto zingabahambelanga kahle empilweni. Isifundo nje esizofundwa abazowubuka ukuthi zonke izinto zizolunga futhi abantu kumele bakubonge konke abanakho.”UMonde Twala, wakwaBET, uthe kube yintokozo kubona ukukhiqiza lo mdlalo wokuqala wamahlaya kuleli ngaphansi kwabeBET.“Zingu-13 iziqephu ezizobonakala zalo mdlalo. Isigaba sokuqala sika-2020 sizoba ngesikhulu kakhulu esiteshini sakwaBET Africa njengoba sizobe siqale neminye esisayipheka okwamanje,” kusho uMonde.Abanye abalingisi abazobonakala kulo mdlalo uClementine Mosimane, Mandla Jwara, Jason Goliath, Sne Dladla, Daniel Janks nabanye.",I-BET Africa izohlekisa ababukeli ngeBlack Tax
"UMASIPALA waseThekwini ukhungathekile ukuthi uzozithola kanjani izigidi zamaRandi ozikweletwa yinkampani yamabhasi iTansnat.Lesi kweletu seminyaka sesikhule saze safika kuR598 million.Lezi nhlangothi zombili zibambene ngezihluthu ezinkantolo, okwenza kube nzima ukuthola isisombululo kule mpicabadala.Izolo lo masipala uveze ukuthi usunongabazane ukuthi lesi kweletu siyoke sikhokheke, waphakamisa ukuthi umhlangano womkhandlu ubhunge ukuthi lolu daba lungasonjululwa kanjani.ITansnat ilawula amabhasi akwamasipala kanti isikweletu sayo kuthiwa sisuka ekuhlulekeni kwayo ukukhokhela ukusebenzisa izinsiza zikamasipala.Le nkampani iyona ekweleta imali eningi kunazo zonke izinkampani ezikweleta lo masipala.Isikhulu sezimali kumasipala, uMnuz Krish Kumar, utshele umhlangano wesigungu esiphezulu izolo ukuthi umkhandlu kuzofanele uthathe isinqumo ukuthi kwenziwa njani ngalesi sikweletu.“Kunongabazane ngalesi kweletu njengoba impi yezomthetho phakathi kukamasipala nenkampani yamabhasi isithathe isikhathi eside. Umhlangano womkhandlu kuzofanele uthathe isinqumo ukuthi kwenziwanjani ngalesi kweletu?” Ohola inguyazana ye-DA kulo mkhandlu, uNksz Nicole Graham, uthe angeke bevume ukuthi lesi kweletu sisulwe.“Angeke sivume ukuthi kube nesixazululo sezepolitiki. Akulungile ukuthi amanye amabhizinisi nezakhamizi babhekana nolaka lukamasipala uma bekweleta kepha uTansnat wona uzoyekwa.”Umbiko othulwe uKumar kulo mhlangano, uveze ukukhula kwemali ekweletwa lo masipala.Kuvele ukuthi lo masipala ukweletwa imali enguR14.7 billion, okukhombisa ukukhula ngoR1.9 billion uma kuqhathaniswa nesikhathi esifanayo ngonyaka owedlule.UKumar uthe lokhu kwenziwe umthelela ongemuhle wokubhebhetheka kobhubhane iCorona okuphazamise ukusebenza kwamanye amabhizinisi kwaphinde kwaholela nasekulahlekeni kwemisebenzi.Lo mbiko uphinde waveza ukuthi umasipala ulahlekelwa ingxenye eningi yamanzi owathengayo ngenxa yamapayipi avuzayo nokuntshontshwa kwamanzi.Kuvela ukuthi ulahlekelwa u-51% wamanzi owathengayo, nagcina ngokugobhoza phansi ngenxa yamapayipi avuzayo kanye nezakhamizi ezizitapelayo emanzini kamasipala.UKumar uveze ukuthi lesi sibalo sokulahleka kwamanzi siphezulu kakhulu kunaleso esijwayelekile.“Ngokujwayelekile isibalo siyaye sibe phakathi kuka-15% no-30% kepha umasipala ukhombisa ukuthi ulahlekelwa u-51%, okungaphezulu kwalokho okujwayelekile.”Lo mbiko uveze ukuthi lo masipala ulahlekelwa u-11.8% kagesi ngenxa yokuntshontshwa kwawo.Ngokujwayelekile omasipala balahlekelwa phakathi kuka-7% no-10% kugesi. I-DA ithe kuyakhathaza ukuthi umasipala ulahlekelwa inqwaba engaka yamanzi.“Ukulahlekelwa ngamanzi amangaka kusho ukuthi silahlekelwa izigidi zamaRandi ngoba la manzi siwathenga ngemali eshisiwe,” kusho uNksz Graham.",ITheku lixakwe isikweletu seTansnat
"USALE udidekile umndeni wesalukazi esineminyaka engu-81 esitholwe sizilengisile ethoyilethi emzini waso eMondlo.UNkk Philile Mdletshe utholwe umakoti wakwakhe ezilengise ngentambo yokutheza ethoyilethi ngeSonto emini kodwa okuxaka umndeni wukuthi akabikanga lutho obelumphethe kabi.Kuthiwa waphuma sengathi uya endlini encane wangabe esabuya.Umakoti kuthiwa uthuke ezithela phezu kukanina eselenga endlini encane kungekho nencwadi ayibhalile ngokuthi kungani ezilengisile.Okhulumela amaphoyisa KwaZulu-Natal, uLt Col Thulani Zwane, uthe kuvulwe idokodo ngokushona komuntu.“Amaphoyisa aseMondlo avule icala kulandela ukuzilengisa kowesifazane osemdala ethoyilethi lakwakhe. Imbangela yalokhu ayaziwa,” kusho uZwane.Amadodana kamufi, oMnuz Siphesakhe noSandile Mdletshe bathe bashaqekile ngokwenzekile.“Sididekile ngempela ngokuthi kwenzekeni njengoba umama ekhethe ukuba azilengise. Bengingekho ekhaya, ngithole ucingo nje selungazisa ngokwenzekile. Umama ubesemdala, bengingalindele ukuthi kungenzeka lokhu. Ubehlala ngokugula lokhu kwabantu abadala, ephathwa amadolo nokunye nje kodwa akukho obekungenza sisole ukuthi angazibulala,” kusho uSandile.Lo mndeni uthe ngelanga lesigameko umufi wavuka ngo-10 ekuseni, wadla. Kukhona umakhelwane ayehlezi naye endlini bezixoxela. Uthe esehamba, umufi waphuma engumuntu oya endlini encane.Ngokusho komndeni izintambo zakhe zokutheza bezihlala endlini yakhe. Kusolwa ukuthi intambo ayisebenzisile ngenye yezintambo atheza ngazo.Umufi kuthiwa akayena umuntu obejwayele ukukhononda kodwa ubevame ukugula adlikize abuye asinde.Umndeni uphinde waveza nokuthi umufi ubevame ukuthi uzozibulala kodwa angabiki isizathu. Bathe lokho bebengakunaki ngoba bebethi ukhulunyiswa wukuguga.",Indida ngesalukazi esizilengisile
"Ngesikhathi umdlalo uqala, uqhamuke nenqwaba yabantu abebebasha endimeni okuhambe isikhathi bakhombisa ukukhula.Ngalokho Uzalo kumele lunconywe.Kuleli sonto ngike ngacabanga ukuthi empeleni kukhona owesifazane oqale indawo yakhe incane kuZalo kodwa sekuhambe isikhathi waduma.Bengicabanga uNtombifuthi Dlamini, odume ngelikaMadlala kulo mdlalo.Uqale eyilungu lesonto ebelibonakala ngaleso sikhathi kodwa manje lo mdlalo awupheli engavelanga.Indawo ayilingisayo ike yaba ngundaba mlonyeni ngonyaka odlule ngesikhathi eshonelwa ngumyeni wakhe. Waphunyelwa yizizumbulu, ezagcina eziqolwe yisoka ebelithi liyamthanda uSbusiso (Simphiwe Majozi).Njengoba kusanda kuqala isizini yesihlanu nje yalo mdlalo, indawo yakhe kubukeka ikhula futhi kucacela noma ubani ukuthi usahleli kulo mdlalo.Ngibone kungcono kuleli sonto ngikhulume naye ukuze abalandeli bakhe bezomazi kangcono.Ngibe senginxusa inkampani ekhuluma nabezindaba eyingxenye yalo mdlalo ukuthi ingixhumanise naye.Akuphelanga zinsuku zingaki bangixhumanisa naye. Ungowesifazane onomoya ophansi futhi othanda ukuzihlekela.Ungitshele ukuthi uzalelwe wakhulela Kwa-E KwaMashu.Uthi ukhulele koninalume.Ngiyazi le engizoyiveza manje ukuthi izomangaza abaningi.Uyise kaNtombifuthi yingqalabutho eyazakhela igama emsakazweni wesiZulu uKhozi FM, uBongani “Kansas City” Mchunu.“Ubaba nomama abashadanga, lokhu kwenza ukuthi mina nezingane zasekhaya singasishintshi isibongo kodwa ngizalwa uyena uKansas,” kusho uNtombifuthi ngamafuphi.Le ntokazi ithi ukulingisa kuqhamuke isebenza emtholampilo.“Imfundo yami ngiyiphothule Esibonelo High khona, KwaMashu. Ngiqede esikoleni ngathola lo msebenzi emtholampilo kwaze kwaba * -2014 kuqala Uzalo. Sasizihlalele nje nozakwethu ngesikhathi kuqhamuka umfana ethi bafuna abantu abazoba yingxenye yalo mdlalo abazohlala nje esontweni uma kuqoshwa. Safika kukhona abantu abangaphezu kuka-300 ababezozama inhlanhla mina ngakhethwa kubona okuyinto eyangijabulisa kakhulu. Indawo yami beyikhula usuku nosuku. Ngokuhamba kwesikhathi kwathiwa angibhalelwe engizokusho njengomama wasenkonzweni, kwathiwa ngizoba uMama uMadlala.”Uthe ukungena kwakhe kulo mdlalo kumtakule osizini oluningi nomndeni wakhe. Uthe ubebhekene nezinkinga ngemuva kokushona kodadewabo nonina wasala ekhulisa izingane zabo.“Kuyangijabulisa kakhulu ukuba yingxenye yalo mdlalo, kungifundise okukhulu ngokulingisa okuyinto engingasafuni ukuyiyeka. Njengoba sengikwazi nje ukulingisa sengilangazelele ukuthola ukuthola elinye ithuba kweminye imidlalo ukuze ngizokhula. Nabanye ozakwethu abakuwona lo mdlalo bangisize kakhulu bangicathulisa ngaze ngakwazi ukuzilungisa lapha nalapha uma sisebenza njengoba ngingakufundelanga ukuba umlingisi,” kuchaza yena.Ngodaba lwendawo ayilingisayo emenze waduma ngokuqolwa imali abesilisa uthe iyisifundo kubo bonke abesifazane sokuthi kumele bababheke abantu besilisa ababasondeza eduze kwabo.UNtombifuthi uthe naye wayenalo iphupho lokungena emsakazweni ngenxa yokuthi ukuzwa uyise esakaza kwakuhlwanyele okuthile ngaphathi kuyena.Uthe ungumuntu onamahloni kodwa kwithelevishini uyakwazi ukuwafihla angacaci kubantu.Uthe Uzalo wumdlalo omkhulu ake aba kuwona kodwa uke wathi xinti efilimini ethi Matolwane.Kubalingisi athe ubukela kubona yize bebaningi kodwa uthi uLeleti Khumalo udlala indima enkulu kuye.Uma esekhaya uthe uthanda ukuphekela umndeni wakhe ahlanze nomuzi.Uthi akashadile kodwa unazo izingane ezimbili.Uthe uyazifela ngeKaizer Chiefs nomculo ohlukene wakuleli.",Ubonga Uzalo ngokumnyula osizini
"IMEYA yaseGoli futhi ezimisele ngokuqhubeka nalesi sikhundla ngemuva kokhetho lwanamuhla, uMnuz Parks Tau, ithe ukuvakashela kwayo lowo owayenguMengameli wezwe uMnuz Thabo Mbeki, akuhlangene nakancane ne-EFF nayo ebeyimhabele ngoMsombuluko.UTau uthe bekungekona okokuqala evakashela uMbeki kodwa emasontweni amabili edlule ubenaye uMbeki. “Bengikhona emasontweni amabili nohhafu edlule ngizomtshela ngomkhankaso we-ANC ukuthi uhamba kanjani. Into esasiyihlelile ngesikhathi sihlangana ukuthi ngizobuya ngizomethulela labo abangenele ukhetho.”Emhlanganweni wayizolo emzini kaMbeki eRiviera, uTau uthe bathole ithuba lokukhuluma ngokhetho nokuzilungiselela kwe-ANC.Ngohleko olukhulu uMbeki, uphinde amazwi akhe okuthi ngeke asho ukuthi uzovotela liphi iqembu namhlanje.“Ivoti lami liyimfihlo,” kusho uMbeki ekhuluma nezintatheli. Ebuzwa ngomhlangano nobudlelwano anabo ne-EFF, uMbeki uthe uzohlangana nanoma ngubani ocela ukubonana naye.“Iqembu le-EFF licele ukubonana nami. UMmusi Maimane we-DA uke weza wazongibona ekuqaleni konyaka, ngavuma.“IMeya uTau yacela ukuzongibona ngathi ayikho inkinga, angikwazi ukuthi ngixoshe abantu abafuna ukungibona,” kusho uMbeki.Uphinde wacacisa ngokungabonakali kwakhe emikhankasweni ye-ANC wathi yingoba ubengekho kakhulu eNingizimu Afrika ngesikhathi sokukhankasa kodwa ubegxile ezindabeni zase-Afrika.“Nginesiqiniseko sokuthi i-ANC isezandleni zabaholi abakahle futhi abawaziyo umsebenzi.”UMbeki ucele abantu bakuleli ukuthi baphume ngobuningi baye kovota namhlanje. “Kubalulekile ukuba nezwi ekulawulweni komasipala nokuthi balawulwe kanjani.”UNkk Thoko Didiza ongenele isikhundla sobuMeya eTshwane noMnuz Mzwandile Masina ongenele esobuMeya e-Ekurhuleni abakwazanga ukuvakashela uMbeki.ngenxa yeminye imisebenzi.",IMeya ehambele uMbeki ithi akuhlangene nokwe-EFF
"KUDUMA ikhanda kowesifazane waseLovu ophaphame indlu yakhe yomxhaso isihaqwe ngamalangabi.UNksz Sindi Chamane (35) wasePhase1 eLovu, obelele nengane enonyaka endlini eshe ngoLwesihlanu, ebusuku usale nezingubo abezigqokile kuphela.UNksz Chamane uthe uphaphanyiswe wukushisa abekuzwa ezinyaweni. Uthe uma evuka ebheka ukuthi yini eshisayo wabona umlilo obuqhamuka ngasegumbini lokugezela sewokhele umbhede abebelele kuwo nengane yakhe.“Ngidonse ingubo ebesiyembethe , ngagoqa ingane ngavula ama-buglar gaurds ngaphuma nengane, angibange ngisakwazi ukubuyela ngaphakathi ngoba indlu yonke bese isha. Siphume nezinto ebesizigqokile kuphela, imifaniswano yesikole yezingane zami ezintathu ebingaphakathi, izitifiketi nokunye kushile,” kusho yena.UNksz Chamane uthe ngokubona kwakhe akuzona izintambo zikagesi ezishise umuzi wakhe ngoba beyingekho intambo kagesi egumbini lokugezela, isigubhu sikagesi uthe besiqondene nekhanda lombhede.“Kubukeka sengathi umlilo wokhelwe umuntu obengaphandle ngasegumbini lokugezela. Egumbini okuqale kulo umlilo izintambo zikagesi azifakiwe, manje ngeke ngisole zona. Angazi ukuthi ngingathi ubani owokhele umuzi wami ngoba anginasitha ebesingafisa ukungenzakalisa, ngesikhathi sokujabula. Angazi ukuthi bengimone ngani, angishise nengane encane pho?”Uthe akazi ukuthi uzoyithathaphi imali yokuthenga imifaniswano abeseyithengile kanye nokudla kwezingane zakhe.UMnuz Mxoli Mkhize wekomiti lezokuphepha endaweni uthe babikelwe ngalolu daba base beludlulisela ophikweni lukamasipala olubhekelele izihlekelele.“Sisalinde ukuthi lolu phiko lusazise ukuthi yini olungamsiza ngayo uNksz Chamane, okwamanje usaqube kumngani wakhe naye onendlu yomxhaso eyigumbi elilodwa, ngeke bakwazi ukuhlala kanje isikhathi eside, siyethemba uzosheshe aluthole usizo,” kusho uMkhize.Okhulumela amaphoyisa kulesi sifundazwe uLt Col Thulani Zwane uthe kuvulwe icala lokucekela phansi impahla eliphenywa ngamaphoyisa aseManzimtoti.",Uphume nabekugqokile kusha indlu
"KUBOSHWE intombazane eneminyaka engu-13 ngokubulawa kwesalukazi esitholwe sigqenywe ngesando ekhanda emzini waso osoThongathi.UNkk Idah Ngcobo (63) utholwe edindilize edamini legazi eFairbreeze ngoMsombuluko ekuseni ngemuva kokuthi omakhekwane bephuthume kwakhe ngoba bezwa kukhona okhalayo omemezayo.Umyeni kaNkk Ngcobo ubesaye esitolo emshiye nabazukulu bakhe ababili, oneminyaka emibili noneminyaka engu-13 ngesikhathi umufi ehlaselwa. Umsolwa uboshwe ngamaphoyisa ngoLwesibili wagqunywa esitokisini. Okhulumela amaphoyisa uColonel Thembeka Mbele uthe: ""Singaqinisekisa ukuthi umsolwa oneminyaka engu-13 uboshwe izolo ngokubulala. Kulindeleke ukuthi avele eNkantolo yeMantshi yaseVerulam kusasa (ngoLwesine).""Umsolwa utshele omakhelwane ukuthi ubesemnyango eneka izimpahla ngesikhathi ezwa ugogo wakhe ememeza. Uthe ugijime waya endlini lapho efice khona indoda angayazi igqema ugogo wakhe obezihlalele kusofa egumbini lokuphumula. UNgcobo ushaywe yisifo sohlangothi ngenyanga edlule okuholele ekutheni angakwazi ukuhamba. Ngesikhathi omakhelwane bephuthuma endaweni yesigameko ngemuva kokumemeza kukamsolwa, batshele iphephandaba elinguzakwabo weSolezwe, iDaily News ukuthi indawo yesigameko ibinyantisa igazi. Omunye womakhelwane uthe umufi ""ubelimele kakhulu"".Indodana kamufu uMnuz James Ngcobo ithe bewumndeni basathukile ngalesi sehlo. ""Angiqondi ukuthi ngubani ongafuna ukuhlasela umuntu ongakwazi ukuzilwela. Usikhulise kanzima edayisa oswidi nezithelo esikoleni. Besisajabulela ukumtotosa njengoba sonke sesikhulile sesizimele. Ubeyinsika yethu futhi eyikho konke, usikhulisile waphinde wakhulisa nezingane zethu futhi ubengakaze akhononde.""“Umama ubengumuntu ozilungele ethanda ukuziyela esontweni. Ngisola ukuthi lesi yisenzo sobugebengu njengoba sakhelene nemijondolo,” kusho uNgcobo.Uthe unina ubehlala endlini ngenxa yesifo sohlangothi esimhlasele ngenyanga edlule. Uveze ukuthi umufi ubesele nabazukulu ababili oneminyaka emibili noneminyaka engu-13.",Kuboshwe intombazane (13) ngokugqenywa kwesalukazi (63) ngesando sashona
"ZENYUKILE izibalo zabashone ezingozini zemigwaqo ngesikhathi samaholidi uma kuqhathaniswa nangesikhathi esedlule.Lokhu kumenyezelwe uNgqongqoshe wezokuThutha kuzwelonke, uDipuo Peters esithangamini nabezindaba ebesibanjelwe eProtea Hotel, eGoli, izolo. UNgqongqoshe umemezele ukuthi bangu-1714 abantu abashone emigwaqeni yakuleli ngesikhathi samaholidi, okwenyuke ngamaphesenti amahlanu uma kuqhathaniswa nesikhathi esedlule. U-40% wabashonele emigwaqweni ngabagibeli, u-34% ngabahamba ngezinyawo kwathi u24% kwaba ngabashayeli. Izingane ezineminyaka ephakathi kuka 0 no-4 zingu-6% kwathi abesilisa baba ngu-75%, kanti u23% kwaba ngabesifazane. Isifundazwe saseLimpompo yisona esibe nesibalo esikhulu sokwenyuka kwabashone emgwaqeni  njengoba sinyuke ngamaphesenti angu-31,  salandelwa isifundazwe saKwaZulu Natal ngamaphesenti angu-18, kwathi isifundazwe sase-Free State izibalo zanyuka ngo-17%. UNkk Peters uncome ababhekelele ezokuthutha ezifundazweni ezimbili, okuyi- Eastern Cape ne-North West njengoba izibalo zokushona kwabantu emgwaqeni zehlile kulezi zifundazwe. ""Kumele sikuqonde ukuthi imikhankaso yokugqugquzela ukuphepha emgwaqeni akusikhona kuphela eyangesikhathi samaholidi, kodwa lemikhankaso siyiqhuba nsuku zonke ukuqinisekisa ukuphepha kwabasebenzisi bomgwaqo,""kusho uNkk Peters.Uphinde wamemezela ukuthi umnyango wakhe wenze izivimbamgwaqo ezingu-432 ezweni lonke ngezikhathi zamaholidi.  Bangu 453 263 abakhokhiswe izinhlawulo ngamacala ahlukene, kwathi abangu- 28 238  kubona ngabashayeli abebeshayela bengawafakile amabhande, abangu-4 046 bahlawuliselwe ukukhuluma namaselula beshayela.Zingu-6 805 izimoto ezihlonzwe njengezingakulungele ukuba semgwaqeni, kwathi ezingu-2 501 zahudulwa.  UNkk Peters uthe isibalo esikhulu sababoshiwe, ngesababoshelwe ukushayela bephuzile. Ugcizelele umthamo wezimoto ubukhuphuke ngo 2% kulamaholidi uma kuqhathaniswa nadlule nathe kube nokukhula kwesibalo sabashayeli abasanda kuthola amalayisense.  ""Izikhathi eziningi, ukushona kwabantu emigwageni kubangelwe ukugingqika kwezimoto abebezigibele nokushayisana kwazo,"" kuqhuba uNkk Peters.Ube esedlulisa amazwi endunduzo kubona bonke abalahlekelwe izihlobo zabo ezingozini zomgwaqo. ",Senyukile isibalo sabashone emgwaqeni ngamaholidi
"USuthu luyibambe emsileni namaphuzu awu-24 ngemuva kwemidlalo ewu-26. Selokhe ibuyile imidlalo AmaZulu asehlulekile ukunqoba emidlalweni emibili. Adlale ngokulingana neBaroka FC emdlalweni owawungenamagoli kanti ashaywe yiBidvest Wits ngo 2-1 komunye umdlalo. Imenenja yeqembu uQedi Dlamini uthe abadlali bazokwenza konke okusemandleni ukunqoba imidlalo esele.  “Siyazi kubaluleke kangakanani ukuqoqa amaphuzu kulesi sigaba sesizini. Sinethemba lokuthi sizokwazi ukuthola amaphuzu aphelele uma sesibhekene neBloemfontein Celtic (namhlanje). Abafana bakhombisa ukuzimisela kulandela ukushaywa yiWits,” kusho uDlamini. “Kunzima emsileni. Ngeke wazi ngempela ukuthi kuzokwenzekani. Kusangenzeka noma yini kodwa ngeke sidliwe yizembe. Ngiyazi kunabantu abangaliboni iqembu lisinda kodwa sizobuya. Esidinga ukukwenza ukuvalela amathuba enethini. Kunamaphuzu awu-12 esizowalwela emidlalweni yethu yokugcina,” kuqhuba yena. Ngemuva kokubhekana neCeltic, uSuthu luzodlala neBlack Leopards, Stellenbosch FC neHighlands Park. Kule sizini AmaZulu asashaye amagoli awu-15 kuphela, awu-12 kuwo ashaywe umgadli uBongi Ntuli obalwa nabagadli abaphambili kwiligi. Ukucacisa izinkinga ezibhekene namaZulu phambi kwepali, ngaphambi kwegoli elishaywe uLehlohonolo Majoro ngempelasonto, leli qembu belinamagoli alinganayo nomgadli ozihola phambili ngamagoli kule sizini uGabadinho Mhango (14). “Sikhathazekile ngendawo esikuyo etafuleni kodwa siyethemba ukuthi kuzoshaya impelasonto ezayo singahleli kunombolo 16. AmaZulu anganyukela kunombolo 13 uma engashaya iCeltic namhlanje. ",'Sizolivika izembe' - owaMaZulu
"UKHALA ngonya lomnikazi wesikhungo sekhaya labadala laKwaMashu umndeni wesalukazi esithathwe kulesi sikhungo isidumbu saso sesonakele ngemuva kokuthi benqwahe naso ngoba kuthiwa ukweleta imali yamanabukeni.UNkk Eunice Makhathini (81) waKwaMashu kwa-J, obehlala esikhungweni sekhaya labadala iThembeni Old Age Home khona KwaMashu, kuthiwa umndeni wakhe uthole ucingo ngokushona kwakhe ngoLwesithathu ekuseni luvela kumphathi wesikhungo.UNksz Thandi Ngcobo (56), oyindodakazi kaNkk Makhathini, uthe ngemuva kokuzwa izindaba zokushona kukanina uthumele imoto yamakhaza ukuthi iyolanda isidumbu ngalo uLwesithathu ngoba yena ubesemzini wakhe eMthwalume kodwa umphathi wesikhungo uNkk Thobile Mhlongo washaya phansi ngonyawo wathi isidumbu ngeke sithathwe ngoba umndeni umkweleta imali engu-R6 000 yamanabukeni yezinyanga ezimbili ongazikhokhelanga.UNksz Ngcobo uthe kuphoqeleke ukuthi babuye namaphoyisa ngakusasa beyolanda isidumbu sikanina basifica sesiqala ukonakala.“Sifike isidumbu silaliswe phansi kukhombisa nje ukuthi kade sahlala. Okubuhlungu kakhulu wukuthi besisendlini eyodwa nalapho kuhlala khona ezinye izalukazi ezigcinwe kulesi sikhungo,” kusho uNksz Ngcobo.Uphinde waveza ukuthi ngaphambi kokuba athole ucingo obelumbikela ngokushona kukanina uqale wafonelwa nguNkk Mhlongo ngesonto eledlule emtshela ukuthi uma kwenzeka unina eshona ngeke umndeni usithole isidumbu njengoba umkweleta imali yamanabukeni yezinyanga ezimbili. “Ngisola ukuthi ngenkathi engifonela okokuqala umama wayesevele eseshonile ngoba akazange angibikele ngokugula kwakhe kanti ubehlale engifonela uma kukhona okudingwa wumama,” kuchaza uNksz Mhlongo.Ngesikhathi ithimba lezintatheli zeSolezwe lifika emagcekeni alesi sikhungo izolo litshelwe ngamadoda athile abesegcekeni ukuthi uNkk Mhlongo usesemhlanganweni ngakho ngeke akwazi ukukhuluma nezintatheli. Zibe seziyalelwa ukuthi zimthinte enombolweni yakhe ngehora lesine. Ethintwa uNkk Mhlongo unqabile ukuphawula wacela ukuthi intatheli ibuye ngakusasa (namuhla) ukuze akhulume nayo umlomo nomlomo. “Ngeke ngikwazi ukukhuluma efonini, ngicela ufike, nami kukhona engifisa ukukukhombisa khona,” kusho uNkk Mhlongo evala ifoni.Okhulumela amaphoyisa KwaZulu-Natal, uColonel Thembeka Mbhele, uthe lolu daba lubikiwe emaphoyiseni kodwa alikho icala eselivuliwe.Umndeni uthe usazolinda imiphumela yokuhlolwa kwesidumbu ukuze ubone ukuthi zikhona yini ezinye izinyathelo zomthetho ozozithathela isikhungo.UMnyanggo wezokuThuthukiswa koMphakathi esifundazweni awutholakalanga ukuthi uphawule ngalolu daba.Okhulumela umnyango uNkk Ncumisa Ndelu ucele ukuthi athunyelelwe umqhafazo kodwa kushaye isikhathi sokushicilela ethi usalinde imininingwane ngalolu daba.",Ubolele ekhaya labantu abadala
"ZILOKHU zenyukile izibalo zabahaqwa yiCovid-19 kuleli nababulawa yileli gciwane.Izibalo zakamuva ezikhishwe wuMnyango wezeMpilo kuleli, zikhomba ukuthi emahoreni angu-24 abahaqwe yileli gciwane bangu-1 129, okuholele ekutheni izibalo zabahaqwe yigciwane zenyukele ku-1 597 724.Izifundazwe ezihamba phambili ngezibalo zabahaqwe yigciwane, yiGauteng enabantu abangu-428 717, Eastern Cape enabangu-196 307,  Western Cape ngabangu-288 299 neKwaZulu-Natal enabantu abangu-337 397.UMnyango wezeMpilo KwaZulu-Natal, ekhasini lawo leFacebook uthe emahoreni angu-24 bangu-64 abahaqwe yigciwane. Uthe lesi sifundazwe singesesine kwezihamba phambili ngezibalo eseziqale ukwenyuka zabahaqwe yigciwane, iGauteng ihamba phambili ngezibalo ezenyukayo.Bangu-54 825 ababulelwe yigciwane kuleli. Abashone esikhathi esingamahora angu-24 bangu-60.Ukwenyuka kwezibalo zabahaqwa yigciwane kuholele ekutheni abantu babe nengebhe, bazibuze ukuthi ngabe sesingenile yini isiqubu sesithathu sokuhlasela kwaleli gciwane. Abanye benze isiphakamiso sokuthi kuqiniswe imithetho elawula imingcele namachwepha.INhlangano yezeMpilo eMhlabeni, iWorld Health Organisation (WHO), yenze isiphakamiso sokuthi kulawulwe ukungena kwezivakashi emazweni ehlukene. Ithe akumele imingcele namachweba kuvalwe ngoba lokho kuzophazamisa ezomnotho. Kodwa amanye amazwe ayazinqabela izivakashi ezivela emazweni akholwa wukuthi anengozi kakhulu.Izivakashi eziphuma kuleli kazivumelekile e-USA.Izivakashi ezisatshwa kakhulu ngeziphuma e-India.UDkt Zweli Mkhize onguNgqongqoshe wezeMpilo kuleli, uthe kawekho amabhanoyi asuka e-India eza kuleli, izivakashi eziphuma khona ziyaxhuma. Ngenxa yalokho kubekwe imigomo emisha yokuthi izivakashi kumele zihlolwe. Uma kutholakala ukuthi zineCovid-19 zigonqe.",Ziyenyuka izibalo zeCovid-19 ezifundazweni ezine
"UKHONJWE indlela unesi wasesibhedlela sasePitoli iMediClini Meulmed Hospital ohlekise ngabesifazane abasola uMfundisi Timothy Omotoso ngokubadlwengula. UNksz Ivy Masuku ubengcofa abesifazane abasola lo mfundisi kuFacebook ngokubambisana nomunye wesifazane uNksz Nompumelelo Sithole. UMfundisi Timothy Omotoso ubhekene noxhaxha lwamacala athinta ukudlwengula nokushushumbisa abesifazane abangaphezulu kuka 30 abanye babo abebehlala emzini wakhe oseMhlanga, eThekwini.IMediClinic ngoLwesithathi ishicilele isitatimende yathi izokwena uphenyo ngalolu daba yaveza nokuthi uNksz Masuku akaseyona ingxenye yalesi sibhedlela ngemuva kokuhlekisa ngabamangalele lo mfundisi okubalwa kubo uNksz Cheryl Zondi ofakazayo. Good morning. Please find an official statement from Mediclinic below. Regards, the MCSA team. 
pic.twitter.com/jOYQlZZT2o— Mediclinic SA (@Mediclinic) 
October 17, 2018Phakathi kwezinto abazibhalile ezithuse abaningi bathe lo mfundisi ubabh%$## kancane.This is Ivy Masuku, a Nurse at MediClinic Meulmed Hospital in Pretoria and Nompumelelo Sithole, taking turns to shame Tim Omotoso's Rape Victims, including Cheryl Zondi.This is why many others die in silence because even hospital staff, shames rape victims. Ay😭😢💔 
pic.twitter.com/zGnw7weA4N— 👑uNdlunkulu (@uNdlunkulu_Xoli) 
October 16, 2018FUNDA: 
Uzidonsele amanzi ngomsele ngemibuzo ummeli ka-Omotoso",Kuxoshwe unesi ongcofe 'abadlwengulwa' u-Omotoso
"UMQEQESHI weBloemfontein Celtic, uSteve “Mphathi” Komphela, uthi azimxaki izinkinga zemali ezikhungethe iqembu njengoba kuke kwateleka nabadlali ngenxa yokungaholi.UKomphela ujoyine iCeltic njengoba kuvalwe isizini ngemuva kokuhlala amasizini amathathu kwiKaizer Chiefs. Ubekhuluma nabezindaba eGreyville eThekwini lapho ebeluleka abadlali abebehlanganyele kwiSAB Under 21 National Championships.“Leyo ndaba yihhovisi elibhekene nayo. Kunezinto ongeke ukwazi ukwenza lutho ngazo njengomqeqeshi. Okwami ukuqeqesha bese bona bebhekana nakho lokhu okunye,” kusho uKomphela.Mayelana nokuza eqenjini elinezinkinga, uthe: “Ngihlezi ngisho ukuthi ngeke ufune umuntu ozoqhamuka nesisombululo uma ingekho inkinga. Uma kukhona umqeqeshi ohambayo kumele kube khona ofikayo. Bayadingeka abaqeqeshi.”Inhloso yakhe enkulu kwiCeltic wukuthi akhe uzinzo kodwa futhi uyakuqonda nokubaluleka kwemiphumela.Uthe umatasa namalungiselelo okuqala kwesizini lapho ezobhekana khona neChippa United emdlalweni wokuvula. NgokwePremier Soccer League (PSL) kulindeleke ukuthi isizini ka-2018/2019 iqale ngo-Agasti 4.Nokho kusasa i-Ajax Cape Town izonikela eNkantolo eNkulu yaseGauteng iyofaka amaphepha okumisa ukuqala kweligi.Udaba lumayelana noTendai Ndoro eyamdlalisa yize ayesegijime kwamanye amaqembu amabili ngesizini edlule.I-Ajax yalahlwa ngecala umehluleli weSafa, uWilliam Mokhari, kodwa yaluyisa enkantolo udaba yafike yayivuna ngokuthi kumele ibuyiselwe endaweni ka-15. Kodwa iPSL ikushaye indiva lokho imemezela ukuqala kweligi ngenyanga ezayo.Ebuzwa ngalo mdonsiwano uKomphela uthe: “Angiyazi kahle ingqikithi yawo kodwa ngiyakholwa wukuthi sineziphathimandla ezifanele zizokwazi ukubhekana nayo. Iligi izoqala maduze ngoba okwamanje akukho okubheke eceleni esisakuzwile ngakho siyaqhubeka namalungiselelo njengokujwayelekile.”",'Kunezinto ongeke ukwazi ukwenza lutho ngazo' - Komphela
"ZIQHUBEKILE nokugqama izinkinga zeKaizer Chiefs idlala ngokulingana nomakoti iTS Galaxy emdlalweni weDStv Premiership obuseFNB Stadium izolo ebusuku. Udonga lwasemuva oluvuzayo, ubuthuntu babagadli nokungazethembi kuholele ekutheni Amakhosi alotsholwe ngo 3-0 izimbangi zawo ezinkulu iMamelodi Sundowns ne-Orlando Pirates emidlalweni edlule.Okungajatshulelwa umqeqeshi weChiefs, uGavin Hunt, ngomdlalo wayizolo ukuthi ezakhe azizange zingenelwe yigoli kulo mdlalo, kwazise ziyinhlekisa emuva selokhu kuqale isizini. Ngeke kodwa uHunt ajabule ngokuthi ezakhe azikazishayeli igoli kwiDStv Premiership selokhu kuqale isizini kwazise negoli ezanqoba ngalo zishaya iChippa United ngo 1-0, umkhonto wagwaza ekhaya kuGregory Damons.Isigwebo seFIFA sokungasayini badlali amawindi amabili, silokhu simile.Kube yinhlanhla ukuthi ezikaGavin Hunt ziye ekhefini zisabambene ngo 0-0 neGalaxy kulandela ukuthola iphenathi kwezivakashi ngomzuzu ka-26. ULindokuhle Mbatha obewuhlupho ophikweni lwesokudla, ubukise ngo-Erick Mathoho noKgotso Moleko, abamshaye phansi ebhokisini, unompempe walibeka emlotheni. Nokho umgadli wezivakashi uWayde Lekay uhlulekile ukubeka phambili ezakhe, ibhola lakhe lashaya ipali labuyela enkundleni.IGalaxy ibisebenzisa kakhulu izinhlangothi ukuzama ukulimaza iChiefs, nokuyinto ebinika inkinga uPhilani Zulu kwesokunxele noMoleko kwesokudla. Lokhu bekwenza uDaniel Cardoso noMathoho badonseke besuke ezindaweni zabo. UTshegofatso Nyama noKarabo Tsepe ngabanye babadlali beGalaxy abathole ithuba lokukhahlelela unozinti weChiefs uDaniel Akpeyi kodwa wabageza.Isiwombe sesibili siqale ngendlela ecishe ifane nesokuqala. Ubungafunga ukuthi abadlali beChiefs kabazani sanhlobo, indlela abebedlala ngayo. Isitayela sebhola somqeqeshi weGalaxy uDaniel Malesela sokugcina ibhola besimsebenzela, kwazise Amakhosi abengaliboni, engawakhi namathuba yize enabadlali abangcono kunalabo beGalaxy.Alikho ibhola elibabazisayo elivinjwe unozinti wezivakashi uWensten van Der Linde umdlalo wonke, phezu kokuthi iChiefs ithole inqwaba yamakhona kodwa yahlukeka wukuwasebenzisa. Izokujabulela ukuthola iphuzu iGalaxy kulo mdlalo kwazise iqhubekile nomgqigqo wayo omuhle njengoba ingakadliwa selokhu kuqale isizini. Lo mphumela usho ukuthi iChiefs ihlulekile ukubuyisa izinduku kwazise yehlulwa yileli qembu ngo 1-0 kowamanqamu kwiNedbank Cup kumasizini amabili edlule eMoses Mabhida Stadium, eThekwini.Imiphumela yayizolo yeDStv PremiershipAmaZulu FC 2-0 Black Leopards; Kaizer Chiefs 0-0 TS Galaxy; Cape Town City 0-2 Mamelodi Sundowns; Bloemfontein Celtic 0-1 Orlando Pirates; SuperSport United 1-0 Stellenbosch; Tshakhuma FC 0-2 Swallows; Baroka 1-1 Lamontville Golden Arrows.",Amakhosi aqhubekile nokuba yinhlekisa
"IMAMELODI Sundowns ilanyulelwe wunondweba ekugcineni ngesikhathi iyeka ithuba lokuvula igebe esicongweni se-Absa Premiership idlala ngokulingana neFree State Stars nayo eshisa umbango wokuba yizingqwele. Lo mdlalo ubuseLoftus Versveld izolo ebusuku.I-Free State idlale ingcwenga yebhola ngesiwombe sesibili kwala kancane ukuthi iwaqoqe wonke amaphuzu kodwa unondweba wayincisha iphenathi esobala ekugcineni. Ngaphandle kwale phenathi maningi amanye mathuba  ayekwe yileli qembu elilokhu liqhubekile nokumangaza ngemiphumela emihle.Ngaphandle kodede bamathuba abathathu atholwe nguJeremy Brockie, iSundowns igcine ngegoli likaPercy Tau alivalele ngomzuzu wesihlanu esiwombeni sokuqala.Lelo goli livele ngobuhlakani bukaLeandro Sirino wase-Uruguay obeqala ukuqala umdlalo kwiSundowns.UManqoba Mngqithi (obebambe izintambo okokugcina kwazise uPitso Mosimane ubesiqeda isigwebo sakhe), uqale lo mdlalo ngodonga oluhlukile kobeludlale kwiNedbank Cup ngeledlule kodwa lusheshe lwahlukana kulimala uSoumahoro Bangaly ovukwe yidolo elidala. Izivakashi ezibuye esiwombeni sesibili ngomfutho kodwa ziqale zawayeka amathuba ngaphambi kokuthi uSiphelele Mthembu agcine ezibeke ebuhleni ngomzuzu ka-53. Ngaso sonke isikhathi uma iFree State iya phambili bekuvalwa amehlo obekwenza nedlanzana labalandeli ebelihambele lo mdlalo likhumbule ukuthi vele irekhodi leSundowns alikho mnandi eLoftus.Ekugcineni unondweba uThando Ndzandzeka umangaze wonke umuntu encisha iFree State iphenathi esobala ebizowinisa izivakashi.■ EMDLALWENI womlenze wesibili wokuhlunga kuCaf Champions League obuyizolo ntambama eMauritius, iBidvest Wits ishaywe yiPamplemousses SC ngo 1-0 kodwa yadlulela esigabeni esilandelayo ngo 2-1 uma sekuhlanganiswa nomlenze wasekhaya ezikaGavin Hunt eziwunqobe ngo 2-0 ngeledlule. ",I-Sundowns isindele isinqumo sikanondweba
"Zakhele XabaAMAZULU azenzele phansi ephunyula amaphuzu abezokwehlisa ingcindezi empini yokubalekela izembe.USuthu luhambe phambili kabili kodwa lwagcina luphume nephuzu kwiBloemfontein Celtic emdlalweni we-Absa Premiership eLucas Moripe Stadium, e-Atteridgeville, izolo ntambama.Luqale umdlalo ludinga amaphuzu amathathu okuxebuka emsileni we-log yePremiership. Lokho akukhombise zibekwa ngesikhathi uLehlohonolo uMajoro elushayela igoli ngomzuzu wesithupha. Kodwa sekuzoyiwa ekhefini iCeltic ishaye elokulinganisa, libekwa enethini nguMatebang Sera ngomzuzu ka-41. Esiwombeni sesibili AmaZulu aphinde ahamba phambili ngesikhathi uJustice Chabalala elishaya ngakubo ngomzuzu ka-63 kodwa emuva kwemizuzu eyisihlanu uNdumiso Mabena ushayele Isiwelele elokulinganisa.Ngokuthola iphuzu, Usuthu lusukile emsileni lwanyukela endaweni ka-15 lwashovela phansi iPolokwane City.Komunye umdlalo obukade useTuks Stadium, iMaritzburg United ishikilisane neBidvest Wits kwaze kwaphela isikhathi ingekho efuna ukugoba uphondo. Lo mdlalo bekufanele udlalelwe eLucas Moripe kwazise iyikhaya leTeam of Choice kodwa wathuthela eTuks ngenxa yokuqondana kwezikhathi nowoSuthu. AmaZulu asebenzisa yona iLucas Moripe njengekhaya lawo.IWits kade idinga amaphuzu amathathu ukuze izovula igebe phakathi kwayo neSuperSport United ebanga nayo indawo yesithathu ezoyifaka emqhudelwaneni iCAF Confederation Cup. Ngokudlala ngokulingana, iTeam of Choice iyeke ithuba lokudiliza i-Orlando Pirates endaweni yesihlanu.Imidlalo esalele amaqembu amane asemsileni imi kanje:Black Leopards: SuperSport United, AmaZulu, Bidvest Wits neMamelodi Sundowns.Baroka: Mamelodi Sundowns, SuperSport United neKaizer Chiefs.Polokwane: Bloemfontein Celtic, Mamelodi Sundowns neBidvest Wits.AmaZulu: Black Leopards, Stellenbosch neHighlands Park.",Usuthu luzenzele phansi ludedela amaphuzu amqoka
"UMCULI kamaskandi uKhuzani “Indlamlenze” Mpungose, uhloniphe iSilo samaBandla ngengoma eqhakambisa imfundo, njengoba uMdlokombane ubegqugquzela imfundo entsheni.Lo mculi wethule ingoma ngokubambisana neMind Empowers Youth Organisation (MEYO). UKhuzani uthi Uhlanga loMhlabathi belugqugquzela imfundo, yingakho ebone kuwumqondo omuhle ukuthi asebenzisane nenhlangano esiza abafundi, ukuthi baqhubeke nezifundo zabo.“Ngokwazi kwami Isilo besiyeseka yonke imikhankaso yeMEYO ngenxa yokuthi iqinisekisa ukufunda entsheni. Ngibone kungumqondo omuhle ukuthi ngisebenzisane nenhlangano egqugquzela ukufunda okuyindlela ehloniphekile yokusihlonipha ngento ebesiyithanda. Njengoba iMEYO isifundise abafundi abangu-166 000 eNingizimu Afrika, ngifuna ukuqinisekisa ukuthi isibalo sinyuka kakhulu sabazosizakala njengoba isisebenzisana nami ngoba nginabalandeli abaningi, ” kuchaza uKhuzani.Uthe ingoma izophuma ngoMeyi 7, kanti kumanje bamatasa baqopha ivideo yalo ngoba bafuna iphume kanye nayo. Ngosuku elizophuma ngalo iculo elithi Izwe leMeyo, uthe lizobe selitholakala kuzona zonke izinkundla ezidayisa umculo nge-Internet. Yena usazosebenzisana nenhlangano isikhathi eside njengenxusa layo.Khonamanjalo lo mculi ubashiye befuna impinda abantu abebehambele indawo yobumnandi iMaqaqa Lifestyle, e-Adams ngoMgqibelo.UKhuzani obenandisa kule ndawo okokuqala, ungene ihora lonke esiteji ejabulisa abaculi ngezingoma zakhe ezihlukene.",UKhuzani uhlonipha iSilo ngeculo eligqugquzela imfundo
"UMNIKAZI weloli eladala isibhicongo sengozi eyadlula nabantu abangu-24 eField's Hill, ePinetown, uzohlawuliswa uR25 000 emuva kokuvuma amacala abebekwe wona ngale ngozi. UGovendor ngeke angene ejele ngale nhlekelele eyenzeka ngo-2013, ngoSepthemba. INational Prosecuting Authority (NPA) ngoMsombuluko ithe babe nalesi sivumelwano nabammeli bomnikazi weloli. UGovender ubesolwa ngokuvumela umshayeli wakhe ukuthi asebenzise iloli elingekho esimweni sokuba semgwaqeni. Ubebhekene futhi necala lokuqasha umuntu obekuleli ngokungemthetho.Ngo-2013 iloli likaGovender, elalishayelwa uSanele May, lashaya irobhothi elibomvu emuva kokungasebenzi kwamabhuleki lashayisa izimoto kwafa abangu-24. USanele May, owavuma onke amacala abekwa wona, njengamanje udonsa isigwebo sakhe seminyaka elishumi eMzinto Prison. Engxoxweni neSunday Tribune emasontweni amabili edlule uMay uthe namanje kusamudla okwenzeka. USanele May osadonsa isigwebo sakhe seminyaka elishumi eMzinto Prison ngengozi eyabulala abantu abangu-24. Isithombe: NQOBILE MBONAMBI""Kwangithatha isikhathi ukwamukela into eyenzeka kodwa abanu baseMzinto Correctional Services nabeSanele May Support Group sebengisize kakhulu,""Waveza ukuthi wayibhalela yonke imndeni eyashonelwa exolisa. ""Angikaze ngilithole ithuba lokubatshela ukuthi ngizisola kangakanani ngokwenzeka. Ngiyakholelwa ekuceleni uxolo. Yebo kwakuyingozi kodwa iyangidla ngaphakathi. Eminye imndeni yangibhalela ithi isingixolelile, abanye bangivakashela ngo-2015. Lokho kwangijabulisa,"" kusho uMay. ",Ushaywe ngoswazi oluncane umnikazi weloli elabulala abangu-24 eField's Hill
"UGQEMEKE olungeqiwa ntwala umkhakha kamaskandi kudlula emhlabeni uNicholas Zungu uMajotha. UMajotha ushone ngoLwesihlanu esibhedlela.Imenenja kaMajotha (39), uMzwandile Zungu, uthe kubethusile ukushona kwalo mculi ngoba bebetshelwe ukuthi useyalulama.""Ngiqale ukuzwa ngokugula kwakhe ngoLwesibili. NgoMsombuluko sixoxe naye engakhombisi ukuthi ungumuntu ongaphilile ngalolo hlobo. Ngizwe ngoLwesibili ukuthi unenkinga yokubuyisa uma ethi uyadla waze waphuthunyiswa emtholampilo. Ufike emtholampilo wadluliselwa esibhedlela eKing Edward VIII. Esibhedlela kuvele ukuthi ushodelwa yigazi. Ngenhlanhla ufike khona wafakwa igazi. Imibiko ebengiyithola ibithi usengcono kakhulu futhi besinethemba lokuthi uzophuma esibhedlela kungekudala. Ngimangalile sengithola ucingo ngitshelwa ukuthi akasekho,"" kusho uZungu.Uthe azikaphothulwa izinhlelo zokungcwatshwa kwakhe kodwa kuzokwaziwa maduze uma umndeni usuxoxile.Ezinkundleni zokuxhumana abathandi bakamaskandi nabaculi bawo bebekhala nxazonke ngokudlula kukaMajotha bebaza ikhono abenalo emculweni. UMajotha wagqama kakhulu ngengoma yakhe ethi: Thulungasho Sengiyajola Manje. Wake waba sembangweni wegama leNdlabeyiphika neGcokama Elisha, lapho aveza ukuthi uyena Indlabeyiphika yangempela. UBejwayele ukukhipha ama-albhamu amabili ngonyaka okungebizwa ngoMajotha ebiphuma ngasekupheleni konyaka neyeNdlabeyiphika Yangempela ebiphuma njalo phakathi nonyaka. Imenenja yakhe ithe bebesezinhlelweni zokukhipha Indlabeyiphika Yengempela ngoJuni. Uthe bebezonyuka ngephasika ukuya eGoli ukuyoqopha kodwa baphazanyiswa ukuthi imenenja isuke yashonelwa emndenini wayo.",Igqemeke engeqiwa ntwala ekamaskandi kushona umculi
"LIFUNA isinxephezelo sikaR10 million eMnyangweni wezoBulungiswa nokuHlumelelisa izimilo iphoyisa elalisebenza kwaKito, eCato Manor elikhala ngokuthi laboshelwa ize mayelana necala lokubulala lamiswa nasemsebenzini kodwa ekugcineni latholakalalimsulwa.UWarrant Officer Thulani Thango (48) manje osesebenza oPhikweni lwezobuNhloli emaphoyiseni usefake amaphepha lapho emangalela uMnyango kaNgqongqoshe, u-Adv Michael Masutha ngokumbophela ubala, okwaholela ekutheni kungcole igama lakhe emphakathini.UThango ukhala ngokuthi ukuboshwa kwakhe mayelana nezinsolo zokubulala uMnuz Jerome Sizwe Bayi ngo-2011, kusilimazile isithunzi sakhe njengoba kade esethathwa njengephoyisa eliyinkabi nokuyinto emqhathe nomndeni wakhe wagcina eshiywa ngisho unkosikazi wakhe.Enye into akhala ngayo ukuthi leli cala limdalele ukhwantalala nokuthi kusukela aboshwa akasakwazi ukunyuka esikhundleni sakhe sokuba nguWarrant Officer yize umsebenzi ewazi ngenxa yezinsolo ake abhekana nazo.Emaphepheni ahlanganiswe ngabameli bakhe, uThango uthi ufuna ukukhokhelwa amademeshe kaR10 million ngokungcoliswa kwegama lakhe ngemuva kokuboshelwa ubala.Isolezwe linawo amaphepha kaThango lapho efuna khona isinxephezelo.Elandisa ngecala lakhe emaphepheni abameli, uThango uthi wahamba nabanye ozakwabo beyofuna uBayi amchaza njengesigebengu esasiyingozi eSiphingo nokwathi uma ethi uyambamba wamhlasela ngocelemba, wabuye wazama nokumdubula naye wabe eseyaphindisela, wadubuleka washona.UThango uqhuba uthi, wamiswa emsebenzi wahamba icala lokuqondiswa ubugwegwe emsebenzini nelokubulala enkantolo kodwa zombili lezi zinhlaka zamthola emsulwa nokuholele ekutheni abuyele emsebenzini ngo-2014.Okhulumela uMnyango wezokuBulungiswa nokuHlumelelisa izimilo, uMnuz Mokoni Ratshitanga akazange atholakale ukuthi aphawule, ucingo lwakhe beluvaliwe kanti nomyalezo ne-email athunyelelwe yona akazange akuphendule kwaze kwashaya isikhathi sokushicilela.",Ufuna uR10m  owaboshelwa ubala
"ISIBINDI nokukholelwa ekutheni lokhu akufisayo kuzokwenzeka, yikho okumnike amandla okuthi athathe isinqumo ngempilo yakhe, umlimi wesifazane osemncane.UNksz Mbali Bengu waseMfulamuhle eMzimkhulu, osalinde ukuthweswa iziqu zeBachelor of Education eDurban University of Technology, uthi akanayo ingcindezi yokufuna umsebenzi njengoba esanda kuqeda ukufunda, kunalokho lesi sikhathi usisebenzisela ukukhulisa ibhizinisi lakhe lokulima.Le ntokazi eqede iziqu zayo nyakenye, ingumnikazi weK' saselihle Fresh Vegetables, etshala iphinde idayise imifino nezinye izitshalo kule ndawo. Eminye imikhiqizo yakhe uyidayisela uSuperSpar oseMzimkhulu. Utshala emhlabeni oyihektha elilodwa nohhafu, kanti ngenyanga edlule ukhiqize amasaka e-butternut angu-50 (7kg), amaklabishi angu-400  namasaka amazambane  angu-45 (10kg).UNksz Bengu uthe akesabi ukulandela lokho asuke ekholwa ukuthi kuzomphumelelisa.""Ngaphambi kokuthi ngifundele ubuthisha ngangisebenza ngipakisha impahla ezitolo. Ngayeka ngabuyela esikoleni ngayoqala kuGrade-11 ngoba nganginemiphumela ethile, engangifuna ukuthi ingingenise enyuvesi. Ngesikhathi ngikwenza lokho ngangiphokophelele ekutheni ngizoba wuthisha ngingazi ukuthi ngizothi ngisenyuvesi, ngithole ithuba lokufunda ngebhizinisi okungenze ngaba ngumlimi. Baningi ababengikhuza ngokushiya umsebenzi bethi asikho isiqiniseko sokuthi ngizophasa ngale ndlela engiyifunayo. Ngaphikelela ngoba ngazi ukuthi ngifuna ukuba wuthisha,""  kusho uNksz Bhengu.Uqhube wathi waqala ukuthanda ukulima ngesikhathi ebamba itoho epulazini langakubo, kodwa wazitshela ukuthi akuwona umkhakha  angangena kuwo ngoba ecabanga ukuthi kudingeka imali eningi ukuze abe nezinsiza ezibizayo zokusebenza.""Ngaleso sikhathi sasiholelwa ngebhakede likatamatisi njalo ngosuku. Kwakuba kuwe ukuthi uyawudayisa noma uyawudla. Ngabuka ukuthi lo mlimi kusho ukuthi ukhiqiza into eningi njengoba ekwazi ukuthi aholele abantu abaningi kangaka, ngamabhakede katamatisi njalo ngosuku. Ngabona ukuthi kusho ukuthi uyayenza inzuzo ngomkhiqizo wakhe ngoba ukwazi ukukhipha into eningi kangaka aholele ngayo abantu. Kule minyaka  bengilokhu ngibona ukuthi la mapulazi asalokhu eqhubeka nokukhiqiza ngoba ukudla kuyadingeka ezweni,""  kulandisa umlimi.Uthe uqale ukulima ngo-2019 ngemuva kokuthola ukwelulekwa ngaphansi kophiko lwaseDUT (Ndumiso), iMidlands Entrepreneurship Centre and Students Desk. Uthe lolu phiko lwamhlomisa ngolwazi lwebhizinisi wathola noxhaso lwemali wase eqala ibhizinisi lakhe ngo-2019.""Umkhiqizo wami ngithi ngiwutshala ngibe ngazi ukuthi uzothengwa ngubani. Lokho kwenza ukuthi ngingazitholi senginenkinga yokuthi angazi ukuthi umkhiqizo wami ngizowudayisela bani usulungile,""  kusho uNksz Bhengu.Uthe ngolunye ulwazi lokulima usizwa ngabalimi bangakubo njengoba esemusha kule ndima.",Ufakela isitolokazi  umlimi wesifazane osemncane
"UPITSO Mosimane uthi akawasoli amaqembu akhiphe wonke amangwevu ukuze ahambe ibanga elide kwiNedbank Cup esifinyelele esigabeni samanqamu.Iqembu likaMosimane, iMamelodi Sundowns, likhishwe yiChippa United kwiNedbank esigabeni se-Last 32.Ngempelasonto iTS Galaxy ikhiphe iLamontville Golden Arrows, kwathi iKaizer Chiefs yawashisa ijezi i-United emidlalweni eyandulela owamanqamu.Ngaleso sikhathi iSundowns, beyilwela ukunciphisa igebe phakathi kwayo ne-Orlando Pirates ababanga nayo isicoco se-Absa Premiership.ISundowns iphumelele ekushayeni iBaroka FC ngo 2-1 e-Old Peter Mokaba Stadium, lancipha ngamaphuzu amathathu igebe phakathi kwayo nePirates eqhwakele kwi-log ngamaphuzu awu-50.Namuhla eLoftus Versfeld ngo-3 ntambama, iSundowns izodudulana neChilli Boys emdlalweni esalele ngawo emuva kwiligi. Yingemuva kokuthi uMosimane ebuzwe ngakulindele kwiChippa, lapho ebalule khona ukuthi yena neqembu lakhe banemiqhudelwano emikhulu abagxile kuyo. Ubekhuluma iChippa isazobhekana neChiefs emdlalweni egcine ibhudluzwe kuwo ngo 4-2.“Angazi kwenzekani kwiChippa kodwa nayo iyiqembu okunzima kithina ukuthi silishaye kodwa-ke umdlalo weligi uhlukile kunowomkhumulajezi,” kusho uMosimane ezakhe ezahlulwa ngo 2-1 kwiNedbank Cup.Emdlalweni weligi womzuliswano wokuqala ekuhambeni iSundowns yanqoba ngo 1-0.“Angazi uma nje uke waphatha igama elithi ama-quarterfinal ubona izimanga. Lapha eNingizimu Afrika ziyathandwa izinkomishi ezincane kodwa kulungile nami ngangidlalela zona ngisekwiSuperSport United ngoba uzoyithathaphi iligi? Ayikho inkinga uma bezilwela kanzima lezi zindebe.”UMosimane ugcizelele elokuthi akakhulumi kanje ngoba ebengeke akujabulele ukunqoba iNedbank Cup kodwa wukuthi uyazi ukuthi kwiligi nakwiChampions League yilapho obuhlala obala khona ubungqwele.“Iligi neChampions League kuhlukile. Leyo miqhudelwano inemidlalo ebalelwa ku-30. Yilapho kucaca khona ukuthi uqine kangakanani nokuthi ungubani. Lapho kubonakala khona imidlalo oyinqobile, ohlulwe kuyona namagoli owashayile. Inkomishi le udlala imidlalo emine ufike kowamanqamu. Angisho ukuthi bengingafuni ukuwina iNedbank Cup kodwa bekumele sihlele kahle. Ngabe kunjani manje ukube besisadlala kuyona,” kusho uMosimane.Mayelana nokuthi uzizwa kanjani ngokunciphisa igebe kwezakhe nePirates, uthe: “Angazi sisele ngamaphuzu amangaki kwabaphezulu kodwa ngiyazi ukuthi sithole amaphuzu amathathu namuhla (ngoMgqibelo).”ISundowns isalinde ukugwetshwa yikomiti eliqondisa ubugwegwe lePremier Soccer League ngokudlalisa kungafanele uWayne Arendse. Isigwebo kungenzeka sihambisane nokuthi iphucwe iphuzu eyalithola emdlalweni eyabambana ngo 1-1 neBidvest Wits, elinye lamaqembu asenethuba lokudla isicoco seligi.",IChippa yiqembu okunzima ukuthi silishaye: Mosimane
"AMADODA amabili aseMfume angeniswe esibhedlela emuva kokuthi kuthiwa adutshulwe ngamaphoyisa awafice edlala isinukha esitolo.UMnuz Qiniso Nzama (22) noMnuz Ntuthuko Shange (26) baseMfume, ngaseMkhomazi, badutshulwe ngeledlule.UNzama, odedelwe esibhedlela iScottsburgh ngoLwesihlanu, emva kokulaliswa izinsuku ezintathu, uthe wadubuleka emhlane ezama ukubaleka.Uthe odokotela bathe inhlamvu ngeke bayikhiphe okwamanje ngoba kungaba nomthelela omubi empilweni yakhe kodwa bamnika okokuthiba izinhlungu.UShange kuthiwa usesesibhedlela ngoba wadubuleka eduze komhlathi. Umngani wakhe uthe ufakwe izinsimbi ezimsiza ukuthi akwazi ukuvula umlomo.“Sasidlala isinukha singafikile ngisho kubantu abayisishiyagalombili. Kunokuthi asibophe uma siphule umthetho, avele avulela ngenhlamvu. Ngebhadi kwalimala mina noShange. Kunokuthi basisize ngoba sasilimele, bavele babaleka bangena emotweni basishiya kanjalo,” kusho uNzama.Uthe ufisa umthetho usebenze aboshwe amaphoyisa ngoba ukholwa wukuthi ayeqonde ukubabulala esebenzisa amandla awo.Okhulumela amaphoyisa KwaZulu-Natal, uBrigadier Jay Naicker, uthe likhona icala elivuliwe.“Kuphenywa icala lokuzama ukubulala esiteshini samaphoyisa saseMkhomazi kanti lizodluliselwa ophikweni olubhekelele ukuziphatha kwamaphoyisa i-Independent Police Investigate Directorate (Ipid),” kusho uNaicker.",Bathi badutshulwe amaphoyisa besesitolo
"‘ABANTU abazi iqiniso bathathu, yimina, uHlengiwe noNkulunkulu.”Usho kanje umakadebona womculo wokholo uSipho “Big Fish” Makhabane mayelana nezinsolo zokuthi wadla izizumbulu zikaHlengiwe Mhlaba, ayengumphathi wakhe.Iphephandaba lesiNgisi eliphuma ngeSonto libike ukuthi uMakhabane, owavumbulula uHlengiwe, usolwa yilo mculi ngokudla uR8.5 million wemali etholwa ngokudlala komculo emsakazweni nakwezinye izindawo, okubizwa ngama-royalties.Kuvela ukuthi uHlengiwe uthole ukuthi ezingomeni zakhe ezingu-90 ezaqoqa ama-royalties akhe kwaSouth African Music Rights Organisation (Samro), zingu-24 kuphela ezakhokha * -16.7% wemali okumele ize kuye.Kuvela ukuthi ukweletwa omunye uR8.5 million wemali yokudayiswa kwamaCD. Kuthiwa eminyakeni engu-10 wathola uR4.5 million kuMakhabane.Iphepha elikhiphe lokhu alimtholanga uMakhabane ukuthi aphendule imibuzo. Utshele Isolezwe ukuthi uphatheke kabi ngale mibiko futhi ngeke aphawule kakhulu.“Abantu abazi iqiniso uHlengiwe, yimi noNkulunkulu,” kusho uMakhabane.“Akekho umzali okhulisa ingane abale kodwa namuhla kuhlangana abantu bathi angizobala. Kubuhlungu kimi ukuthi ingane engayikhulisa kanzima isikhuluma kanje ngami. Kulungile. UNkulunkulu, uSipho noHlengiwe bayazi. Sebengangena abelungu bezokwenza izibalo ngoba bafundile mina ngagcina ebangeni lesithathu,” kusho yena.Uthe okubuhlungu kakhulu wukuthi uHlengiwe akezi kuye bakhulume.Imizamo yokuthola uHlengiwe izolo ayiphumelelanga ucingo lwakhe belukhala lungabanjwa.“Ngisilungele isiphambano. Ngisho nababhala kuFacebook ngithi kulungile. UHlengiwe yindodakazi yami. Engakufunda wukuthi e-Afrika zingu-20% kuphela izingane ezibuyela emuva ziyobonga,” kusho yena.Iphephandaba liveze ukuthi uphenyo lommeli uGraeme Gilfillan oqashwe nguHlengiwe luveza ukuthi * -83.3% wama royalties ukhokhelwe umqambi ongaziwa obizwa ngoDP.Kuthiwa baningi abaculi abathintekayo okubalwa kubo uJabu Khanyile, Brenda Fassie, Miriam Makeba, Mahlathini nabanye.Ucwaningo lukaGilfillan lukhomba ukuthi ilinganiselwa kuR1.2 billion imali ethathwe egameni likaDP eminyakeni engu-55. Okhulumela iSamro ucashunwe ethi lesi samba siyihaba.",UBig Fish uphawula ngezokuqola uHlengiwe
"UMHOLI weDA, uMnuz John Steenhuisen, ukhwele wadilika kuhulumeni wakuleli ngodaba lokusingathwa komgomo wobhubhane iCorona.Ethula eyakhe inkulumo ye-DA athe uyibhekise esizweni njengoba ngoLwesine kulindeleke uMengameli Cyril Ramaphosa athule le nkulumo, uSteenhuisen uthe ukwahluleka kukahulumeni ukuthenga ngokushesha umgomo waleli gciwane kuzoholela ekutheni izwe lizithole selibhekana nesivuvu sesithathu nesesine salolu bhubhane.USteenhuisen uxwayise ngokuthi isivuvu sesithathu  nesesine singaphoqa ukuthi izwe libuye liphindele phansi kwemibandela eqinile yomvalelandlini, athe kungaguqisa ngamadolo umnotho wakuleli ovele uyantenga.“Baze baphaphama ngoJanuwari. Ngokombiko owethulelwe iKhabhinethi wuNgqongqoshe wezeMpilo, iningi le migomo elindelwe izoze ifike ngo-Okthoba, Novemba noDisemba. Lokho kusho ukuthi angeke sikwazi ukugoma abantu abenele ukuze sikwazi ukugwema isivuvu sesithathu. Sisengcupheni yokwehluleka ukugwema isivuvu sesine.“Ukungasheshi kwethu ukuthola umgomo akusikho ukuthi ingoba amazwe amakhulu abegwevile nayo engafuni, njengoba kusho umengameli, kepha iqiniso ukuthi ngesikhathi la mazwe ebambe imigqa yokuthenga umgomo ngoMeyi, Julayi, thina sasingekho ndawo.”USteenhuisen uthe eyakhe inkulumo ihlukile kakhulu kuleyo ezokwethulwa ngumengameli, njengoba ethe eyakhe igeqa amagula ngezinkinga ezikhungethe leli zwe.Inkulumo yakhe ibigxile ezinkingeni ezimayelana nokulwa neCorona, ukutakula umnotho nokunyathelwa kwentando yeningi.USteenhuisen uthe kufanele engabe uhulumeni oholwa i-ANC ushiyile ezikhundleni kulandela ubufakazi obethulwe kwiKhomishini eholwa iJaji Raymond Zondo.Le khomishini izwe ukuthi izinkulungwane zamaRandi zemali yezinhloli yasetshenziswa ukuphazamisa ukusebenza kukahulumeni waseWestern Cape, ukuzama ukugwazela amajaji kanye nabezindaba ukuze bacheme nowayengumengali wakuleli uMnuz Jacob Zuma.USteenhuisen uthe lokhu kungukunyathelwa kwentando yeningi, wathi kufanele engabe uhulumeni we-ANC ushiyile esikhundleni emuva kwalobu bufakazi. ",I-DA igxeka uhulumeni ngolomgomo
"UNGQONGQOSHE wezeMpilo kuzwelonke, uDkt Zweli Mkhize, uqinise idolo abantu bakuleli ukuthi abazobuya eWuhan, eChina, namhlanje abaguli ngakho kasikho isidingo sokutatazela ukuthi bazothelela abanye abantu ngegciwane iCoronavirus.UMkhize ekhuluma esithangamini sabezindaba ebesisePolokwane, eLimpopo, izolo ebusuku, umemezele ukuthi senyukile safinyelela ku-16 isibalo sabaneCoronavirus.Uthe benze iphutha bethi bangu-17, njengoba indoda yaseFree State obekubikwe ukuthi yahlangana nosomabhizinisi waseChina isihlolwa okwesibili, kutholwe ukuthi ayinalo leli gciwane.UMkhize uthe laba bantu abangu-121 abazobuya namhlanje ngeke baze bayovalelwa esibhedlela ngoba kabaguli.“Abazona iziguli, abazona iziboshwa. Asizobafaka esibhedlela. Sizobabeka endaweni eyodwa ukuze sizokwazi ukubaqapha sibahlole izinsuku eziwu-14, bese siyabadedela emuva kwezinsuku ezingu-21 sesiqinisekisile ukuthi abanalutho. Bazobe bezihlalele ezindlini zabo ukuze bengazohlangana nabanye abantu. Lokhu sikwenzela uma kwenzeka betholakala ukuthi banalo leli gciwane,” kusho uMkhize.Uthe abantu abalindelekile balinganselwa ku-121 ngakho bebedinga indawo enkulu abazofikela kuyona.UMkhize uchaze ukuthi zingu-84 izindawo kuleli ezibhekiwe ukuze kuzotholakala efanele ukuba kubekwe laba bantu.“Sifuna ukuqinisekisa ukuthi sibheke yonke indawo sabe sesivumelana kule ndawo eseLimpopo ngoba iyona ebivumelana nazo zonke izimo. Sithe abeze nabezindaba ngoba wusuku lokugcina lokuba nibe la. Kuzobe kuvaliwe lapha kugade amasosha namaphoyisa. Akekho okumele asondele lana nozovunyelwa,” kusho uMkhize.Kwezinye zezindawo, athe bake bazibheka, iseThala ngaseVryheid KwaZulu-Natal kodwa yachithwa ngoba kutholakale ukuthi kukude kakhulu nesikhumulo sezindiza, uma befika eKing Shaka kungamele bashayele ibanga elingaphezu kwamahora amahlanu.“Akulona iqiniso ukuthi siletha abantu abagulayo eLimpopo ukuzogulisa abantu bakhona. Lapha kuzohlala abantu abaphilayo, uma kutholwa ukuthi kukhona onaleli gciwane uzokhishwa kule ndawo ayiswe lapho ezolashwa khona,” kusho uMkhize.Khonamanjalo, kuhlelwe umhlangano oyisipesheli weKhabhinethi oqala ngeSonto eTshwane lapho kulindeleke ukuba kukhulunywe ngodaba lweCoronavirus, okubalwa udaba lokulawula kokuphuma kuleli, nokunye.",Babuya namuhla abavela eChina
"IMENENJA kaSiphelele “Stash” Ntshangase imyala ngokuthi asebenzise izinkinga zeKaizer Chiefs ukuze ezobuyisa ugazi kubalandeli bale kilabhu.UJazzman Mahlakgane ophethe izindaba zalesi sikhwishikhwishi uthe unethemba lokuthi uNtshangase uzoba nesizini enhle ngaphansi kukaGavin Hunt.Uqhube wathi ukudlala kwakhe emidlalweni eyedlule kubuyise ukuzethemba kuNtshangase.Ngemuva kwesikhathi eside lesi sibabuli silizwa ngendaba ijezi, uHunt usifakile emdlalweni wokuqala weDStv Premiership ezakhe zishaywa yiMamelodi Sundowns ngo-3-0.Uphinde wambophela emlenzeni wesibili weMTN 8, iChiefs eshaywe kuwo i-Orlando Pirates ngo-2-0.Kulo mdlalo wacishe washaya negoli. NoDoctor “16V” Khumalo kwaSABC wazwakalisa ukweneliseka ngendlela  adlale ngayo.“Sike sakhuluma noStash (Ntshangase) ubuyelwe yithemba ngendlela eyisimanga. Nakuba iChiefs ishayiwe kwimidlalo eyidlalile kodwa unethemba lokuthi izinto zizolunga.Ubona ezoba nesizini enhle ngaphansi kukaHunt. Ngimtshelile ukuthi akaqhubeke nokuzimisela.  Ingijabulisile indlela engimbone eyiyona,” kussho Mahlakgane.Leli qembu ligwetshwe iFifa ukungasayinisi abadlali amawindi amabili.“Yilona ithuba likaStash leli lokuveza ithalente lakhe. Akazimisele ngempela, abe umduduzi wabalandeli kulezi zinkinga ezikhona. Ngokuqhubeka kwesizini izinga lakhe lokudlala lizonyuka. Ngimfisela inhlanhla,” kuqhuba le menenja.Efika uNtshangase kwiChiefs ngo-2018, iqeqeshwa, uSteve Komphela, belilikhulu idumela abaningi bethi ubakhumbuza izinsuku zika Khumalo ngenxa yokuphasa ibhola okunenkosi phakathi. Ubephuma kwiBaroka abeshisa bheke kuyo.Ngesizini edlule ngaphansi kuka-Ernest Middendorp akadlalanga nowodwa umdlalo. Isizini enhle wayigcina ngeka-2018/19 edlala emidlalo ewu-20 sekuhlanganiswe yonke imiqhudelwano.UMahlakgane obuye aphathe izindaba zikaSiphosakhe Ntiya-Ntiya wawo AmaKhosi, utshele Isolezwe ukuthi kungamanga ukuthi lo mdlali ubesohlwini lwabadlali abebezochithwa iChiefs.“Abantu bakhuluma izinto abangazazi, uNtiya-Ntiya usezinhlelweni zomqeqeshi. Kufike umqeqeshi omusha kwiChiefs, naye kumele azimisele ukuze ezoheha iso lakhe”.Selokhu kufike uHunt, uNtiya-Ntiya akakalitholi ijezi.NgoMgqibelo AmaKhosi azodlala koweDStv Premiership neLamontville Golden Arrows kozoqala u-3.30, eSugar Ray Xulu Stadium, eClermont, eThekwini.Emidlalweni emithathu  iChiefs,  isashaye kuphela iChippa United. Igcine idlale ngokulingana neTS Galaxy.Imidlalo yeDStv Premiership ngempelasonto:NgoMgqibelo - Ngo-3.30pm: Golden Arrows v Kaizer Chiefs (Sugar Ray Xulu Stadium); Stellenbosch v Chippa United (Danie Craven Stadium); Black Leopards v Maritzburg United (Thohoyandou).Ngo-6pm: Orlando Pirates v SuperSport United (Orlando Stadium).Ngo-8.15pm: Swallows v TS Galaxy (Dobsonville Stadium).NgeSonto - Ngo3.30pm: Mamelodi Sundowns v AmaZulu (Loftus Versfeld Stadium); Cape Town City v Bloemfontein Celtic (Cape Town Stadium).",Imenenja kaNtshangase imnika iziyalo
"ULungelo walimala kanzima emlenzeni nasentanyeni ephuma enxanxatheleni yezitolo eGoli.Elandisa Isolezwe ngalesi sehlakalo, uthi wayeyogibela itekisi i-Uber ngesikhathi kuqhamuka imoto yamshayisa.Uthe wathi evula isicabha kwaqhamuka le moto ihamba ngesivivini esiphezulu yashayisa le ayezoyigibela wase elimala.“Angikho esimeni esikahle nempilo inzima njengoba ngingasakwazi nokuqhuba nokulingisa ngenxa yalokhu kulimala. Njengoba ngikhuluma nawe nje ngiphuma esibhedlela ngiqale phansi ukufunda ukuhamba ngemuva kokulimala,” kusho uLungelo.Uthe kunzima ukufunda ukuhamba ngoba walimala kanzima emlenzeni.“Ngingajabula uma ngingalulama ngokushesha ukuze ngikwazi ukubuyela emsebenzini. Angenzi lutho okwamanje okuyinto engiphethe kabuhlungu ngoba ngiphuthwa yimisebenzi,” kusho uLungelo.Umthombo weSolezwe ongathandanga ukuvezwa, uthe isimo salo mlingisi sesingcono kakhulu njengoba odokotela benze umsebenzi oncomekayo. “Naye ubakhuthalele odokotela kakhulu njengoba behlala bembheka ukuthi la alimala khona kuyalulameka yini,” kuchaza umthombo othe ukungabonakalali kwakhe emcimbini wezindondo amaSimon Mabhunu Sabela Awards ayeqokwe kuwona yingenxa yakho ukulimala.“Ku-Instagram kukhona isikhathi lapho ake afaka khona isithombe eveza intamo elimele efake okokuyisekela,” kusho umthombo.ULungelo uthe uhamba odokotela isonto nesonto ukuze alulame njengoba besamfundisa ukucathula.",Kunzima kumlingisi oshayiswe imoto
"UNGQONGQOSHE wezisebenzi zikahulumeni nokuphatha uMnuz Senzo Mchunu, uthi iCovid-19 ibafundisile bewuhulumeni ukuthi bayakwazi ukusebenza bembalwa abasebenzi njengoba kusetshenzelwa emakhaya.UMchunu obethula isabelo sezimali somnyango emkhandlwini wezifundazwe ePhalamende namhlanje, uthe mningi umsebenzi owenziwa ngabantu abambalwa ngenxa yeCovid-19.“Ukuqubuka kwaleli gciwane kusikhombisile ukuthi siyakwazi ukwenza umsebenzi omningi ngabantu abambalwa. Izikhulu zisebenzela emakhaya, okukhombisa khona ukuthi kudingeka kuhlinzekwe abasebenzi bahulumeni ngengqalasizinda yokukwazi ukusebenzela emakhaya.”Uthe inselelo ekhona wukuthi awukho umgomo othi kusetshenzelwa emakhaya. Ukubakhona kwalo mgomo uthe kungasiza nangomuso uma selingasekho leli gciwane.UMchunu uthe umkhakha kahulumeni ugubuzelwe yizinkolelo ezifana nokuthi bancane abanamakhono, inkohlakalo idla lubi, abasebenzi bayavilapha futhi abanye abasenamdlandla.“Okunye okumele sizibuze khona ukuthi ngabe ababhekele izimali eminyangweni kahulumeni bayamelana nenkohlakalo?” kubuza uMchunu.Uqhube wathi basabhekene nenkinga ngeGovernment Employees Housing Scheme (GEHS),  njengoba okwamanje bebalelwa ku-300 000 abasebenzi abahlomulayo ekubeni kumele babe baningi. UMchunu uthe kulesi sabelo esicela kuR600 000 million bashaywe kakhulu wukwehliswa kwaso okwenze behlisa ezinye zezinhlelo zomnyango njengoba iminyango eminingi yehliselwe isabelo sezimali ngenxa yeCovid-19.",ICovid-19 isifundise okuningi: Mchunu
"I-SACP ithi izokwenza isiqiniseko sokuthi akwehli ngisho indibilishi ngemilenze uma sekuthengwa umgomo wokuvikela ubhubhane iCorona.Leli zwe liphansi phezulu lizama ukuthenga umgomo wokuvikela ubhubhane oseluhaqe izakhamizi zakuleli ezingaphezu kwesigidi.Leli qembu lithi lizoqala umkhankaso wokwenza isiqiniseko sokuthi abekho abantu abazosebenzisa leli thuba ukuzinothisa ngemali yomgomo.Ngesikhathi igciwane libheduka ngasekuqaleni konyaka odlule, uhulumeni walahlekelwa yizigidi zamarandi ezehla ngemilenze ngesikhathi kuthengwa izinsiza zokuvikela ukusabalala kweCovid- 19Unobhala jikelele weSACP uMnuz Blade Nzimande, uthe kulokhu bazokube bebheke ngamehlo abomvu ukuthi ayibi khona inkohlakalo.“Ngeke siyivumele inkohlakalo nokuqhwagwa kwamandla ombuso kuzo zonke izinhlelo zikahulumeni zokuthenga umgomo wokuvikela iCorona.”UNzimande ubekhuluma emcimbini wokugubha iminyaka engu-26 kwashona uMnuz Joe Slovo, owayengunobhala jikelele weSACP.UNzimande uthe bazophinde benze isiqiniseko sokuthi kulawulwa amanani omgomo ukuze wonke amazwe azokwazi ukuwuthenga.“Ngalo mkhankaso sihlose ukuqeda nya umqondo wezinkampani ezikhiqiza amakhambi, wokuhlale zibeka phambili ukwenza inzuzo. Ezweni lethu sifuna uhulumeni enze isiqiniseko sokuthi ukuthengwa komgomo weCorona, akuphenduli abantu abathize kubenze izigwili.”UNzimande uphinde wanxusa uhulumeni ukuba enze isiqiniseko sokuthi wonke umuntu uyawuthola umgomo uma usuthengiwe, kungabi khona ukwenzelela ekusabalalisweni kwawo.",ISACP ithi izokulwa nenkohlakalo yokuthengwa komgomo weCorona
"USgumza oxoxe neSolezwe ngeSonto, uthe unesifiso sokuxhumana nabantu baseMnambithi, abachazele ngokwenzeka futhi kube nendlela azokwenza ngayo ukuthoba abantu amanxeba ngomonakalo owenzeka. Uthe ngeke abathembise abantu ukuthi kuzobuya yonke imali yabo eyacwila kodwa ikhona indlela afuna ukwenza ngayo nengaba wumthobanhliziyo kubantu abalahlekelwa yimali yabo beyitshale kwiBitcoin Wallet. USgumza obengakaze atholakale selokhu kwashiswa umuzi wakubo nezimoto zakhe, uthi selokhu ahamba eMnambithi ngesikhathi kwenzeka isigameko njengoba ehleli eThekwini. Uveze ukuthi zonke izinto ebezikhulunywa ngaye bezingamanga ngoba bekuthiwa ubalekele ukuboshwa.Uthe ngisho nomphenyi weCrime Intelligent, uyaxhumana naye kodwa akaboshwanga ngoba ayikho into emfaka ecaleni. “Mina ngikhona ngiseThekwini. Ngahamba eMnambithi ngenxa yokuthi kwakungasaphephile ngoba abantu babekholwa ukuthi ngidle imali yabo. “Empeleni iBitcoin Wallet kwakungekaMbheki Hlambisa owayezibiza ngoShozi noZwelinjani Bhengu owayezibiza ngoMbambo. Bobabili abakwaNqetho, ngaseHillcrest futhi bahleli khona kumanje. “Mina ngangisebenza ngiyiParamedic, ngibuye ngizidlalele amadayisi ngenhloso yokwenza imali ethe xaxa. Ngesikhathi ngithola ukuthi kuneBitcoin Wallet nami ngaqala ngafaka uR2000 wabuya usunguR4 000. “Lokho kwangiheha kakhulu ngagcina sengifaka imali enkulu ngempela ibuye. Ngigcine senginxenxa abanye abantu ukuthi asenzeni imali ngeBitcoin Wallet. “Abaningi engabafaka kuyona bathola inzuzo enkulu kwagcina sekungena inqwaba yabantu. UShozi noMbambo bathi ngoba nginekhono lokuqoqa abantu bathatha isinqumo sokungenza imenenja kanti sebezobaleka nemali yabantu, kwase kugaxela kumina,” kusho uSgumza. Imizamo yokuthola uShozi ayiphumelelanga njengoba ucingo lwakhe lungngeni.USgumza owayesebizwa ngoNkulunkulu waseMnambithi, uthe naye walahlekelwa yimali eningi kwiBitcoin Wallet. Uthe wayefake uR1.6 million owawuzobuya usunguR3.2 million kodwa akazange athole ngisho nesenti. Uveze ukuthi wake wazama ukuya namaphoyisa kuShozi noMbambo kwaNqetho efuna baboshwe ukuze kubuye imali yabantu kodwa leyo mizamo yangaphumelela ngoba, uShozi noMbabo babiza abameli babo, abangabopheka. “Ngaze ngazama ukuyilanda ngobunsizwa le mali kuShozi noMbambo ngafike ngadutshulwa ngacishe, ngashona ngalaliswa nasezibhedlela,” usho kanje. Uthe nomama wakhe wahlaselwa wukhwantalala emva kokushiswa komuzi wakubo eMnambithi, ngoba ubesemhlalisa emizini yabantu bengasenalo ikhaya, wagcina ngokushona. Kumanje uphila ngokubamba amatoho okushayela amaloli njengoba awukho omunye umsebenzi. IBitcoin Wallet yayikuKeate Street eMnambithi. Abantu bakhona bebengasalali beyotshala imali yabo kuyona, abanye base beyiletha ngoplastiki. Kuthiwa abanye babesule nasemisebenzini ababeqashwe kuyona ukuze bathole imali yempesheni abazoyitshala kwiBitcoin Wallet, bethemba ukuthi bazokwenza inzalo eningi",Uphumela obala owaduma‘ngebhanoyi’ laseMnambithi
"KUBOSHWE abesifazane ababili abasolwa ngokunganaki izingane zabo ezine ezishone kusha imijondolo e-Alexandra, eGoli, ngeSonto ekuseni.Kubikwa ukuthi laba besifazane bebecwile ezinkambini zikaFaro ethaveni ekulendawo ngesikhathi kusha imijondolo nezingane zabo.Ingane eyodwa ishonele endaweni yesigameko, ezintathu zishonele esibhedlela ngeSonto ntambama. Okhulumela isiteshi samaphoyisa e-Alexandra uCaptain Stephen Malatjie uthe laba besifazane bashiye izingane zabo ezineminyaka eqala ku-3 kuya ku-6 nomfana oneminyaka engu-14 ozalwa ngoyedwa wabo. Iphephandaba elinguzakwabo weSolezwe, iThe Star, lithole ukuthi lo mfana nguye othinte amaphoyisa ngesikhathi kuqubuka umlilo ngeSonto ekuseni kodwa yena akalimalanga. UMalatjie uthe kulekelele omakhelwane ukuzama ukucisha umlilo ngaphambi kokuthi kufike izicishamlilo.Abesifazane ababoshiwe, abaneminyaka engu-29 no-30 bazovela eNkantolo yeMantshi eWynberg ngoLwesibili.",Kuboshwe abesifazane besolwa ngobudedengu
"BUCHITHEKE bugayiwe eDundee izolo kwabaleka namaphoyisa ngemuva kokuba izakhamuzi zamalokishi ehlukene ziwathela ngemvula yamatshe, zifuna kukhishwe esikhundleni imeya ye-IFP.Lezi zakhamuzi zivale thanqa ukuhamba kwezimoto edolobheni, ziveva yintukuthelo.Kuphazamiseke nokuhanjiswa kwamaphepha okubhala kwezinye izikole ngenxa yomphakathi oqale ukumashela edolobheni laseDundee kusuka ngehora lesine ekuseni.Kule mashi kugcine kukhona ababoshwayo njengoba kucekelwe phansi imigwaqo, izitolo nojantshi wesitimela.Lezi zakhamizi zivale yonke imigwaqo ephuma eDundee ebheke eVryheid, Nquthu, Newcastle, Glencoe naseMnambithi. Zitholane phezulu namaphoyisa zawashaya ngamatshe, agcina ebaleka maqede zehlela erenki yamatekisi ahambela eGoli zithi ziyoshisa amaQuantum. Nokho zikhalinywe abaqaphi bamatekisi benkampani iQomukufa Security abadubule phezulu bephindelela.Abagcinanga lapho, abanye, bangene ezitolo zokudla bazitapela kodwa kuthe uma sebebheke enxanxatheleni enkulu yezitolo bafika sezivaliwe.UMnuz Wandile Ngcobo, obengomunye wabaholi bemashi, uthe sebekhathele ukungaphathwa ngendlela kukamasipala nokukhohliswa ngezidingo. Phakathi kokunye, abakhala ngakho ukuthi iMeya esamisiwe, uMnuz Sboniso Mbatha, yathatha imali eyanikelwa imayini kumasipala ukuze kulungiswe ezinye zezikole eSibongile. UMbatha kuthiwa wabe eseyalela ukuba leyo mali iyokwakha inxanxathela yezitolo zaseGlencoe. Kukhalwa nangokuthi ama-rates anyuka ngaphandle kokubikelwa.Abanye kule mashi bebekhala ngokuthi kade babefaka izicelo zokubuyiselwa umhlaba kodwa kuze kube yimanje abatholi mpendulo.Le mashi ibihlanganisa abantu abebesuka eSibongile, Evokwe, eFrance nakwenziye izingxenye zaseNdumeni. IMeya ebambile, uDkt Isri Bedassi, izamile ukuzokhuluma nomphakathi kodwa bayixosha.Okhulumela amaphoyisa KwaZulu-Natal, uColonel Thembeka Mbele, uthe isimo sibe ngaphezulu kwamandla abo ngenxa yentukuthelo yabantu.Uveze ukuthi laba bantu bebebalelwa ku-3 000.Uthe bazame ukujuba amaphoyisa aseziteshini zakwezinye izindawo ezakhele iDundee ukuze azolekelela.Amaphoyisa athwale kanzima emgwaqweni uVictoria noFouche lapho abeshawa khona ngamatshe. Eminye imigwaqo ibivalwe ngezingodo namathayi avuthayo.Izolo lishone sekukhona ababoshiwe kodwa ababhikishi bebengazimisele ukuhlakazeka, besabisa ngokuthi bazoshisa ibhilidi likamasipala uma uNgqongqoshe wezokuBusa ngokuBambisana neziNdaba zoMdabu, uNkk Nomusa Dube-Ncube, engamlethi umuntu ozokwamukela izikhalo zabo ngoba abafuni zithathwe umuntu kuMasipala waseNdumeni.Lize lashona belokhu betshelwa ukuthi kukhona osuka eMgungundlovu ozokwamukela izikhalo zabo. Abanye bathutheleke esiteshini samaphoyisa lapho obesekuboshwe khona ingxenye yababhikishi.Okhulumela uNkk Dube Ncube, uMnuz Lennox Mabaso, ethintwa uthe usematasa wathi uzobuyela entathelini kodwa kushaye isikhathi sokushicilela engabuyelanga entathelini.Ucingo lukaMbatha belukhala lungabanjwa.Okhulumela uMnyango wezeMfundo, uMnuz Kwazi Mthethwa, ukugxekile ukuphazamiseka kwezikole ngalo mbhikisho.",Acele empunzini amaphoyisa kubhikishwa
"KUPHENYWA amacala okubulala ngokungenhloso emva kokushona kwabantu abayisithupha ezingozini ezehlukene eThekwini ngempelasonto.NgoMgqibelo kushone amalungu amane omndeni wakwaKhan engozini eyenzeke ekhoneni lomgwaqo uDr Yusuf Dadoo (Broad Street) no-Anton Lembede (Smith Street) eThekwini.Ngokwemibiko evezwe abezimo eziphuthumayo bakwaRescue Care, kushayisane izimoto ezimbili enye yalala ngokhakhayi.Kukholakala ukuthi umndeni ubuphuthuma esibhedlela ukuze kwelashwe indodakazi yawo ebingaphilile kahle.Ababili abebehamba ngenye imoto basindile bayiswa esibhedlela esiseduzane.Ngawo uMgqibelo kushone abantu ababili kwalimala oyedwa eMountview ngase-Verulam.Ngokusho kwabeReaction Unit South Africa, bathole ucingo lubazisa ngengozi eyenzeke emgwaqweni u-Amora Drive ngase-Mountview.Imoto abebehamba ngayo kuthiwa iphaphalazile yabakhiphela ngaphandle yabe isigqamuka amalangabi.Ngokwesitatimende sabakwa-Reaction Unit bafike endaweni yesigameko abesilisa abathathu sebengaphandle kwemoto ebisha ubuhanguhangu. Ababili bashonele khona lapho kwathi oyedwa waphuthunyiswa esibhedlela sasoSindisweni kukubi.Kusolwa ukuthi imoto ibihamba ngesivinini esiphezulu ngesikhathi umshayeli ehluleka wukuyilawula. Ingozi iholele ekutheni kuvalwe umgwaqo isikhathi eside abezimo eziphuthumayo nezicima mlilo besasebenza. Abanye abashayeli baphoqelekile ukuthi basebenzise eminye imigwaqo ngesikhathi kusakhucululwa endaweni yengozi.Kwenye ingozi eyenzeke eMariannhill, itekisi ebithwele abagibeli iphaphalazile emgwaqweni yakhalakatheka emjondolo. Kulimale abantu abayisishiyagalombili kule ngozi.Okhulumela abezimo eziphuthumayo bakwa-ER24, uMnuz Russel Meiring, uthe bafice abantu bezulazula eduze kwetekisi.“Sihlole abagibeli sathola ukuthi bayisishiyagalombili abalimele. Sibaphuthumise esibhedlela ukuze belashwe ngokugcwele,” kusho uMeiring.Amaphoyisa KwaZulu-Natal ayaphenya ngembangela yazo zonke lezi zingozi, akekho osaboshiwe ngazo.",Umndeni kwabashone ezingozini zomgwaqo
"ABANTU bakuleli bavuke umbhejazane ezinkundleni zokuxhumana bekhalaza ngokucishwa kukagesi okumenyezelwe ngoMgqibelo ebusuku.Abakwa-Eskom bafake isitatimende izolo kwi-Twitter, esiveza ukuthi ugesi uzocinywa ngokwesigaba sesibili kuze kube wuMsombuluko (namhlanje) ekuseni. Abantu bazwakalise ulaka lwabo, abanye baze babachapha ngenhlamba abakwa-Eskom.Esitatimendeni abakwa-Eskom bathe: “Ugesi ungaphansi kwengcindezi, yingakho kuzoba nokucishwa kusukela ngo- 8 ekuseni namhlanje (izolo), kuze kube kusasa (NgoMsombuluko) ngo-5 ekuseni,”Kwi-Twitter abantu bakuleli bebevutha bengabaselwe.UKay, @kopano_1 uthe: “Kodwa yini niqambe amanga esizweni, nithi ngeke kucinywe ugesi phakathi kuka-Disemba 17, 2019 noJanuwari 13, 2020, kunjani manje,”UBentLFC @BrentV-RSA uthe: “Kungani ningakhulumi iqiniso kanye nje, nivele nisitshele ukuthi ugesi uzocinywa ngokwesigaba sesibili unyaka wonke ngoba nilokhu nithi nizowucisha kuyoze kube kusasa, sikhathele B%#*&.”Sakmen @SakmenSA uthe: “Nithi ukucinywa kukagesi kuzoqala ngo-8 ekuseni namhlanje (izolo), kodwa eSoshanguve kusukela izolo ebusuku ugesi awukho, namanje ekuseni awukho. Le nto yokucinywa kukagesi ilethelwe ukuzohlukumeza thina amalokishini.”USolomon Ngomane @ngomane_solomon uthe: “UCyril (Ramaphosa), waqamba amanga wathi ngeke ucinywe ugesi phakathi kuka-Disemba 17, 2019 noJanuwari 13. Ngicabanga ukuthi kumele axoshwe manje uPravin (Gordhan).”Esitatimendeni, abakwa-Eskom baqhube bathi, sekulungisiwe obekuyinkinga kwisiphehlimandla saseMedupi, kodwa basadinga ukubuyisela isimo kwesijwayelekile.“Ithimba lethu liyaqhubeka nokusebenza kanzima. Ngenxa yokungalungiswa kwezinto eminyakeni edlule, isimo singaphansi kwengcindezi. Sifisa ukukhumbuza amakhasimende ethu ukuthi ukucishwa kukagesi kuyalawulwa ukuze sizoqinisekisa ukuthi okoni izinto eziningi,” kusho abakwa-Eskom.",Bashiye abangalazi i-Eskom icisha ugesi
"BAJABULE abesizwe sabaThembu ngemuva kokudedelwa ejele kweKumkani yabo, uBuyelekhaya Dalindyebo. Bathi bebengakulindele futhi okwenzekile, ukuboshwa kwenkosi kumele kungaphinde kwenzeke kuleli.IKumkani idedelwe ngeSonto ngemuva kokudonsa iminyaka emine yesigwebo sayo seminyaka engu-12.Okhulumela iKumkani, uMntwana Mthunzi Ngonyama uthe nakuba zisezintsha izindaba zokudedelwa kweKumkani kodwa isizwe sijabule kakhulu.Umntwana uthe bebengakulindele ngoba kade babezama ukuyikhipha ejele iKumkani, kungenzeki.“Sijabulile. Ubuye ephila ejele. Kube wuhambo olude futhi olunzima oluholele ekukhululweni kwakhe ejele.Ukudedelwa kwakhe kuzoletha uzinzo ebukhosini besizwe sabaThembu. Kwaba yihlazo ukuboshwa kweKumkani eNingizimu Afrika. Ingaphinde yenzeke into efuze lena. Kumele kuchitshiyelwe umthethosivivinywa omayelana nezinkantolo zobuholi bomdabu ozozinika amandla ukuze zikwazi ukuzithathela izinqumo ngokwazo ngezinto ezithinta isizwe,” kusho uMntwana uNgonyama.Uthe ubenondlunkulu weKumkani ngesikhathi ikhululwa ejele.“Kuyithintile iKumkani ukukhululwa kwayo. Ibishaqekile futhi ijabule kakhulu. Umoya wayo ukhululekile ukuthi ekugcineni ikhululiwe,” kusho umntwana.Uqhube wathi basazodalula izinhlelo mayelana nokubuyiselwa esihlalweni sobukhosi kweKumkani. Isizwe sabaThembu sinxenxe uMengameli Cyril Ramaphosa ukuthi axolele iKumkani ngokuthi kusulwe wonke amacala egwetshelwe wona.“IKumkani ibonga bonke abantu ababambe iqhaza ekukhululweni kwayo, kusukela emakhosini, uMengameli wezwe uMnuz Cyril Ramaphosa nabantu bonke ababenemikhankaso eminingi eholele ekutheni iphume ejele.Okwamanje iKumkani isadinga isikhathi nomndeni wayo. Ngokuhamba kwesikhathi izokhuluma nesizwe ngokuzokwenzeka,” kusho umntwana.Ukudedelwa kweKumkani ejele kuze ngemuva kokuthi uMengameli Ramaphosa ngesonto eledlule ememezele ukuthi kuneziboshwa ezingu-14 000 ezishicilelwe izigwebo iKumkani ebe ngomunye wazo. Lezi ziboshwa zancishiselwa izigwebo ngezinyanga ezingu-12.IKumkani yayingene ejele ngoDisemba 31, 2015 ngecala lokuthumba, amathathu okulimaza, amathathu okuthungela ngomlilo, elokubulala ngokungenhloso nelokuphazamisa ukusebenza komthetho.Umntwana uthe maduze kuzoba nomcimbi wokugezwa kweKumkani. “Sizomemezela ngezinhlela zawo. Simema wonke amakhosi ukuthi abe nathi kulo mcimbi.”Okhulumela uMnyango wezobuLungiswa nokuHlunyeleliswa kweziMilo, uMnuz Chrispin Phiri uthe iKumkani ikhululwe ngoshwele owejwayelekile.Uthe idonse ikota yesigwebo sayo ejele futhi iziphathe kahle, okwenze yakhululwa.Mayelana nokudedelwa ngoshwele ejele kwesishoshovu esaboshwa, sagwetshwa silwela imfundo yamahhala i#Fees Must Fall, uKanya Cekeshe, uPhiri uthe ibhodi elicubungula izicelo zeziboshwa ezicele ukukhululwa ngoshwele liyasicubungula isicelo saso nezezinye iziboshwa.Usihlalo wendlu yabaThembu kuleli, uMnuz Vusi Mvelase uthe babukeleka phansi beyisizwe ngokuboshwa kwenkosi yabo, okwabehlisa isithunzi.Ubonge uRamaphosa, inkosi ebambe isihlalo sobukhosi sabaThembu, * -Azenathi Dalindyebo, iContralesa, inkosi yamaXhosa esanda kukhothama uZwelonke Sigcawu, nabantu bakuleli.",Injabulo kuBuyelekhaya iKumkani
"ABAHOLI bakahulumeni waKwaZulu-Natal bavakashele eSikhaleni, emndenini wowesilisa odutshulwe washona ngamaphoyisa eHonolulu, eHawaii, e-United States of America (USA), ngesonto eledlule.UMqondisi Jikelele waKwaZulu-Natal, uDkt Nonhlanhla Mkhize neMeya yaseMhlathuze uMnuz Mduduzi Mhlongo, baye kobhonga emswaneni emndenini kaMnuz Lindani Myeni (29), izolo.Amaphoyisa aseHonolulu athi uMyeni udutshulwe ngemva kokuba nengxabano namaphoyisa amathathu ayezombopha ngemva kokubikwa ngothile njengomuntu obezogqekeza. Azithethelela ngokuthi ayezivikela kowesilisa owayenodlame kuwona.UDkt Mkhize uye kulo mndeni ngokomyalelo kaNdunankulu, uMnuz Sihle Zikalala.UZikalala uthe uhulumeni usebenza ngokubambisana nomndeni noMnyango wezobuDlelwano namanye amaZwe ngenhloso yokulanda isidumbu sikaMyeni, e-USA. “Siwuhulumeni wesifundazwe sinethemba lokuthi buzokwenziwa ubulungiswa ngokuthi kuboshwe ababulali bakaMyeni nabobonke abathintekayo ngokushesha. Sijube umqondisi jikelele ukuba axhumane nomndeni ukuze siweseke ngokudingayo,” kusho uZikalala. UMhlongo udlulise amazwi enduduzo ewabhekise kulo mndeni wasehamba emazwini kaZikalala, ethi bafuna kwenzeke ubulungiswa.“Asifuni ukuqagela ngokwaholela ekudutshulweni kukaMyeni kodwa sifuna amaphoyisa nezinhlaka ezifanele balekelele umndeni uthole iqiniso futhi kuboshwe abasolwa ngokushesha,” kusho uMhlongo.Uthe bazolulandelela lolu daba futhi bafake isandla, baxhase umndeni ngokudingayo.",Ubuholi buvakashele umndeni wobulawe e-USA
"I-NFP ifuna luphenywe woKlebe udaba lokulahleka kwemali yeqembu enguR1.2 million, okuthiwa ikhwabaniswe phakathi kukaDisemba 2019 noJanuwari 2020.Isolezwe ngeSonto lithole ukuthi kunecala elivulelwe abaholi ababili abaqavile eqenjini ngokuduka kwale mali okuthiwa ngeyeqembu. Kuke kwavela kaningi ukuthi iNFP inezinkinga zemali futhi ibhekene nezikweletu kodwa yona yathembisa ukuthi iyasilungisa isimo.UNobhala -Jikelele weNFP uMnuz Canaan Mdletshe uthi kunemali yeqembu engaqondakali ukuthi yenzeni futhi bavule icala ukuze baphendule labo ababethenjwe ngemali yeqembu.""Kunombiko wekomidi lethu lezimali okhomba ukuthi kufanele sixhumane noKlebe ngoba kufanele siphenye sijule, sihlehle sifike ku-2014. Siyazi ukuthi bekukhokhelwa abacwaningimabhuku ukuba bahlolisise amabhuku. Imali besiyithola ePhalamende, kwi-IEC nasesiShayamthetho, sifuna konke kuhlale obala ngoba le mali ngeyabakhokhi bentela,’’ kusho uMdletshe.Uthe imali akufanele ibhubhudlwe kudliwe inyama echwachwabisiwe namawayini ekubeni kungeyabakhokhi bentela.UMdletshe uthe sebelivulile icala emaphoyiseni banethemba lokuthi azosebenza ngendlela egculisayo ukuze bathole iqiniso.Okhulumela amaphoyisa KwaZulu-Natal uColonel Thembeka Mbele ukuqinisekisile ukuthi likhona icala eliphenywayo."" Amaphoyisa aseMbilo aphenya icala lokukhwabanisa. Kuthiwa phakathi kukaDisemba 2019 kuya kuJauwari 2020 kwakhwatshaniswa imali enguR1.2 million uphenyo lusaqhubeka ,’’ kusho uColonel uMbele.Kuvela indaba yemali nje, iNFP isanda kukhomba indlela abaholi ababili ibasola ngokungaziphathi kahle. Phezu kwakho konke lokho kunodaba olusenkantolo ngobuholi beqembu. Kunamalungu amangalele iqembu akhala ngengqungquthela yokukhetha ubuholi, ehlale Olundi ngoDisemba odlule. Leyo ngqungquthela yabuyisela uNkk Zanele kaMagwaza- Msibi kwesokuba wumengameli weqembu, kwathathwa nesinqumo sokuthi aqhubeke nokuhola kuze kulamule igodi. Amalungu athi ingqungquthela ayihambanga kahle futhi yayingekho emthethweni, udaba kulindeleke ukuthi lungene ngasekupheleni kwenyanga ezayo eNkantolo eNkulu eMgungundlovu.",Bafuna oKlebe baphenyengemali enyamalele
"BAZOHLOMULA ngokungafani abemboni yamatekisi esikhwameni i-Independent Relief Fund for Taxi Industry esisungulwe ukubanxephezela ngokulahlekelwa yimali njengoba kuvalwe izwe.Isikhwama esithulwe ngokusemthethweni ngoLwesibili yinhlangano yabamatekisi iSouth African National Taxi Council (Santaco), kulindeke ukuthi kuhlomule kuso abashayeli nabasizi babo, osomatekisi nezimenenja zasemarenki.Okhulumela inhlangano kuzwelonke uMnuz Thabisho Molelekwa, uthe imali izokhishwa kanye.“Ngokuvalwa kwezwe, imboni yezokuthutha ilahlekelwa imali ebalelwa kuR25 million ezweni lonke. Siqoke inkampani yabacwaningi mabhuku iSekelaXabiso Internal Audit Consultancy ukuthi kube iyona ezokwengamela lesi sikhwama,” kusho uMolelekwa.Esithangamini sabezindaba eGoli uMengameli weSantaco uMnuz Phillip Taaibosch usikaze ukuthi umshayeli angakhokhokhelwa imali engaba u-R250 ngosuku kulezi zinsuku ezingu-21 zokuvalwa kwezwe kodwa uMolelekwa ekhuluma neSolezwe ugcizelele ukuthi imali izohluka njengoba abashayeli bamatekisi abahamba amabanga amafishane kukhona abebekucosha okuncane ukuqhathanisa nabamabanga amade bona abaduve emakhaya.Kuhlongozwa ukuthi imali ezokhishwa ibe ngu R3.5 billion.“Sesinxuse osomabhizinisi neminyango kahulumeni ukuthi iphonse esivivaneni. Sezikhona izinkampani ezimbili esezikhombise ugqozi lokufaka imali kulesi sikhwama kodwa isivumelwano nazo besingakasayinwa.”Uthe uma seluqalile uhlelo lokufakwa kwezicelo, amafomu azotholakala kwi-website yenhlangano noma bafake izicelo ngokushayela kuma-call centre enhlangano noma basebenzise iWhatsApp. Imininingwane ephelele izomenyezelwa uma sekumele kufakwe izicelo. Uqinisekise ukuthi bazosebenzisana nomnyango wezaseKhaya ukuqinisekisa ukuthi imininingwane kamazisi umuntu ayithumelayo iyiqiniso.",Izinhlelo zokunxephezela abemboni yamatekisi
"UZIQHATHE nolaka lwabesifazane uMengameli we-African National Congress Women's League (ANCWL) uNkk Bathabile Dlamini ngokugqoka umfaniswano weqembu lezepolitiki kwimashi yokulwa nokuhlukunyezwa kwabantu besifazane eSandton eGoli ngoLwesihlanu.Le mashi ehlelwe yizinhlangano ezahlukene ezilwela amalungelo abesifazane kuleli ilandela ukubulawa nokudlwengulwa kwabantu besifazane okusabalale ezweni lonkana. Umfundi waseUniversity of Cape Town uNkz Uyinene Mrwetyana wadlwengulwa wabulawa ngumsebenzi wasePosini emasontweni amabili edlule. Ngemuva kokuvela kwezindaba zokubulawa kuka-Uyinene abantu bakuleli bagxile nakwezinye izigameko zakamuva zokudlwengulwa nokubulawa kwabesifazane kuleli. UDlamini nabanye be-ANCWL bebeyingxenye yeqoqo labesifazane eligasele eJohannesburg Stock Exchange eSandton entathakusa ukuyolwa nokuhlukunyezwa kwabantu besifazane.Ukugqokwa kwemifaniswano yeqembu le-ANCWL akwehlanga kahle kubantu besifazane abahambele lemashi nokuze kwaholela ekutheni basole uDlamini ngokukhankasela iqembu lakhe ekubeni imashi ingeyokulwa nokuhlukunyezwa kwabantu besifazane. Ngesikhathi befika oDlamini nabe-ANCWL eJSE, iqoqo ebelidinwe ligane unwabu limemeze lathi: ""Khwezi! Khwezi!"" likhumbuza laba baholi ukuthi babeseka owayengumengameli wakuleli uMnuz Jacob Zuma ngesikhathi ebhekene necala lokudlwengula uNksz Khwezekile Kuzwayo. Ngesikhathi uZuma ebhekene naleli cala, uDlamini wakhombisa ukumeseka nokwabacasula kakhulu abesifazane bakuleli, bemsola ngokweseka umsolwa kunomgilwa. UZuma waphuma phambili kuleli cala.Kwivideo esabalale enkundleni uTwitter, uVirginia Magwaza wenhlangano elwela amalungelo abantu abathandana nobulili obubodwa i-Other Foundation ugxeke uDlamini ngokugqoka umfaniswano wezepolitiki.""Angeke ngikwazi ukumasha nokhongolose ngoba uyena wonke osifake kulolu bishi esikulo. Le mashi akuyona eyeqembu, asiwafuni amaqembu epolitiki la,"" kusho uMagwaza.%%%twitter https://twitter.com/hashtag/SandtonShutdown?src=hash&ref_src=twsrc%5Etfw"">#SandtonShutdown
#AmINext
#PayPatriarchyTax
pic.twitter.com/rMXU8OUcnA— Public Broadcaster (@Nyiko_Shik)%%%twitter https://twitter.com/hashtag/SandtonShutdown?src=hash&ref_src=twsrc%5Etfw"">#SandtonShutdownANCWL and it’s president Bathabile Dlamini have been criticized by protesters for wearing party regalia. 
#eNCA
pic.twitter.com/cfHKeFutxw— Silindelo Masikane (@Slindelo_M)%%%twitter https://twitter.com/hashtag/SandtonShutdown?src=hash&ref_src=twsrc%5Etfw"">#SandtonShutdown
pic.twitter.com/S3kx0YfwcQ— marang setshwaelo (@marangdream)",#SandtonShutdown: Imbibizane kuBathabile Dlamini ne-ANCWL bejoyina imashi
"ZANELE MSOMIIZINHLANGANO ezilwela amalungelo nokuvikelwa kwabesifazane zihlukene ngemibono ngesenzo sikaMengameli Jacob Zuma sokuphumela obala ngokudlwengulwa komunye wamakhosikazi akhe.NgoMsombuluko uZuma uphumele obala okokuqala esithangamini nabezindaba ngokudlwengula kukankosikazi angamdalulanga, athe kwenzeka eminyakeni engu-10 eyedlule.Ubephawula ngombiko woMvikeli woMphakathi wokuqiniswa kwezokuphepha komuzi wakhe eNkandla kanti ukuveza eyokudlwengulwa ubegcizelela isidingo sokuqinisa ezokuphepha.Yize engalidalulanga igama likankosikazi owadlwengulwa kodwa kuyaziwa ukuthi ubani unkosikazi wakhe owayehlala eNkandla ngesikhathi uZuma esanguNgqongqoshe wezokuThuthukiswa koMnotho nezokuVakasha esifundazweni.Lolu daba lwabikwa phambilini kwabezindaba njengoba abasolwa abane baboshwa ngo-2001 ngesigameko esenzeka ngo-1999.ICommission for Gender Equality (CGE) ikushayele ihlombe ukuphumela obala kukaMengameli yathi kuzogqugquzela nabesifazane abesabayo ukubika ngokuhlukumezeka.UMnuz Javu Baloyi, okhulumela i-CGE, uthe lokhu kufakazela ukuthi ukuhlukunyezwa kwabesifazane akukhethi.“Siyakholwa wukuthi lesi sitatimende esenziwe ngumengameli sizosiza ekuxwayiseni umphakathi ngenkinga izwe elibhekene nayo ngokuhlukunyezwa kwabesifazane. Wenze kahle avezele umphakathi ngoba ukudlwengulwa akuyona into okumele ifihlwe ngoba isithinta sonke,” usho kanje.UBaloyi uthe akuthusi ukukhuluma kukaZuma ngalolu daba ngoba uhulumeni wakhe uzama ngayo yonke indlela ukuqinisa imithetho yokuvikela abesifazane.ISonke Gender Justice Network okuyinhlangano yabesilisa egqugquzela ukuvikela ukuhlukunyezwa kwabesifazane ishaye amakhala ngesenzo sikaMengameli.Le nhlangano ithe yize bekugqugquzela ukuthi izisulu zokudlwengulwa zikhulume ngakho, kushiya imibuzo ukuthi kungani uZuma akudalule manje.Ephawula ephephandabeni lesiNgisi lansuku zonke uMnuz Desmond Lesejane okhulumela le nhlangano usole ukuthi uMengameli ukhulume ngoba udaba lwaseNkandla selufake kakhulu ipolitiki.“Kungani akhulume manje emuva kwaso sonke lesi sikhathi? Uma umuntu ekhuluma ngalolu daba bekulindeleke ukuthi kube nozwelo.Kuyadingeka sazi nokuthi uMaKhumalo walulekwa yini emuva kwalesi sigameko,” kusho yena.ULesejane uthe yize bekuncoma ukuthi uMengameli ukukhathalele ukuvikela umndeni wakhe kodwa ngeke baphumule bonke abesifazane bakuleli bengakavikeleki ekuhlukunyezweni.Ngokujwayelekile kuba yisinqumo sodlwenguliwe ukuphumela obala yingakho kuthusile ukuthi uZuma azikhulumele ngokudlwengula komkakhe.",Ihlukene imibono ngokuphumela obala kukaZuma ngokudlwengulwa komkakhe
"UMQEQESHI weMamelodi Sundowns uPitso “Jingles” Mosimane, akasafuni ukuyikhuluma esidlangaleni indaba kaKhama Billiat omataniswa nezakhe.Sekusabalele imibiko eveza ukuthi uMosimane ufuna isikhwishikhwishi saMakhosi uBilliat, obedlalela iSundowns eminyakeni edlule, washiya sekuphele inkontileka yakhe ngasekuqaleni kwesizini edlule.UMosimane kuthiwa ukhala ngokuthi ukube uBilliat ubekhona kwezakhe ngesizini edlule, ubezosheshe asinqobe isicoco se-Absa Premiership, ubengeke alinde umdlalo wokugcina njengoba amaBrazilians esinqobe sekuvalwe amehlo lesi sicoco eshaya iFree State Stars ngo 1-0 emdlalweni wokugcina weligi.NakwiCAF Champions League, ezikaMosimane ziphume emlenzeni wesibili owandulela owamanqamu. Abazazi zonke bathi uMosimane ukholelwa wukuthi ukube ubekhona uBilliat, bebezofika qathatha kowamanqamu ngenxa yokuthi lo mdlali waseZimbabwe ushaya amagoli aphinde avulele izikhala ozakwabo ukuba bavalele amagoli okuyinto akhala ngokuthi iyashoda kwezakhe.Ngemuva kokudlala ngokulingana kwaBafana Ba Style neChippa United ngoLwesithathu ebusuku, uMosimane uzikhiphile endabeni kaBilliat, ethi uhlonipha Amakhosi.“Angifuni kube sengathi angihloniphi, ngikhuluma ngabadlali bamanye amaqembu. Kubalulekile ukuthi ngiyazi indawo yami, ngicophelele ngoba ngingangena enkingeni ukukhuluma ngomdlali welinye iqembu. Ofuna ukwazi ukuthi siyaxoxisana yini neChiefs ngoBilliat, ngisacela abuze abaphathi beSundowns. Angiyona iSundowns mina, ngingumqeqeshi kwaphela,” usho kanje uMosimane etshela izintatheli ePort Elizabeth ngemva kokudlala ngokulingana kuba ngu 1-1 phakathi kwezakhe neChippa.Ukhuluma kanjena nje uMosimane, kungenzeka ukuba ufunde isitatimende seChiefs ebesichitha imibiko yokuthi iSundowns iyaxoxisana nabo ngoBilliat.“UBilliat uzinikele kwiChiefs alikho iqembu azolijoyina,” sisho kanje isitatimende seChiefs nalapho isabise khona ngokuthatha izinyathelo zomthetho nxa kuhubhuzwa amanga ngabadlali bayo.Ngokwemibiko iSundowns inunusela iChiefs ngoR15 million nabadlali abathathu, akucaci noma izokhetha oyedwa kubona noma izobathatha bonke.Phakathi kwabadlali okuvela ukuthi kungenzeka kushintshwane ngabo ukuze uBilliat abuyele eChloorkop, kubalwa * -Aubrey Ngoma, Lucky Mohomi noJeremy Brockie.Imidlalo yeMTN 8:Kusasa: Cape Town City FC v Polokwane City (Newlands Stadium, 3pm); Orlando Pirates v Highlands Park (Orlando Stadium, 6pm); Mamelodi Sundowns v Bloemfontein Celtic(Lucas Moripe Stadium, 8.15pm)NgeSonto: Bidvest Wits v SuperSport United (Bidvest Stadium, 3pm).",UPitso uthi akasezuyikhuluma ekaBilliat
"MBONGISENI BUTHELEZIEseGoliI SETHENJWA somgadli eqenjini lika-Under 20, uPule Maraisane, sithi sifuna ukulandela uBenni McCarthy osahamba phambili ngokuhlohlwa kwamagoli kuBafana Bafana.Lo mdlali, ogijima kuSecond Division ePortugal, kuTourezense, uthe naye usafuna ukudlalela iqembu elikhulu lasePortugal bese enqoba nalo iChampions League njengoba kwenza uMcCarthy ne-FC Porto.UMaraisane oneminyaka engu-20, nobegijima kuStars of Africa Academy ngaphambi kokuya ePortugal, usanda kunqoba iCommonwealth Cup, eRussia naMajita.Usenconywe kakhulu ngabalandeli bebhola ngisho nomqeqeshi wakhe abebehambe naye baya eRussia, uDavid Notoane, obize lo mfana osemncane ngoMessi waseNingizimu Afrika.UNotoane uthe asikho isidingo sokuthi sincome oMessi noRonaldo bangaphandle sibe sinabo abethu emalokishini nasezindaweni zasemakhaya.Lo mdlali uqokwe njengomgali ovelele njengoba ehlohle amagoli amathathu eRussia. Elokugcina ulishaye bedlala neFinland kowamanqamu benqoba ngo 2-1.“Ngingathanda ukuthi ngifane noBenni ngelinye ilanga. Ungomunye wabadlali engikhule ngibukela kubona. Nami ngingathanda ukuthi ngibe nendondo yeChampions League kodwa ngiyazi ukuthi ukuze ngiphumelele kulokho kuzofanele ngidlalele elinye lamaqembu amakhulu ePortugal, okubalwa kuwona yona i-FC Porto neSporting Lisbon. Ngiyazi ngeke kube lula kodwa ngingathanda ukuthi ngikwenze lokho,” kusho uMaraisane.Uthe manje amehlo abo asebheke kwiNdebe yoMhlaba ezodlalelwa eCanada ngasekupheleni konyaka yabangaphansi kweminyaka engu-20.“Ngemuva kokunqoba kwethu le midlalo ebiseRussia angingabazi ukuthi sizokwenza kahle nasemidlalweni yeCaf Youth Championship ezodlalelwa eSenegal ngoMashi. Kuzofanele silwele ukuthi siqede namaqembu amathathu azoya kwiNdebe yoMhlaba. Abantu baseNingizimu Afrika sizobenza ukuthi baziqhenye ngathi eSenegal ngoba sizoya khona nomqondo wokunqoba izindebe nokuyinto emqoka kithina njengabadlali baleli qembu,” kusho uMaraisane.Uthe ukwazana nokudlala isikhathi eside ndawonye yikona okusize iqembu eRussia.“Sesiyazana thina njengabadlali njengoba besisonke isikhathi eside. Bekungelula sibizwa ngezinkawu kodwa sazitshela ukuthi lapha sizele ukuzosebenza. Nokubanda kuleya ndawo bekusehlula thina. Kubonakele ngomdlalo wethu wokuqala nalapho sashaywa khona yiQatar. Kodwa ngajabula sikhuza ibuya sinikeza inkinga ababedlala nathi ngemuva kwalowo mdlalo. Lo mqhudelwano bekuyimidlalo emihle ezosisiza kakhulu ukuthi sidlondlobale kwesikwenzayo njengabadlali abasebancane.”UNotoane uthe ikusasa lalo mdlali lihle kakhulu uma engaqhubeka nokungaziphakamisi. “Ngijabulile ngaye, uzoya kude akukho angeke akwazi ukukwenza ngoba uyazethemba. Uyaluhlakaza udonga lwabadlali basemuva esisuke sidlala nabo. Ukwenza kungabi ngumsebenzi onzima,” kusho uNotoane.",UMaraisane ufuna ukulandela uMcCarthy
"AKAKHETHILE ukuthi yiliphi iqembu azogijima kulo ngesizini ezayo inqobo nje uma kuzoba yiqembu laKwaZulu-Natal u-Ayanda Gcaba ochithwe i-Orlando Pirates.UGcaba uphumele obala okokuqala wathi usefuna ukugijimela iqembu laseKZN elikwi-Absa Premiership ngesizini ezoqala ka-2018/19.Uthe imibiko ethi engase esayine kuMaZulu FC ngeke aphawule ngayo.UGcaba, odabuka ePort Shepstone, uzophelelwa yinkontileka nePirates ekupheleni kwenyanga. IPirates isishilo ukuthi ngeke isamdinga ngesizini ezayo. Okunye okuvele kwacacisa bha ukuthi eziMnyama zakha kabusha, wukusayina abadlali abayisishiyagalolunye okubalwa kubona uBrilliant Khuzwayo, Vincent Pule, Ben Motshwari, Meshack Maphangule, Asavela Mbekile, Linda Mntambo, Abel Mabaso, Paseka Mako noKudakwashe Mahachi.UGcaba, ofike kwiPirates ngo-2012, uthe nakuba kuzwela ukuthi useyashiya kwiBucs kodwa angakujabulela ukuthi agijime emaqenjini aseKZN.“Eqinisweni mina ngingadlala noma kukuphi inqobo nje uma kuyiqembu laseKZN. Anginankinga neMaritzburg United, AmaZulu FC noma iLamontville Golden Arrows. Ngibona sekuyisikhathi sokuba ngizodlala ekhaya,” kusho uGcaba oke wagijima kwiFree State Stars.Uthe iPirates iyohlale isenhleziyweni yakhe ngoba imkhulisile kunobhutshuzwayo. Ufike kowamanqamu kabili neBucs emiqhudelwaneni yeCaf iChampions League ngesikhathi becijwa nguRoger De Sa ngo-2013 nakwiCaf Confederations Cup bwcijwa ngu-Eric Tinklerngo-2015.“Sisebenze kahle kakhulu no-de Sa kanye noTinkler. Engikuthanda kakhulu ngabo wukuthi bebekholelwa kithina njengabadlali nobekusifaka umfutho wokuba sizibongele kubona ngokushaya into ecokeme. Ngiye kwiPirates ngingakaze ngiphumele ngaphandle kwaseNingizimu Afrika ngakho lokho ngeke ngikukhohlwe,” kusho uGcaba.Uqhube wathi akananxa nomqeqeshi wePirates, uMilutin “Micho” Sredojevic, nephini lakhe, uRhulani Mokwena, nakuba ekhuhle ibhentshi ngaphansi kwabo nokuholele ekutheni agcine ebolekisiwe kwiPlatinum Stars.“Anginanxa nabo nakancane. Ukuhlala ebhentshini ngamahlala khona uma ungumdlali ayikho into entsha kulokho. Kuphela nje okungisalele ukuba ngikhombise ukuthi ngingumdlali osezingeni eliphezulu eqenjini engizodlala kulona,” kusho uGcaba othe imenenja yakhe, uMike Makaab wePro Sport International, imatasa imzamela iqembu elisha azogijima kulo.",UGcaba ufuna ukudlala kunoma yiliphi laseKZN
"SEKUQUBUKE izinsolo zokuthi kuneziguli ezigonqe esibhedlela saseThekwini ezihaqwe wubhubhane iCovid-19, okuthiwa zibhuqwa yindlala. Lezi zinsolo zivezwe ngoyilungu le-IFP omele ikomiti lezempilo esiShayamthetho KwaZulu-Natal, uNkk Ncamisile Nkwanyana.Leli qembu seliphonsele inselelo uNgqongqoshe woMnyango wezeMpilo KwaZulu-Natal, uNkk Nomagugu Simelane-Zulu, ukuthi aphenye ngalezi zinsolo ezibhekiswe esibhedlela i-Addington.UNkk Nkwanyana uthe sekukaningi ethola izingcingo ezigulini ezilaliswe esibhedlela i-Addington, zikhala ngendlala.“Ngithole izingcingo ngitshelwa ukuthi kuneziguli ezingasidlanga isidlo sasekuseni, ezinye zithole iphalishi kuphela. Kuthe uma ngithinta ababhekele iziguli ezigonqile kulesi sibhedlela, bavuma ukuthi kukhona ezithole iphalishi kuphela kanti ezinye azilitholanga ngoba kunenkinga yokushoda kokudla. Ngiyazibuza ukuthi ingabe sekunesikhathi esingakanani kungekho ukudla okwanele kulesi sibhedlela njengoba kuthiwa inkampani ekulethayo iyashodelwa,” kusho uNkk Nkwanyana.Uthe kuyathusa ukuthi abaphathi balesi sibhedlela bathule bathini ngalokhu.“Sinxusa ungqongqoshe wezempilo ukuthi aphenye ngokushesha ngalolu daba. Kumele atshele umphakathi ukuthi yiziphi izinhlelo anazo ukuqinisekisa ukuthi iziguli ezigonqile kulesi sibhedlela ziyakuthola ukudla nsuku zonke,” kusho yena.UNkk Nkwanyana uthe uphenyo lukangqongqoshe kumele luveze ukuthi inkampani eletha ukudla kulesi sibhedlela iyona yini enenkinga. Ukhale nangokuthi sekukaningi kunezinto ezingahambi kahle kulesi sibhedlela, okukhombisa ukuthi abaphathi bakhona babudedengu.Uthe uma kuyinkampani eletha ukudla enenkinga kumele ichithwe kufunwe enye noma kuthathelwe izinyathelo abaphathi base-Addington uma benephutha. Akukona okokuqala esifundazweni ukuthi kuvele izinsolo zezinkinga zokudla kwabagonqile ezibhedlela.Ngo-Ephreli kwavela ukuthi iziguli ezigonqe esibhedlela iClairwood eThekwini, zikhala ngokudla okonakele. Ezinye zalezi ziguli zabhala nasezinkundleni zokuxhumana ziveza izithombe zokudla osekonakele.Kushaye isikhathi sokuloba uMnyango wezeMpilo esifundazweni uthe usalinde umbiko e-Addington, okuze kwashicilelwa ungaphendulanga.",Bafuna uphenyo ngokulamba kwabagonqile  e-Addington
"INKAMPANI yemikhumbi izoqeqesha intsha engaphezu kuka-5 000 yakuleli, ukuyivulela amathuba okusebenza emhlabeni jikelele.IShosholoza Ocean Academy esungulwe yiMSC Cruises, izoqala ngoNovemba ukuthatha intsha ezoqeqeshwa izinyanga ezintathu. Lokhu kuvele izolo ngesikhathi izikhulu zale nkampani zethula izinhlelo ngokukhula kwebhizinisi layo kuleli.Le ntsha izoqeqeshwa kulesi sikhungo esizoba yingxenye yeDurban Cruise Terminal eyakhiwa echwebeni laseThekwini.OyiManaging Director yeMSC kuleli, uMnuz Ross Volk, uthe lolu hlelo luzodonsa iminyaka eyisihlanu. “Lena kungenye yezindlela zokusabela kwikhwelo elishaywe uMengameli uRamaphosa (Cyril) ukuthi kuvulwe amathuba omsebenzi entsheni. Sizochitha imali engaphezu kukaR5 billion ukuqasha le ntsha. Asizobaphoqa asebeqeqeshiwe ukuthi baqhubeke nokusebenza nathi emuva kwalezi zinyanga eziyisikhombisa, abanye bangathanda ukubuyela kuleli nesipiliyoni bayosebenza emahhotela,” echaza.UVolk uchaze nangeDurban Cruise Terminal okwamenyezelwa ukwakhiwa kwayo ngo-2017. Uthe okwenza kuthathe isikhathi ukuthi iqale ukwakhiwa ukuthi bafuna ukuqinisekisa ukuthi isezingeni elifanele. Uveze ukuthi ukwakhiwa kwayo kuzovula amathuba omsebenzi alinganiselwa ku-10 000, kuchithwe uR3 million ekuqeqesheni intsha. Le ndawo kulindeleke ukuthi iqede ukwakhiwa ngo-2021.Okunye okuzojabulisa abathandi bezokuvakasha kuleli ukuthi ngoNovemba kuzokwethulwa omunye umkhumbi. I-MSC Grandiosa izoba nezindawo zokujabulisa izingane nemindeni.UVolk uthe nezinga lezobuchwepheshe liphezulu njengoba izivakashi kulo mkhumbi zizofakwa ibhangele elenza ukuthi zazi ukuthi elinye ilungu lomndeni likuphi emkhunjini. Uthe lokhu kungezinye zezindlela zokuqinisa ezokuphepha emkhunjini. Ngaphandle kokuvula amathuba omsebenzi, iMSC isisungule nenhlangano esiza ukuthuthukisa umkhakha wezokuvakasha nezamachweba. Uthe okukhinyabeza ezokuvakasha ngemikhumbi yabo kwabakuleli, izinkinga zokuthola amaPassport nezitifiketi ezintsha zezingane. Uthe sebenohlelo lokulwa nale nkinga, ingxenye yalo okuwukuba nemikhumbi ezozungeza izindawo ezingadingi lawa maphepha.UMnuz Angelo Capurro oyi-Executive Director kwaMSCS, uthembise ukuthi miningi imikhumbi esazokwethulwa kuze kushaye * -2027. Uveze nokuthi isibalo sezivakashi zabo kuleli sikhule ngo-51% kusukela ngo-2015. I-MSC isinemikhumbi engu-16 ehambela amadolobha angu-155 emhlabeni, nabasebenzi abangaphezu kuka-70 000.",Inkampani yemikhumbi izoqeqesha intsha
"Sithembiso MkhizeOWAYENGUKAPUTENI weBafana Bafana, uLucas “Rhoo” Radebe uqala amalungiselelo okukwazi ukungenela ukhetho lobumengameli beSafa okulindeleke ukuthi lube ngo-2023.Le nkakha eyayingukaputeni weKaizer Chiefs ngaphambi kokuyothatha isikhundla esifanayo kwiLeeds United yase-England, ikuqinisekisile ukuthi isibheke ngabomvu isikhundla sikaDanny Jordaan sokwengamela iSafa. Iveze ukuthi sebewaqalile amalungiselelo okhetho ne-Local Football Association (LFA) yangakubo eDiepkloof, eSoweto ayilungu layo.“Ngeke ngithi sesiqale ukukhankasa kodwa simatasa ngamaqhinga angabeka ibhola lakuleli ezingeni lomhlaba. Ngalokhu kangisho ukuthi uboholi obukhona buyehluleka, empeleni benza kahle. Ikona nje ukuthi sekudingeka amasu amasha. Izinto ebholeni zishintshe kakhulu,” kubeka uRadebe.Kuzokhumbuleka ukuthi okhethweni luka-2018, lo makadebona owayengelinye lamasosha kaClive “The Dog” Barker anqoba i-Afcon ngo-1996, wakhishwa umthethosisekelo weSafa ophoqa abafuna ukungenela ukhetho ukuthi babe ngamalungu ama-LFA. Ngemuva kokuhoxa kukaRadebe no-Ace Ncobo owayengumompepe, uJordaan wakhethwa ngaphandle kokuphikiswa.Wayekhethwa ihlandla lesibili. Kwelokuqala, ngo-2013, wayengene esikhundleni sikaKirsten Nematendani.URadebe uthe ukholelwa ekutheni abadlali abadala kumele babe yingxenye yenhlangano ephethe ibhola kuleli ngoba babuqonda kahle ubunzima nobuhle bokuba senkundleni.“Ngikholelwa ekutheni ikakhulukazi abadlali abanqoba i-Afcon ngo-1996 sebekhule ngokwanele ngemiqondo ukuhola iSafa. Ngiyazi kulukhuni, akufani nokukhuluma kodwa uma sihlangene siyizinkakha singalibeka kwelinye izinga ibhola lakuleli.”URadebe owadlala iminyaka ewu-11 kwiLeeds, uveze ukuthi ufunde lukhulu ngokuphathwa kwebhola kuleli ngesikhathi esekomidini losomaqhinga eminyakeni edlule.Abanye abebekulo uFarouk Khan, Bhuti Mathathe, Anna Nyman, Neil Tovey noNatasha Tsichlas.Ngenyanga edlule, isigungu esiphezulu seSafa sibuyisele uRadebe kuleli komidi eliholwa nguJack Maluleka nesekela lakhe uBuddha Mathathe. Abanye abakulo uKhan, David Nyathi, Boebie Solomons, Sudesh Singh nomengameli weSA Football Coaches Association, uGreg Mashilo. UBrian Baloyi noFabian McCarthy bayingxenye yomnyango ohlanganise ezokumaketha nabezindaba.",URhoo ulungela ukuba ngumengameli weSafa
"INHLANGANO i-EFF ijoyine abagxeka inkulumo yeNhloko yamaJaji kuleli uMogoeng Mogoeng, ebukeke yeseka uhulumeni wakwa-Israel.UMogoeng usegxijwe kakhulu ngakushilo engxoxweni ebibanjwe kwi-webnar yiJerusalem Post ne-chief rabbi yaseNingizimu Afrika, uWarren Goldstein.Inhloko yamajaji kuthiwa ithe izwe lashweba ithuba lokubhekana ngendlela enokulingana nodaba lwakwa-Israel nePalestine.Ugxekwe nayi-ANC nezinhlangano ezilwela amalungelo abantu ngoba zona zizwelana nabantu basePalestine.I-EFF ithe lokho akusilo iqiniso futhi yafuna kube nobumbano embhikishweni wokusekela ukushaywa indiva kwe-Israel. ""Kufanee sihlangane sigxeke ukubuzwa kwenhloko yamajaji ngomkhankaso ngenxa yokuthi abantu abase-Afrika abenzanga into efanayo kubacindezeli. Lokho kuyabheda ngempela ngokomlando. Nanoma wubani onendaba nokuthi ingcindezelo nobandlululo kwaqedwa kanjani uzokwazi ukuthi kwaba wukungenelela kwabantu bangaphandle, okuhlanganisa imibhikisho nonswinyo,""kusho isitatimende saleli qembu.  ""Ngabe akubanga bikho iNhloko yamajaji uMogoeng Mogoeng ophethe kwezomthetho kuleli uke leyo mibhikisho nonswinyo ekulweni nobandlululo akuzange kube khona."" I-EFF inxuse uMogoeng ukuba ahoxise le nkulumo yakhe. Inhlangano elwela amalungelo abantu iBDS Coalition ifuna ikhomishini iphenye uMogoeng. ",Bayanda abagxeka inkulumo yeNhloko yamaJaji kuleli
"LUNGI LANGAU DIDEKILE owesifazane osekhulile waseMgababa, eMolweni othi useyikhangezwa esandleni imali yesibonelelo somzukulu (7) wakhe.UNkk Angeline Ndlela (58), uthi akasakwazi okumele akwenze mayelana nodaba lwesibonelelo somzukulu wakhe asesamukeliswa esandleni ngoba singena kumuntu ongahlali naye.UNkk Ndlela uthe inkinga yesibonelelo somzukulu wakhe iqale emuva kokuthi ebe nenkinga yokumnakekela wacela kosonhlakalahle basePinetwon ukuthi atholelwe indawo angagcinwa kuyo kuze kube uyakwazi ukumnakekela.“Umzukulu wami washiywa unina kimi, ngazama ukuhlala naye kodwa ngenxa yokuthi kwakunezinye izingane engangizinakekela ngacela osonhlalakahle ukuthi bangihlelele ukuthi athole ikhaya lapho enganakekelwa khona ngimthathe uma senginamandla. Inkinga enganginayo kakhulu wukuthi kwakunomunye umntwana engangimnakekela obelimele sengihluleka ukubanakekela bonke,” kuchaza uNkk Ndlela.Uthe osonhlalakahle bamhlelela ingane yathola umuntu owayezohlala nayo.Uthi umzukulu uhlale lapho isikhathi esingangeminyaka emibili wase ebuyiselwa kuyena ngoDisemba 2013.Uthe emuva kokuthi ebuyile ube esehlala naye okuthe ngokuhamba kwesikhathi wazama ukumbhalisela imali yesondlo sikahulumeni wathola ukuthi vele uholelwa lapho ebehlala khona.“Ngathola ukuthi umama lo obehlala naye uyamholela. Ngithe uma ngixoxa nosonhlalakahle ngalolu daba bangitshela ukuthi imali kuzofanele ayihole bese eyiletha kimina ngoba ingane sengihlala nayo. Bathi kuzokwenzeka kanjalo kuze kube ingane ibuyiselwa ngaphansi kwami,” kusho uNkk Ndlela.Uqale ukusukumela lolu daba ngo-Okthoba nyakenye kodwa kuze kube manje uthi udaba alukalungi.Uthe ukhathazekile ngoba kusho ukuthi ngelinye ilanga uzongayitholi imali ngoba uze wadinga ukuba ayobika udaba lwakhe kwaSouth African Social Security (Sassa) ngoba engasayitholi imali.“Ufike ayikhiphe imali ayinike mina. Okungiphatha kabi ukuthi ngenyanga edlule uvele wathula. Ngimbuzile ukuthi kanti kwenzekeni ngemali wathi ivalekile. Ngibe sengiya kwaSassa ngathola ukuthi usayihola. Sengibuyela kuyena unginike ekaJanuwari neyale nyanga,” kusho uNkk Ndlela.Okhulumela uMnyango wezekuThuthukiswa koMphakathi uNksz Ncumisa Fandesi uthe akufanele imali yesibonelelo sengane ingene kumuntu ongahlali nayo.Uthe uNkk Ndlela makabuyele kobika kusonhlalakahle wathembisa ukuthi nabo bazolulandela.",Ukhala ngokukhangeza eyesibonelelo sengane
"NGESIKHATHI iningi labantu lizijabulisa ezindaweni zokugcebeleka, izolo abazali basebenzise iholidi ukuze bayothengela izingane zabo umfaniswano wesikole.Isolezwe lihambele kwaGem Schoolwear osenkabeni yeTheku, kugcwele abazali nezingane ezizolinganisa umfaniswano wazo.Iningi labazali lithe alifuni ukuzithola selingena komashonisa liboleka imali yokuthenga imifaniswano, imali ebeyikhona selithenge ngayo izingubo zikaKhisimusi nezicoficofi zokuzijabulisa.UMnuz Nkosingiphile Ngcobo, uyise kaBusisani Ngcobo, ofunda * -grade 6 eNdimose Primary, eNdwedwe, uthe ngaphambi kokuthi athenge izingubo zikaKhisimusi noma ukudla uqala ngokuthenga umfaniswano wezingane zakhe ezine nezimbili zikamfowabo.UNgcobo ungomunye wabazali abebezothenga umfaniswano kwaGem Schoolwear, izolo.“Lapha ngizothengela abafana bami ababili umfaniswano. Ngicabanga ukuthi ngizosebenzisa uR2 500. Laba abanye ngizobathengela kwezinye izitolo ngoba owabo umfaniswano, izingubo ezimhlophe, azikho lapha. Ngizohamba ngiyozicosha kwezinye izitolo futhi azibizi. Ngihlele ukuthi ngizosebenzisa uR5000 ezimpahleni zesikole, kuzothi uma sengiqedile ngomfaniswano bese ngithenga izinto zokubajabulisa. Uma kushoda kuyoshoda zona,” kusho uNgcobo.UNksz Ncamisile Nsele waKwaBester ubezothengela indodakazi yakhe, uSlindile Mhlongo (13) ezofunda * -grade8 eJG Zuma. Uthe yonke iminyaka ngaphambi kokuthi athenge izinto zikaKhisimusi uqala ngomfaniswano.UNkk Beauty Khanyile waseNanda, unina kaNokwanda Khanyile (12), oyofunda * -grade 8 eMvaba High uthe umfaniswano uwuthenga ngoDisemba ngoba engafuni ukuthi uma imali isiphelile ayoboleka komashonisa.“Ngizosuka lapha ngiyothenga i-stationery. Uma sengiqedile sengizobona ukuthi ingakanani imali esele bese ngithenga izinto zokuzijabulisa nezingubo zikaKhisimusi. Angikwazi ukujabulela ukuthi ngithenge izingubo zikaKhisimusi okuwusuku olulodwa, ngiyeke ukuthenga umfaniswano ozogqokwa unyaka wonke,”UMnuz Muhammad Pandor, imenenja yakwaGem Schoolwear, uthe bayakukhuthaza ukuthi abazali bathenge umfaniswano ngaphambi kukaNcibijane, ukuze bathole konke abakudingayo.“Siyavula nangamaSonto, senzela ukuthi nabazali abasebenzayo bakwazi ukuzothenga. Uma abazali belinda kuze kudlule uNcibijane kumele balindele ukuthi kuzobe sekugcwele kakhulu, okwamanje kusagcwala ngezikhathi zekhefu ngoba abasebenzi abaningi basebenzisa leso sikhathi.“",Badele ukuzijabulisa bayothengela abafundi
"UMASTER KG, ingoma yakhe ethakaselwa umhlaba wonke kulezi zinsuku, unxuse uhulumeni ukuthi abaxhase uma beyogqamisa izwe kwamanye amazwe.Lo mdidiyeli wenze ingoma ethi Jerusalema okucula kuyo uNomcebo Zikode, i-video yayo esanda kubukwa ngabantu abangaphezu kuka-50 million kuYoutube.“Kunabantu basemazweni aphesheya abafonayo abafuna ukuthi size khona. Sicela uxhaso kuhulumeni uma sihamba. Asikwazi ukuzenzela sisodwa ngaphandle kosizo,” kusho uMaster KG.Imenenja yakhe uMolau Rammala, ithe angaphezu kuka-60 amazwe afuna uMaster KG noNomcebo.Bakusho lokhu ngesikhathi uNgqongqoshe wezobuCiko namaSiko kuzwelonke, uNathi Mthethwa, enesithangami sokubahalalisela ebesibanjelwe online kwiMicrosoft Teams.UMthethwa uthe banohlelo lokuthatha amaciko akuleli bawayise kwamanye amazwe eyokhombisa ngethalente lawo khona bese nawakulawo mazwe eze kuleli.“Empeleni uhlelo olunjalo lugcine ngoDisemba e-Angola. Kuhambe amaciko ahlukene futhi sizobheka nezindlela esizosebenza ngazo nani, kumele silungise nje okuncane,” kusho uMthethwa.UMnyango wakhe ukuqinisekisile ukuthi nakanjani uzosebenza nala maciko ngoba agqamisa iNingizimu Afrika.UMaster KG uthe ukukholelwa emculweni wakhe futhi azame ukuwenza ube ngcono yikho okumenze waphumelela.“Ngaqala eTzaneen ukwenza isigubhu ngazama ukuzithuthukisa. Kuthe uma ngikhipha ingoma yami yokuqala iSkeleton Move ngawina izindondo eTexas kuma-Afrimma, eNigeria nezimbalwa lapha ekhaya. Yabukwa abantu abangu-23 million kuYoutube okuyilapho engaqala ukubona ukuthi kukhona into ekhona ngomculo waseLimpopo, kumele ngiwuthathe ngiwugcwalise umhlaba,” kusho uMaster KG.Uthe ngesikhathi besaqophe ingxenye yeJerusalema noNomcebo wenza i-video wayifaka ezinkundleni zokuxhumana kwaba nesasa kuyo le ngoma.“Ngambiza uNomcebo ngathi akabuye sizoqedela kwathi ngesonto lokuqala siyikhiphile yabukwa ngabantu abangu-1 million.”UNomcebo odabuka eHammarsdale, uthe ngesikhathi eqopha le ngoma wayengakhululekile emoyeni.“Yingakho ngithi indawo yami ayikho lapha. Nganginxusa uNkulunkulu ukuthi angithathe angise endaweni engcono ngoba izinto zazingangihambeli kahle emculweni.”",Bafuna uxhaso kuhulumeni abeJerusalem
"SISALE dengwane isalukazi esishiselwe umjondolo eMalvern, eThekwini, okusolwa obeyisoka lendodakazi yaso.UNksz Mirriam Mfeka (74), waphuma ngesamagundane ngoMgqibelo ebusuku kusha amakamelo amabili omjondolo. Kulesi sehlakalo uNksz Mfeka ubelele nomzukulu oneminyaka eyisikhombisa abaleke naye. Usephila ngokulala komakhelwane njengoba engenandawo yokulala.UNksz Mfeka uthe okwenza asole obeyisoka lendodakazi yakhe wukuthi walibona ngaphambi kokuthi kushe umjondolo.“Kwakungu-1.30 ebusuku ngimbona esegcekeni. Wamemeza wathi angivale umnyango ngoba abangekho ngeke besabuya. Akuphelanga sikhathi ngezwa kuqhuma ngabona nentuthu endlini. Ngivuse umzukulu saphuma sabaleka, indlu yasala igqamuka amalangabi,” kuchaza yena.Uthe omakhelwane bazama ukucisha kodwa umlilo ubusungqongqisile. Uveze ukuthi umsolwa uyacanasa futhi uma esephuzile uyabatshela omakhelwane ukuthi nguye oshise indlu. Kuthiwa ubefuna ukumzwisa ubuhlungu uNksz Londi Magwaza (26) osemalile.UNksz Magwaza uthe naye ukholwa ukuthi obeyisoka lakhe oshisile.“Sekuphele izinyanga ezine sihlukene naye. Ubengishaya ngaze ngalaliswa esibhedlela. Angikaze ngimvulele amacala kodwa nganquma ukuhlukana naye ukuze ngibe nokuthula,” kusho yena.Okhulumela amaphoyisa KwaZulu-Natal, uLieutenant-Colonel Thulani Zwane, uthe babikelwe ukuthi isigameko senzeke emijondolo yaseHuntley eMalvern.“Kuphenywa icala lokucekela phansi impahla, amaphoyisa asaphenya,” kusho uZwane.UNksz Sbo Nhlapho oyikhansela, uthe izolo bahambisele umndeni ukudla nezingubo zokulala. Uthe basazobona ukuthi bangasiza kanjani njengoba umndeni uswele nendawo yokulala.",Kusolwa obeyisoka lendodakazi ngokushiswa komjondolo
"UMQEQESHI weBaroka FC esanda kudla isicoco seTelkom Knockout ngokushaya i-Orlando Pirates, uWedson Nyirenda, ukholelwa ekutheni kuwona wonke amaqembu amele iPremier Soccer League (PSL) emiqhudelwaneni yeCAF, iBucs iyona esethubeni elingcono.Lo mqeqeshi ukusho lokhu ngaphambi kokuthi iBucs iyeke ithuba lokuzithambisela ngesikhathi ibambana ne-African Stars yaseNamibia kowomlenze wokuqala ngempelasonto. Indlela iPirates eyakhe ngayo amathuba lapha kodwa angasebenza ishiye abaningi bengakholelwa ekutheni leli qembu lingabuyisa udumo lwango-1995 kodwa hhayi uNyirenda.“Ngiwumlandeli webhola lase-Afrika ngakho-ke ngiyibuka cishe yonke imidlalo esuke ikhonjiswa bukhoma. Ngiyazi ukuthi emaqenjini iNingizimu Afrika ewathumele kweyeCAF iPirates iyona enethuba elingcono. Iphekekile futhi uyayibona ngisho idlala ukuthi imiyalelo bayithatha injengoba injalo,” kusho uNyirenda.Lo mdlalo obuse-Orlando Stadium, iPirates ikhombisile ukuthi iphikwa yinhlanhla kuphela kodwa indlela yokudlala iqondile futhi nabadlali bakuqonda kahle kamhlophe okubhekwe kubona.Akujwayelekile ukuthi umqeqeshi afike ashaye iqembu kodwa ebe elitusa ngokuthi linawo amava okuqotha kwasani kwiCAF Champions League. IPirates ihamba neMamelodi Sundowns kwiChampions League bese kuba iKaizer Chiefs yona edlala kwiCAF Confederation Cup. IPirates idlale ngokulingana ne-African Stars kwathi iChiefs yazidlela amahlanga kwi-Elgeco Plus yaseMadagascar.“Alikho iqembu elikhombisa izimpawu zokuthi liqeqeshwa ngendlela ukwedlula iPirates. Ngenhlanhla umqeqeshi wayo (uMilutin Sredojevic) ungumngani wami. Indlela ahlangene ngayo nethimba lakhe akukho okunye engikubonayo ngaphandle kokuqotha i-Afrika yonke. Baqeqeshwe ngendlela abadlali bePirates futhi indlela abayithatha ngayo imiyalelo iyakhombisa ukuthi kwabona abadlali bacabanga ngendlela okufuna ngayo uMicho (Sredojevic) nethimba lakhe.“Kusukela ngifikile kuleli ezinyangeni ezinhlanu ezedlule, iPirates igqamile kimina yingakho ngiyithipha ukuthi ihambe ibanga elide kwiChampions League. Baqine nxa zonke futhi uma kukhona umdlali ongekho akuyona inkinga ngoba nalaba abasebhentshini bangena benze okufanayo. Ngenxa yalokhu ngiyabathipha ngoba konke abanakho izinongo zokucoboshisa kwasani kwiChampions League” kuphetha uNyirenda.",UNyirenda utusa iPirates kweyeCAF
"KUBUKEKA sengathi iSouth African Football Association (Safa) ifuna ukumshaya ngekhadi elibomvu, engabe esazihlanganisa nonobhutshuzwayo lowo owayengunompempe ongabambi mshini kwiPremier Soccer League (PSL), u-Andile “Ace” Ncobo.Lokhu kungemuva kokuthi iSafa ixwayise uNcobo ngokuthi izombizela phambi kwekomiti layo eliqondisa ubugwegwe, imsola ngokudicilela phansi isithunzi senhlangano.Izolo uNcobo uthe ubengakayitholi incwadi embeka amacala. “Into engiyitholile wukusatshiswa okuvela esikhulwini esiphezulu singitshela ukuthi bahlela ukungibeka amacala futhi bafuna ngixoshwe. Ngemuva kwalokho kuqhamuke isitatimende esithunyelwe kwabezindaba esithi asahlanganiswa amacala engizobekwa wona. Ngisalindile ukuthola uhla lwamacala. Ngizobe sengiphawula uma sengilutholile,” kusho uNcobo.Okhulumela iSafa, uDominic Chimhavi, uqinisekisile ukuthi bahlanganisa amacala azobekwa wona uNcobo, ongaphansi kwesifunda seSafa, Amathole, e-Eastern Cape.UNcobo ube sematheni kusukela kwavela ukuthi ungomunye wabazobanga isikhundla sobumengameli beSafa noDanny Jordaan okunguyena oqhoqhobele izintambo njengamanje. UJordaan uthathe isikhundla sobumengameli ngemuva kokhetho lwango-2013. Ukhetho kwakumele lube ngoMashi 25 kodwa kwagcina kungenzekanga ngenxa yokuthi uNcobo wayelokhu eyiphela endlebeni esola iSafa ngokungalandeli imigomo yokhetho ngaphambi kokuthi lwenzeke.Muva nje iSafa iphinde yaba nomhlangano lapho kuvunyelwane ngokuthi ukhetho lobuholi obusha seluzoba ngoMeyi 29. Kulowo mhlangano kwavela ukuthi uNcobo waxolisa ngokugxibha iSafa esidlangalaleni. Nokho yena wakhipha isitatimende ekubiza ngamampunge aphindiwe ukuthi waxolisa.“Angisoze ngaxolisa ngokuba yimi. Ukuba yimina kuhlanganisa ukukhuluma nokuma kwengikholelwa kukho. Ngizoqhubeka nokuphawula uma ngibona lapho kwenzeka izinto ngendlela engafanele. Angikaze ngixolise, ngingasayiphathi ke eyokuxolisa kwiSafa njengenhlangano ngokuyidicilela phansi,” kusho uNcobo esitatimendeni ngesonto eledlule.Kubukeka sengathi uNcobo usefana nenunu engafi kwiSafa njengoba uChimhavi ethe kade ayekhuzwa kodwa alaleli.“Kumele abhekane nekomiti eliqondisa izigwegwe njengoba ubematasa ememeza kabi igama leSafa kwabezindaba nanoma yikuphi lapho ethanda khona. Uzobona ukuthi akudlalwa uma esebhekene namacala azobekwa wona,” kusho uChimhavi.Ebuzwa uChimhavi ukuthi ngabe indaba iqalwe wukuthi uNcobo asole iSafa ngokungalandeli imigomo yokhetho, uthe: “Kuningi nje akwenzile. Kade wayexwayiswa kodwa akalaleli. Sekuyisikhathi manje sokuthi abebhekane namacala akhe. Ukhulume kabi ngobuholi nangebhola. Isikhathi sokuthi umthetho usebenze.”Akacacisanga ukuthi luzoqedwa nini uhla lwamacala “kodwa khona kuzokwenzeka noma ngabe kuthatha isikhathi esingakanani”.",Ayipheli impi kaNcobo neSafa
"UNQGONGQOSHE wezeMfundo ePhakeme kuleli bekumele abeke umnqamulajuqu ocacisa ngokuthi isikhwama esiboleka izitshudeni imali yokufunda, iNational Student Financial Aid Scheme (NSFAS) kumele sithathe isikhathi esingakanani ukulungisa izinkinga eziholela ekutheni izicelo zezitshudeni zingaphothulwa.Lokhu kushiwo yizitshudeni zezikhungo zezemfundo ephakeme KwaZulu-Natal, ngemuva kokuputshuka kwencwadi kaNgqongqoshe wezeMfundo kuleli uNkk Naledi Pandor, abeyibhalele usihlalo webhodi lwakwaNSFAS, uMnuz Sizwe Nxasana.Zithi yize sisihle lesi sinyathelo sokuthi iNSFAS ikumisile ukuthatha izicelo zika-2019, obekumele kuqale namhlanje kodwa bekumele kuhambisane nomnqamulajuqu wokuthi lezi zinkinga bazilungise ngesikhathi esingakanani.UMengameli womkhandlu wezitshudeni eMangosuthu University of Technology (MUT), uMnuz Sandile Dlamini yize bewujabulela lo myalelo kaNkk Pandor ngoba uzobeka ezinye izitshudeni ethubeni elingcono lokuthi kuhlaziywe izicelo zazo esezinesikhathi eside zingaphothulwa kodwa bakhathazekile ngokuthi akushiwo ukuthi lesi sikhwama sinikezwa isikhathi esingakanani sokuthi silungise izinkinga zaso.“Sekunesikhathi eside sisho ukuthi lesi sikhwama asisebenzi kahle. E-MUT kunezitshudeni zika-2017 izicelo zazo ezingakaphothulwa, kube nezitshudeni zika-2018 nazo ezisalinde ukuthi lesi sikhwama sithathe isinqumo sokuthi zizohlomula yini kuso. Ngempela uma kuphinde kuvulwa ukuthi kufakwe ezinye izicelo ngabe kuthiwa nazo kumele ziduve kwaNSFAS? Nginethemba lokuthi emhlanganweni esizoba nawo nomnyango neNSFAS ngeSonto uzocacisa kabanzi ngale mibuzo esisenayo.”FUNDA: 
Umyalelo kaPandor kwabeNSFASUMengameli womkhandlu wezitshudeni eNyuvesi yaKwaZulu-Natal, (UKZN), uMnuz Sandile Zondi, uthe uNkk Pandor kumele agade ukuthi akalungisi inkinga ngokudala enye inkinga.“Ungqongqoshe ukhiphe lo myalelo ngenyanga yesishiyagalombili yonyaka ekubeni kade siwubikela umnyango ngezinkinga zalesi sikhwama.“Uma ukulungiswa kwezinkinga ezikhona kudonsa kuze kushaya uNovemba, kuzodaleka inkinga efanayo kwizitshudeni zonyaka ozayo. Ngabe kuyacaca ukuthi uthi okungenani lesi sikhungo asiphothule zonke izicelo ezingaphothuliwe ngo-Agasti, ngoSepthemba kuvulwe ukufakwa kwezicelo.”",Bafuna kucaciswe ngeNSFAS
"KULELI sonto ngifonelwe enye insizwa ebikhathazekile emuva kokuthi imali ebiyifake kwenye i-akhawunti kuthiwa ayiveli. Ingishayele ucingo isegatsheni lebhange elithile ikhala ngokuthi abasebenzi abanaso isiqiniseko sokuthi imali yayo izobuya.Ngiyicele ukuthi ikhononde egatsheni ebikulo, icele nokuthumela i-email ngoba nami angazi ukuthi imali yayo izobuya nini.Kubalulekile ukuthi uma kukhona okungahambanga kahle ebhange usheshe ubike egatsheni okulo, ukhononde ngokubhala i-email.Ngiyazi abaningi benu bazokhala ngokuthi abanawo ama-email kodwa kuyasiza ukukhala nge-email ngoba akekho ophikayo ukuthi uke wakhala noma usulandelela uyakwazi ukusho ukuthi ulandelela luphi udaba. Khumbula akusizi ukushesha ushayele amaphephandaba uma unenkinga ngoba amabhange alawulwa wumthetho wokuthi awazikhulumi izindaba zawo nabanye abantu, akhuluma namakhasimende awo kuphela. I-Prudential Authority (PA) intswinye iSasfin Bank emuva kokuthi iphule eminye imigomo yeFinancial Intelligence Centre Act ka-2001. I-PA ithe iSasfin ayintswinywanga ngoba isolwa ngokushushumbisa imali kodwa kunemigomo ethile ekade ingalandelwanga.ISasfin izohlawuliswa uR500 000. Ibuye yayalelwa ukuthi iqeqeshe abasebenzi abathile ukulandela i-Financial Intelligence Act. I-PA ithe iSasfin iyakulandela eyalelwe ukuthi ikwenze. I-Consumer Goods and Service Ombud (CGSO) iyalele abantu ukuthi bayeke ukuthenga impahla kwiSA Trampoline emuva kokuthola izikhalo kubathengi abaningi.I-CGSO iveze ukuthi abathengi bese bekhokhe izibambiso eziphakathi kukaR3 200 noR6 400 kwiSA Trampoline kodwa abayitholi impahla yabo.Abanye sekuphele izinyanga ezintathu belinde impahla obekuthiwa izothunyelwa kungakapheli izinsuku eziyisikhombisa kuya kweziwu-14. UNksz Magauta Mphahlele we-CGSO Ombud uthe udaba uselubike kwi-National Consumer Commission ukuze iphenye bese ijezisa inkampani.“Siyacela abantu bangalokothi bathenge impahla eSA Trampoline ngoba sisayibikile kwiConsumer Commission. Umthetho uthi asixwayise abantu ngezinkampani ezingalaleli uma sithole izikhalo ngazo ngakho nalapha senza njalo. Sizoqhubeka nokushicilela amagama ezinkampani ezithatha imali yabantu ngaphandle kokubanika impahla abayithengile,” kusho uNksz Mphahlele. Ugqugquzele abantu ukuthi bangathuli uma izinkampani zibaphatha kabi kodwa bakhononde. Ucele abantu ukuthi bazibhekisise izitolo abathenga kuzo nge-internet, babheke ukuthi impahla isithunyelwe yini ngoba eziningi zinohlelo oluvumela ikhasimende ukuthi libheke impahla yalo.I-CGSO itholakala ku-0860 000 272. I-Financial Sector Authority (FSCA) ixwayise umphakathi ukuthi ungalokothi usebenzisane noMnuz Christiaan Burger Venter obuye abizwe ngelika “Mr Venter” ozibiza ngoMqondisi we-BVG Financial Solutions. I-FSCA ithole ukuthi uVenter uhambe ethi usebenzela yona aze athathe imali kubantu ekubeni engathunywanga yiyo.Ithe i-BVG yinkampani enika abantu usizo lwezimali esemthethweni kodwa iyaziqhelelanisa noVenter osebenzisa inamba ethi 067 084 7982  ne-email ethi [email protected]Kuthiwa uVenter uthembisana inzalo ka-20% no-35% ngosuku lwemali osuke uyitshalile.Kunxuswe abantu ukuthi bangasebenzisani nezinkampani ezingenalo igunya lokubanika usizo lwezimali ngoba uma sezicwilile kunzima ukuzithola.I-FSCA ibuye yaxwayisa abantu nge-First Cash esebenzisa isitifiketi somkokotelo ukunika abantu usizo lwezimali.Ukuthola ulwazi lokuthi inkampani ivumelekile yini ukunikezana usizo lwezimali ungathinta i-FSCA ku-0800 110 443  noma ku-www.fsca.co.za* Uma unenkinga edinga usizo lwezabathengi ungathumela i-email [email protected] ubhale ezabathengi endaweni yesihloko.",Bathengi yazini okuzonisiza ngalesi sikhathi seCoronavirus
"SESENYUKELE kubantu abangaphezu kuka60 000 isibalo sabantu bakuleli osekuqinisekisiwe ukuthi bahaqwe yicoronavirus. Sebewu-1 369 asebeshonileLezi zibalo zakamuva zikhishwe wuNgqongqoshe wezeMpilo kuleli, uDkt Zweli Mkhize othe namanje iWestern Cape isalokhu izihole njalo phambili ngesibalo esiphezuluu njengoba u-74% wasebeshonile kungowakulesi sifundazwe.Bangaphezu kwesiigidi abantu bakuleli asebehlolelwe leli gciwane kanti abawu-32 000 bahlolelwe leli gciwane emahoreni awu-24.Izolo bangaphez kuka-70 abantu abadlule emhlabeni ngenxa yaleli gciwane, u-39 wabo ngabaseWestern Cape.Izibala zakamuva zabashonileWestern Cape - 39Eastern Cape - 30Limpopo - 1UMkhize udlulise amazwi endunduzo kuyo yonke imindeni eshonelwe wathi isizwe sonke sinabo kulesi sikhathi esnzima kangaka.Asebesindile uthe bawu32 000 okwenza u56.5%. Iningi labo futhi abasindile abakhona eWestern Cape,njengoba bebalelwa ku25 000.Ezakamuva izibaloTotal CasesTotal DeathsRecoveriesActive CasesSouth Africa6192713543500825565Western Cape3892610052543512486Gauteng87815729485776Eastern Cape861520843934014KZN35736415721937North West8651128736Free State4359189237Limpopo2884175109Mpumalanga2431116126Northern Cape13815285",#Coronavirus: Sebengaphezu kuka60 000 abahaqwe yiCovid-19 kuleli
"UNGQONGQOSHE wamaPhoyisa kuleli, uMnuz Bheki Cele, uthe isibalo samajoyinti siningi kakhulu uma siqhathaniswa nesamasonto nezinye izakhiwo. Uthe okumenza asho kanje yindima edlalwa utshwala ezigamekweni eziningi zokushaya ezenzeke kuleli.""Ezehlakelweni zokushaya ngenhloso yokulimaza ezingu-2 855 kuqinisekisiwe ukuthi utshwala babusuke buphuzwe ngumlimazi noma wumlinyazwa noma bobabili babedakiwe. Izigameko ezingu-2 047 zokushaya ngenhloso yokulimaza zenzeke ema-bar, night club, emathaveni nasemashibhini."" UCele uthe izifundazwe ezihamba phambili ngezehlakalo zokushaywa kwabantu yiGauteng neWestern Cape. ""Izehlakalo ezingu-16 528 zokushaywa kwabantu zenzeka emindenini, okusho ukuthi umgilwa nomshayi bebazana. Ukudlonywa kotshwala sekusime emphinjeni singamaphoyisa nasemphakathini."" Uthe kulezi zinyanga ezintathu kubulawe abantu abangu-4 976, okusho ukuthi isibalo salo nyaka sinyuke ngo387 uma kuqhathaniswa nesangonyaka owedlule ngalezi zinyanga. Izifundazwe ezinesibalo esikhulu sabantu ababulawe yiKwaZulu-Natal ne-Eastern Cape njengoba ukubulawa kwabantu kube wu-16.9% no21.5%. ""Ngebhadi abantu abangu-1 327 babulawelwe emakhaya abo noma lapho kuhlala khona umbulali, okubalwa nasemakhaya, abangani  nakomakhelwane. Kwesinye isikhathi labo bantu bebenobudlelwano.""  Uthe bangu-2 378 abantu ababulawe esidlangalaleni okunjengasemigwaqeni, emapaki, emabhishi nasemabhilidini asele dengwane."" Imbangela yokubulawa kwabantu kukhonjwe ngenjumbane ubugebengu, ukuziphindiselela komphakathi ezigebengwini, impikiswano nokubanjwa kwenkunzi kuhlonyiwe. Yize isibalo sabadlwenguliwe, okubalwa kuso namadoda sehlile, kodwa bangu-9 518 abadlwengulwe phakathi kukaJanuwari noMashi. Lesi sibalo sehle ngabantu abangu-387 uma kuqhathaniswa nesangonyaka ofile. Ezigamekweni zokudlwengula kuvela ukuthi abantu abangu-4 130 bahlukunyezwe emakhaya abo noma awomdlwenguli. Kulokhu amacala amaningi okudlwengula abikwe esiteshini saseLusikisiki, e-Eastern Cape, esidlule esaseNanda njengoba bekuyiso ebesizihola phambili ngamacala okunukubeza ngocansi. UCele ube esenxusa umphakathi ukuba ubambisane namaphoyisa ekunqandeni ubugebengu, ikakhulukazi udlame lwasemindenini. ",Senyukile isibalo sababulalana bedakiwe kusho uBheki Cele
"KUPHELILE phakathi kukaPhilani Zulu weMaritzburg United noqweqwe lwemenenja uMike Makaab weProSport International okuyinkampani ebiphethe izindaba zalo mdlali.Isolezwe lithole lezi zindaba ngesikhathi lishayela uMakaab lifuna ukwazi ukuthi kuqhubekani ngoZulu ongabonakali emidlalweni yeTeam of Choice.UZulu akajimi neTeam of Choice kwazise unqabile ukuvuselela inkontileka naleli qembu okuvela ukuthi limholela amakinati.UMakaab ethintwa ngoZulu ukusho kwagcwala umlomo ukuthi akasasebenzisani nalo mdlali.“UZulu angisasebenzisani naye. Lo mfana sengathi kunomuntu omfaka umqondo obhedayo. Ngicabanga ukuthi nginamasonto amathathu ngagcina ukukhuluma naye. Ngifike ngikhulume naye ngamaqembu amfunayo kodwa avele afune itshe lemali. Sengathi uyakhohlwa wukuthi usenezinyanga eziyisithupha engadlali manje. Yingakho ngithathe isinqumo sokuthi ngimyeke,” kusho uMakaab.UZulu udlale ingcwenga yebhola ngesizini edlule ngesikhathi iTeam of Choice ivika izembe ku-Absa Premiership. Lokhu kwenze kwaba nenqwaba yamaqembu ebifuna ukumsayinisa.Ethintwa uZulu uvumile ukuthi akasasebenzisani noMakaab kodwa wangafuna ukudalula ukuthi usesebenzisana nayiphi i-agent. Leli phephandaba lithole izindaba zokuthi iKaizer Chiefs, Bidvest Wits noPolokwane City yiwona amaqembu abegaqele uZulu osolwa ngokufuna itshe lemali.KuTeam of Choice ujima neqembu lenkulisa. Wagcina ukudlala eqenjini elikhulu ngonyaka ophelile ngesikhathi kusekhona * -Ernst Middendorp. Usihlalo weTeam of Choice uFarook Kadodia unqabile ukuphawula ngodaba lwalo mdlali eziseka ngokuthi usekhulume kakhulu ngendaba yakhe.Inkontileka kaZulu neTeam of Choice iyaphela ngoJuni okuchaza ukuthi usengadlala noma yikuphi lapho ethanda khona ngesizini ezayo.",OweTeam of Choice ulaxaziwe
"SIZWE BLOSEU SHAYA ibuya kwithelevishini uPastor Sthembiso Zondo owazakhela udumo esangena ohlelweni olwenziwa wuLinda Sibiya, iVuka Mzansi kuKhozi FM.UZondo ungumfundisi webandla elibizwa ngeZero to Hero elikhonzela eMoses Mabhida, ubuyela kwi
Gospel Classic ezodlala ku-SABC 2 kusukela ngoFebhuwari 2.UPitso Thabo, ongumdidiyeli walolu hlelo, uziqinisekisile izindaba zokubuya kwalolu hlelo noPastor Zondo.“Abantu abaningi bathe bayamdinga uZondo ngoba izinkulumo zakhe ziyabakha, bekungekho esizokwenza ngoba kumele sibalalele ababukeli bohlelo,” kusho uPitso.Uphinde waveza ukuthi uZondo uzobe engahambi yedwa uzobambisana no-Archbishop Steven Zondo weRivers of Living Water Church okuyibandla elizinze eGoli.Uthe u-Archibishop Zondo ungumuntu okwaziyo ukukhuluma ezinye izilimi kanti uPastor Zondo yena uzogxila olimini lwesiZulu.UPitso uthe bazoqhubeka nabethuli balolu hlelo abakhona okungoTshepo Maseko noBongani Nchang ocula kwiMalaika.Lolu hlelo ngesikhathi luqala luke lwethulwa nguLinda Sibiya woKhozi FM kodwa luthe selubuya ubengasekho ngoba engumuntu okhuluma isiZulu kanti u-SABC 2 ubekelwe kakhulu labo bantu abakhuluma izilimi ezihambisana nesiSotho ekubeni u-SABC 1 ugxila kulezo okuthiwa ezamaNguni.UZondo uthe uzithokozela kakhulu izindaba zokubuyela kwakhe kwithelevishini, wathi okuhle ngakho wukuthi izinkulumo zakhe ezakhayo zizofinyelela kubantu abaningi ngenxa yalolu hlelo.“Njengamanje ngimatasa ngilungiselela lolu hlelo yingakho ngingasapheli eGoli, okungichaza kakhulu wukuthi abantu basazoke bangibone kwithelevishini njengoba lolu hlelo luzoba neziqephu ezingu-26,” kusho uZondo.Ubuye wadalula ukuthi izinto zimhambela kahle njengoba engase azwakale nakuMhlobo Wenene FM.Lo mfundisi uphinde abe ngumlingisi, uvela efilimini ebhalwe wuPastor Mjosty ebizwa ngokuthi
Kwaito Church Service 2, edlala yona indawo yokugqugquzela abantu.",UZondo ubuyela kwiGospel Classic
"BANGENISE kwiMamelodi Sundowns otsotsi abaqola ngokwenza iwele inombolo yeselula yomdlali, isikhulu noma umqeqeshi ukuze bathumele umqhafazo kubangani nezihlobo zoqolwayo bese bechaza ngenkinga evelile edinga ukuba bafakelwe imali ebhange.Lo mkhuba, osuthanda ukwanda ngesivinini ikakhulukazi kubadlali bebhola elikhokhelayo, ungenise kwiSundowns lapho kuqolwa khona ngenombolo kanozinti waseZambia, uKennedy Mweene, umqeqeshi, uPitso “Jingles” Mosimane, nemenenja yeqembu, uPeter Ndlovu.Njengamanje iSundowns imatasa namalungiselelo omdlalo wayo omqoka weCAF Champions League lapho iya khona eNigeria ukuyodudulana nezinkunzi zakhona iLobi Stars ngoLwesihlanu.Njengoba kuqolwa ngezinombolo, akuphele sikhathi esingakanani amaqola kade engene enombolweni kaThemba Zwane efuna imali kubangani nasezihlotsheni zakhe esebenzisa igama lakhe. Akagcinanga ngalokho kodwa angene nasemakhasini akhe ezinkundla zokuxhumana abhala wonke umsangano oshiye uZwane emphakathini. Isilungisiwe nokho leyo njengoba esegadla koMweene, Mosimane noNdlovu.Ngenxa yalokhu iSundowns ithe ukuma kancane ekuzilungiseleleni umdlalo weLobi Stars yakhipha isitatimende ixwayisa ngezigilamkhuba.“Sixwayisa wonke umuntu ukuthi umqeqeshi wethu uPitso Mosimane, Peter Ndlovu noKennedy Mweene kabanankinga kodwa kukhona otsotsi abenze amawele ezinombolo zabo zikamakhalekhukhwini. Siyanixwayisa ukuthi ningalokothi nithumele imali uma kuvela umyalezo okhomba ukuthi laba basenkingeni ngoba lokho akukho,” ikubhale ekhasini layo le twitter lokhu iSundowns.NeKaizer Chiefs isanda kukhuza umkhuba ofanayo esikhathini esingangenyanga esedlule lapho izigilamkhuba bezigasele khona ngenombolo kaWillard Katsande. UKatsande uze wabhala naye kwelakhe ikhasi exwayisa ngokuthi inombolo yakhe eqala ngo-078 isinewele futhi abantu bangathumeli mali kuyo ngoba akanankinga.Phakathi kwabadlali asebeke baphoseka esikhinsini esifanayo singabala uKeagan Dolly odlala eFrance. NoLebohang Manyama weChiefs uke waphoseka esadlala eTurkey nyakenye.UManyama uze wathola usizo ngokuthi axhumane nenkampani ephethe izindaba zakhe. Nomqeqeshi uTebogo Moloi useke waba nale nkinga waze wacela Isolezwe ukuthi limsize asabalalise umyalezo wokuthi akaboshiwe futhi akayidingi imali.",Izigilamkhuba ziqola ngamagama abeSundowns
"ZIYAQONGA izinkinga kwiBloemfontein Celtic okuvela ukuthi ishiywa yinqwaba yabadlali ngenxa yokungaholi nokungafezwa kwezethembiso zamabhonasi.Ngesizini ka-2018/2019 iCeltic ihlaselwe yizingqinamba ezahlukene okukhona kuzona ukuteleka kwabadlali benqaba ukuziqeqesha ngenxa yokungaholi. Kwesinye isikhathi bekudingeka obengumqeqeshi uSteve Komphela akhiphe ephaketheni lakhe ukulungisa isimo. ICeltic kusabalale ukuthi inenkinga yemali ngenxa yobuhlwempu bukasihlalo uMax Tshabalala ofuna itshe lemali kwabafuna ukuyithenga.Leli phephandaba lithole ukuthi ingase iqale isizini entsha iCeltic ipatanisa ngenxa yokuthi kunenqwaba yabadlali abafuna ukuhamba. ICeltic isivele ilahlekelwe ngunozinti uPatrick Tgnyemb osejoyine iChippa United emuva kweminyaka ewu-12 edlalela iPhunya Selesele. Ngaphezu kwalokho kuvele ukuthi iCeltic idayisele i-Orlando Pirates uBongani Sam ngesizumbulu sika-R5 million, Tshegofatso Mabasa ngo-R2 million noKabelo Dlamini ngo-R2 million kodwa awukho umehluko.“Kuzoba nzima kule sizini ezoqala. Kuhamba abadlali abanamava eqenjini. ULetlabika (Wandisile), Mabena (Ndumiso), Mashikinya (Given). Ngisho noPfumbidzai (Ronald) uthe yena akabuyi kunjena,” kusho umthombo.Imizamo yokuthola isikhulu esiphezulu uKhumbulani Konco ayiphumelelanga kwazise ucingo lakhe beluvaliwe.UMark Mayambela obekade efisa ukubuyela kwiCeltic ugcine eshintshe umqondo ngenxa yenhlupheko ebhekene naleli qembu. Umdlali wasesiswini uJacky Motshegwa ukuqinisekisile ukuthi namuhla uzoxoxa nabaphathi mayelana nekusasa lakhe kwiCeltic. Inkontileka yakhe iyaphela ngeSonto kodwa inombandela wokuyivuselela.Kuvele ukuthi abaphathi beCeltic bavulele izimenenja zabadlali ukuthi zilethe abadlali ukuze izokwazi ukuqala isizini ka-2019/2020.“Ungamangali uma kuqala isizini ishaya ngabadlali abangaziwa bodwa. Kumanje kuthungathwa abadlali abadlala kwi-ABC Motsepe League nakwi-SAB League. Isimo sinzima,” kusho umthombo.",I-Celtic ingase iqale isizini entsha ipatanisa
"LUZOQALA ngoLwesihlanu kwiMzansi Magic uhlelo oluqale kwi-1Magic olwethulwa uPhat Joe, oludingida ezisematheni eNingizimu Afrika nasemhlabeni jikelele, oluthi Cheeky Palate. Izihloko okukhona kuzona ezithi Are men trash?, #BlackLivesMatter nezithinta isithembu, yizona ezizohamba phambili kulolu hlelo oluqala ngo-6.00 ntambama.Uhlelo luzokhombisa iziqephu eziwu-13.Ngaphandle kukasaziwayo azobe exoxa naye uPhat Joe, kuzoba nabanye abazobe behlanganyele engxoxweni babuye bazijabulise ngezidlo ezehlukene.Umqondisi wezinhlelo kwaM-Net, uNomsa Philiso, uthe ababukeli bangalindela abantu abaziwayo abazobheka izihloko ezisematheni nezikhathaza umphakathi.“Izihloko ezehlukene kodwa okuhlale kukhulunywa ngazo emphakathini yizona ezizobe zibhekwa. Ababukeli bethu abakhokhela iziteshi zonke zeDStv nabanye abanaso isiteshi, yibona abazojabulela kuqala lolu hlelo. Singasho ukuthi kuzoba khona nobumnandi njengomculo. Kuzobonakala abantu abaningi abasemkhakheni wobumnandi,” kusho uNomsa.Kosaziwayo uPhat Joe azohlala nabo phansi, kukhona uShauwn Mkhize, Hlomla Dandala, ilungu le-EFF uLeigh-Ann Mathys, isangoma esidume ngoGogo Dineo nosomahlaya uCeleste Ntuli.Isiqephu sokuqala esizobe sithinta ubungoma, uPhat Joe uzobonakala nosomabhizinisi wesifazane uNobuntu Webster, umethuli wezinhlelo uGerry Rantseli-Elsdon, Gogo Dineo, Joshua Maponga nomculi uZwai Bala, abazokhuluma ngezinto ezehlukene ezithinta ubungoma.Khonamanjalo; uhlelo oluthi Seng’khathele olwethulwa uLerato Mvelase, nalo lubuyile kwiMzansi Magic nakwiMzansi Wethu, kanti lukhonjiswa ngoLwesihlanu nangoMgqibelo.UThato Molamu yena wethula uhlelo olusha oluthi Abazali esiteshini uMzansi Wethu ngo-7.30 ntambama ngoLwesihlanu.Kulolu hlelo usiza abazali abancishwa ithuba lokubona izingane zabo, nalapho ebasiza khona ukuthi bakwazi ukuzibona futhi babe nobudlelwano nazo. ",Luthuthela kuMzansi Magic uhlelo lukaPhat Joe
"KUSIZE ukufika kwamaphoyisa aseBhekithemba, eMlaza, ngesikhathi umphakathi wasesigcemeni sakwa-AA ufuna ukudla luhlaza ikhansela laku-ward 84 kuMasipala weTheku namhlanje ekuseni. Umphakathi obuthukuthele ugane unwabu uhlasela emahhovisi kaCllr Bhekithemba Phungula asehholo lomphakathi eyofuna ngodli izijumbane zokudla. Amanye amalungu abebambe iqhaza kulo mbhikisho athe asekhathele inkohlakalo kaPhungula. ""Ushushumbisa ukudla ngobumnyama, eyonikeza obhululu bakhe nezife$% zamantombazane ezimkhumulele amaphenti. Uma sifuna ukudla uyasithuka, athi asiyeke ukuzomkhamisela. Silambile njengoba kuvalwe izwe. Ukudla kukhona kodwa akafuni nakho."" Elinye ilungu lithe uPhungula ujwayele ukusebenzisa itiye. ""Ngisho kunemisebenzi, uyinikeza obhululu bakhe, thina sisale simunca izithupha,"" kusho ilungu elinqabile negama lalo. Lomphakathi unxuse kungenelele imeya nongqongqoshe ngoba sewubekezele kwenela ekubeni uququdwa yindlala. Kulo mbhikisho bekuphume ngisho nesinedolo isaguga nezintsha yendawo. Indlela umphakathi obuthukuthele ngayo bewusuze wakhohlwa ukuzivikela egciwaneni leCorona njengoba iningi belingazigqokanga izifonyo futhi limpintshene. Amalungu omphakathi wase-AA, eMlaza, abehlasele emahhovisi ekhansela laku-ward 84, eyofuna ngodli izijumbane zokudla Isithombe:SITHUNYELWENesibalo besibukeka singaphezu kuka-50, okuyisibalo esigunyaziwe uma kuhlangene abantu. Kuze kwashaya isikhathi sokushicilela kungakatholakali ukuphawula kwekhansela ngoba izingcingo bezingabanjwa futhi zicishwa. Kuhluleke ngisho selithunyelelwa nemiyalezo kodwa nayo beyingaphendulwa.Okhulumela amaphoyisa KwaZulu-Natal, uColonel Thembeka Mbele, usiqinisekisile lesi sigameko. ""Iqeqebana labantu livimbe umgwaqo lifuna ngenkani izijumbane zokudla. Umphakathi uhlakazwe ngokuthula ngamaphoyisa emuva kokwethulelwa inkulumo yikhansela,"" kuphetha uColonel Mbele. ",Lisindele amaphoyisa ikhansela elisolwa ngokunqwaha nezijumbane eMlaza
"USHAYA amakhala umphakathi waseSigodini, eMid-Illovo ngokubekwa komfowabo wenduna esanda kushona ukuthi kube uyena oqhubeka lapho kugcine khona umfowabo.Kusolwa Inkosi uLangalasembo Mkhize ngokubeka uMnuz Tu Dlamini ezintanjeni ngemva kokushona kukamfowabo uMnuz Bhekise Dlamini ngoJanuwari nonyaka.Umphakathi uthi isikhundla sobuduna akulona ifa futhi ufuna ukuba nezwi ekuqokweni komuntu ozowuphatha.Ngakulonye uhlangothi kuthiwa inkosi ithi akungaxhanyazelwa, akungajahwa ukuthi kubekwe enye induna ekubeni kusanda kushona uDlamini ngokugula.Amalungu omphakathi abuthane ehholo lomphakathi ngeSonto ezobhunga ngalolu daba kodwa ayifikanga inkosi okuthiwa iyadunguzela ngemva kokushaywa isifo sohlangothi.. Ilungu lomphakathi elixoxe naleli phephandaba, lacela ligodlwe igama lalo, lithe uDlamini wayenamakhansela amathathau asebenzisana nawo manje kusele elilodwa okumele ngabe kukhushulelwa lona esikhundleni sokuba induna.Ubale uMnuz Bongani Luthuli owasula, uMnuz Moses Mbewu Mthembu oshone ngonyaka odlule njengoba sekusele uMnuz Samuel Ndlela othwelwe wumphakathi ngeqoma.Kuthiwa uNdlela bese esebenze nenduma eshonile iminyaka ebalelwa kwengu-20 futhi uyaziqonda izinto ezenzeka emphakathini.“Inkosi ayisisusele lomuntu embekile ifake uNdlela. Ubamba kanjani uDlamini obekade engeyona ingxenye yomkhandlu wenduna. Umphakathi kumele uvunyelwe ube nezwi ezintweni ezithinta wona,” kusho ilungu lomphakathi.UNdlela akatholakalanga ukuba aphawule ngalolu daba.Iphini likasihlalo wendlu yobukhosi bakwaMkhize, Embo Thumini, uNksz Martha Shezi uthe uDlamini ubambile esikhundleni  ukuze alekelele inkosi edunguzelayo. Uthe inkosi inelungelo lokubeka induna efuna ukusebenza nayo.“Akekho oqokwe ngokugcwele kulesi sikhundla. Inkosi ithe kuzoke kumiwe kancane ukubekwa kwenduna entsha ngoba kusanda kushona uDlamini. Nayo iyadunguzela njengoba yashaywa yisifo sohlangothi,” kusho uNksz Shezi ngamafuphi.Okhulumela uMnyango wezokuBusa ngokuBambisana neziNdaba zoMdabu, uMnuz Senzelwe, uthe umnyango awaziswanga ngalolu daba kodwa wakubalula ukuthi inkosi inelungelo lokuqoka induna efuna ukusebenza nayo.“Izinduna ezamakhosi. Umkhandlu wenkosi uno-40% wabantu abasuke bekhethwe umphakathi kuthi u-60% uqhamuke ebukhosini,” kusho uMzila.",Bayaveva ngokubekwa kwenduna abangayifuni
"OWAYEYIPHINI likamengameli wezwe, uMnuz FW de Klerk, usexolisile ngenkulumo yakhe lapho ephike khona ukuthi ubandlululo lwabe luwubugebengu obubhekiswe ebantwini.Wakhuluma kanje enkulumeni yakhe yakamuva ayenza kwiSABC.Lokhu kukhuluma kwakhe kugxekwe kakhulu abamaqembu epolitiki nabezinhlangano ezingenzi inzuzo.UDe Klerk ube sematheni ngesikhathi kuphazamiseka inkulumo ebhekiswe esizweni kaMengameli Cyril Ramaphosa ngeledlule lapho i-EFF yayifuna akhishwe ePhalamende ngenxa yale nkulumo yakhe ngobandlululo.USomlomo wePhalamende, uNksz Thandi Modise, wanqaba ukuba uDe Klerk akhishwe, wathi umenyiwe.Izolo kulandela ingcindezi yomphakathi, uDe Klerk uhoxise le nkulumo yakhe.Abaholi abahlukene okubalwa abe-ANC, i-DA, NFP nezinhlangano i-The Desmond and Leah Tutu Foundation, The Nelson Mandela Foundation, SA Council of Churches, owayengumholi weDA uMnuz Tony Leon, bangabanye abagxeke lesi sitatimende sikaDe Klerk. I-NFP ithe akaphucwe yonke imihlomulo.UDe Klerk uthe yobe kwabonile.“Ngiyavumelana nezinhlangano iDesmond and Leah Tutu Foundation, lesi akusona isikhathi sokuba siklwebhane ngezinga lokungamukeleki kobandlululo. Akwamukelekile nhlobo lokho. Inhlangano iThe FW de Klerk Foundation ikhethe ukuhoxisa isitatimende esenziwa ngoFebhuwari 14 nonyaka, iyaxolisa ngokudideka, ukudinwa nobuhlungu okwenziwa ilesi sitatimende,” kusho uDe Klerk esitatimendeni senhlangano yakhe.“Ngo-27 Ephreli 1994, ngaphansi kobuholi bami, udaba lobandlululo lwachithwa, kwaba nemizamo yokusebenzisana nazo zonke izinhlanga ngaphansi koMthethosisekelo okhululekile.”",Lugobile uphondo wasexolisa uDe Klerk
"Njengoba isimo sempilo siguquguquka sizithola sinengcindezi yokushintsha izinqumo zethu. Lokhu kuba yinkinga kakhulu uma sithatha izinqumo ngemali. Kuba nzima ukugxila kulokho ofuna ukukufeza uma isimo sishintsha okungenza ushintshe indlela osebenzisa ngayo imali. Pho senze njani uma singakwazi ukuzigwema izimo ezinjalo? Yilapho-ke uhlelo olufana nebhajethi lubaluleke khona.Abeluleki bezezimali bayakugcizelela ukubaluleka kokuba nemali oyibekele ukubhekana nezimo eziphuthumayo.Kungaba ukuthatha umshwalense ukulungiselela izimo ezifana nokufa, ukugula noma ukulahleka kwempahla. Kodwa zikhona ezinye izimo esingakwazi ukuzikhava ngomshwalense ezidinga sibe nokheshi uma zivela. Ngaphandle kohlelo lokubhekana nezimo ezifana nalezi uzithola usuphazamisa izinqumo ozithathile ngokwakha umnotho. Kubi kakhulu uma usuphoqeleka ukuthi uboleke imali ezalayo. Ukuthatha izinqumo ezinqala ngomnotho kudinga sibe nolwazi olwanele noma ukwelulekwa esikuthembayo. Sikhuthaza ukuthi uma utshala imali ungafaki endaweni eyodwa kodwa uyisabalalise ezindaweni nasezinhlelweni ezihlukene.Sigcizelele nokuthi utshale izikhathi ezihlukene, kube khona okwesikhathi esifushane nokunye okwenzelwe isikhathi eside. Siluleka nokuthi uzixube izinhlelo kube khona lapho okwaziyo ukuthola imali ngokushesha ukwenzela izimo eziphuthumayo. Yazi ukuthi indlela yokwakha umnotho inamaginxiginxi afaka ukulahleka kwemali ngesinye isikhathi. Akuwona-ke umqondo omuhle ukufaka imali endaweni eyodwa ngethemba lokuthi izokhula noma kanjani. Isimo somnotho siyaguquguka okwenza singabi bikho isiqiniseko sokuthi izinto zizohamba kahle ngesikhathi esithile. Okuhle ukuthi ucwaningo lubonisa ukuthi imali iyakhula uma itshalwe isikhathi eside. Lapha sikhuluma ngesikhathi esingaba iminyaka eyishumi kuya phezulu.Kuyacaca ukuthi ziningi izinto okufanele uzibheke uma unquma ukukhulisa umnotho. Igxathu lokuqala ukuzibekela umgomo wokwakha umnotho nezigaba zokufikelela eqophelweni olihlosile. Konke lokhu ukwenza nje unawo umqondo wokuthi kuzofanele ubhekane nezimo eziphuthumayo kanti unalo uhlelo lwazo.Kusemqoka nokwakha ubudlelwane obuhle nemali. Lokhu ukwenza ngokuzifundisa imikhuba emihle yokuphatha imali. Kuqala ngokushintsha indlela ocabanga ngayo ngemali.Iningi lethu likhule lazi ukuthi imali yinto yokuthenga kungekho lutho oluphatha ukuthi uyakwazi ukwenza imali ngemali. Uma sishintsha umqondo sibuka imali ngeso lokukhanda umnotho ngayo, sizibeka ethubeni elihle kakhulu. Le ndlela yokucabanga yenza singaphuthumi ukuthenga kepha sicabange ukuthi singayikhulisa kanjani. Eminye yemikhuba emihle ongayenanela ukuthi ungathengi lutho ngemali ngosuku efike ngalo.Uma kungena iholo ebhange uyalinda okungenani usuku ngaphambi kokuthi uthenge noma ukhiphe imali. Lokhu kukunika ithuba lokucabanga ngezinto ezibalulekile okumele uzenze. Cela ibhange libambe imali ethile liyifake esikhwameni sokonga uma uhola.Nokwengqondo le mali ebanjwayo akuyona eyakho ukuthi uyisebenzise okwenza ubuyekeze ukuchitha kwakho imali ilingane nale oyitholayo.Ukuzijwayeza ukuthi imali awunayo ngisho ikhona kwenza ukuthi ungayichithi noma kanjani.Kuyasiza nokuqaphela ukuthi iziphi izimo ezenza ukuthi sichithe imali ngaphandle kwebhajethi esihlelile. Baningi abangena ogibeni lokuchitha imali ngoba befuna ukubukwa noma ukuhlabekisa izimbangi zabo.Ubudlelwane obuhle nemali bukusiza ukuthi ungalandeli iningi kepha wenze izinqumo ezikubeka emathubeni amahle kwezomnotho. Labo abazi kahle ngemali abanandaba nokuthenga izinto kunalokho baneqholo ngemali abayitshalile futhi bazizwa benamandla okumelana nanoma yisiphi isimo.Yize singephike ukuthi inhlanhla ibalulekile empumelelweni kodwa kufanele kucace ukuthi izinqumo esizithathayo zinomthelela emnothweni wethu. Uma sithatha izinqumo eziphusile kuhambisane nenhlanhla sizibona senza kahle kakhulu.Kuze kuthiwe inhlanhla uyazakhela ngokusebenza ngokuzikhandla nokuthatha izinqumo ezikubeka emathubeni. Asikwazi-ke ukuhlala silinde inhlanhla, kufanele sizibekele imigomo yomnotho sithathe izinqumo ezizokwenza iphumelele.Ngokubuka imali ngeso lokunotha sitshala umqondo wokuthi sigxile ekukhuleni kwemali hhayi ukuyichitha.- Sikhula ngoMnotho",Umthelela wezinqumo esizenzayo ngemali ekwakheni umnotho
"BASATHUTHUMELA abahlengikazi basemtholampilo waseNdaleni eRichmond ngemuva kokuthi uzakwabo engqoklozwe ngenhlamvu umkhwenyana wakhe, maqede wazibulala emtholampilo ngoLwesine ntambama.Kuthiwa uMnuz Themba Bhengu (35) obengumabhalane esibhedlela iGreys, eMgungundlovu, ugasele kulo mtholampilo obekusebenza kuwo ingoduso yakhe, uNksz Nomusa Ngcongo (35) ngaphambi kokuthi ashayise emsebenzini.Ngokusho komthombo uBhengu upake imoto ngaphandle komtholampilo elinde kushaye ihora lesine lokuvalwa komtholampilo.“Ungene ngaphakathi sekuzovalwa, wafika waqhumisa isibhamu. Abanye abahlengikazi nabasebenzi basemtholampilo baphume ngejubane. Usale nentombi yakhe.""Amaphoyisa abiziwe ukuthi azolekelela kodwa awazange esangena ngoba uvele wadubula intombi maqede wazidubula naye. Batholwe sebedindilizile bobabili,” kusho umthombo.Uthe kuqhume isililo emtholampilo abahlengikazi bekhalela uzakwabo obulawe ngesihluku esemsebenzini.UNksz Ngcongo okuthiwa ufike kulo mtholampilo ngo-2012 ephuma esibhedlela iGreys, uchazwe njengomhlengikazi obesebenza ngokuzikhandla futhi ezithanda iziguli.Kuvele ukuthi ubengenazo izingane, ubehlala kubo nonina ohlala ngokungaphili.UNgqongqoshe woMnyango wezeMpilo KwaZulu-Natal, uDkt Sibongiseni Dhlomo, uzwakalise ukudumala ngokubulawa kwalo mhlengikazi.“Sishaqekile ngalesi senzo sobulwane. Okubi kakhulu ukuthi kwenzeka ngesikhathi kuqala umkhankaso wezinsuku eziwu-16 zokulwa nokuhlukunyezwa kwabantu besifazane nezingane. Kusiphatha kabi ukubulawa kwabantu besifazane ngabantu abasondelene nabo, okufanele engabe bayabavikela,” kusho uDhlomo.Unxuse abesifazane ukuthi bayeke ukubekezelela ukuhlukunyezwa ngabathandana nabo kodwa bakhulume, bacele nosizo kwabomthetho.",Ungqokloze ingoduso yakhe naye wazibulala
"IZITHELE phezu kwamathambo omuntu abegoqwe ngendwangu eluhlaza indoda yasemjondolo yaseSizamazulu, eNanda, ebimba umgodi wethoyilethi egcekeni lakwayo.Amathambo athathwe ngamaphoyisa ngoLwesihlanu ukuwadlulisela kochwepheshe ukuze bawahlole ukuthi ngakabani.Umnikazi wendlu okutholwe kuyo amathambo egcekeni layo, uMnuz Sibonelo Masikana (32), owathenga indlu eminyakeni emibili edlule, uthe okwamanje usaqube ezihlotsheni ngoba usathukile.“Ngangena kule ndlu kunethoyilethi lomgodi eselilidala. Ngiqhubekile nokulisebenzisa laze laba sesimeni esingabekezeleki. NgoLwesine ntambama ngabona ukuthi angimbe omunye umgodi ngakhe elinye ithoyilethi ngoba sesithwele kanzima nonkosikazi.“Ngithe ngisehla nawo umgodi ngabona indwangu eluhlaza ngathi ngiyayidonsa kwaqhasha ithambo lomuntu. Ngathi ngiyaqhubeka kwavela amanye amathambo nogebhezi,” kusho uMasikana.Uthe ube esebiza omakhelwane ukuthi bazombukisa umhlola omvelelayo egcekeni lakwakhe.“Sathinta amaphoyisa afika kwasho ukuthi sekumnyama athi azobuya ngakusasa ukuzomba. Afikile ngempela aqoqa wonke amathambo ahamba nawo. Athe asazohlola ukuthi amathambo ngakabani. Ngisathukile ngoba sengihlale isikhathi eside kule ndawo kanti angazi ukuthi kunomuntu owagqitshwa egcekeni,” kulandisa uMasikana.Umkhwekazi kaMasikana, uNksz Winnie Mchunu (51), uthe nguye owamtholela le ndlu ngemuva kokuthi owayehlala phambilini ehlale izinyanga ezimbalwa nesoka lakhe bahamba.“Umama owayehlala kule ndlu wayehlala ngokulwa nomyeni wakhe. Baze bakhetha ukuthutha. Ngabe sengitshela indodakazi yami ukuthi ikhona indlu edayisayo ngesikhathi ifuna indawo nomyeni wayo,” kusho uNksz Mchunu.Uthe ukutholakala kwama­thambo kubashiye nemibuzo yokuthi ngabe ngakabani.Ilungu lomphakathi elicele ukungadalulwa lithe lisola ukuthi amathambo ngawendoda yokufika eyayihlala nentombi kule ndlu eyanyamalala eminyakeni emine edlule.“Le ndoda yavele yanyamalala esikhaleni kanti yayingeve iyishaya intombi yayo. Asina­si­qiniseko sokuthi iyona kodwa siyasola. Indwangu ebigoqwe ngayo bekuyikhethini. Akekho umuntu ongasuka kude ayongcwaba umuntu egcekeni lakomunye umuzi. Sesilinde ukuzwa uphenyo lwamaphoyisa.“Igazi lomuntu liyakhuluma angikhathali kungaphela isikhathi eside kangakanani abulawa,” kusho leli lungu.Okhulumela amaphoyisa KwaZulu-Natal, uCaptain Nqobile Gwala, uthe amaphoyisa aseNanda aphenya icala lokufa komuntu ngemuva kokuthi kutholakale amathambo omuntu egcekeni lomuzi womuntu obemba umgodi wethoyilethi.“Kuzohlolwa amathambo kwenziwe ulibofuzo ukuze ku­tholwe ukuthi nga­kabani. Sizobheka nokuthi wayebulawe yini nokuthi kwakwenzeke nini,” kusho uCaptain Gwala.",Uthole amathambo emba umgodi
"UBOSHWE esesibhedlela omunye wabasolwa okuthiwa ubefunwa uthuli amaphoyisa ophiko oluphenya amacala ahleliwe KwaZulu-Natal.Lo msolwa kuthiwa uboshwe ngoLwesibili ngesikhathi amaphoyisa elandela umkhondo ngomsolwa obefunwa athole ukuthi ulaliswe esibhedlela eLadysmith enamanxeba okudutshulwa.Okhulumela amaphoyisa KwaZulu-Natal uLt Colonel Thulani Zwane uthe lo msolwa uboshwe esesibhedlela kanti usagcinwe khona uqashwe ngamaphoyisa. Kuvele ukuthi icala lokubulala nelokuzama ukubulala liyiswe eNkantolo yeMantshi eZakheni izolo, lo msolwa engekho, icala lahlehliselwa * -Okthoba 10 ukuze afake isicelo sebheyili.UZwane uthe ngoSepthemba 7 nonyaka ngabo 12.30, amadoda amabili ayehleli emotweni yawo eZakheni ngesikhathi ehlaselwa ngabasolwa abathathu.Kulesi sehlo kwadubuleka uMnuz Khumbulani Mazibuko (34) walimala kanti omunye ayenaye waphuma engenamyocu. Ngesikhathi kudutshulwa omunye wabasolwa washayiswa yimoto yabagilwa, isibhamu sakhe esikhulu sasala kwi-bonnet yemoto. Abasolwa babaleka ngemoto ababehamba ngayo.Umgilwa owalimala waphuthunyiswa esibhedlela eyolashwa amanxeba okudutshulwa kodwa washona.Kwavulwa icala lokubulala nelokuzama ukubulala esiteshini samaphoyisa eZakheni, leli cala ladluliselwa ophikweni oluphenya amacala ahleliwe esifundazweni.",Ubanjwe esesibhedlela osolwa ngelokubulala
"UMFANA oneminyaka ewu-11 ungomunye wabasolwa abawu-217 ababoshelwe ukudlwengula KwaZulu-Natal ngenyanga kaJune nonyaka.NgoLwesine amaphoyisa adalule ukuthi ngenyanga edlule abophe abasolwa abawu-217 ezifundeni ezahlukene ngamacala okunukubeza ngokocansi.Okhulumela amaphoyisa akulesi sifundazwe, uColonel Thembeka Mbele, uthe ngoMeyi 25 kwaboshwa umfana oneminyaka ewu-11 eMadadeni eNewcastle kaSection 3.""Amaphoyisa abopha abafana oneminyaka ewu-11 no-13. Sebevelile enkantolo iMadadeni Child Justice Court ngoJune 11. Badedelwa ezandleni zabazali babo ngoba basebancane ngokweminyaka,""kusho uColonel Mbele. Uthe kunecala lokudlwengula elavulwa eMadadeni okwaholela ekuboshweni kwalaba bafana. Laba basolwa abasebancane kulindeleke ukuthi baphinde bavele enkantolo ekupheleni kwale nyanga.Kuze kube manje, amaphoyisa aKwaZulu-Natal asekwazile ukubopha abasolwa okugcine ngokuthi bathole izigwebo okukhona kuzo ukugwetshwa udilikajele neminyaka ewu-15.UColonel Mbele uthe ngenyanga edlule kuboshwe abasolwa abaphakathi kweminyaka ewu-11 no-80.""Amahlanu kulamacala asephothuliwe ezinkantolo ezahlukene,""usho kanje.Ube esenxusa abantu ukuthi bangafeli ngaphakathi, babike ezehlakalo zokudlwengulwa kwezingane nabesifazane, bangakuvumeli ukusatshiswa.",Umfana oneminyaka ewu-11 ungomunye wababoshelwe ukudlwengula
"Sithembiso Mkhize Ngemuva kweminyaka ewu-16 i-Absa nePSL besebenzisana, ngoJuni ibhange limemezele ukuthi ngeke lisaqhubeka nokusebenzisana nePSL.Kule minyaka ewu-16, i-ABSA ibe ngabaxhasi bePremiership ngokusemthethweni ewu-13. Isivumelwano sasayinwa ngo-2007 emuva kokuphuma kweCastle Lager, eyaqala neligi ngo-1996.Nakuba kungacaci ngemininingwane ephelele kodwa kuvela ukuthi iDStv nePSL eholwa usihlalo u-Irvin Khoza, sebeqede konke. Ngokomthombo isigaba esiphezulu seligi yakuleli sesizobizwa ngeDStv Championship. Kuvela nokuthi kulezi zinsuku lezi zinkampani zimatasatasa ziqopha izikhangiso.“Uma kukhona, kuncane kakhulu osekungaphazamisa lobudlelwano obuphenjwa iDStv nePSL. Njengoba iligi iqala ngasekuqaleni kuka-Okthoba, kulindeleke ukuthi ubudlelwano bumenyezelwe ngokusemthethweni ngaphambi kokuphela kwephezulu,” kubeka umthombo wathi udabukela iSABC, eyizimbangi zeDStv.Kuthintwa uGideon Khobane oyisikhulu esiphezulu kwaMultiChoice okuyinkampani ephethe iDStv, uthe: ""Ngicela ukungaphawuli ngalolu daba. Thinta iPSL uqobo.”Uma kugcine ngokuthi iDStv ibe abaxhasi, kubukeka kuzobusa iMultiChoice, kwiPSL. Kumanje kuneMultiChoice Diski Challege (MDC) okuyiligi okudlala kuyo u-Under 21 wamaqembu esigaba esiphezulu.Le nkampani ibuye ibenesivumelwano nePSL sokusakazwa kwemidlalo esiteshini sayo, iSuperSport.Phambilini kwakuyiSABC esakaza imidlalo njengoba manje isiphila ngokusikelwa umbengwana wokusakaza imidlalo yePSL. Lokhu kudalwa ukuthi kunezakhamuzi zakuleli ezingenayo inkece yokukhokhela iDStv.I-ABSA ishiye iPSL isanda kumemezela ukuthi ngesizini ka-2018/19 yenze inzuzo ka-R1 billion okuyinto ebiqala.Imizamo yokuthola isikhulu esiphezulu esibambile kwiPSL, uMato Madlala ayiphumelelanga ngoba ucingo ubengaluphenduli kanjalo nomyalezo awuthunyelwe.Kube sekuzanywa uLux September okhulumela iPSL, wathi: “Kangilwazi udaba lweDStv. Ngicela ubuyele kuye uMadlala”.",Ngabe iDStv ingabaxhasi abasha bePSL?
"UMNYANGO weMfundo ePhakeme ukhiphe uR1.3 billion ozosetshenziswa ukulungiselela ukuvulwa kwezikhungo bese zilwa neCorona.UNgqongqoshe walo mnyango uDkt Blade Nzimande, uveze lokhu ekade ephendula umbuzo awubuzwe ilungu lePhalamende leDA uSolwazi Belinda Bozzoli.USolwazi Bozzoli ubuze ukuthi ngabe umnyango ukulungele yini ukuvula izikhungo.Uphinde wabuza ukuthi ngabe kuzoqashwa abanye abantu abazoqinisekisa ukuthi izitshudeni ziyaqhelelana nokuthi ziphephile yini.Ephendula uNzimande uthe umnyango wakhe utshale imali enguR1.1 million nenye enguR1.5 million ukuze kulawulwe igciwane ezakhiweni zomnyango ezine, nasemahhovisi abo ayisithupha.“Kulesi sabelomali sibheke ukuba kube nezifonyo ezingu-3 800 zabasebenzi, okokubulala amagciwane, ama-scanner, okokuhlanza izakhiwo nokokuhlanza amahhovisi,” kusho uNzimande.Uphinde wathi: “Okunye okungaba izidingo kubekelwe uR2.3 million. Sekukonke umnyango ubeke uR5 million.”Uthe izikhungo zathunyelelwa izincwadi ngoMeyi 13 bebuza ukuthi izindleko zabo zokufundisa, ukufunda, ukuhlola nokulungisa izikhungo zingakanani wathi zacelwa ukuba zibuyise umbiko ngoMeyi 19.Uthe izikhungo zathi izindleko ziphakathi kukaR2.1 million kuya kuR 402.8 million.“Izindleko sezizonke zibe uR1.85 billion,” kusho yena.Uthe babonisane noMnyango wezeMpilo ngokuthi bazolekelelana.“Okwamanje ungqongqoshe unxuswe ukuba aphasise uR526.3 million kunyaka wezimali * -2020/21 woxhaso ukulekelela izikhungo ukulungiselela, ukubheka ezempilo nokuphepha,” kusho uNzimande.UNzimande uthe amakolishi amakhono athole uR780 million ukuze abhekane neCorona.",OkaNzimande ukhiphe R1.3bn ozosiza izikhungo
"ZIWAKHALELE amadoda amabili asoLundi asolwa ngokweba imfuyo.Kuthiwa babanjwe izolo ehamba nemfuyo eShanelwane Reserve, eNgome.Okhulumela amaphoyisa kulesi sifundazwe uColonel Thembeka Mbele, uthe uphiko lwamaphoyisa abhekelele ukwebiwa kwemfuyo eZululand, alunywe indlebe ngala madoda amathathu okuthiwe antshontshe inkomazi nenkonyane.“Amaphoyisa aphuthume lapho ebikelwe ukuthi lamadoda ahamba khona. La madoda anele abona amaphoyisa abaleka angena ehlathini. Amaphoyisa akwazile ukubalandela abamba ababili, okuyindoda eneminyaka engu-38 neneminyaka ewu-45. Bahlulekile ukukhipha ubufakazi bokuthi lezi zinkomo ngezabo. Base beboshwa, bayogcinwa esiteshini samaphoyisa eNgome,” kusho uColonel Mbele.Uqhube wathi uphenyo lwamaphoyisa luveze ukuthi le nkomazi ingenye yezinkomo ezebiwa, kwayolotsholwa ngazo kwaNongoma.UColonel Mbele uthe kulindeleke ukuthi bavele namhlanje eNkantolo yeMantshi eNgotshe, bazobhekana necala lokutholakala nemfuyo eyebiwe. Kubuye kwatholakala nokuthi ayathinteka kwamanye amacala okwebiwa kwemfuyo abikwe kuyo le ndawo ngenyanga edlule.",Bazovela enkantolo ngezinsolo zokweba imfuyo
"KUZOHLONISHWA omakadebona babaculi bakuleli, uBishop Benjamin Dube nomufi uDan Tshanda, ku26th South African Music Awards (Sama) ngemiklomelo yeLifetime Achievement Award kulo nyaka. UBenjamin ungezinye zezingwazi zomculo wokholo eziyibambe  ishisa yaze yapholela ezandleni. Ngokusho kwesitatimende uBenjamin ungomunye wamavulandlela kulo mculo owazakhela udumo ngeculo elahatshulelwa yizo zonke izinhlanga futhi eladayisa amakhophi awu25 000 elalithi Holy Spirit ngo1986. ""I-albhamu yakhe yokuqala eyaqoshwa bukhoma eyayisihloko sithi I Feel Like Going On yazuza iPlatinum futhi yadayiswa nasemazweni amaningi e-Afrika nakwawase-Europe nase-America okukhona i-USA, Sweden, Netherlands, France, Australia, Japan nase-UK. Ungumsunguli nomfundisi omkhulu webandla iHigh Praise Centre eVosloorus, Ekurhuleni futhi wamukele inqwaba yezindondo ngisho nakumaSama. Akagcini ngokucula nokushumayela kodwa uphiwe nasekukhulumeni kangangoba useke washiyelana inkundla nabaholi abanohlonze okubalwa kubo uNelson Mandela, Thabo Mbeki, Bishop TD Jakes, Kirk Franklin noAndrae Crouch. Ungumnikazi wenkampani yomculo  iDube Connection, esikhiqize inqwaba yamacwecwe futhi usecije inqwaba yezihlabani zabaculi bokholo kuleli. Umufi uTshanda washisa kakhulu izikhotha ngeminyaka yo1980 ngohlobo lomculo olwalubizwa nge-bibblegum noma i-disco jive. UTshanda, odabuka eSoweto, waqala ukwaziwa esahola iqembu leSplash futhi babevutha bengabaselwe nge-albhamu eyayithi Peacock. Nakuba kunjalo kodwa igama lakhe lachunyiswa yicwecwe elalithi Snake nelalithi Imitshokotshoko. Ngeminyaka yo1990 leli qembu laqhubeka lapho ligcine khona ngenoni elalithi Eye For An Eye, Khoma Khoma nelithi Why. Ngeminyaka yo2000 wabe esesungula inkampani yakhe yomculo iDalom Music Distributers futhi bakhiqiza unqambothi lwama-albhamu adayisa kakhulu okwakukhona eyayithi Ndivhuwo nethi Sethopa. UTshanda ugcine esenabalandeli emazweni ahlukahlukene ase-Afrika lkubalwa kuwo iZimbabwe, Botswana, Namibia, Swaziland neNigeria. Awugcina ukuthakaselwa e-Afrika kuphela kodwa nasemazweni aphesheya kwezilwandle njengaseNorth America, Europe nase-Australia bawuthakaselile. Ngaphansi kwesandla sakhe kube sekuphuma abaculi okubalwa kubo oPatricia Majalisa, Matshikos neDalom Kids. Kulo nyaka umklomelo we-International Achiever Award uzokwamukelwa yiNdlovu Youth Choir yaseLimpopo ngenxa yezimanga eyazigila kwiAmerica’s Got Talent njengoba yaze yaphuma emzuliswaneni wamanqamu futhi yasayinwa yiSony Music,  ngokubambisana neSyco Entertainment, ephethwe yinkakha yaseBritain, Simon Cowell. Inhloko yamaSama, uNhlanhla Sibisi, uthe yimiklomelo emikhulu lena enikezwa amaqhawe adabuka kuleli. ""Siyajabula ukuthi omunye wabazohlonishwa nguBishop Benjamin Dube, osadla anhlamvana ukuze abone ehlonishwa. Kumndeni kaDan Tshanda sithi yindlela esimkhumbula ngayo nesigubha ngayo amagalelo akhe esifisa niduduzeke ngakho’’. ’’Siyaziqhenya ngempumelelo yeNdlovu Youth Choir nokuba yisibonelo entsheni sokuthi yonke into ingenzeka. Bayifanele indondo ye-International Achievement Award,"" kuphetha uSibisi. AmaSama akulo nyaka azokhonjiswa kuMzansi Magic ngempelasonto ezayo.",Kuzohlonishwa ingqalabutho yomculo wokholo kumaSama
"SEKUQUBUKE umbango ngesidumbu sikaJabulani “HHP” Tsambo njengoba unkosikazi wakhe uLerato Roberta Sengadi esefake amaphepha enkantolo okuthi ufuna isidumbu sakhe athi akasazi sikuphi futhi ufuna ukuzingcwabela yena uHHP. Ufuna nokuthi kuhlehle umngcwabo obuhlelelwe ukuthi ube ngoMgqibelo eMahikeng eNorth West.Ngokwamaphepha asenkantolo lolu daba luzodingidwa kusasa eNkantolo eNkulu eGoli.Kulawa maphepha kuvela ukuthi laba bashada umshado wesintu ngoFebhuwari 28, 2016 kanti ngokomthetho uLerato ungunkosikazi kaHHP.Kuvela lolu daba nje umndeni kaHHP usanda kushicilela isitatimende ucacisa ukuthi uLerato noHHP abakaze bashade. FUNDA: 
'U-HHP akaze ashadelwe' - umndeni“Ngifisa ukucacisa ukuthi uNksz Sengadi akasiye umfelokazi futhi akakaze ashade noJabulani,"" kusho okhulumela umndeni uMnuz Nkululeko Ncana.  Uthe uLerato wayeyingoduso kaHHP. Waqhuba waveza nokuthi uLerato waphuma emzini kaHHP ngonyaka odlule waqhubeka nempilo yakhe. Ngaleso sikhathi uLerato nonina bacelwa ukuthi bayeke ukukhuluma amanga angachazwanga ukuthi amayelana nani.ULERATO Sengadi ngesikhathi ekhuluma kwinkonzo yesikhumbuzo kaHHP ngoLwesibili. Isithombe: Simpiwe Mbokazi/African News Agency/ANA“Njengamanje umndeni wakwaTsambo unegunya lokwenza noma yini uma ngabe uLerato eqhubeka nokuqamba amanga.”UNcana ukuqinisekisile ukuthi uLerato nonina baye emzini kaHHP eRandpark Ridge eGoli, ngosuku ashona ngalo.Uthe bafika bafuna imininingwane okubalwa kuyona amakhadi asebhange, isikhwama semali, ucingo namaphepha omshuwalense kukaHHP. UNcana uqhube wathi laba bahambile babuye babuya ngoMgqibelo kanti bazozithela phezu kukayise kaHHP no-anti bakhe.Ngesikhathi ekhuluma kwinkonzo yesikhumbuzo ngoLwesibili uLerato ukukhahlele ngazo zombili ukuthi bebengashadile noHHP. ",Umbango wesidumbu sika-HHP
"ZIKHONJWA kwisiteshi sethelevishini izilomo ezimbili, okubalwa umsakazi nomlingisi weminye yemidlalo kwi-1 Magic. ULawrence Maleka wodumo lweThe River, uzovumbuka kuSABC 1 nohlelo olusha okulindeleke ukuthi lushise izikhotha. Lolu hlelo olubizwa ngokuthi Too Hot To Be Single kulindeleke ukuthi  luqale ngo-Ephreli 8. Ngokusho kweSABC wuhlelo lwabantu abafuna uthando ngendlela yesimanje futhi ebingajwayelekile kwindlu emnyama. Kujwayelekile ukuthi insizwa izibike kwintokazi eyibuke yayithanda uma ihlangana nayo kodwa lolu hlelo luzokwenza okuhlukile ngoba abanye bazoxhunyaniswa ngisho ezinkundleni zokuxhumana. Umuntu uzonikwezwa nethuba lokuzikhethela kubantu abahlukene, ahlunge aze afike kulo azizwa sengathi unazo zonke lezi zinto azifunayo ebudlelwaneni bezothando.Omunye ozokhonjwa kwiSABC, obengumsakazi weGagasi FM uZola Zeelovin. Le ntokazi ibingomunye wabasakazi abebengaconsi phansi kubalaleli  bomsakazo. Yize kwakuba muncu kubalandeli bakhe  ngesikhathi ekhipha isitatimende ezinkundleni zokuxhumana kodwa sebezokwazi ukumbona ohlelweni olusha lwezokuvakasha kuSABC 1. Lolu hlelo olubizwa ngokuthi Shayi'Round, kulindeleke ukuthi luqale ngo-Ephreli 7. Luzogxila kwezokuvakasha lubheka abangani, abasebenzi nezelamani.Owengamele ezokuxhumana kuSABC 1, uDzivhuluwani Siala ukuqinisekisile ukuthi iSABC inalezi zinhlelo wathi kuningi ababukeli abazokufunda ngobuhle bezokuvakasha nabazokuthakasela ngezobudlelwane bezothando. ",Bahlabane ngezinhlelo ezintsha kuSABC 1
"UKUQOKWA kukaMnuz Bheki Cele esikhundleni sokuba nguNgqongqoshe wamaPhoyisa kujabulise abaningi abebelokhu bekhale njalo uma kwenzeka ubugebengu bethi akubuyiswe uCele, ngakolunye uhlangothi kunalabo abanovalo nongabazane ngobuholi bakhe, uDELI MNCWABE uyahlaziyaSEKUNGUMLANDO ukuthi kuphelile ngoNgqongqoshe obemandla nasezinkundleni zokuxhumana, uMnuz Fikile Mbalula, kwangena oke waba nguMkhuzi wamaPhoyisa, uMnuz Bheki Cele obelokhu ekhaleleka njalo uma kuvela ukuthi izigebengu ziyazicanasela eNingizimu Afrika.Yize iningi likhombise ukujabula kodwa umlando wakhe ngesikhathi enguKhomishana wamaPhoyisa eminyakeni edlule, ubuyise uvalo nongabazane ngobuholi bakhe kwabaningi.Okhulumela inyunyana yamaphoyisa iPopcru, uMnuz Richard Mamabolo uthe bayakwemukela ukuqokwa kukaCele, wathi bayazi ukuthi uhlalelwe umqansa ongenyukwa mbongolo njengoba kufanele asebenze kanzima ukubuyisa isithunzi sezokuvikela.“Siyakwemukela ukuqokwa koNgqongqoshe abazosebenza emkhakheni wezokuphepha. Siyazi ukuthi uCele akamusha kulo mkhakha. Useke wasebenza njengokhomishana, isipiliyoni sakhe asithola ngokudlula sizomsiza ukungena athi khaxa asebenze kushunqe uthuli.“Okukuqala okufanele akwenze wukudiliza inqwaba yezikhulu kuzwelonke nasezifundazweni, aphinde aqinisekise ukuthi anele amaphoyisa eziteshini,’’ kusho uMamaboloAkumangazi ukubonakala kwezithombe zikaCele nama-video edansa abantu bejabuliswa yisinqumo sikaMengameli Cyril Ramaphosa.Eqokwe ngayizolo uCele, ufike lazwakala izwi lakhe njengoba ekade ehambele inkonzo yesikhumbuzo samaphoyisa aseNgcobo.“Akumele nife niphethe izibhamu,” waphinde watshela amaphoyisa la mazwi ake wawasho phambilini ukuthi amaphoyisa kumele ashaye enyameni kwizigilamkhuba.I-DA ikhuze umhlolo ngokubuyiswa kukaCele yathi kuyichilo eliphindiwe. UMnuz Zakhele Mbhele obhekele ezamaphoyisa uthe akasiboni isidingo sokubuyiswa kukaCele emaphoyiseni.“Kuyethusa ukuthi umuntu owake watshela amaphoyisa ukuthi awadubule enyameni ezigebengwini usebuyisiwe. Sihlala sigcizelela ukuthi umbutho wamaphoyisa udinga ukuphathwa abantu abafanele,’’ kusho uMbhele.Kunenkolelo yokuthi uCele uyaziswacisa izigebengu ngamazwi nangemiyalelo ayinika amaphoyisa.Nokho akhona amaphutha nogcobho ababonwa yilabo abangaphakathi emaphoyiseni, abakholwa wukuthi umuntu okulesi sikhundla kumele kube wumuntu osemnkantshubomvu emaphoyiseni.Kwamanye amaphutha akhonjwa kuCele, kubalwa udaba okukholakala ukuthi lwamxoshisa ekubeni wuKhomishana wamaPhoyisa, kubalwa udaba lokuthengwa kwesakhiwo samaphoyisa, nalapho owayenguMvikeli woMphakathi, * -Advocate Thuli Madonsela athi ingcabha yayikuCele ngalolu daba.Okunye okumdalele amazinyo abushelelezi yizinkulumo zakhe. Kuzona kubalwa ayenza ngesikhathi kuphenywa kabanzi icala lokubulawa kuka-Annie Dewani nokwakusolwa umyeni wakhe uShrien ngokumbulalela kuleli. Lolu daba lwagcina ukunakwa kusekhona uCele ngemuva kwalokho kwathuleka ngalo kwagcinwa kuboshwe uXoli Mngeni noMziwadoda Qwabe kwathi owayesolwa phambili uDewani waphunyula.UCele wabiza umsolwa ngenkawu esuke ezweni layo yazogila ubugebengu lapha eNingizimu Afrika. Lokhu akwehlanga kahle kwabaningi. Kwaphoqa ukuthi agcine ehlele ngezansi axolise ngenkulumo yakhe.Enye inkulumo ngeyokugqugquzela amaphoyisa ukuba adubule ashaye enyameni ezigebengwini, abuze emva kwendaba.Olunye udaba kube ngolombutho owaziwa ngeleTRT (amabherete) ake asolwa ngobuge-bengu nokungaziphathi kahle. Indlela abesebenza ngayo ibishiya imibuzo nezinsolo zokunga-hambisi kahle.Ubudle-lwano obuqinile phakathi kukaCele bubonakale ngisho esephumile esikhundle-ni sokuba ngukhomi-shana njengoba ake wakho-mbisa ukuweseka amanye awo ngesikhathi evela eNkantolo eNkulu eThekwini eyoqula icala.Lokhu kukhombise ngokusobala ukuthi nakuba kwake kwakhona umsindo wokuthi akakaze abe yiphoyisa njengoba aye ngumkhuzi wawo, kodwa ukusebenza ngokuzimisela nokuba ngumuntu okwazi ukuxhu-mana nalo mbutho, kwenze waba ngumuntu ogcina ethenjwa yiwo.Phezu kwakho konke lokhu iningi labantu lithi uCele ubenza okufanele futhi unguMesiya ozokhipha umphakathi wakuleli ebugqileni obudalwa wukudlanga kobugebengu.Ubufakazi wukuthi ngesikhathi engukhomishana wamaphoyisa wenze umphakathi waphila ngokuphepha ngenxa yokuthi ubugebengu bubonakale behla.UCele waziwa ngokuzibambela mathupha efika endaweni yesigameko azibophezele ekuxazululeni inkinga nokuhambela imiphakathi abheke ukuthi yiziphi izinkinga ebhekene nazo.Nakuba nabanye bekwenza kodwa okukaCele kuyadlulela nokungenye yezinto emenze wathandwa ngabantu.Akekho ongakhohlwa ukuthi uCele uphinde abe nendaba nendlela amaphoyisa abukeka ngayo. Lokhu kubonakale ngesikhathi egqugquzela ukuthi awajime futhi akhece imikhaba, kugqame isifuba.Phakathi kobugebengu obebudla lubi kulezi zinsuku kubalwa ukuqolwa kwezimoto ezithwala imali.Nakuba kungakapheli ngisho isonto kodwa uCele usephawulile ngalokhu wathi ngesikhathi sakhe waqeda ngalolu hlobo lobugebengu. Uthe uzibophezele ukuqeda nya ngabo nangobunye obuphilisa lubhojozi umphakathi.Ukubuya kwakhe azohlenga isizwe yinto osekunesikhathi ikhaleleka. Lokhu kubonakale ngemikhankaso ethi #BringBhekiCele ne-#BringNdosiBack ebishisa ezinkundleni zokuxhumana.Kwayena ubelibeka ngembaba elokuthi uyakhumbula futhi usawulobizela lo msebenzi. Ngamanye amazwi inkulumo ayenza emngcwabeni wowayengumsakazi uNat “Cool Kat” Gumbi, lapho athi ukhathele wukujahana namaklabishi, ufuna ukujaha izigebengu, lifezekile.",Bheki Cele: Sijabule noma sihlalel’ ovalweni...
"UMA kukhulunywa ngabesifazane abayizingqalabutho emlandweni wenkululeko yezwe lethu usuke ungakaqedi ukukhuluma ungakaliphathi igama likamakadebona womzabalazo uNkk Nomzamo Winnie Madikizela-Mandela. Omunye uzozibuza ukuthi kungani sivele sisukela yena nje bebaningi kangaka, phela uMadikizela-Mandela owayibamba ishisa ngezikhathi zengcindezelo uhlanganisa iminyaka engu-80 esadla anhlamvana.Wazalwa ngo-1936 eMbongweni, eMbhizana esifundazweni i-Eastern Cape ezalwa nguMnuz Columbus noNomathamsanqa Getrude Madikizela. Abazali bakhe ababengothisha bashona eneminyaka engu-9. Lesi sishoshovu somzabalazo siyilungu lesigungu esiphezulu se-ANC. Okunye abantu abaningi abangakwazi ngoMadikizela-Mandela wukuthi waqopha umlando ngokuba ngowesifazane omnyama wokuqala ukusebenza njengosonhlalakahle. Phela ngesikhathi sikahulumeni wobandlululo kwakuyivela kancane ukuthi umuntu onsundu athole imisebenzi enjalo.Uneziqu zeBachelor of Arts azithola e-University of Witwatersrand abe ne-National Diploma in Social Work ayithola eJan H Hofmeyer School of Social Work.UMadikizela-Mandela wajoyina i-ANC ngo-1950, kwathi ngo-1957 wahlangana nengqalabutho yomzabalazo eyagcina ingumengameli wokuqala omnyama wale lizwe, uDkt Nelson Rolihlahla Mandela. Washada noMandela emva kokuba ehlukanise nowayengunkosikazi wakhe u-Evelyn Mandela. Ngesikhathi uMadiba ehlangana noMadikzela wayenecala lokuvukela umbuso ehambisana nezinye izigayigayi zomzabalazo. NgoJuni 19, 1958 bashada baba nomuzi eSoweto, bathola amadodakazi amabili uZenani noZinzi.Izinto zake zaba nzima kakhulu empilweni kaMadikizela-Mandela ehlukunyezwa wuhulumeni wobandlululo ngoba eshade nalesi sishoshovu somzabalazo. Wayeshaywa, aboshwe engavunyelwe ukuya ezindaweni ezithile, enqatshelwa ukusebenza kubhekwa nokuthi uxoxa nobani. Konke lokhu kwakwenzeka ngesikhathi uDkt Mandela esejele eRobben Island lapho agqunywa khona iminyaka engu-27 ngamacala okuvukela umbuso.Njengoba IsiZulu sisho ukuthi akukho siziba singahlokomi, nakuMadikizela-Mandela akuhambanga kahle phakathi kwakhe noMadiba njengoba lagcina ligqabukile ifindo lomshado wabo.Ezikhundleni ezibalulekile ake aziphatha uMadikizela-Mandela kubalwa esokuba uMengameli we-ANC Womens League, aphinde abe yilungu lesigungu esiphezulu kuKhongolose, abuye abe yilungu lePhalamende kuzwelonke. Wake waba yiPhini likaNgqongqoshe wezoBuciko namaSiko kuzwelonke, waba yiNhloko yoMnyango wezeNhlalakahle kuZwelonke.Wabuye wabamba elikhulu iqhaza ezinhlelweni nasemikhankasweni eminingi yenkululeko yezwe. Igama lakhe liyohlale lisemlandweni. Uke wasungula neqembu lebhola iMandela FC eyagcina iyamaniswa nezigameko zobelelesi.Uhlabane ngezindondo zokuhlonishwa azithola ngokuhlanganyela noDkt Mandela okuyi-Bremen Solidarity Prize neThird World Foundation Prize. Kamuva nje uke waphoxa umholi we-Economic Freedom Fighters uMnuz Julius Malema emtshela kwezikabhoqo ukuthi ngeke alijoyine iqembu lakhe. Phela ubudlelwane babo ungabufanisa nobukamama nendodana.UMadikizela- Mandela wakubeka kwacaca ukuthi alikho elinye iqembu lezepolitiki alaziyo emhlabeni ngaphandle kwe-ANC akhulela kuyona.Uke wahlushwa wukugula kodwa wabuye walulama. UMadikizela-Mandela ungomunye wabesifazane abansundu abayisibonelo esihle emphakathini okungathi uma intsha yakithi ibukela kuye kube kuningi ekuzuzayo empilweni ibe ngabaholi bakusasa abakhaliphile.",Isishoshovu esingumakadebona
"UKAPUTENI weSuperSport United, uDean Furman, ugxeka abangabaza ikhono labanye onozinti okufanele bavale isikhala sika-Itumeleng Khune kwiBafana Bafana.UKhune weKaizer Chiefs, ulimale ehlombe ezinyangeni ezedlule nokuvela ukuthi uyoze adlale ngesizini ezayo.Lokhu akuzweli kuphela kwiChiefs, esibamba iyeka, kodwa nakwiBafana ayisethenjwa sayo. Iningi libona iBafana izoba nenkinga kakhulu ezintini ngokulimala kukaKhune oselenze elakhe ijezi kwiBafana iminyaka. Ngo-2015 kwi-Africa Cup of Nations (Afcon), umqeqeshi * -Ephraim “Shakes” Mashaba, wamshiya uKhune owayesanda kubuya ekulimaleni. UMashaba ugcine ebavimbisa bonke onozinti ayehambe nabo, iBafana yakhishwa ekuseni.UFurman uthe uKhune akayona iBafana eyedwa.“Asikwazi ukuqala sikhulume ngomdlali oyedwa. Angicabangi ukuthi umdlali oyedwa uyiqembu lonke. U-Itu ungunozinti osezingeni eliphezulu, akukho ukungabaza ngalokho. Kodwa sinabanye onozinti abalaziyo ipali kule ligi. Siphatheke kabi ngokulimala kuka-Itu kodwa bakhona abanye abanekhono. Kufanele sibathembe ukuthi bazowenza umsebenzi,”kusho uFurman.Umqeqeshi weBafana, uStuart Baxter kufanele aqoke unozinti okuzothenjelwa kuyena uma elakuleli selibhekene neLibya emdlalweni wokugcina wokuhlungela i-Afcon ezoba se-Egypt. Umdlalo uzoba ngoMashi 22 ekuhambeni.Konozinti okubhekwe ukuthi aqoke kubona kukhona uRonwen Williams weSuperSport noDarren Keet weBidvest Wits. Ezinsukwini ezimbalwa ezidlule kuqhamuke negama likaSiyabonga Mbatha waMaZulu.“Manje sekusezandleni zikaRonwen noDarren nabanye onozinti ababhekwe ngumqeqeshi ukuthi bathathe ijezi lika-Itu. Impi yalo izoshuba kakhulu. Kuzoba mnandi ukubona ukuthi ubani ozolithola. Ngiyabethemba kakhulu uRonwen noDarren. URonwen ngidlala naye kwiSuperSport angikwazi ukumncoma ngokwanele. Ungunozinti oseqophelweni eliphezulu. Unesibindi. Ngiyazi ukuthi uma eqokiwe angawenza umsebenzi. UDarren ngimazela eqenjini lesizwe. Udlala kahle kule sizini, bahlezi esicongweni se-logi. Kubona bobabili nabanye onozinti inselelo inkulu ukuthi ubani ozothatha ijezi,"" kusho uFurman.",Kubhekwe ozovala esikaKhune kwiBafana
"INHLANGANO yebhola kuleli iSouth African Football Asociation (Safa) iyaveva ngesinqumo se-SABC sokungayisakazi ngesikhathi imidlalo yeBafana Bafana nakuba benesivumelwano sezigidi zamarandi esithinta ukusakazwa kwemidlalo.Isikhulu esiphezulu seSafa uDennis Mumble sibhoka siyakhahlela ngalolu daba sikhala ngokuthi abantu bakuleli akufanele baphucwe ithuba lokubona iqembu labo lidlala. Lo msindo uqubuke emuva kokuthi i-SABC ihlulekile ukuveza umdlalo ngesikhathi iBafana esicijwa wuStuart Baxter iqumba phansi iNigeria esibayeni sayo e-UYO emasontweni amathathu edlule, okwakuwumdlalo wokuqala wokuhlungela i-AFCON ka-2019. Lo mdlalo wavezwa emuva kwamahora amabili udlalile futhi abasakazi bawo nabahlaziyi babezenza sabantu abangakawazi umphumela womdlalo.I-SABC kuvele ukuthi idonsa kanzima ngokwezimali nokuphoqa ukuthi inciphise izindleko zayo. Kuyasoleka ukuthi ukungavezwa kwemidlalo ngesikhathi kuhambisana nokushoda kwezimali.""Siyazi ukuthi babhekene nezinkinga zemali kodwa isizwe sifuna ukubona iqembu laso lidlala, sizoqhubeka nokulwela ukuthi imidlalo ivezwe bukhoma,"" kusho uMumble othe kuyichilo ukungasakazwa kwemidlalo yeBafana.Uveze nokuthi bazohlangana neSABC baxoxe ngalesi sivumelwano sokusakaza imidlalo abasenza ngo-2015 esizophelelwa yisikhathi ngonyaka ozayo. Isivumelwano sihambisana nokusakazwa kwemidlalo yeBafana emisakazweni yeSABC.UMumble ungene ezintangeni ebuzwa ngesizathu esenza ukuthi umdlalo weBafana neNigeria uvezwe kwiTV emva kwamahora amabili udlalile. “Uma kuyimidlalo yangaphandle sisuke singenawo amalungelo okuyisakaza, kuze kudingeke ukuthi le midlalo igunya lokuyisakaza lithengwe emazweni asuke eyisingethe.""Engikuzwe ngosobhincamakhasana wukuthi iSABC ayibanga nayo imali eyanele yokuthenga igunya lokusakaza umdlalo baze bexoxisana ekutheni bathole isaphulelo esihambisana nokuthi umdlalo usakazwe ngemuva kwesikhathi. Uma isimo sinjalo kuchaza ukuthi kufanele siyeseke le nhlangano ngoba sibambisene nayo. Kuyasiphoqa ukuthi sigwinye itshe, kodwa akuchazi ukuthi seneme ngakho. Sibone ukuthi ngeke sikwazi ukuyozikhalela kwiCAF ukuthi ingenelele.”UMumble uqinisekise ukuthi iSABC izosihlonipha isivumelwano sabo ngokuthi ishweleze ngoR10mln oyingxenye yenzuzo kaR33.7mln abayenzile nonyaka esilobe izolo kusazocwaningwa amabhuku ayo.",ISafa ithukuthele ngesinqumo seSABC
"KUBUKEKA sengathi kulo nyaka kuzihambela kahle izinsizwa ohlelweni lomculo ama-Idols SA, njengoba zihamba zodwa futhi zithola izincomo emajajini ngendlela ezicula ngayo.Inani lezinsizwa ezikhombisa ukuthi ziyaphi kulolu hlelo libukeka linyuka usuku nosuku njengoba zilokhu zidlulela ezigabeni ezilandelayo.Njengomuntu osebhale kakhulu ngalolu hlelo futhi osehambele iziqephu ezihlukene la luqoshwa khona angingabazi ukuthi kulo nyaka eyodwa yezinsizwa izodla umhlanganiso.Ngokujwayelekile kulo hlelo kuke kube nokudideka ukuthi obani abahamba phambili phakathi kwezinsizwa nezintokazi ngobugagu.Kodwa kulo nyaka kusheshe kwacaca ukuthi izinsizwa zizimisele.NgeSonto esiphuma kulo * -Unathi ukufakazele lokhu engikhuluma ngakho njengoba ebuyise izinsizwa ezimbili zaseGoli, uVictor noSandile.Laba bese bekhonjwe indlela kulolu hlelo kodwa ngenxa yekhono labo abalikhombisa zisuka kwaphoqa ukuthi babuye.Yize uSandile ngingeke ngisho ngiqiniseke ukuthi singambona ku-Top 16 ezokhishwa ngeSonto kodwa angingabazi ukuthi uVictor uphakathi.Le nsizwa ikhiphe ikhono layo lokugcina ngesikhathi icula ingoma kaVusi Nova ethi Ndikuthandile.Ngisho amajaji akubekile ukuthi isahlushwa uvalo nokuma endaweni eyodwa esiteji kodwa nawo akubeke kwacaca ukuthi inekusasa kuloluhlelo.Ezinye izinsizwa ezikhombise ukuzimisela futhi okucacayo ukuthi zizodlulela esigabeni esilandelayo uThato waseKapa, Mnqobi wasePitoli, King B waseGoli, noSnenhlanhla waseThekwini.Kulo nyaka ngesikhathi lezi zinsizwa nezintokazi ezihlukene ziculela izihlwele akekho osukumise izibukeli ngaphandle kukaKing B.Le nsizwa esencane iphimbo layo lenza lokhu okufunwa amajaji futhi nengoma asuke enikwe yona uyicula ngendlela, ukushiya umangele.Kuleli sonto uKing B ucule ingoma ka-Etta James ethi At Last.Lena yingoma yakudala kodwa uKing B wenze konke ukuthi ayicule ngokuzimisela angakhohlwa nelilodwa igama kuyona.Ezintokazini ezikhona manje kulolu hlelo nengicabanga ukuthi yizona esingazibona ku-Top 16, kukhona kuzo uNtokozo waseGoli, Nosipho waseMnabhithi noYanga waseKapa.",Zilinyusile izinga izinsizwa kuma-Idols SA
"XOLILE MPISANEASETHELEKILE esiqhingini saseSaint Lucia amaProteas ukuzoqala amalungiselelo emidlalo yochungechunge lwama-test azoyidlala neqembu laseWest Indies.La maqembu agcina ukubhekana ngqo eWest Indies ngo-2010. Ngo-2016 ayeyingxenye yomqhudelwano owawufake neqembu lase-Australia. Bazodlala imidlalo yama-test emibili ezoba seDarren Sammy Cricket Ground khona eSaint Lucia.UDean Elgar, osanda kuqokwa ngokuphelele ukuba ngukaputeni weqembu lama-test kumaProteas, uthe kumele baqale uhambo olusha kule midlalo.“Kuyasijabulisa siyiqembu ukuthi sizophinda simele izwe lethu. Phezu kokuba sizobe sivalelekile ehhotela ngenxa ye-Covid 19 kodwa okubalulekile wukubuyela enkundleni,” kusho uElgar.“Into esemqoka wukuthi sisheshe sijwayele isimo sezulu nendawo esizohlala kuyona, ukuze amalungiselelo ethu ahambe ngendlela. Kumele sizimisele sisazilolonge ukuze le midlalo isithole sisesimeni esihle. Lokho kusezandleni zethu.”AmaProteas angena kulolu chungechunge nje asehlele endaweni yesikhombisa uma kukleliswa amaqembu ama-test emhlabeni, iWest Indies isendaweni yesithupha. U-Elgar uthe kumele balisebenzise leli thuba ukuze basuke kule ndawo engabafanele.“Kumele sishintshe indlela esicabanga ngayo, akulula kodwa ngoba sikhuluma ngabadlali abawu-18 abangafani. Inhloso wukuthi sonke sikholelwe kuleli qembu nezinhlelo esisebenzela phezu kwazo.“Inselelo enkulu enginayo nginguaputeni omusha wukuthi ngenze bonke abadlali bangethembe futhi bahambisane nezinhlelo ezizoyisa leli qembu phambili.”Kulo nyaka amaProteas asedlale kabili kuma-test, ahlule iSri Lanka ngo 2-0 ngoJanuwari ase ehlulwa yiPakistan ngo 2-0 ngoFebhuwari. Ngaphambi kwalokho babegcine bedlale ne-England ekuqaleni kuka-2020, bakhala ngaphansi ngo 3-1.U-Elgar uthe kabalitholanga ithuba lokuthi badlale into ehlangene ngenxa yokuthi imidlalo ibihlukene kakhulu.“Ubhubhane luphazamise okuningi. Asikwazanga ukudlala isibalo semidlalo esanele,  ngakho-ke kunzima ukusho ukuthi sikuliphi izinga siyiqembu. Njengoba sesithole leli thuba lokuqala kabusha, sifisa ukudlala imidlalo eminingi futhi sidlale kangcono,” kuqhuba uElgar.“Siyazi ukuthi kule midlalo yama-test esayidlala nePakistan kasidlalanga ngendlela esezingeni lamaProteas. Kuningi esikufisayo kodwa asikho isidingo sokuthi sigagamele ngoba ukwakha iqembu kuthatha isikhathi.”",AmaProteas azimisele ukunyathela ngolusha eWest Indies
"USABHEKE ukushaya amanye amagoli umgadli weBlack Leopards, uMwape Musonda. Amagoli akhe amathathu asize leli qembu laseLimpopo labuya kade selisemuva, lakwazi ukuthola amaphuzu amqoka e-Absa Premiership ngempelasonto.ILeopards ibilandela ngemuva ngo 2-0 emdlalweni weligi obuseThohoyandou Stadium kulandela ukuthi uThabo Rakhale noLerato Manzini bebeke iChippa United phambili.Nokho uMusonda wenze isiqiniseko sokuthi ezakhe zithola intuba yokuphefumula ngaphambi kokuthi kuyiwe ekhefini.Esiwombeni sesibili ushaye amanye amagoli amabili. Lokhu kumbeka emagolini awu-12 okumenza ahambe phambili ngamagoli aseshayiwe kwiligi kule sizini. Abamlandela ngemuva uMothobi Mvala weHighlands Park, uTshegofatso Mabaso weBloemfontein Celtic nomgadli weBidvest Wits, uGift Motupa, bonke abanamagoli ayisishiyagalombili.Isibalo sikaMusonda sesiyasidlula esomgadli ovelele ngesizini edlule, uRodney Ramagalela noPercy Tau abaqede isizini namagoli awu-11.ILeopards isalelwe imidlalo eyisishiyagalombili kwiligi kanti uMusonda odabuka eZambia, ufuna ukuqhubeka nokuqhulula amagoli.“Ngijabule ngamagoli awu-12 futhi ngiyakholwa wukuthi ngisengenza kangcono. Sisalelwe imidlalo eyisishiyagalombili. Kuzomele ngiqhubeke ngilwe ngishaye amanye amagoli. Ngijabule ngokuthi ngishaye amagoli amathathu kodwa obekumqoka kakhulu wukutholela iqembu amaphuzu amathathu,” kusho uMusonda.Lo mgadli akaqali ukuvutha kwiLidoda Duvha. Ubukhali bakhe phambi kwamapali buyisize ekutheni ikhuphukele kwi-Absa Premiership ngesizini edlule, isuka kwiNational First Division (NFD).Sebedinga yena futhi ukuthi aqhubeke nomgqigqo ukuze bangabuyeli kwiNFD. ILeopards ibalwa namaqembu abalekela ukwehlela ezembeni. Amaphuzu amathathu angempelasonto ayibeke emaphuzwini awu-25, endaweni ka-12 kwi-log.Amaqembu angaphansi kwayo iFree State Stars, Chippa United neBaroka FC asengayidlula uma enqoba imidlalo yawo bese iLeopards idedela amaphuzu emidlalweni esele.“Yithina ebesizibulala emidlalweni edlule. Kumele sifunde singavumeli izimbangi zisilimaze kuqala ngaphambi kokuthi siphaphame.Kumele kube yithina esilawula umdlalo uqala uze uyophela,” kusho uMusonda.Emdlalweni olandelayo weligi bazovakashela e-Orlando Stadium bayobhekana ne-Orlando Pirates ngoMashi 29.",Umgadli weLeopards ugaqele lukhulu
"BAGIXABEZWE ngoR3.5 million abadlali beFree State Stars ngemuva kokunqoba isicoco seNedbank Cup ngoMgqibelo.Leli qembu lihlabane ngoR7 million emuva kokuqumba phansi iTeam of Choice ngo 1-0 wegoli likaGoodman Dlamini eCape Town Stadium, eKapa.Isikhulu seqembu, uRantsie Mokoena sitshele Isolezwe ngemuva komdlalo wezaso neTeam of Choice ukuthi abadlali bazothola uhhafu wemali abayinqobile.“Noma kanjani abadlali bazohlomula ngempumelelo yeqembu. Sinohlelo oluqondile lwamabhonasi eqenjini. Lokhu akukhathelekile noma imidlalo yeligi noma eyemikhumulajezi. Bayazi bazotholani. Bazoya emakhaya bejabule. Uhhafu wemali esiyinqobile uzoya kubadlali,” kusho uMokoena.IStars iqede indlala yeminyaka iphuthwa yizicoco. Leli qembu bese liqede iminyaka engu-24 lagcina ukunqoba isicoco. Laligcine ngeCoca Cola Cup ngo-1994.“Kuyamangaza. Silinde isikhathi eside, bekumele kufike isikhathi. Sibe nesizini enhle. Bese sishoda ngendebe ukuhlobisa isizini yethu. Ngasekupheleni kwesizini abafana bakhathalile kodwa bazabalaza. Siyabonga kakhulu kubadlali. Abalandeli abaphume ngobuningi babo ngeke sibashiye ngaphandle. Ngijabule kakhulu. Angazi ngithini ngendlela engithokoze ngayo,” kusho uMokoena.Ngesizini ezayo iStars izodlala kwiCAF Confederation Cup.“Sisayinise abadlali abafike eqenjini basebenza. Umqeqeshi ufike isizini isanda kuqala. Impumelelo yethu incike ekuhleleni ngobuchule. Sinabadlali abaziphethe kahle.” kuphetha uMokoena.",Abadlali beStars bahlomule ngoR3.5 million
"UMQEQESHI weMamelodi Sundowns, uPitso “Jingles” Mosimane, uzibophezele ukweseka umdlali wasesiswini, u-Andile Jali, olale ebaliwe ngesonto eledlule ngecala lokushaya umkakhe.AmaBrazilians abemanqika ukuphawula ngesimo sikaJali okuvele ukuthi akaziqeqeshanga neqembu izinsuku eziphelele. UMosimane utshele abezindaba ngoLwesihlanu ukuthi akafuni ukukhuluma ngokwenzeka ngaphandle kwenkundla ngoJali.NgoMeyi uJali uboshelwe ukushayela ephuzile. Icala lokushaya umkakhe uNonhle Jali lizongena namuhla emuva kokuhlehliswa ngesonto eledlule.UJali ubedlala ngesikhathi iSundowns ihlulwa yiBaroka ngo 2-0 emdlalweni we-quarterfinal yeTelkom Knockout ePeter Mokaba Stadium, ePolokwane, ngoMgqibelo.“U-Andile wumdlali ophezulu, udlale kahle kakhulu namuhla. Usezingeni leBafana. Sijabule ngo-Andile. Umsebenzi wethu kwiSundowns wukwenza isiqiniseko sokuthi udlala kaningi futhi kangcono kunalokhu ayikho manje. Ubonile indlela aphunga ngayo izitha nendlela aliphaka ngayo ibhola. Ungumdlali omuhle futhi siyamdinga. Sidinga ukumeseka ukuze adlale ibhola. Njengawo wonke umuntu sidinga ukumeseka.“Ungumdlali wethu, sifake imali kuye. Kuwumsebenzi wethu, ikakhulukazi mina, ukumeseka, ikakhulukazi ngalesi sikhathi. Usangishayele into ecokeme ekubeni ebhekene nobunzima. Ababaningi abantu, mhlawumbe nami, abangadlala ngendlela adlala ngayo ezimeni abhekene nazo. Mhlawumbe nawe njengentatheli ubungacela ukungadlali. Usendaweni enhle kwiSundowns, sizokwenza isiqiniseko sokuthi siyameseka ukuze adlale ibhola. Ulapha ukuzodlala ibhola. Uma kukhona olunye usizo olungaphandle aludingayo, sizomtholela lona. Kuwumsebenzi wethu,” kusho uMosimane.ISundowns iphunyukwe yindebe yesithathu selokhu kuqale isizini ka-2018/2019. Ikhishwe kwiCAF Champions League, MTN 8 njengoba isiphuma kwiTelkom.Mayelana nokuhlulwa yiBaroka, uthe kufanele basemukele isimo. Wavuma ukuthi abawakhanga amathuba anele okushaya amagoli.“Kufanele samukele, siqhubekele phambili. Phezu kokuba umdlalo besikade siwuphethe sawulawula, lokho akusho ukuthi uzowina. Kufanele ushaye amagoli. Asizange silishaye igoli. Esiwombeni sesibili belingekho ithemba lokushaya igoli. Ngeke uyiwine yonke imidlalo. Siyayibongela iBaroka.”“ISundowns idlala kwiChampions League futhi kufanele sikulungele esizohlangana nakho kuyona. Silungiselela iChampions League. Imidlalo efana nalena iyakulungiselela ukuthi kwesinye isikhathi ungadlala kahle, ibhola lingashayi isandla ebhokisini kube yiphenathi. Lishayise kumuntu lingene phakathi, yigoli. Kunjalo ebholeni. Nathi siyohlomula ngelinye ilanga. Namuhla kubhekene nathi, siqhubekela phambili. Sihluliwe asikhonondi ngonondweba. Ngicela ningincome ngalokho.”",Sizomeseka uJali ngoba ungumdlali wethu: Pitso
"UKUKHISHWA inyumbazane kwalabo asebehaqwe yigciwane iCorona kuletha itwetwe kubantu mayelana nokuhlolwa igciwane.Lokhu kunekelwe uNgqongqoshe wezeMpilo KwaZulu-Natal, uNkk Nomagugu Simelane-Zulu, ngamanye amalungu omphakathi eMlaza njengoba ebehambele khona ngoMgqibelo ukuyokuzwa amanzi ngobhoko ngohlelo lokungena umuzi nomuzi kuhlolwa igciwane okulindeleke lethulwe ngokusemthethweni wuNdunankulu KwaZulu-Natal uMnuz Sihle Zikalala kuleli sonto.UNkk Simelane-Zulu uthe amanye amalungu omphakathi azwakalise ukwesaba indlela abantu abambuka ngayo umuntu osekuvele ukuthi usehaqwe wubhubhane.“Njengohulumeni siyadinga ukuqinisa kakhulu ekufundiseni abantu ukuthi igciwane lithathelana kanjani ngoba sekunocwasana okukhulu emphakathini. Komunye umuzi esingene kuwo abasanda kudlulelwa yilungu lomndeni, basitshele ukuthi uma umuntu ephuma kwakhe ezodlula emasangweni alo muzi uvala umlomo okudala isithombe esibi sengathi yilo mndeni onaleli gciwane endaweni,” kusho uNkk Simelane-Zulu.Uthe abantu kufanele bazi ukuthi igciwane lingahlasela wonke umuntu uma engalandeli imigomo yezempilo ebekiwe.Ubehambisana namavolontiya azosebenza ukubheka abanezimpawu zegciwane nabanye kwabangu-1 400 abajutshwe ukuhlola abantu eKZN.Uthe ngaphambi kokuthi umuntu ahlolwe, kuzoqala labo abaqaphe izimpawu ukuthi bambuze imibuzo mayelana nezimpawu zokugula anazo nanokuthi useke wasondelana yini nomuntu onegciwane uma kutholakala ukuthi akanazo izimpawu futhi akakaze asondelane nonegciwane, ngeke ahlolwe kodwa uma kukhona okukodwa kwalokhu anakho bazobe sebemdlulisela kwabahlolayo.Uthe yize uhlelo lungakethulwa ngokusemthethweni kodwa ukuhambela kwabo eMlaza bekuhloswe ngakho ukuluhlola ukuthi uma selethuliwe yiziphi izinselelo abazobhekana nazo.Uhlabe ikhwelo lokuthi bonke abezempilo abangafisa ukuzovolontiya beze ngoba ithimba labangu-1 400 liyisibalo esincane kakhulu.Uthe bazobheka izindawo lapho kuzogcinwa abahaqwe igciwane kuyona yonke imikhandlu emikhulu esifundazweni kanti uqinisekise ukuthi kusasa uzobe esedlulisela kundunankulu izindawo lapho kuzobekwa khona lezi zibhedlela ezizoba ngomahambanendlwana.",Itwetwe ngokucwaswa kwabaneCorona
"SESIGXEKWE kakhulu isenzo sebandla iThe Old Apostolic Church (OAC) ngokuvumela umfundisi walo ohola intsha ukuthi aqhubeke kulesi sikhundla ekubeni esolwa ngezenzo zokuhlukumeza ngokocansi.Leli bandla, eliseCape Town, lisolwa ababhekene nokuvikela amalungelo ezingane. Basola umfundisi Lavender Hill ngokuba yingxenye yohambo lwentsha yaleli lokuya eBotswana.Leli bandla selivikele umfundisi walo ngokuthi lithi ngeke limmise engakatholwa enecala.UNksz Lucinda Evans, ongusihlalo weCommunity Policing Forum (CPF) olwela amalungelo abesifazane nezingane eMitchells Plain, uthe isenzo sebandla sisho ukuthi ohlukunyeziwe aqhubeke nokuzithola esenkingeni.Okhulumela amaphoyisa u-André Traut ukuqinisekisile ukuthi kunecala elivulwe esiteshini samaphoyisa iSteenberg, nokuthi selivele lisenkantolo.Umfundisi usolwa ngokudlwengula umfundi kaGrade 12 waseSeawinds.Ngokuka Nksz Evans, iyamcasula indaba yokungahlonishwa kokuphepha kwezingane.“Sibe nombhikisho, senzela ukuthi angabi yingxenye yentsha ethatha lolu hambo. Sizwe kamuva ibhasi isihambile ukuthi uthathwe ndawana thile uma usanda kuphuma eCape Town,” kusho yena.UNobhala we-OAC esifundeni esikule ndawo uMnuz Edrick Ipland, uthe udaba useludlulisele kumphathi omkhulu ebandleni.Uthe sebenolwazi ngaleli cala. Ukuvumile ukuthi umfundisi ube yingxenye yabathabathe uhambo oluya eBotswana.“Emuva kokuthi sithole lo mbiko, ubengakatholakali enecala. Siyayihlonipha imithetho yezwe,” kuchaza u-Ipland.Khonamanjalo umfundisi waseGeorge kule ndawo, u-Areal Haarder owayengumholi we7th Day Adventist Church ePacaltsdorp, unikezwe isigwebo seminyaka emibili evalelwe ekhaya, wagwetshwa ukusebenzela umphakathi yiThembalethu Regional Court ngokuhlukumeza ngokocansi intombazane eneminyaka engu-10.Lokhu kuqinisekiswe okhulumela iNational Prosecuting Authority ezweni uMnuz Eric Ntabazalila.",Kugxekwe ibandla ngoMfundisi osolwa ngokudlwengula
"UNDUNANKULU waKwaZulu-Natal uMnuz Willies Mchunu uthi iyabakhuthaza imibono abayithola kubantu uma benza ucwaningo emphakathini, ngenhloso yokuthola ukuthi baphethe kanjani.Ethula inkulumo yakhe mayelana nesimo sesifundazwe, enkundleni yezemidlalo eRoyal Showgrounds eMgungundlovu, ngaphambi kokuthi axinwe ukugula, uMchunu uthe bathatha isinqumo sokuthi benze ucwaningo emphakathini, ukuze bafunde ukuthi ikuphi lapho bengenzi khona kahle.Uthe bakwenza lokhu ngoba bezibophezele ekutheni bashintshe impilo yabantu.“Siqale ukwenza lolu cwaningo ngo-2015. Siyajabula ukubika ukuthi manje sesiqede ucwaningo luka-2018 futhi siyisifundazwe sokuqala esibe nesibindi sathatha igxathu lokuthi siyekele umphakathi ukuba usihlole ukuthi sisebenza kanjani,” kusho uMchunu.Uthe okutholwe ucwaningo ukuthi u-39%, wabantu awugculisekile ngendlela abenza ngayo, wengeza ngokuthi * -61% ugculisekile. “Into abakhala ngayo kakhulu abantu abanxusa ukuthi isukumelwe, yindaba yokudala amathuba emisebenzi, ilandelwe indaba yezindlu, ukuthuthukiswa kwamakhona nezemfundo ezisezingeni,” kusho uMchunu.Uvumile ukuthi bewuhulumeni basahluleka ukudala amathuba emisebenzi.“Yize umnotho wethu ukhula kusukela kuqale isigaba sale Khabhinethi ekhona kodwa lokhu kukhula kuphansi uma kuqhathaniswa nokuhanjiswa kwezidingo ngendlela umphakathi olindele ngayo nokudala amathuba emisebenzi,” kusho uMchunu.Uthe okwamanje bangu-2.635 million abantu abangasebenzi eKZN uma kuqhathaniswa nabangu-2.536, abebengasebenzi ngesikhathi esifanayo ngonyaka odlule.UMchunu uthe kuyacaca ukuthi ukudala amathuba emisebenzi esikhathini esedlule akuzange kuhambe kahle. Uthe enye into evelile ocwaningweni abalwenza emphakathini wukuthi abantu bafuna ukuphepha lapho behlala khona.‘”Mayelana nobugebengu sibone bukhula kakhulu kulesi sikhathi esikuso futhi buphazamisa ezomnotho namabhizinisi, okukhathaza kakhulu ukuthi amacala okubulala aphezulu,’’ kusho uMchunu.Uthe bazishaya isifuba ngohlelo lwabo lwezempilo olwenza abantu baphile isikhathi eside.“Kuyasijabulisa ukuthi isikhathi esiphilwa ngabantu ngokujwayelekile sesisukile eminyakeni engu-56, saya ku-60, phakathi kuka-2015 no-2016.”Uthe babone nempumelelo ekulweni nengculuzi.",Undunankulu ukhuthazwe imibono
"KUSOLWA ukuthi weqiwe yinjabulo emuva kokuthola iziqu zobudokotela, ungoti wesiZulu oshonele eMpangeni.UDkt Khenani Makhoba (65) waseMlaza, ubefundisa isiZulu e-University of Zululand (oNgoye), lapho ethweswe khona iziqu zeDoctorate of Philosophy in isiZulu ngoLwesibili olwedlule. Ubengumbhali wengosi yeSolezwe ethi Inkundla Yokucobelelana Nobugugu.UNksz Nonduduzo Makhoba, oyindodakazi kamufi, uthe bathole umyalezo ngoLwesithathu ngokushona kukayise, obehlala emqashweni eduze kwenyuvesi.“Ubehambe ekhaya ngoMsombuluko esebuyela enyuvesi. Sisola ukuthi ujabule kakhulu ngoba kusukela ethweswe iziqu bekunemigubho ehlukene, kwaze kwashaya usuku aphindele ngalo enyuvesi. Nakhona ufike bamenzela umcimbi wokumhalalisela,” kuchaza indodakazi.Uthe akucaci ukuthi uyise ushone nini ngoba ngokwemibiko yezitshudeni abezifundisa, wagcina ekilasini ngoLwesibili. Kubonakale ngoba engatholakali ocingweni, kwayobhekwa endlini yakhe.“Okusijabulisayo ukuthi ushone ngokuthula. Utholakale elele embathile futhi ubengazange agule. Ubenesifo sikashukela, okungenzeka ukuthi ujabule kweqa ngoba ubekade azifuna lezi ziqu,” kusho uNksz Makhoba.Uthe uyise waqala ukuzibhalisela iziqu ngo-2002 abuye ayeke phakathi, yingakho ebejabule kangaka. Uveze ukuthi emigubheni uyise ubememe abantu akade abagcina, wahlanganisa zonke izihlobo. Okwenza umndeni ube nokuthula ngokushona kwakhe, ukuthi konke okwenzekile kuyizinkomba zokuthi bese kufike isikhathi. Uthe ubona sengathi imigubho bekuyindlela yokuvalelisa nokubonga kwabasondelene naye.UNksz Makhoba uthe ngisho isihloko asikhethile ngesikhathi enza ucwaningo kule PhD, besikhuluma ngokufa. Kodwa abanakanga ukuthi kusho ukuthini.UDkt Lucky Nkosi ongumsakazi woKhozi FM, ongomunye wabashaqekile uthe umufi kwakunguthisha wakhe eKwazini High, waphinda wamfundisa naseMpumalanga College of Education. Uphinde wamfundisa nase-University of Durban Westville esibizwa nge-University of KwaZulu-Natal. Uncome amava nolwazi olunzulu abe nalo ngesiZulu.Kuthiwa umufi ubesecele ukuthi agcine ukufundisa oNgoye kulo nyaka ukuze agxile kwezinye izinto.Ngesikhathi sokuloba, uNksz Naledi Hlefane, okhulumela inyuvesi uthe basazokhipha isitatimende uma sebeqoqe imininingwane.UMakhoba ushiye amadodakazi amabili, amadodana amathathu nomkakhe. Uzofihlwa ngesonto elizayo.",Kusolwa ukugajwa injabulo kushona ungoti wesiZulu
"AYIPHUMELI obala i-Orlando Pirates ngokusayinisa isitobha esisanda kushiya isigubhukane kwiBloemfontein Celtic, * -Alfred Ndengane.I-Premier Soccer League (PSL) ikhiphe uhlu lapho khona iveza abadlali abanamakhadi aphuzi, nalabo abangeke bedlale ngenxa yezijeziso zamakhadi. Kuzothi kusasa nangeSonto kudlale ama-quarter final emqhudelwaneni iTelkom Knockout (TKO).Kumangaze abaningi ukubona igama likaNdengane ohlwini lwabadlali bePirates abanamakhadi aphuzi. Lokhu kushiye imibuzo kwazise iwindi lokuthengiswa kwabadlali alikavulwa, futhi nayo iBucs ibingakaze iphumele obala ngokuthi lesi sitobha sekukhona yini esikusayinile.Empeleni ukuvela ngalolu hlobo kwegama likaNdengane ohlwini lwabadlali beBucs, kuhumusheke ngokuthi iPirates isimbhalisile ohlwini lwabadlali bayo kwiPSL.Leli phephandaba liyakuqonda ukuthi uNdengane, uyaziqeqesha neZimnyama nokukholakala ukuthi ubezosayina ngoJanuwari nxa sekuvuleka iwindi lokuthengiselana ngabadlali.UNdengane ushiye kwiCeltic ngasekuqaleni kwenyanga edlule. Ushiya nje iSiwelele sidonsa kanzima, njengoba sinekinga yemali. Eminye imibiko ithe kunabadlali abangakhokhelwe sekuphele izinyanga.Kuvelile ukuthi uNdengane uhlale phansi neqembu badingida inkinga yemali base bevumelana ngokuthi inqanyulwe inkontileka yakhe.Isikhulu esiphezulu kwiPirates, uFloyd Mbele, asiphumelanga obala ngokuthi uNdengane usesayinile yini neBhakabhaka.“Sizolinda isikhathi esifanale bese sidalula konke okufanele ngokuthinta uNdengane. Yilokho nje engingakusho njengamanje,” usho kanje uMbele ebuzwa ngokubonakala kukaNdengane ohlwini lwabadlali bePirates lwamakhadi kwiPSL.Libuza leli phephandaba ukuthi ngabe yiphutha yini ukufakwa kwegama likaNdengane ohlwini lwePirates lwabanamakhadi kwiTelkom Knockout, uthe: “Njengamanje sisaxinwe ukuthi iqembu linemidlalo eminingi emiqhudelwaneni ehlukene. Kulikhuni satshe ukuthi singakhipha izimemezelo zalolu hlobo. Kuyothi uma kuvela ithuba, sikunekele konke izwe okuthinta uNdengane.""Kusasa kulindeleke ukuthi kushunqe uthuli eMoses Mabhida Stadium, eThekwini, uma sekutholana phezulu AmaZulu nePirates emdlalweni weTelkom Knockout ngo-6 ntambama.La maqembu ake ahlangana emdlalweni we-Absa Premiership eKing Zwelithini, eMlaza lapho kuphele khona zibambene ngo 1-1. Komunye umdlalo weTelkom Knockout eMoses Mabhida Stadium, kuzotholana phezulu iKaizer Chiesf neSuperSport United ngeSonto ngo-3 ntambama.IMamelodi Sundowns izobhekana neBaroka FC eNew Peter Mokaba Stadium, kusasa ngo-3 ntambama. Ngo-8.15 ebusuku amehlo azobe ethe nje eHarry Gwala Stadium, eMgungundlovu, lapho kuzohlangana khona iMaritzburg United neBidvest Wits.",I-Bucs ayicacisi ngokusayinisa obeyisitobha seCeltic
"MHLELI: Ngihlala eTshelimnyama esigcemeni saseDabe. Sikhathazekile ngenxa yokuhanjelwa wugesi njalo. Alipheli isonto ungahambile ugesi kodwa sibe sinalo ulwazi lokuthi akuyona i-load shedding.Ngibika mihla namalanga kuMasipala weTheku. Yebo baye bawulungise kodwa kuke kwaba nesikhathi lapho uhambe izinsuku ezimbili zilandelana futhi awunqeni ukuthi uhambe ebusuku.Sivuka ekuseni uma siya emsebenzini ungasekho. Silekeleleni ngoba le nto icacela noma wubani ukuthi inkinga ikuphi. Lapha kunendawo esanda kuvulwa ngabantu okuthiwa yiseHlathini.Abantu bakhona banogesi kodwa asikaze sibone kwengezwa iziphehli zikagesi ukubhekelela phela eminye imizi nayo edinga ukuphakelwa ugesi. Ngakho-ke thina sesizithola sihanjelwa wugesi ngenxa yabantu basehlathini, ekubeni umkhandlu ubavumelile bangena.Siyacela singabakhokhi bentela, siyizakhamuzi zaseTshelimnyama ukuthi asingahlukumezeki ngenxa yabantu abancela ugesi ngokungemthetho bese sithelwa amachapazelo. Besingathokoza uma kunganohlelo lokukhishwa abantu abazinyoka nyoka kwiziphehli ezisiphakela ugesi. Ngiyazi ngizoba mubi kubantu baseHlathini kodwa iqiniso limile, le nto ibingekho bengakakhi lapha.SNJ Madlala",Ugesi siwuqedelwa ngabantu baseHlathini
"“I-AFRICA idinga ukuhlanganyela ngobuhlakani, kanjalo nesiphiwo esikhethekile sabo bonke omengameli (bezinhlangano eziphethe ibhola) emazweni angamalungu (eCaf).”Lawa ngamanye amazwi kaPatrice Motsepe ngesikhathi emukela ukuqokwa kwakhe ukuba  ngumengameli omusha weConfederation of African Football Association eRabat, eMoroco ngoLwesihlanu.“Uma sonke sisebenza ngokubambisana, unobhutshuzwayo e-Afrika uzokuba nempumelelo nentuthuko engakaze ibonakale phambili,” kusho le njinga yezimayini ekleliswe yaba ngeyesishiyagalolunye kubantu abacebile e-Afrika.Uthe uthokoze kakhulu (ngokuqokelwa esikhundleni). Ngakho izinto kuzodingeka zenziwe ngokukhulu ukushesha ngoba muningi kakhulu umsebenzi osadinga ukwenziwa. Kuzodingeka senze isiqiniseko sokuthi ibhola lase-Africa aligcini nje kuphela ngokwaziwa lapha e-Africa kuphela  kodwa nasemhlabeni wonke. “I-Africa ichitha izigidi zama-dollar minyaka yonke ithenga amalungela emidlalo yebhola komabonakude ukuveza amaligi angaphandle kwe-Afrika. Kunesidingo sokuthi sizakhele eyethu imikhiqizo, ngaleyo ndlela sizophumelela.“Ibhola lase-Africa ngeke liphinde lifane nakuqala. U-95% wezingxoxo zethu uzoba yibhola, ngiyavuma kuhle lokho, kodwa kuzofanele kube no-5% lapho sizoxoxa khona ngokubaluleka kwezinkampani ezizimele (ezingafaka imali ebholeni). Sidinga ukubuyisa ukuziqhenya, isithunzi nokuhlonishwa kwe-Africa,” kusho uDkt Patrice Motsepe.UMotsepe ukhuluma kanjena nje, ubhekene nenselelo enkulu yokukhipha iCaf ehlazweni engene kulo iphethwe ngu-Ahmad Ahmad obe ngumengameli wokuqala wale nhlangano odabuka e-Afrika esemazansi.U-Ahmad ngowaseMadagascar, umiswe iminyaka emibili engazihlanganisi nebhola emuva kokulahlwa ngamacala enkohlakalo.“Ukubola kwesandla”sika-Ahmad kubonakale nangokuthi womahlanu amazwe abemele iCaf kwi-2018 Fifa World Cup aphume wonke esigabeni samaqoqo, obekuqala ukwenzeka eminyakeni engu-36.Kuqokwa u-Ahmad, ekhipha u-Issa Hayatou, waseCameroon obeseqhoqhobele esokuhola iCaf iminyaka engu-29, kwaba khona abasola umengameli weFifa, uGianni Infantino ngokuba nomthelela emiphumeleni yokhetho.Nasekuqokweni kukaMotsepe angaphikiswa, asifihliwe isandla sika-Infantino kwazise ubephambili emihlanganweni ebiseMorocco ngaphambi kokhetho.Kule mihlangano bebekhona bobane abebebanga, uMotsepe, u-Ahmed Yahya waseMauritania no-Augustin Senhgor waseSenegal abaphume embangweni bamukela ngaphambi kokhetho izikhundla zokuba ngamaphini, elesibili nelokuqala kaMotsepe.Kanjalo noJacques Anouma wase-Ivory Coast, osale ekhalela “intandoyeningi” ekhonjwa kwesokuba ngumeluleki oyisipesheli kaMotsepe.Ukukhipha iCaf ehlazweni, nazi ezinye zezinto ngokombiko we-AFP, ezimele uMotsepe ukuba aziqondise.Ukulwa nenkohlakaloIgama leCaf lingcolisekile eminyakeni edlule lilandelwa yizinsolo zenkohlakalo, ezinye zazo eziqinisekisiwe ophenyweni lweFifa kwazise wamiswa iminyaka emihlanu u-Ahmad.Okufanele kukhathaze uMotsepe wukuthi ngaphambi kokumiswa u-Ahmad ubesekwa yizifunda ezingu-46 kwezingu-54 zeCaf ukuthi abuyele ihlandla lesibili ekubeni ngumengameli. U-Ahmad usolwa “ngokukhwabanisa imali, wukusebenzisa amandla ngendlela engeyiyo, wukwamukela nokunikezela ngezipho nokunye“.Indlela yokuphatha Umbiko wakamuva wocwaningo lwamabhuku olunzulu wePricewaterhouse Coopers uveze ukuthi iCaf inezinto eziningi ezikhokhela ngemali eqhamuka kuye ekhukhwini lakhe, okunika isithombe sokungaphathwa ngendlela kwezimali nenhlangano uqobo. Amabhuku ayo kuthiwe “kawakholakali” okuningi ukusebenza kwemali akunawo amaphepha akusekayo.Emahhovisi ekomkhulu eCairo kuthiwa ashoda ngabasebenzi, okuholela ekutheni abakhona badonse kanzima futhi bangabi namdlandla.Ukungabonwa kwiTV kwemidlaloInhlangano ehamba phambili ukusakaza ibhola lase-Afrika ngesiNgisi eseGoli, iSuperSport, igcine ngo-2019 ukukhombisa imidlalo yamaqembu yeCaf ngenxa yengxabano ngezinkontileka.“Ezinselelweni ezibhekene noMotsepe wukwakha ubumbano kwiCaf nokulungisa indaba yemidlalo kwiTV,” kusho uKalusha Bwalya, oke wengamela inhlangano eyengamele ibhola eZambia futhi oke wanqoba i-African Footballer of the Year.Wukulungisa ezokuxhumanaUma ungena kwi-website yeCaf kuncane kakhulu okuthola okumayelana nezindaba zebhola lase-Afrika.Uma uvula inkinobho ethi “Competitions? World Cup 2022” uthola uhla lwemidlalo, izinkundla namagama onondweba emidlalo yokuhlunga edlalwe ngoSepthemba 2019. Ayikho kodwa imiphumela, amagama abashaye amagoli nezikhathi zamagoli.Imidlalo ezodlala ngoMeyi iqhathwe ngoJanuwari 21, 2020 kodwa namanje uhla lwemidlalo olukhona kalunayo imininingwane edingekayo.Indaba yonondwebaZihlale zivela izinsolo zesandla semfene konondweba emidlalweni yeCaf.Ayikho iVAR e-Afrika futhi no-Infantino uyayibona inkinga, useze wathi akuqokwe uhlu lonondweba beqophelo base-Afrika abazoholelwa yiFifa.Ukulungisa udaba lwemihlomuloAmaqembu amaningi agcina engayikhuthaleli imidlalo yeCaf ngoba imali yemihlomulo iqala ukungena emuva kwemizuliswano emibili (kwiChampions League), emithathu (kwiConfederation Cup).Nalawo maqembu abekezela aze ayonqoba isicoco seChampions League esihambisana noR37 million, akhala ngokuthi akuwenzeli mehluko otheni kwazise isigamu sikhokha amabhonasi abadlali.“Kuyichilo ukuthi abanikazi bamaqembu anqoba izicoco bangena emaphaketheni abo ukuqinisa amabhuku ezimali,” kusho u-Infantino.",UMotsepe umelwe wukukhipha iCaf ehlazweni
"IQEMBU lesizwe lebhola labesifazane iBanyana Banyana lifuqa owalo umkhankaso wokugcwalisa inkundla yodumo iMoses Mabhida eThekwini njengoba linxusa abalandeli ukuthi baphume ngobuningi ukuzolivalelisa.IBanyana izodlala okokugcina kuleli ngempelasonto ngaphambi kokuyoqhuba amalungiselelo eNdebe yoMhlaba emazweni.NgeSonto izodudulana neJamaica eMoses Mabhida ngo-3 ntambama emdlalweni wobungani. Amathikithi omdlalo atholakala bhusende eShoprite, Checkers nasema-computicket.Umuntu ngamunye uvumeleke ukucela amathikithi amane.“Sizowulungiselela ngendlela umdlalo wangeSonto njengoba ungowethu wokuvalelisa ngakho sifuna ukushaya into yamehlo kwazise sizobe siqala ukudlalela eMoses Mabhida futhi kuzobe kuwumdlalo wethu wesibili esiwudlala enkundleni yeNdebe yoMhlaba,” kusho umqeqeshi weBanyana uDesiree Ellis.NgoJanuwari iBanyana idlale eCape Town Stadium neNetherlands lapho abalandeli bephume ngobuningi. “Siyacela nakubalandeli balapha eThekwini ukuthi baphume ngobuningi njengoba sagcina ukudlala lapha ngo-2011 sihlungela ama-Olympic. Nalapha asidingi umphumela omuhle nje kuphela kodwa sidinga ukudlala ibhola elisizingeni.”IBanyana yawuwina ngo 3-0 lowo mdlalo ishaya iTunisia eKing Zwelithini StadiumUNothando “Vivo” Vilakazi owayekhona iBanyana igcina ukuza eThekwini, uthembise abalandeli ukuthi elakuleli ngeke liyele ukuyokwandisa isibalo kwiNdebe yoMhlaba eseFrance ngoJuni. IBanyana ikuGroup B neGermany, China neSpain. “IJamaica siya nayo kwiNdebe yoMhlaba, yingakho kumele sizikhombise ngayo ukuthi siyiqembu eliqinile. Lo mdlalo wayo uzosivezela ukuthi ikuphi lapho okusamele siqinise khona.""Lesi sitobha esinemiqhudelwano emine ye-Africa Cup of Nations nama-Olympic amabili, sibonga uNkulunkulu ukuthi ngemuva kwemidlalo engaphezulu kuka-100 eqenjini lesizwe ekugcineni lifezekile iphupho lokuya kweyoMhlaba. “Wonke umdlali uyafisa ukuya kwiNdebe yoMhlaba. Ngibonga uMdali ukuthi usithe wasibeka khona siyiqembu. Lokhu bekungeke kwenzeke ngaphandle koxhaso lweSasol neSafa eesihlelele imidlalo namaqembu aphezulu. Ukudlala nje ne-USA kukodwa kukufundisa okuningi njengoba beyiqembu elikleliswe phezulu futhi kuzokwenza sifike kwamanye amaqembu amakhulu sesikwazi okumele sikulindele,” kusho uVilakazi odlalela iPalace Super Falcons kwiGauteng Sasol League.IBanyana izobhekana ne-USA ekuhambeni emdlalweni wayo wokugcina ngaphambi kokuya eFrance.",IBanyana ifisa ukugcwalisa iMabhida
"UMA kushone umuntu onohlonze, ofana noMnuz Richard Maponya kuye kuthiwe ""uwile umuthi omkhulu.""UMaponya uyibekile induku ebandla. Njengesihlahla esikhulu esimagatshagatsha, kanjalo-ke nempilo kaMaponya ibimikhakha eminingi. Ungamchaza uthi ubengumnumzane oqotho, obeyisithombe esihle kubantwana kubazukulu bakhe nasemndenini wonke nje.Ungaqhubeka uthi ubengungqondongqondo wesigagayi esisekhaleni lempi yenkululeko yabantu abamnyama kwezomnotho. Ungaphinda futhi umchaze njengosonhlalakahle obezikhathaza ngesimo sokuphila nentuthuko yabantu abakhelene naye. Abantu baseSoweto bangofakazi balokhu.Lapho ubuhlakani bukaMaponya obuzibonakalise khona kwezohwebo nakwezamabhizinisi. Lapho-ke uMaponya ube ngumakhonya obengenantanga. Ngo-1964, uMaponya owayevele esemkatsh’ubomvu kwezohwebo, wahlangana nezinye izingwazi zangaleso sikhathi, basungula inhlangano esiyaziwa manje ngokuthi i-Nafcoc (National African federated Chambers of Commerce), qede bamqoka waba ngumengameli wokuqala wayo.Lesi senzo simuveza uMaponya njengomuntu owayekholelwa kakhulu ekuhlanganeni nasebumbanweni lwabantu abamnyama kwezohwebo. Le nhlangano wayihola ngobukhulu ubuqotho nokwethembeka, qede izintambo zobuholi wazidlulisela kwabanye abaholi abanohlonze, abafana noDkt Sam Motsoenyane.Le Nafcoc eyasungulwa uMaponya isamile namanje, nakuba ibhekene nezinkinga zokungaboni ngasolinye kwabaholi. Kuthe ngo-2011, ngenkathi kubunjwa sakuvuselela iBlack Business Council (BBC), okuyinhlangano ewukhukhulelangoqo oluhlanganisa izinhlangano eziningi zabamnyama kwezomnotho, kwaba uMaponya osishayela ihlombe, esisekela isinyathelo sokubumbana kwabantu abamnyama kwezomnotho. Imibono yakhe namasu okuqhuba impi yenkululeko kwezomnotho ibinohlonze oluyisimangaliso. Buningi kakhulu ubufakazi bokuthi uMaponya ubelusebenzela ubumbano nobudlelwano lwabantu abamnyama.UMaponya ubengusomabhizinisi wokuqala nowokugcina, owaziyo ukuthi ingcebo iyasetshenzelwa. Ubekholelwa kakhulu ekutheni ukuze umuntu aphile impilo entofontofo kufuneka avuke azenzele. Ngesikhathi esungula amabhizinisi akhe, uhulumeni wobandlululo wayengafuni nokuyizwa indaba yomuntu omnyama ofuna ukuba isicebi. Miningi kakhulu imigomo eyayibekwa uhulumeni wobandlululo endleleni yomuntu omnyama, lokho okwenza ukuthi babe mbalwa abamnyama abangena emkhakheni wezamabhizinisi. Nakuba kwakunjalo, kepha uMaponya akakuvumelanga ukuthi unya lwababusi babelungu lumuvimbe. Kuzokhumbuleka ukuthi kwalo mhlaba osekwakhiwe kuwo iMaponya Mall, uMaponya kwase kukudala ezama ukuwuthenga ukuze akhe inxanxathela yezitolo eyayizoletha ubungcono ezimpilweni zabathengi baseSoweto. Uphikelela onguMaponya uyena owazitholela ayezosebenzisana nabo abakwaZen Prop, okwaba yisinyathelo esibaluleke kakhulu esamsiza ukuthi iphupho lakhe liphumelele seyevile iminyaka engamashumi amabili esewuphethe umhlaba.Kuningi esikufundayo empilweni kaMaponya. Lena yindoda ebingakholelwa ekuthenini umuntu ahlale nje dekle phansi, angenzi lutho. Wakubeka ngembaba ukuthi yena uyosebenza kuze kufike ukuphela kwezinsuku zakhe emhlabeni. Nempela, ushona nje ubesavuka aye ehhovisi lakhe ayosebenza. UMaponya ubekholelwa wukuthi yinde kakhulu indlela okufanele ihanjwe umuntu omnyama anduba kutholakale inkululeko kwezomnotho. Ngakho-ke, ubethi phezu komkhono kuwo wonke umuntu onengqondo nezandla. UChichi, oyindodakazi yakhe, uthi uyise ubesazikhathaza nangemfuyo yezinkukhu nomkhiqizo wamaqanda okusepulazini labo elise-Winterton, ethi kufuneka balikhulise kakhulu kulo nyaka ka-2020.Umndeni bekuyinto ebaluleke kakhulu kuMaponya. Wasebenza ngokukhulu ukubambisana nonkosikazi wakhe umama uMarina Maponya, owashona emuva kokuxinwa isifo somdlavuza. Benonkosikazi wakhe bavula ibhizinisi elalinezinqola zokudayisa ubisi emigwaqweni yaseSoweto. Ngaleyo minyaka yama-1950s, iningi lemizi yangaleso sikhathi yayingenazo iziqandisi. Baba namahhashi emijaho, elinye lawo elaphuma phambili. Kuthe noma eseshonile unkosikazi wakhe, wafaka nabantwana bakhe emabhizinisini. Omunye wamadodakazi akhe abavelele asemabhizinisini asekhaya, uyena uChichi. Lokhu kukhombisa ngokusobala ukuthu uMaponya ubekholelwa kakhulu ebuhlakanini babantu besimame. Indlela nje abesebenzisana ngayo nabantwana nabazukulu bakhe ebhizinisini, kuyafakazela ukuthi uMaponya bekuyindoda yamaqhinga namasu amahle. Siyathandaza, siyethemba ukuthi umndeni wakhe uzoqhubeka nokulivikela, uliphakamise igama nesithunzi sikaMaponya. Kumfanele ukuthula nokukhanya kwaphakade.Kuningi okuphawulekayo uMaponya ayezibophezele kukho. UMaponya wayenobuqotho obuyisimangaliso ekwakheni umcebo wakhe. Ubungeke nje uzwe kuthiwa uMaponya uyanukeka ekukhwabanisweni kwezimali zikahulumeni. Ubungeke uzwe kuthiwa uMaponya uqole abesebenzisana naye, wabaxhopha, qede wadla yedwa inzuzo. Ubengesilo isela elithatha ngozwane.UMaponya ubencamela ukuzinika isikhathi sakhe ezintweni abezenza, abe nesiqiniseko ukuthi uhambisa nohlelo lomthetho kukho konke abekwenza. Yikho nje engakhubekanga emjahweni abewungenele empilweni yakhe yonke. UMaponya ube wubufakazi bokuthi ukusebenza kanzima kunezithelo, bese kuthi ukusebenza ngobuqotho nokwethembeka benza impumelelo ingabi namkhawulo.Alale ngoxolo ubaba, uDokotela Richard Maponya.* UZungu ungumsunguli nosihlalo weZunguness neZungu Investments Company futhi ungumengameli weBlack Business Council",Ziningi izifundo esizithola empilweni kaRichard Maponya
"Mhlengi ShangaseUNGQONGQOSHE wamaBhizinisi kaHulumeni uMnuz Pravin Gordhan, usamukele isinqumo sikahulumeni sokuxhasa iSAA ngoR10.5 billion ukuze kuphothulwe uhlelo lokutakula le nkampani.Lesi simemezelo esenziwe nguNgqongqoshe wezeziMali uMnuz Tito Mboweni ethula isabelomali, sikhalise amaqembu ehlukene ezepolitiki.UGordhan uthe ukube ayifakwanga le mali kule nkampani ibizowa bhu bese kudingeka uR18.5 billion.“Abasebenzi bashayeke kakhulu ngoba bazothola uR32 000 kuphela noma kungathiwa umuntu useneminyaka emingaki esebenza. Abasebenzi bazothola le mali uma sekugunyazwe yonke into.”Uthe ngale mali okuzotakulwa ngayo le nkampani, izosebenza njengoba kuzoba nezinhlelo ezifana nokuqokwa kwebhodi lesikhashana, ukuqokwa kwezikhulu eziphezulu ezizobamba, ukukhokhela isikweletu esidala, ukusheshisa izinhlelo zokusungula inkampani entsha yezindiza okumele kwenzeke ngonyaka ozayo.“Uhulumeni uzosebenza nomkhakha ozimele ukusungula le nkampani.“Ukudiliza kulindeleke ukuthi kudle uR2.2 billion, kanti kunezinhlelo zokuthi kugcinwe abanye babasebenzi.”Izinyunyana zabasebenzi zikhale ngokuthi uhulumeni akabakhathelele laba basebenzi okunalokho ukhathalele ukulokhu etakula le nkampani.Zithe lokhu kubonakala ngokuthi kube nesiphakamiso sokuthi kunganyuswa amaholo abasebenzi iminyaka emithathu.Okunye ngukuthi izikhulu ezisezikhundleni eziphezulu kuhulumeni nakomasipala kumele zehliselwe imiholo ngoba zihola kakhulu.UMboweni uthe bekumele bazikhokhe izikweletu zabo ngoba babezibophezele.",UGordhan wemukela ukuhlengwa kweSAA
"KUNGENZEKA umqeqeshi we-Orlando Pirates, uMilutin “Micho” Sredojevic, amangaze abaningi avimbise uBrilliant Khuzwayo emdlalweni owandulela owamanqamu kwiTelkom Knockout (TKO).AmaBhakabhaka azobhekana nezimbangi zawo ezinkulu iKaizer Chiefs ngoMgqibelo, eMoses Mabhida Stadium eThekwini, ngo-3 ntambama.Lokhu kushiwo uyena uqobo umqeqeshi weZimnyama ngesikhathi exoxa nezintatheli izolo eGoli, emahhovisi ePremier Soccer League (PSL).Ngokusho kukaMicho, isimo sikaKhuzwayo sihle kakhulu njengoba eseziqeqesha neqembu, futhi akakhombisi zimpawu zezinhlungu. UKhuzwayo usayiniswe iBucs ngasekuqaleni kwesizini ephuma kwiChiefs abekhuhliswa kuyona ibhentshi * -Itumeleng Khune.Ngeshwa lakhe uthe efika nje ngakho kodwa kweZimnyama walimala, nokuphoqe ukuthi ahlinzwe njengoba kuze kube yimanje engakaze adlale umdlalo osemthethweni neBhakabhaka.Nokho ngokusho kukaMicho, kungenzeka noma yini, hleze angase aqale ngaye lo nozinti odabuka eMlaza, eThekwini kulo mdlalo obhekwe ngabomvu kusasa.“Imidlalo emikhulu yalolu hlobo idinga ukuthi wenze izinto ngokwehlukile, ngoba umdlalo omkhulukazi. Uyethembisa kakhulu uKhuzwayo uma eziqeqesha futhi konke kuhamba kahle. Ngingakuqinisekisa ukuthi usezifakile esimeni lapho khona engakhethwa ukuba abe yingxenye yeqembu elizoya kulo mdlalo. Ngeke nokho ngaphumela obala ngithi uzoqala noma uzoba sebhentshini, okuningi kuzocaca kahle uma sesiziqeqesha kusasa (esho namhlanje),” usho kanje uSredojevic izolo.IMabhida yinkundla enza kahle kuyona uKhuzwayo. Ngo-2014 washaya into ecokeme evimbele iChiefs ibhekene nayo iPirates. Kulo mdlalo iChiefs yawina ngegoli likaTefu Mashamaite kusaphethe uStuart Baxter.Ziya kulo mdlalo nje, eZimnyama zihambela phezulu kwazise zisanda kushaya Abafana Bokuthula Noxolo ngo 2-1, eFNB Stadium emasontweni ambalwa edlule emdlalweni weligi.Empeleni nangesizini edlule, iPirates ishaye iChiefs ngo 3-1 emdlalweni we-Absa Premiership ngoMashi nonyaka. USredojevic uthe ezakhe azikafiki ezingeni alifunayo, wathi lo mdlalo wakusasa uyithuba elihle lokuba bazibonakalise abadlali bakhe ukuthi sebesondele yini lapho ebafuna khona.“Leli yithuba elihle lokuthi sikhule. Kufanele sishiye isikhala sokufunda, ngoba ekugcineni amaphutha ayohlezi ekhona ngoba singabantu. Ngiyazi ukuthi abalandeli bethu balambeleni, ngiyazi futhi bazizwa kanjani nokuthi bafunani. Iqiniso ukuthi bafuna sidlulele kowamanqamu, ngakho sizozama konke okusemandleni ukuthi lokho kwenzeke,” ubeke kanje uSredojevic.",Kungase kuvimbe uKhuzwayo kwiBucs koweTKO
"Ezinkundleni zokuxhumana abalandeli balo mdlalo bebengafuni ukukholwa ukuthi kuphelile ngendawo elingiswa nguThobani Nzuza kaMndeni obulawe umfowabo uJama. Ngesikhathi efaka isithombe ekhasini lakhe ku-Instagram uThobani ebonga abantu abebemthumelela imiyalezo, abantu bebesaqhubeka bethi abakholwa ukuthi usefile uMndeni. [email protected]_van_setshedi_03 uthe, ""ningakhathazeki bafwethu, uMndeni uzobuya uzohlengwa uVovo no2Ltr...uzobuya athathe isihlalo sakhe, uyabuya shemmmm ngeke phela siphathwe izinhliziyo kanje.""[email protected]_meyiwa uthe,""bafwethu mhlawumbe umndeni ubephupha efa, angikwazi ukuphila ngaphandle kwakho Mndeni nakhu ngizizwa nginokhwantalala.""[email protected]_mbiri  yena uthe, ""yaze yabuhlungu Mndeni mfowethu lento eyenziwe uJama kuwe.""#eHostela Thank you for Allowing us into your screens 📺 😢 Catch the repeat on Friday at 10pm and Meet us again On Sunday at 8pm 
#eHostelaMzansi☹️ 
pic.twitter.com/SQXrFWsy6j— Khethiwe_eHostela (@Lungelo_Mpangas) 
February 24, 2019Indawo kaMndeni edlalwa uThobani Nzuza kwiHostela kubikwa ukuthi kuyaphela ngayo kulo mdlalo. Le ndawo ingenye yezindawo ezihamba phambili kulo mdlalo njengoba ebhekene ngeziqu zamehlo noJama ongumfowabo.Isolezwe ngoMgqibelo lithole ngomthombo othembekile nongashayi eceleni oveze ukuthi sesiqoshiwe nesiqephu sokugcina sikaMndeni.“UMndeni uyagcina kuleli sonto usezobulawa. UMndeni uthole imfihlo yokuthi nguJama owabulala uyise, bese uJama eyambulala,” kusho lo mthombo.Bethintwa ngoLwesine odlule aboMzansi Magic baveze ukuthi ithimba elibhekelele iHostela linikeziwe imibuzo kodwa kuze kwashaya isikhathi sokushicilela bengakaphenduli.Mdeni😭😭I am crying. My heart is bleeding. 
#eHostelaMzansi
#ehostela— Lekgarebe La Mosione (@FavourIsMyName7) 
February 24, 2019Even if Mndeni returns as uMkhovi, I will accept. As long as he returns!!! 😭😭😭😭😭😭😭 
#eHostelaMzansi— Yangiswar🎀 (@yangiswar) 
February 24, 2019",Abayizwa eyokubulawa kukaMndeni abeHostela
"KUSHONE abantu abasha abangu-24 engozini kushayisana ibhasi ne-tekisi eduze kwaseGiyani, eLimpopo.Le ngozi edlule nabantu abasha ekuthiwa bebevela emcimbini wokugubha usuku lwabantu abasha obuse Polokwane.Le ngozi yenzeke emgwaqeni u-R81 ngeSonto ebusuku.Bonke abashonile bebehamba nge-Quantum, oyedwa osindile obegibele kuleli tekisi okhulumela amaphoyisa, uColonel Moatshe Ngoepe uthe ulimele kanzima.“Kusolwa ukuthi ibhasi netekisi i-Quantum, bebephambana, base bashayisana. Ibhasi belivela eGiyani liya ngase Mooketsi, itekisi ibiqhamuka ngaseMooketsi, liya ngase Giyani. Ebhasini kulimele umshayeli nabagibeli ababili, baphuthunyiswe esibhedlel. Abangu -24 etekisini bashone ujuqu, oyedwa olimele uphuthunyiswe esibhedlela,” kusho uColonel  Ngoepe.Kuthiwe uhlelo lokuqinisekisa imizimba yabashonile, iyaqhubeka.Lena bese kuyingozi yesithathu eLimpopo kulempelasonto ende.NgeSonto, kushone abantu abayisithupha kade kushayisana izimoto ezimbili emgwaqeni u-R81 ngaseGiyani.Enye yezimoto igqamuke umlilo yasha, nabantu ababili ngaphakathi.Kwenye ingozi yenzeke eGravelotte ngaphandle kwase-Phalaborwa ngoMgqibelo, kushone abantu besilisa ababili, kwalimala abangu-81 ngesikhathi ibhasi ebelithutha izitshudeni lishayisana ne-double cab (iveni). Abashonile bebehamba ngale veni beya eTzaneen.Isitatimende esikhishwe uNgqongqoshe wezokuThutha uMnuz Fikile Mbalula, unxuse abashayeli ukuba beqikelele emgwaqeni, belandele nemthetho womgwaqo kulempelasonto ende.",UMbalula unxusa abashayeli ukuthi baqikelele emgwaqeqni
"UDJ ongaconsi phansi kubathandi beHouse kuleli, uPrince Kaybee, uthuse abaningi ngoLwesine ekuseni edalula ukuthi uvezele unina umphambili. Lo DJ udalule lokhu ekhasini lakhe lezokuxhumana kutwitter elinabalandeli abangaphezulu kuka 44 000. Ebhala kule nkundla uthe: ""uMa uze kimi wathi 'Kabelo ngicela ukubona ugwayi wakho' ngamkhombisa wase ethi 'joh uyawushisa ne? buka umnyama kanjani""UPrince Kaybe uqhube wabhala wathi lokhu kuchaza ukuthi ngokukanina inanazi ishisa njengewovini. Abantu abaningi ubathusule lo mbhalo, iningi lizibuza ukuthi umkhombiseleni unina umphambili ekubeni esemdala kangaka. Abanye bathe bebesazama ukukhohlwa udaba luka eMtee, ogile abantu ezinkundleni zokuxhumana eveza umphambili ngephutha kwivideo ayeyiqopha bukhoma ku-Instagram. Abantu baphawule kanje: Maybe Prince Kaybee is used to having foreplay with his mom. 
pic.twitter.com/1Dj5n5p32e— A PimpNamedSlickBack🇿🇦 (@iAmKingducer) 
November 23, 2017Haibo Prince Kaybee nomamakhe, ngeThursday ilanga lomthandazo pho? 
pic.twitter.com/ZADRWVQ7F4— Kasi Panther. (@phethohlubi3) 
November 23, 2017From show me... to calling it Tsubi... comment on its colour... and what's with that oven mentions. Guys, what's with Prince Kaybee's family. 😭 
pic.twitter.com/ZQeXOtNeXb— MaBhekzon (@MaBhekzon) 
November 23, 2017Just got the prince kaybee shit translated. Can social workers take a grown man from his mom?— Bev Foreman (@Ken_Trill) 
November 23, 2017What type of conversations is Prince Kaybee having with his mom!!! I mean he even showed it to her to joke around it,what is this!!!??? 
pic.twitter.com/mTzgcp54Oc— 4 Your Eyes Only (@Lloyd_G7) 
November 23, 2017",Ushaqe abaningi uPrince Kaybee ethi uvezele unina umphambili
"AMAQEMBU ezepolitiki aseveze ulaka lawo ngezigameko zokuhlukunyezwa kwabesifazane, amanye afuna ukuba abenza lokhu banikezwe izigwebo ezinzima noma kubuyiswe isigwebo sentambo.Laba bebekhuluma emuva kokuba kwande izigameko zokuhlukunyezwa kwabesifazane selokhu kube nothaqa ngenxa yeCoronavirus kusuka ngoMashi.I-ANCWL KwaZulu-Natal ithumele isitatimende ithi abesifazane ababili babulewe esifundazweni.I-United Democratic Movement (UDM) ithe kumele kubuye isigwebo sentambo. Abe-ANCWL bona bathi akusetshenziswe amakhemikhali ukushumpula isitho sangasese sezigangi futhi banganikezwa nhlobo ushwele abayotholwa namacala.“Sithi uma i-ANC ikholelwa ukuthi isamele intando yabantu ayilalele ukuthi abantu bathini. Kumele basho bona abantu ukuthi isigwebo sentambo asibuye noma cha. Intambo izolekelela ngoba ukubagweba akusizi,” kusho uNobhala jikelele we-UDM uMnuz Bongani Msomi.Uthe ngisho izincwadi ezivimbela abahlaseli ukuba bangasondeli azisasizi ngoba babulawa beziphethe abesifazane.I-ANCWL ithe uhulumeni kumele asisukumele lesi simo, aphasise ukuba kusetshenziswe amakhemikhali ukushumpula ubuntu.“Sidiniwe ile mibiko ngokuhlukunyezwa kwabesifazane. Sinxusa ukuba uhulumeni alubhekisise bese eluthatha njengesimo esiyinhlekelele kuleli,” kusho uNkk Nonhlanhla Gabela onguNobhala we-ANCWL esifundazweni.Okhulumela i-IFP, uMnuz Mkhuleko Hlengwa, uthe uhulumeni usenze okwahlukene ukulwisana nalesi sihlava kodwa akwenele.“Kudingeka ukuba kufundiswe abafana abancane, kulethwe osonhlalakahle emphakathini bese kunikezwa imali izinhlangano ezingenzi inzuzo ukuze zizohlalisa abesifazane nezingane ezidingayo,” kusho yena.OweDA, uNksz Nazley Sharif, uthe: “Kumele kube nezigwebo ezinzima kulabo abenza amacala okuhlukumeza. Ezikhathini eziningi laba abake balahlwa amacala baphinde benze amacala afanayo. Sesikhathele nje.”Abakhulumela i-ANC kuzwelonke oMnuz Pule Mabe noDakota Legoete, abazange batholakale ukuphendula.",I-ANCWL ifuna kushumpulwe ubuntu babadlwenguli
"UYAPHIKA uNgqongqoshe wezokuBusa ngokuBambisana kanye neziNdaba zoMdabu KwaZulu-Natal, uMnuz Sipho Hlomuka, ukuthi ukufakwa ngaphansi kweso lomlawuli kukaMasipala waseNquthu, kuyitulo lezepolitiki.Uphike walala ngomhlane ukuthi isinqumo sakamuva sokufaka umasipala ngaphansi kweso lomlawuli, siyimizamo yokuhlithwa umasipala kwi-IFP.Ikhabhinethi lesifundazwe lithathe isinqumo sokuthi liphinde lifake umasipala ngaphansi komlawuli ngesonto eledlule, ngemva kokuthi isinqumo sokuqala sokufaka lo masipala ngaphansi kweso lomlawuli sachithwa ungqongqoshe kazwelonke, uDkt Nkosazana Dlamini-Zuma.Lesi sinqumo sangesonto eledlule sicasule i-IFP, yathi siyitulo lokulekelela i-ANC ukuthi ikwazi ukuhlwitha lo masipala njengoba bethi i-ANC kade vele iwucuthele lo masipala. Kepha izolo uHlomuka uphikile ukuthi kunetulo lokuhlwitha umasipala kwi-IFP.Ekhuluma kwisithangami sabezindaba izolo eHowick, lapho ebezocacisa khona ngebanga eselihanjwe omasipala abangaphansi kweso lomlawuli, uHlomuka ubuze ukuthi kungani kungashiwo into efanayo uma umnyango ufaka ngaphansi kweso lomlawuli umasipala ophethwe yi-ANC.UHlomuka uthe komasipala abangu-10 esifundazweni abangaphansi kweso lomlawuli, iningi labo liphethwe yi-ANC.“Manje-ke uma ngifaka omasipala abangaphansi kwe-ANC ngaphansi kweso lomlawuli, kusuke kuseyitulo lezepolitiki nakhona? Yiliphi lelo tulo? Yini ebaluleke kangaka ngomasipala waseNquthu? Thina esikufunayo ukuthi umasipala waseNquthu ukwazi ukuhambisa izidingo kubantu. Yilokho okubalulekile kuthina.”UHlomuka uthe akubathusi nakancane ukuthi lo masipala usabisa ngokufaka loludaba enkantolo.“Sizophendula kahle uma sebewafakile amaphepha enkantolo. Noma ngubani angaya komemeza phezu kwentaba, athi uzosisa enkantolo, kepha agcine engalufakanga udaba enkantolo. Yingakho ngithi, sizophendula uma sebewafakile amaphepha enkantolo,” kubeka uHlomuka.Ekhuluma nabezindaba, uHlomuka uthe iningi lomasipala abangu-10 esifundazweni abangaphansi kweso lomlawuli, bakhombisa ukusimama, akusafani nangesikhathi umnyango uqala ukungenelela. Phakathi komasipala abangaphansi komlawuli kubalwa, uMsunduzi, uMzinyathi, uThukela, Mtubatuba, Abaqulusi kanye nabanye.UHlomuka uthe umasipala okuyiwo ophathisa umnyango ngekhanda ngowesifunda uMkhanyakude.“Akukho mahluko otheni osuwenzekile yize sizama ngakho konke okusemandleni ukulekelela. Ukungabi khona kozinzo kwezepolitiki kuholela ukuthi imihlangano yomkhandlu ihluleke ukuhlala.“Maningi amathuba okuthi lo masipala uzohluleka ukuphasisa isabelomali sawo. Lezi zinkinga ezikhungethe umasipala ziphazamisa ukuhanjiswa kwezidingo. Kunezinkinga zamanzi kulo masipala ikakhulukazi eNgwavuma naseMbazwana.”",UHlomuka uphika izinsolo zokucuthela umasipala waseNquthu
"KUYE ngamagama enkehli ngesikhathi uCaster Semenya, ongumpetha wama-Olympics kwi-800m, kwabesifazane ephula irekhodi laseNingizimu Afrika lika-1000m, ebeselihlale iminyaka ewu-35, kusuka laqoshwa ngu-Ilze Wicksell ngo-1983.Le ngqophamlando yenzeke kwiLiquid Telecom Athletix Grand Prix Series, ebiseTuks Athletic Stadium, eTshwane ngoLwesine ebusuku.USemenya uphule irekhodi lika-Wicksell ngesikathi sika-2.35.43, kanti isikhathi esidala besiwu-2.37.20.Kuleli banga athi ubelokhu ekulangazelele ukuligijima ubephonselwe kulona inselelo yizintokazi ezimbili zase-Uganda, uHalimah Nakaayi noWinnie Nanyondo.Ngaphambi komjaho uSemenya wayekade elisongele leli rekhodi ngokuthi uma esuke kahle entanjeni, akangabazi ukuthi kuyobe kukhona okusina kulijeqeza.Emlenzeni wokuqala walolu chungechunge oluqale ngesonto eledlule, eRuimsig Stadium, eRoodepoort, eGoli lezi zintokazi bezigijima ibanga lika-800m.Ukungabikhona kukaSemenya kuzinikeze ithuba lokuthi zizidlele amahlanga njengoba kuyizona ezingene endaweni yokuqala neyesibili.USemenya wayekade eseMonaco eyokwethamela umcimbi wokukhishwa kwemiklomelo kubadlali abaphume phambili emidlalweni abayidlalayo emhlabeni (Laureus World Sports Awards).Ekhuluma ngempumelo yakhe yokwephula irekhodi leminyaka ngemuva komjaho uthe, nakuba ejabule ngokuthi ukwazile ukwephula irekhodi, kodwa uyacabanga ukuthi usengakwazi ukwenza isikhathi esingcono.“Ngijabule ngebanga engiligijimile nesikhathi engisenzile ekubeni kuyilesikhathi sokuqala kwesizini. Nakuba nginqobile kodwa ngiyacabanga ukuthi njengoba isikhathi siqhubeka sisebenza ezinyangeni ezimbili ngisengakwazi ukwenza isikhathi esingcono,” kuchaza uSemenya.Ebuzwa ngamalungiselelo amaCommonwealth Games uthe njengamanje umqondo uzokube ugxile kumaNational Championships aqala eTuks Stadium ngoLwesine aphele ngoMgqibelo.“Ngemuva kwalokho umuntu uzokuba eseqala ukubheka indaba yamaCommowealth Games. Ngizohlala phansi nalo lonke ithimba engisebenzisana nalo kusuka kumqeqeshi nabasizi bami sihlanganise amakhanda ukuze sizophuma neqhinga esizokuya nalo kuma-Commonwealth Games.Kumqoka kakhulu ukulalela abanye abantu ukuze ube ngumgijimi ophumelelayo,” kusho uSemenya ngonyaka odlule ubuye nendondo yegolide kade eyogijima kwi-IAAF World Athletics Championships ayeseLondon. Ukunqoba kukaSemenya kufakazele amazwi asanda kuphimiswa yingqwele yomhlaba kwi-100m uJustin Gatlin ukuthi abagijimi baseNingizimu Afrika balicokamisile izinga.",USemenya wenze eyamehlo ephula irekhodi leminyaka
"KUYASILIMAZA isimo somqondo sabafundi ukuphinda iphepha abese bezitshela ukuthi sebelibhalile, okungaba nomphumela ongemuhle uma sekumenyezelwe imiphumela.Lokhu kushiwo ngabeluleki bezengqondo kulandela isimemezelo sikaNgqongqoshe weMfundo eyisiSekelo uNkk Angie Motshekga,  sokuthi amaphepha aputshukile azophinde abhalwe ngesonto elizayo.UMnuz Ndabe Myeza ongumeluleki wezengqondo, uthe lokhu kungahle kwenze imiphumela yabafundi ingabi mihle.“Abafundi bese bezitshela ukuthi sebeyaqeda ukubhala, abanye sebehlisile kancane emfuthweni abebenawo ngesikhathi beqala.  Abanye bese beqalile ukuzijabulisa ngezinto ezehlukene, ngakho ukubabuyisela esimeni sokubhala izifundo ezidinga kakhulu umqondo, kungaba nemiphumela engemihle ekuphasweni kwazo,”  kusho uMyeza.UNkk Hameeda Bassa-Suleman naye ongumeluleki wezengqondo, uthe ukubhala lawa maphepha okwesibili kuzobafakela ingcindezi nokhwantalala abafundi.“Bazoba bancane kakhulu abafundi abazokwazi ukwenza kangcono uma sekubhalwa izifundo.  Iningi labafundi lizothwala kanzima kakhulu ngenxa yalesi sinqumo sokuthi kuphinde kubhalwe amaphepha, bona abese bezitshele ukuthi baqedile ngawo,” kusho uNkk Bassa-Suleman.USihlalo wenhlangano elawula izigungu zezikole KwaZulu-Natal uMnuz Zwile Zulu, uthe udaba lokuphindwa kwamaphepha kumele lubukwe nxa zonke ukuze kuqhanyukwe nesisombululo esizovuna wonke umuntu.“Kuyiqiniso ukuthi abafundi kuzobafaka ngaphansi kwenkulu ingcindezi ukubhalwa kwamaphepha okwesibili ngoba bese bezitshelile ukuthi badlulile kuwo. Ngakolunye uhlangothi ukungaphindwa kwawo kungenza umfundi obewabhala, angabinakho ukuziqhenya okuphelele ngesitifiketi sakhe impilo yakhe yonke ngenxa yokuthi angahlale esoleka ngokuthi kungenzeka ukuthi wabhala eselibonile iphepha, okungenza noma eziphase kahle lezi izifundo angakutholi ukuhlonishwa okumfanele. Ukuphindwa kwawo kungabenza bazethembe abafundi,”  kusho uZulu.Uthe akuzona izinhlaka ezithile kuphela okumele zibe nombono kulolu daba kodwa kumele abantu bakuleli baveze imizwa yabo okungalekelela esinqumeni esiyisona.",Bahlaba ukuphindwa kwamaphepha
"OMUNYE wabangani bami bakudala wayenengcwayi esasishaya amakhala ngayo sonke equlwini labangani bethu ngoba yayingaphiwe ubuhle, ngokubona kwethu.Cha yona le ntokazi kwakungekona ukuthi sasiyichwensa noma siyibeka amabala, ukuthi nje wawuthi uma ubheka yona bese uyiqhathanisa nomngani wethu, ubone ukuthi amanzi namafutha. Nokho umngani wethu wayezifela ngale ngcwayi futhi kuzicacela ukuthi akukho okwakuzomhlukanisa nayo.Engakuqaphela ukuthi nayo ingcwayi yayimthanda kakhulu lo mbhemu nokwenza ukuthi ngigcine sengiyibuka ngenye indlela indaba yabo.Okwenza ukuthi ngigcine sengibemukele ubudlelwano babo ukuthi ngabona ukuthi into yabo yayiyinhle.Ngazibuza ukuthi ngingubani mina ukunqumela umngani wami ‘ngophuthu’ lwakhe. Ekugcineni kwakumjabulisa ukuba nale ntokazi ngakho kwakumele ngikhohlwe yindaba yokuthi emehlweni ami intokazi yayingabukeki ngoba kusho ukuthi yena wayethi uma eyibuka kuthi cosololo ngaphakathi.Ngeke ngiyiqede le ndaba yalaba bobabili ukuthi yaphelela kuphi kodwa ngizohlala endabeni ethinta unobhutshuzwayo lo owuphuthu lwami engilidla imihla ngemihla.Njengoba kubuya imidlalo ye-Absa Premiership kusukela kusasa ngizwa kuthi angigide ngoba isizungu sebhola lethu bese singibulele kakhulu. Ngiyazi ukuthi njengoba ngijabule mina ngokubuya kwemidlalo yeligi yethu kukhona abangenandaba nalabo abalimisa ngesihloko elokuthi bancamela ukubuka imidlalo ye-English Premiership kunokuchitha isikhathi sabo ngophuthu oluyi-Absa Premiership.Omunye wake wangitshela emakhaleni ukuthi yena uncamela ukulala kunokubuka umdlalo we-Absa Premiership ngoba uyabhoreka.Uyazibonela-ke ukuthi asiyi nganxanye singemanzi singabantu ngoba sadaleka ngezindlela ezihlukile. Yikho nje ngagcina ngikuqonda ukuthi kungani umngani wami ayezifela ngentombi yakhe yize mina ngangiyibuka ngamanye amehlo.Uyabona lolu phuthu lwethu oluyi-Absa Premiership ngicabanga ukuthi luzokwehla kamnandi emphinjeni kulokhu ngoba zikhona izinongo ezithile engizithembayo ukuthi zizokwenza umehluko omkhulu kulona.Esokuqala nje isinongo yilesi sokuthi iqembu elizodla umhlanganiso ekupheleni kwesizini lizokhala lemuke no-R15 million. Phela phambili iqembu elibe ngompetha belithola * -R10 million ngakho ngibona le sizini izokwehluka kakhulu uma iqhathaniswa namaningi edlule.Okunye okungase kukhuphule izinga lophuthu lwethu ukuthi amaqembu ahlome ngabadlali abasha okubhekwe lukhulu kubona.Ngazi kahle ukuthi amaqembu afana neBidvest Wits, Orlando Pirates, Kaizer Chiefs neSuperSport United, ngeke ayivumele kalula iMamelodi Sundowns ukuthi idle isicoco okwesithathu kulandelana. Lokhu kuzokwenza ukuthi kushunqe uthuli kubangwa ukuthi yiliphi iqembu elizokhala lemuke no-R15 million ekupheleni kwesizini.I-Pirates neChiefs bazowakhuphula kakhulu amasokisi kule sizini ngoba sebekuzwa ngendaba ukuphakamisa indebe. Empeleni womabili la maqembu aseSoweto aphoxeke kweyamanqamu ngesizini edlule. I-Bucs ishaywe yiBaroka FC kowamanqamu weTelkom Knockout isithembile, kanti iChiefs ingene ehlazweni ishaywa yiTS Galaxy kowamanqamu weNedbank Cup.Ngizizwa nginethamba elikhulu lokuthi uphuthu lwethu luzonambitheka kakhulu kule sizini size sibone nomgadli ozoshaya amagoli awu-20 nangaphazulu.Phela laba abathi iyabhora i-Absa Premiership basuke bekhala ngokuthi kuke kuphele impelasonto kunamaqembu angashayanga nelilodwa igoli imidlalo iphele ngo 0-0. Ngikubona kuzoshintsha konke lokhu kule sizini ngoba impi yesicoco izoshuba.Okubalulekile nje ukuthi abalandeli baphume ngobuningi babo bayokweseka amaqembu ukuze ibhola lethu libuyele ezingeni elalikulona eminyakeni eminingi edlule. Kulabo abangibona njengomuntu othandana nentombi engaphiwanga ubuhle ngithi abangiyeke nginjalo ngoba lobu budlelwano abasoze babenza lutho. Njengoba ngayemukela ingcwayi kamngani wami ngithi nabo abemukele ukuthi lolu phuthu oluyi-Absa Premiership angisoze ngihlukane nalo.Luwuphuthu olungenza ngisuthe ngiphinde ngisuthuse nalabo abaseduze kwami. Abafana beDistruction Boyz uma beyibeke indaba yabo bathi Omunye Phezu Komunye kodwa mina ngithi qhude manikiniki, akucace ukuthi ubani ingqwele uma sekusongwa isizini ngoMeyi. Alushe uphuthu lwethu!- Phansi Emgodini",Ngijabule kubuya uphuthu lwethu okuyi-Absa Premiership
"I-MARITZBURG United ibuyele igijima kwi-Absa Premiership ishaya iRoyal Eagles emdlalweni wokuhlungela ukukhuphukela kwiPremiership ngoLwesithathu ntambama. Amagoli eTeam of Choice avalelwe phakathi uSiphesihle “Mbesuma” Ndlovu ngesiwombe sokuqala noThabiso Kutumela ngesesibili.Icacise zibekwa iMaritzburg ukuthi ifuna ukunqoba kulo mdlalo, abagadli bezivakashi uBongokuhle Hlongwane noJudas Moseamedi belokhu beluhluphe njalo udonga lwe-Eagles.Okuphawulekile ngalo mdlalo ukuthi uqale sekudlule imizuzu ewu-15 esikhathini ebesibekiwe. Okudale lokhu ukuthi bekushintshwa inethi obekusolakala ukuthi ayikho esimeni esifanele.Zibile khona izinkinga ngesikhathi kuphuma abadlali emhubheni njengoba leli phephandaba lingakubika ukuthi ""bekunabathile’’ abebefuna ukungena kuqala enkundleni abadlali bengakangeni kodwa abomthetho benza umsebenzi wabo.Ngomzuzu ka-28 uLevy Mashiane odlala ophikweni kwi-Eagles ugobe ibhola elihle elihlangane nekhanda likaDiego Brown ohlulekile ukukweletisa iMaritzburg egeja ngekhanda.Ngomzuzu ka-41 uNdlovu ubeke phambili iTeam of Choice ngemuva kokuphaselana okuhle kwi-18 ye-Eagles, phakathi kwakhe noHlongwane.Ngesiwombe sesibili iqale ngamandla futhi iMaritzburg kodwa ingafiki epalini le-Eagles. Ngomzuzu ka-61 injini yeMaritzburg uFortune Makaringe yenze edume ngazo ijika amadoda, yagoba ibhola elihle elihlangane noMoseamedi wathi ulidla ngesithende elibeka enethini kodwa langaba namandla walicosha kalula unozinti we-Eagles, uPatrick Nyame.Ngomzuzu ka-70, uKutumela ushaye igoli lesibili leMaritzburg, ebeka enethini ingcwenga ye-free kick. Ubedlaliswe kabi nguPhilani Cele we-Eagles kuze kudaleka i-free kick.Izamile I-Eagles ukubuya kodwa kwaphika ukwenza.IMaritzburg isidlale imidlalo emithathu kulolu chungechunge lwemidlalo yangangenelwa yigoli. EzikaTinkler zisethubeni lokuqopha umlando wokunqoba yonke imidlalo yokuhlunga, nokungakaze kwenziwe ngaphambilini.Umdlalo wokugcina kweyokuhlungela uzoba ngoMgqibelo phakathi kweMaritzburg neTshakuma Tsha Madzivhandila (TTM), eHarry Gwala Stadium ngo-3 ntambama.",IMaritzburg isazohlala esigabeni esikhulu
"NOKUBONGWA PHENYANEINTOKAZI yaseMpangeni uDJ Happygal, ikholwa ukuthi ukukhipha ingoma yayo ethi Bayaphithizela, kuzokwenza abantu bavuke bazithathe.Le ngoma uthe uyikhiphe ekuqaleni kwale nyanga, okuthe ngeledlule waqopha i-video yayo eThekwini, ezophuma maduzane.Ukhipha le ngoma nje nyakenye ukhiphe ethi, Injabulo apika kuyona uGigi Lamayne.“Njengoba ithi Bayaphithizela nje, ngichaza ukuthi sekuyisikhathi lapho eminye iminyango ebikade ivaliwe ngesikhathi sikathaqa wezwe, isivuliwe. Asisukume sizithathe senze konke esingakwenzanga ngenxa yeCovid-19.“Abantu abasukume basebenze. Bahambe bayoqedela esikoleni. Siqhubeke nempilo senze imali ukuze siphile. Ingoma ibuyisa ithemba, engingangabazi ukuthi abantu bazoyijabulela ngoba inomyalezo,” kuchaza uHappygal.Uveze ukuthi kuyona usebenze noThenjiwe osanda kungena endimeni yomculo nophrojusa waKwaMashu, uK Fanky.“Ingoma enesigqi se-Afro track, ngiyakholelwa kakhulu ukusebenza nophrojusa nabaculi abasafufusa njengoba benethalente elimangalisayo.“Nginethemba lokuthi le ngoma izoba ngezinye ezizodansisa abantu ngesikhathi samaholidi. Kodwa ngiyabanxusa futhi abantu ukuthi bajabule kodwa baphephe njengoba isihlava esibhekene naso singakapheli,” kuchaza uHappygal.Le ntokazi isingene nasekulingiseni kuthe kuqala umdlalo iDurban General, yaba ngomunye wabalingisi abavelayo kuwo.UHappygal uveze ukuthi akukapheli ngaye kulo mkhakha wokulingisa futhi kukhona omunye umdlalo awuqopha eKapa.UDJ Happygal uthembisa lukhulu ngengoma yakhe entsha ethi, Bayaphithizela ayikhiphe ekuqaleni kwale nyangaIsithombe: SITHUNYELWE",U-DJ ihlose ukuvusa ithemba ngengoma
"Sabelo NseleOBENGUSIHLALO we-EFF eGauteng, uNksz Mandisa Mashego, usenekhaya elisha lezepolitiki.UNksz Mashego, osule ekubeni usihlalo we-EFF eGauteng kanye nasekubeni umholi waleli qembu kusiShayamthetho sakulesi sifundazwe ngonyaka owedlule, usejoyine i-ABC.Kumangale abaningi uNksz Mashego evumbuka kuleli qembu njengoba ngaphimbilini ebeke wamantaniswa neqembu lowayeyimeya yaseJohannesburg, uMnuz Herman Mashaba, i-ActionSA.UNksz Mashego ushiye kwi-EFF emuva kwengqungquthela yokukhetha ubuholi bukazwelonke lapho engaphumelelanga embangweni wesikhundla sokuba unobhala jikelele wale nhlangano.Ekhuluma neSolezwe, uNksz Mashego, uthe nakuba ebemaningi amaqembu abenezingxoxo nawo, kepha uhehwe yimigomo ye-ABC, nokwenze wagcina eyijoyina.""Bayakholelwa ekusebenzisaneni kobuholi bendabuko nezinhlaka zikahulumeni kanye nokuthuthukiswa kwezindawo zasemakhaya. Bayakholelwa ekutheni umhlaba kufanele ubuyiselwe kubantu ukuze abantu bezokwazi ukukhiqiza ukudla.""I-ABC iyiqembu elikholelwa ekutheni bonke omasipala abancane kufanele bahlanganiswe kwakhiwe omasipala bezifunda. Vele kungukumosha imali ukuba nomasipala abancane abaningi uma omasipala abakhulu njengeTheku, bekwazi ukusebenza. Nezifundazwe nazo kufanele zincishiswe.""I-ABC yiqembu elasungulwa oke waba usihlalo we-ANC kusifunda INkosi Bhambatha, uMnuz Philani Mavundla, oke waba futhi imeya yoMkhandlu waseMvoti.Leli qembu lizokuba nengqungquthela yokukhetha ubuholi nengqungquthela yemigomo ngenyanga ezayo.Igama likaNksz Mashego liyavela kumagama alabo abagaqele izikhundla kule ngqungquthela.Igama lakhe livela kwabagaqele isikhundla sikanobhalala jikelele wale nhlangano.UNksz Mashego uthe zibalulekile lezi ngqungquthela njengoba zizoqondana nemigubho yokuhlanganisa unyaka kwasungulwa leli qembu.Kulindeleke ukuthi uMnuz Mavundla akhethwe ngaphandle kokuphikiswa kwesikamengameli waleli qembu.Amanye amagama avelayo kwabangase bakhethwe kubalwa uMnuz Shadrack Chabalala ophakanyiselwe kwesikasekela mengameli noMnuz Bhungu Gwala ophakanyiselwe kwesikasihlalo kazwelonke. ",Uvumbuke kwi-ABC uMashego obekwi-EFF
"UBabes ugxekwe kakhulu ezinkundleni zokuxhumana kulandela ukubonakala kwivideo yaleli culo elithi  Kukhon’Iyngane Layindlini. Isihloko sale ngoma sisuselwe emazwini kaMampintsha awasho kwi-video eyafakwa nguBabes ngesikhathi emshaya ezinyangeni ezedlule.UBabes ubonakala kwi-video noMampintsha belingisa okuthiwa kwenzeka ngesikhathi eshaywa ngoMashi nonyaka. Kulingiswa kuphinde kuhlekiswe ngamaphoyisa abopha uMampintsha njengoba uBabes elwa nawo aze awakokozele kule video.Selokhu iphumile le video, uBabes usolwa ngokuhlekisa ngokuhlukunyezwa kwabesifazane ngale video kanti ilokhu ingene njalo imiyalezo yabantu bemgxeka abanye bemtshela ukuthi abasafune lutho olubahlanganisa naye.View this post on InstagramI could have been next!!This could have been you,your sister,your daughter,your niece.....We are not victims but survivors❤️A post shared by 
Bongekile Simelane(@babes_wodumo) on Mar 6, 2019 at 12:21am PSTOmunye umlandeli [email protected] uthe: “ezweni elinezinga eliphezulu lokuhlukunyezwa kwabantu besifazane awulusebenzisi udumo lwakho ngendlela engalekelela abesifazane asebeke badlula ekuhlukunyezweni.Njengosaziwayo kumele ngabe abantu babukela kuwe...lokhu okwenzayo kuphendule inhlekisa abantu ababekweseka,” usho kanje.Noma engayiphenduli imibhalo eminingi ezinkundlen zokuxhumana uBabes, uphendule lo mlandeli wamtshela ukuthi akanake izindaba zakhe.“Ehy sisi naka izindaba zakho...uphume ezindabeni zabantu ababili,” usho kanje.Umthombo osondelene nomndeni kaBabes uthe umndeni uphoxekile uzwa ngeculo nevideo kaBabes. Uyise umfundisi Mbongeni Simelane uthe useziqhelelanisile nalolu daba ‘lwezingane’.",‘Naka izindaba zakho uphume kwezababili’ - Babes Wodumo
"IZIKOLE zaseMsinga ngaphansi kwesifunda uMzinyathi zigubuzelwe yifu elimnyama kushona abafundi abane ezigamekweni ezehlukene zezingozi zomgwaqo.Abafundi abane bashone ezingozini ezimbili ezehlukene ngoMgqibelo. Kusolwa ukuthi abanye abashayeli abathinteka kulezi zingozi bebephuzilie.Kushone abafundi ababili baseZwelinjani Secondary nababili baseFabeni Primary.Engozini yaseZwelinjani Secondary kusolwa ukuthi bekushayela uthisha obekhothile, kweyaseFabeni kusolwa umshayeli weloli elishayisene netekisi ebithwele abafundi ukuthi ubebukhile.Ingozi yokuqala yenzeke emgwaqweni eHholwane, lapho kushone khona abafundi base-Zwelinjani High oneminyaka engu-16 noneminyaka engu-19.Laba bafundi kuthiwa bebevela emidlalweni yezikole ezihlukene behamba ngemoto kathisha iVW Polo ngesikhathi igingqika ngo-6 ntambama sebeya emakhaya.Ngokombiko otholwe yiSolezwe ongakaqinisekiswa amaphoyisa, kusolwa ukuthi uthisha ubephuzile eshayela imoto ngesivinini esiphezulu ngesikhathi kwenzeka ingozi.Uthisha kuthiwa uphume emotweni wabaleka.Abanye abafundi abalimele engozini baphuthunyiswe ezibhedlela.Abafundi baseFabeni kuthiwa bebephuma eThekwini bekade beyongcebeleka ngesikhathi itekisi abebehamba ngayo ishayisana neloli.Iloli kuthiwa beliphambana netekisi, lavele lasuka emzileni walo laqonda ngqo etekisini.Umthombo weSolezwe ongathandanga ukudalulwa uthi umshayeli weloli ubehluleka ngisho ukuma ngenxa yophuzo oludakayo, lokhu akuzange kuqinisekiswe amaphoyisa.Engozini kushone abafundi bakaGrade 3, uThabo Duma no-Asenele Dlamini.Okhulumela amaphoyisa KwaZulu-Natal uColonel Thembeka Mbele uthe kuvulwe amacala amane okubulala ngokungenhloso.“Ingozi yeVW Polo kushone abafundi ababili kuyo emuva kokuba igingqikile, umshayeli asikamazi ngoba ubalekile endaweni yesigameko. Amaphoyisa aseMsinga aphenya icala lokubulala ngokungenhloso. Kwenye ingozi eyenzeke ngo-8:30 kushone abafundi ababili oneminyaka eyisishiyagalolunye nona-10. Itekisi abebehamba ngayo ishayisane neloli emgwaqweni waseDundee. Abanye abafundi bayiswe ezibhedlela. Amaphoyisa aseGreytown aphenya icala lokubulala ngokungenhloso,” kusho uCol Mbele.Khona manjalo ngoLwesihlanu kushone umfundi esikoleni esingaphansi kwesifunda uMzinyathi ePro Nobis eDundee.UMalwande Mavundla (14) kuthiwa ubedlala ibhola lezinyawo kade kunemidlalo esikoleni sakhe ngesikhathi evele ewa phansi. Uphuthunyiswe esibhedlela esiseduze, washona efika khona.Okhulumela uMnyango wezeMfundo KwaZulu-Natal uMnuz Muzi Mahlambi uthe bagqemeke ingozi ngokushona kwalaba bafundi.“Sitholile ngalezi zingozi ezimbili nesigameko sokushona komfundi kudlalwa. Sidumele kakhulu ngalezi zigameko. Sidlulisa namazwi enduduzo emindenini yabashonile,” kusho uMahlambi.",Kusolwa utshwala kubhubha abafundi
"SIZOVALWA ngokushesha isikhala sobengumgadli weTshakhuma Tsha Madzivhandila (TTM), uRhulani Manzini, okhonjwe indlela kulandela ukungqimuza ngezibhakela uzakwabo ejimini.UManzini uxoshwe kwiTTM ekupheleni kwesonto eledlule emuva kokulahlwa yicala lokushaya umdlali wasemuva u-Alfred Ndengane. Laba ababili kuvele ukuthi badlalisane kabi ngesikhathi iqembu lizilolonga, kufakwe abadlali ngabahlanu eqenjini ngalinye. Kuthiwa uManzini noNdengane, basunduzene, bahilizisana, uManzini walahla ngequpha kuNdengane.Isolezwe lithole ukuthi namuhla iTTM izomemezela abadlali abasha okuhloswe ngabo ukuqinisa iqembu njengoba litabalasa ngasemsileni we-log yeDStv Premiership. Kulaba badlali kubhekwe umgadli noGeorge Lebese wodumo kwiKaizer Chiefs ophoqeke ukunqamula inkontileka yakhe neColorado Springs Switchback yase-US ngenxa yeCovid-19.""URhulani simkhululile eqenjini emuva kokulahlwa yicala lokushaya uzakwabo kumahluleli ozimele. Yena ubekade emelwe yinyunyana yabadlali (South African Football Players' Union). Zonke izinhlangothi zanelisekile ngomphumela wecala. UNdengane ushayiwe. Kuzona zonke ke izindawo zokusebenza uma ushaye uzakwenu kusuke sekuphelile. Kusasa (namuhla), sizomemezela abadlali abasha nezinye izinguquko eqenjini,"" kusho uRufus Matsena oyisikhulu seTTM.Okunye okubhekwe ukuthi kuhlale obala namuhla yindaba yomqeqeshi. Izintambo zokuqeqesha okwamanje zibanjiswe uMpho Maleka noDavid Mathebula. Kukhona noDylan Kerr okuthiwa ungumcebisi wabaqeqeshi. ""Isimemezelo sizosenza kusasa ngendaba yomqeqeshi nokunye okuzokwenzeka eqenjini. Lapho sizocacisa nendaba kaKerr. Okwamanje sinabo abaqeqeshi, uMaleka noMathebula. Ngicela ukugcina lapho,"" kusho uMatsena.Namuhla ngo-3 ntambama, iTTM izobhekana neMamelodi Sundowns emdlalweni weDStv Premiership ePeter Mokaba Stadium, eLimpopo. ISundowns izihola phambili kwi-log ngamaphuzu angu-40 emuva kwemidlalo engu-18. I-TTM isendaweni ka-16 ngamaphuzu engu-19.Khonamanjalo izolo iChippa United imemezele ukuthi isiqashe uLuc Eymael njengomeluleki wethimba labaqeqeshi ngemuva kokuxosha uDan Malesela ngempelasonto. UMalesela ukhonjwe indlela kulandela ukubhaxatshulwa ngo 5-1 iMaritzburg United koweligi. U-Eymael kuthiwe uzoluleka ibhentshi elizobe lisabanjwe uSiyabulela Gwambi kuze kube wukuthi iChilli Boys ivumelana nabaxhasi bayo ngokuqasha lo mqeqeshi. Isitatimende esithunyelwe izolo siveze nokuth iqembu lisalinde imvume kwiSouth African Football Association (Safa) mayelana nokuqasha u-Eymael. Kuzokhumbuleka ukuthi ngoDisemba iChippa yayifuna ukumqasha kodwa yavinjwa yiSafa imsola ngokucwasa ngokwebala kulandela isigameko sokwethuka abalandeli ngezinkawu eTanzania lapho ayeqeqesha khona iYoung Africans. ",Kuzovalwa isikhala soxoshelwe ukushaya kwiTTM
"KUBUKEKA kuqala phansi ukungazwani phakathi kwezinkakha zabaculi bakamaskandi, uKhangelani “ DSD” Mhlongo neGcokama Elisha.Lokhu kugqame engomeni kaDSD ethi: Ayiyazi Lengoma ekwi-albhamu yakhe entsha, Imisebenzi kaShenge.U-DSD ukhwela uyadilika kwiGcokama Elisha, uthi kumele ligxile enkezweni liyeke ingoma ngoba aliyazi.Eminyakeni edlule kuke kwabikwa ukuthi uDSD waxabana neGcokama baze babambana ngezandla besemhlanganweni woMpheme owawusungulwe nguMenziwa Biyela ongasekho emhlabeni, okwakuhloswe ngawo ukuthi omaskanda babumbane bangaxhashazwa ngabahleli bemicimbi.Impi eyasuka phakathi kwabo yakhuzwa, kwabukeka sengathi sebethelelene amanzi.Muva nje uDSD ukhwele wadilika kwiGcokama Elisha elingcofa ngokungayazi ingoma.Ebuzwa uDSD, uvumile ukuthi ingoma wubeyibhekise kulona iGcokama Elisha.“Yilona Igcokama Elisha elingisukelile. Kunengoma yalo elisanda kuyikhipha, lapho lizibongela lase lidelela mina. Kuyona lithi: Ngizokuqeda kancane kancane kuhle kwamashethi eNjomane. Lokhu ngikubone likubhekise kimina ngoba yimina obizwa ngeNjomane. Bengingaqondile ukulisukela kodwa bengiphendula elikushilo ngami,” kusho uDSD.U-DSD uthe ngeke athule kuyilona Igcokama Elisha elimnyathela amakhona.Kuthintwa Igcokama Elisha, livumile ukuthi yilona eliqale ngokumngcofa uDSD.“Into engicasulayo wukuthi uDSD wasabalalisa amanga nabangani bakhe, wathi ungishaye ngempama sisemhlanganweni woMpheme. Ngifuna ukuthi aphumele obala atshele abantu ukuthi kayikho leyo nto yokuthi wangishaya ngoba akukaze kwenzeke lokho. Futhi bengingaqambi amanga ngokuthi amashethi akhe kawasekho. Kuyiqiniso ukuthi akasenabalandeli. Vele akukho muntu osabonakala egqoke imifaniswano yakhe. Bengingeke ngingayisho into ebonwa yiwona wonke umuntu, ikakhulukazi njengoba kusenento engiphethe kabi ngaye,"" kusho Igcokama Elisha.",Iqala phansi impi kukaDSD neGcokama Elisha
"BONISWA MOHALEKWAFEZEKA iphupho ayenalo obhekelele ezokukhangiswa kweSolezwe owayehlale enelukuluku lokusebenza ephephandabeni.UNkk Linda Nxumalo (38) uthe kudala wayefisa ukuba yintatheli yize lokhu kungenzekanga kodwa uthi iphupho lakhe lifezekile njengoba esesebenzela iphephandaba elidume kuzwelonke.UNkk Nxumalo uthe ngesikhathi eqeda u-matric wayezofundela ubuntatheli kodwa wagcina engene kwandaba zabantu (Human Resources).“Ngazalelwa eMbali Unit 1, ngifunde eMontebello okuyisona sikole esangibumba ngakwazi ukuzimela nokwamukela abantu abahlukene. Ngangifisa ukufundela ubuntatheli kodwa ngagcina sengithathe izifundo zeHuman Resource engazenza eTechnikon Natal. Yize ngangingathandi ukwenza i-HR kodwa ngacabangela umama owasikhulisa yedwa nezingane zasekhaya ezine. Ngafunda ngaphumelela. Umsebenzi wami wokuqala ngangisebenzela uMnyango wezeMpilo KwaZulu-Natal, ngenza izikhangiso zemisebenzi, ngihlola abantu amakhono nokunye okwenziwa emkhakheni wakwa-HR,” kusho uNkk Nxumalo.Uthe ukufaka izikhangiso zemisebenzi emaphephandabeni kwamxhumanisa nabantu abaningi wagcina esethole umsebenzi enkampanini i-Ayanda Mbanga Communications asebenze kuyo iminyaka emihlanu ngaphambi kokusebenzela enye inkampani yamaphephandaba abenza kuyo izikhangiso.Ebuzwa ukuthi ngabe yini ayithandayo ngomsebenzi wakhe, uthe wukusebenzisana nabantu abasemazingeni angafani empilo.“Ngingumuntu wabantu, ngiyathanda ukusiza amakhasimende ami. Okungijabulisa kakhulu wukubona izinkampani ezincane zikhula ngenxa yokukhangisa kithina. Umsebenzi wami uyangisiza ukwakha ubudlelwano nabantu abangomacaphunakusale nalabo abasathuthuka, lokhu kuyangijabulisa zonke izinsuku uma ngizoqala usuku,” kusho uNkk Nxumalo.Ugqugquzele intsha ukuba ifunde, izazi ukuthi ifunani kuthi noma iwiswa yizivunguvungu zempilo ikwazi ukuvuka iqhubeke nempilo.Ingajahi izinto kodwa iqhubezele imfundo, isebenze, ihambe amazwe, ibone abantu ngoba lonke lolu lwazi luyamthuthukisa umuntu.Uveze ukuthi esikoleni wenza izifundo ze-General kodwa esefika eTechnikon kwakumele enze i-Accounting, okuyisifundo azifundisa sona waze waphumelela.Izingqinamba abhekene nazo kwezokukhangisa ubale ukungabi khona kwesabelo-mali esanele esibhekelele ezokukhangisa ikakhulukazi uma izinkampani zifuna ukwehlisa izindleko kodwa-ke uthe unalo isu adoba ngalo amakhasimende ngoba uyawatshela ukuthi ukukhangisa kwi-internet akuhehi wonke umuntu kodwa uma kuvela ephephandabeni elikhulu njenge
Solezwe baningi abantu abazosibona leso sikhangiso bathenge umkhiqizo.Uthe kufezeke iphupho lakhe eqashwa ukuthi akhangisele 
Isolezwe njengoba nonina elikhonzile futhi nguye owamchazela kabanzi ngokwenzekayo ephephandabeni.Mayelana nenkolelo yokuthi amaphephandaba awanalo ikusasa eliqhakazile, uthe okwamanje asazohlala kwazise eNingizimu Afrika akusibo bonke abantu abane-internet abasawathenga amaphephandaba futhi njengoba ezobuchwepheshe zithuthuka uyasibona isidingo sokukhangisa ephephandabeni.Ubalule ukuthi abantu sebeyaziqopha ngendlela efiswa yibo izinhlelo zethelevishini ngoba bengafuni ukuphazanyiswa yizikhangiso futhi nenkinga yokuphela kukagesi izokwenza izinkampani zingakhangisi kakhulu kuthelevishini nasemsakazweni ziqonde ephephandabeni.UNkk Nxumalo uneziqu ze-PostGrad in Marketing azithole eNyuvesi yaKwaZulu-Natal, i-BTech ye-Labour Relations ayithole e-Unisa, i-National Diploma ye-HR ayithola e-Natal Technikon esibizwa nge-DUT.Useshade iminyaka engu-10 kanti benomyeni wakhe babusiswe ngezingane ezintathu abahlala nazo ePinetown.Uphethe ngokugqugquzela omama ukuba babe nesikhathi nomndeni noma ngabe basebenza imisebenzi ebagcina bematasa.",OweSolezwe ubeka imfundo phambili
"UMKHANDLU olawula othisha ufuna bathathelwe izinyathelo ezinqala abafundi abashaya othisha kuleli.Lo mkhandlu iSouth African Council for Educators (SACE) ugxeke i-video esabalele ezinkundleni zokuxhumana lapho abafundi ababili besifazane behlaganyela uthisha bamshaya baze bambhuquzise phansi.Okhulumela lo mkhandlu, uMnuz Themba Ndhlovu, uthe badumele ngale video wathi bayayigxeka kakhulu into eyenziwe yilaba bafundi.UNdhlovu uthe kudingeka kwenziwe okuthile ukuqeda izehlakalo ezifuze lezi.Akucaci ukuthi abafundi bakusiphi isikole abenza lokhu kodwa iveza behlanganyela uthisha, bemdonsa ngezinwele bamkhahlele aze alale phansi. Uthisha ubonakala naye engazibekile phansi egadla kodwa bayaqhubeka nokumshaya.“Kumele kuthathelwe izinyathelo ezinqala abafundi abenza into efuze le. Kudingeka bavikelwe, basekwe baphinde bahlonishwe othisha ngaso sonke isikhathi.”UNdhlovu uthe izigungu ezilawula izikole nomnyango wemfundo eyisisekelo kumele uthathele izinyathelo ezinqala laba bafundi.Izinyunyana zothisha zisigxekile isenzo sabafundi sokushaya uthisha. Zihlale zikhala ngokuthi selokhu kwavalwa induku ayisekho enye indlela abangaqondisa ngayo abafundi njengoba uma uthisha eshaye umfundi uthathelwa izinyathelo ngokushesha aze axoshwe emsebenzini.Izinyunyana zikhale ngokuthi awukho omunye umgomo onikwe izikole ukuthi ziqondise abafundi.Okhulumela umnyango uMnuz Elijah Mhlanga usigxekile lesi senzo sokushaywa kukathisha ngabafundi.",Umkhandlu ugxeke ukuhlaselwa kukathisha ngabafundi
"BAPHASE ngamalengiso abafundi abebefunda ngamakhandlela behlala emqashweni eNkandla njengoba bethole o-A abayisikhombisa umuntu ngamunye.USivikelo Nkosi (18) noThobani Sibiya (18) bathole o-A abayisikhombisa kwathi uSiyabonga Mazibuko (19) noLungelo Nxumalo (22) bathola o-A abayisithupha.UNkosi uthole o-A kwisiZulu, English, Life Orientation, Agricultural Sciences, Geography, Life Sciences nePhysical Science. USibiya yena uthole o-A kwisiZulu, Maths, Life Orientation, Agricultural Science, Geography, Life Sciences nePhysical Science.USivikelo waseMpembeni eMpangeni, uthe wanquma ukuyofunda eBizimali High, eNhloshane ngoba elandela umlando omuhle wemiphumela.“Ugesi awukho, sikhanyisa amakhandlela. Sihlala emqashweni njengoba izindawo zokuhlala zingekho kodwa yize besifunda ngaphansi kwalezi zimo ngenze kahle kakhulu. Ngizokwenza iziqu zobudokotela eNyuvesi yaseKapa,” kusho uSivikelo.UThobani naye uthe ufuna ukwenza iziqu zobudokotela e-UKZN noma eWits.“Lezi zikhungo zilinde imiphumela nje kodwa sezingithathile. Ubaba angimazi, ngifundiswa ngumama onguthisha. Bekunzima ukufunda endaweni engenagesi kodwa umuntu uzamile ukuphasa kahle,” kusho uThobani.ULungelo, othole o-A kwi-English, Life Science, Agricultural Science, Geography, Life Orientation nePhysical Science, uthe ukusebenzisa izidakamizwa ayeke ukufunda, kumvule amehlo.“Ngaxoshwa ezikoleni eziningi engangifunda kuzona ngoba ngihlupha. Ngake ngaba nenkinga yezidakamizwa kodwa nganquma ukuthi ngisuke ekhaya eMpangeni ngayofunda eBizimali ukuze ngikwazi ukuziphatha. Ngidabule ngamalengiso sengidlulile ezintweni eziningi ebengizenza ezibhedayo, ngibheke ikusasa lami. Ngifuna ukwenza iMining Engineering eWits kodwa umama ngeke abe namandla ngoba ungumakhenikha,” kusho uLungelo.Uthe uthembe ukuthi uzothola umfundaze ukuze afukule umndeni wakhe.UMnuz Goodman Nsele, oyiPhini likathishanhloko kulesi sikole, uthe sekuphele iminyaka lesi sikole singenagesi.Uthe kwesinye isikhathi kuba mnyama uma kuphele uphethroli abawusebenzisa kwi-generator.“Impela ukube besinogesi ngabe senze kahle kakhulu emiphumeleni. Sicela ukufakelwa ugesi ngoba manje siqhudelana nezikole ezinayo yonke into,” kusho uNsele.* Khonamanjalo bathole o-A abahlanu abafundi baseMathunjwa High eVryheid oMinenhle Hlongwane noPhelelisa Mhlungu.UMinenhle waseNewcastle uthole o-A kwiLife Orientation, isiZulu, Life Sciences, Physical Sciences neMaths. UPhelelisa yena uthole kwiMaths, Physical Science, Life Orientation, isiZulu neLIfe Science.UPhelelisa uthe ufuna ukwenza iziqu zobudokotela eWits kanti uMinenhle ufuna ukwenza iChemical Engineering kuyo le nyuvesi.",Badabule o-A abebefunda ngekhandlela
"SELIPHINDE lagawula izembe emsakazweni ohamba phambili ngabalaleli Ukhozi FM njengoba kukhonjwe indlela umdidiyeli wohlelo lwasemini kwakhululwa noZuluboy.UZuluboy ubethula uhlelo lwe-hip hop i
Namba Namba ngoLwesihlanu ngo-11 kuya ku-2 entathakusa. Ubephinde abuye ngoMgqibelo ngo-3 kuya ku-6 ntambama nohlelo lwe-deep house i
Chillas.NgoLwesihlanu i
Namba Namba beyethulwa nguSbo Sithole no-Amanda Khanyile. I
Chillas yona yethulwe nguKhetha Gwala.UMsizi Nkosi ubedidiyela i
Nethezeka engena ngo-12 kuya ku-3 emini phakathi nesonto. Lolu hlelo lushayelwa nguMroza Buthelezi phambilini owayebambisene noChilli M owakhonjwa indlela maphakathi nonyaka.Isolezwe ngeSonto labika ukuthi uMsizi umiswe isigubhukane ngenxa yokuvele anyamalale emsebenzini engabikile.Kuthiwa kwakusolakala ukuthi ukunyamalala kwakhe emsebenzini kwakuhlobene nokuhambisa incwadi yakhe ethi
I’m a Different Mess than I was Yesterday okuthiwa amakhasimende ayifuna ubuthaphuthaphu.Okhulumela iSABC uMnuz Kaizer Kganyago ukuqinisekisile ukuthi laba bobabili abasekho kuKhozi FM.“Engikwaziyo wukuthi izinkontileka zabo zinqanyuliwe,” kusho uKganyago.Umthombo ongaphakathi kwaSABC, uthe uMsizi ukhululiwe emsebenzini wakhe ngenxa yokulova.“UZuluboy yena ngathi kunecala ayelenzile ezobizelwa ekomitini eliqondisa izigwegwe. Kunokuthi aye lapho uvele wafaka incwadi yokwesula emsebenzini,” kusho umthombo.Omunye uveze ukuthi abasebenzi baziswa ngalokhu ukuze “bengezwa kwabezindaba kuqala”.Imizamo yokuthola uZuluboy ayiphumelelanga. Owesifazane othe usebenza ehhovisi lakhe uthe umatasatasa uyaqopha eKapa. Uthe akanalo ulwazi ngokuhlukana kwakhe noKhozi FM. UZuluboy uke wamiswa ngoFebhuwari kanti kwabikwa emaphephandabeni ukuthi wayemiswe ngezinsolo zokudlala umculo wakhe ohlelweni lwakhe yize wawungafakiwe ohlwini.UMsizi ukuqinisekisile ukuthi akasekho oKhozini.“Abantu basoKhozini ngisengasebenza nabo ngomuso ngoba imboni yethu incane kakhulu. Kodwa abantu bayohlale bekhuluma beqagela ukuthi kwenzakaleni. Njengamanje ngifuna ukugxila emsebenzini wami omusha. Kukhona uhlelo lwezingxoxo oluzodlala kuSABC 1 engizoludidiyela,” kusho uMsizi.",Ukhozi FM lunqamule izinkontileka zababili
"KUSOLWA ukuthi bebehlose ukuqotha imbokodo nesisekelo abalisa abebezenza amaphoyisa, abangqongqise izimoto ezine emzini wakwaNene, eMid-Illovo, ngoMsombuluko ebusuku.Aselala obenyoni amalungu alo mndeni njengoba ekholelwa ekutheni kukhona abafuna ukuwabhuqa kulesi sigodi akhe kuso saKwaDwengu.Bekungekhona okokuqala lo mndeni usinda emizameni yokuwasoconga njengoba asinda ezigamekweni ezimbili ezehlukene, kwesinye okwatholakala kuso amagobolondo ezinhlamvu angu-20 kanti kwesinye kwatholakala angu-13.Echaza ngesigameko sangoMsombuluko ebusuku, amalungu alo mndeni, angathandanga ukudalulwa, athi kwatheleka amadoda amane ayedlubhe umfaniswano wamaphoyisa ngaphambi kancane kokuthi kube yiphakathi kwamabili, abe eseqala ukuthungela izimoto ngomlilo.“Ngicabanga ukuthi inhloso bekuwukuthi bathungele umuzi wonke ngomlilo bese bebulala wonke umuntu okhona,” kusho ilungu lomndeni elicele ukuba igama lalo lingadalulwa ngenxa yezizathu zokuphepha.“Kusize khona ukuthi sisheshe sivuke. Ngoba-ke nathi sinazo izibhamu ezisemthethweni sabe sesiphindisela, base bebaleka.”Kulesi sigameko kushe amaveni amabili nemoto eyodwa encane kwaba wumlotha kwathi enye encane yasha kancane.Ngesikhathi Isolezwe lifika kulo muzi, amalungu omndeni abesababaza lesi sigameko, esho nokuthi aphunyule ngembobo yenaliti.Abebonakala ukuthi athukile kanti futhi abemehlo mane, njengoba ebeqalaza yonke into eyenzeka eduze kwawo.Leli lungu lomndeni lithe bazizwa bengaphephile  njengoba lithe bayasongelwa.“Umuntu akasahleli kahle. Silokhu sisongelwa, kuthiwa kufanele sitholakale. Sizizwa singaphephile ngempela. Mina ngike ngasinda ngidutshulwa ngoMeyi, le moto (ekhomba enye yezimoto ezishile) inezimbobo zenhlamvu ezingu-13. Lapho ngangidutshulwa ngesibhamu, i-9 mm, nange-AK 47.“Ngike ngadutshulwa futhi ngihamba nomzala wami. Lapho kwatholakala amagobolondo ezinhlamvu angu-20 ezibhamu i-R4 ne-R5.”Okhulumela amaphoyisa KwaZulu-Natal, uColonel Thembeka Mbhele, ukuqinisekisile ukuthi amaphoyisa aphenya icala lokucekelwa phansi kwempahla.La malungu omndeni awufunanga ukuqagula ngembangela yokuhlaselwa kwawo.Kunemibiko yokuthi kunamalungu omphakathi aselala emahlathini kule ndawo ngenxa yempi eqhubekayo, okungacaci ukuthi isukaphi njengoba amalungu omphakathi ethi ayesaba ukukhuluma ngayo.",Sebelala obenyoni abasinde “amaphoyisa” engqongqisa izimoto
"BASHAQEKILE abafundi baseZiphathele Secondary, eClermont emuva kokutholwa kwesidumbu somfundi walesi sikole esikhotheni esibuqamamana nesikole.Isidumbu salo mfundi (17) obefunda u-grade 12, sitholwe ngamalungu omphakathi kanti kuthiwa besisele ngephenti kwesingezansi.Ngesikhathi ithimba leSolezwe lifika eZiphathele ngabo-12 emini, abafundi bese bededeliwe ukuthi bagoduke njengoba abaningi bebekhala ngokuthi bathukile.UMnuz Sfundo Ndlovu ofundisa abafundi baseZiphathele i-maths utshele Isolezwe ukuthi ubizwe ngabanye abafundi ngabo-5.30 ntambama ngoMsombuluko bemtshela ukuthi kunesidumbu somfundi esikhotheni.“Ngithe uma ngifika ngabona umfundi ngase ngimboza ngesikhafu ngoba isingezansi besisele ngephenti obekubukeka sengathi belidatshulwa.“Kungiphethe kabi ngoba nasemathangeni ubeseluhlaza, ngisola ukuthi udlwenguliwe ngaphambi kokuthi abulawe,” kusho uNdlovu.Uthe bafonele amaphoyisa aKwaDabeka, athatha ihora nohhafu ukuthi afike ukuzolanda isidumbu ngenxa yokuthi amaveni abengekho.“Umfundi ubenza i-maths ne-physical science ezimisele ngokufunda okwenzeka emkhathini ngoba ubethanda izinto eziphathelene nezinkanyezi,” kusho uNdlovu.UBuyanda Gama okhulumela iCongress of South African Students (Cosas) KwaZulu-Natal uthe baphatheke kabi ngokubulawa kwabafundi nokudlanga kodlame olubhekiswe ezinganeni nakwabesifazane.“Sicela uNgqongqoshe wezokuThutha nokuPhepha koMphakathi KwaZulu-Natal andise isibalo samaphoyisa asebenza emalokishini ngoba bandile ubugebengu.“Siphatheke kabi ngoba umfundi oshonile ubengunobhala weCosas lapha eZiphathele.“Siyacela amaphoyisa aphenye kabanzi ngoba kusolakala ukuthi wagcina ukubonakala ekhaya ngoMgqibelo eya ephathini akazange abuye njengoba etholwe eseshonile,” kusho uGama.Uthe uma ungqongqoshe engasandisi isibalo samaphoyisa bazomasha noma benze ezinye izindlela zokuthi andiswe ngoba kuyacaca ukuthi abantu abaphephile.Imizamo yokuthola abazali bomfundi oshonile ayiphumelelanga njengoba ucingo lukanina belukhala lungabanjwa kanti olukaninalume belungena kwi-voicemail.UColonel Thembeka Mbhele wamaphoyyisa KwaZulu-Natal, ukuqinisekisile ukuthi ngoMsombuluko kutholwe isidumbu sowesifazane esikhotheni esikuKings Road, eClermont.Uthe isidumbu besinezibazi esiswini nasemathangeni kanti okwamanje ayaziwa imbangela yokubulawa kwakhe njengoba kusahlolwa isidumbu namaphoyisa eqhubeka nophenyo.UMnuz Kwazi Mthethwa woMnyango wzeMfundo KwaZulu-Natal uzwelane nomndeni womfundi oshonile wathi akazi kungani izigameko ezimbi zehlela izingane eziyikusasa lezwe.Ugqugquzele amaphoyisa ukuthi aphenye ngalesi sigameko ukuze kujeziswe izigilamkhuba.",Kutholwe umfundi ebulewe eClermont
"IMEYA kaMasipala uBuhlebezwe, uMnuz Zamo Nxumalo, ithi ukunyundelwa nokungcoliswa kwegama layo okwenziwa ngamanye amaqabane kuhambisana nombango wesikhundla semeya yesifunda iHarry Gwala.UNxumalo, igama lakhe liyavela njengomunye wabantu abangase bavale isikhala esivuleke ngemuva kokuthi obeyimeya yaseHarry Gwala, uMnuz Mluleki Ndobe, enyukelwe izimendlela waqokwa njengePhini likaSomlomo esiShayamthetho saKwaZulu-Natal.Engxoxweni neSolezwe izolo ngemuva kwezikhalo ngaye ngenkohlakalo nokuqasha izinhlobo zakhe, uNxumalo uthe iyamxaka indaba yalezi zinsolo ngoba nango-2011, zavela kuthiwa ukhohlakele ngoba engusomabhizinisi.“Okokuqala anginayo mina ingane esebenza kulo Masipala engiwuholayo waseBuhlebezwe. Akukho ngisho umuntu wakwaNxumalo osebenza lapha oyisihlobo sami noma okufana izibongo. Izingane zami zintathu futhi zisesesikoleni enye iseNyuvesi bese kuthi ezimbili zibe seHigh School. Ngesikhathi ngingena ihlandla lokuqala ngo-2011 ngakhulunywa kabi, kodwa sengithole imibiko encomekayo kaMcwaningi-Mabhuku iminyaka emine ilandelana,” kuchaza uNxumalo.Uthe usola ukuthi uhlaselwa ngoba kukhona abacabanga ukuthi kungenzeka aqokelwe ukuba yimeya yaseHarry Gwala. Uqhube wathi nalokho akazi ukuthi kungenzeka kanjani ngoba yisiFundazwe esinamandla okuqoka umuntu futhi le ndaba ayikakhulunywa.Kuze kube yimanje iHarry Gwala ayinayo imeya selokhu kuhambe uNdobe.Umthombo ocele ukungadalulwa, uveze ukuthi uNxumalo usejikele amakhansela amaningi uyawahlukumeza.“Okokuqala ugaqele ukuthatha izintambo zokuba yimeya kamasipala wesiFunda iHarry Gwala kodwa manje usevele washintsha, asiqondi ukuthi lokhu ukwenzelani. Yingakho sekuhlelwe ukhukhulela ngoqo womhlangano ukuze akhishwe esikhundleni.“Kuningi esikhala ngakho njengoba sifuna nokuba kuphenywe ngokuqashwa kwezingane zakhe ezimbili lapha kumasipala. Sifuna ukuthola ukuthi ngabe ilandelwe yonke yini imigudu efanele,” kusho umthombo.",Imeya ikhala ngombango wesishiywe nguNdobe
"ZIFUNDA kanzima izingane zesikole samabanga aphansi iSunshine Primary, KwaMhlabuyalingana ezifundela emakilasini ayimijondolo.Lesi sikole siqale ukusebenza njengenkulisa kodwa ngokuhamba kwesikhathi senziwa isikole samabanga aphansi. Izingane ziqala enkulisa bese zingena kuGrade 1 ziphume seziphase uGrade 6.Imithombo ekhulume naleli phephandaba, okukhona kuyo abasebenzi basesikoleni nabazali necele ukuthi kugodlwe amagama ayo, iveze ukuthi isikole sithwele kanzima ngenxa yokudembesela koMnyango wezeMfundo.OMUNYE wemijondolo esetshenziswa njengamakilasi asesikoleni samabanga aphansi iSunshine Primary KwaMhlabuyalinganaIsikole esinabafundi abalinganiselwa kwabangu-465 sinamakilasi amane ayimijondolo yepulangwe neyokhethe nelingumahamba nendlwana elanikelelwa isikole.Inkinga ngamagumbi abo wukuthi kungena imvula uma lina kungene namakhaza ngenxa yokuguga kwemijondolo.Ngokusho komunye wemithombo ngonyaka odlule isikole sicele usizo lwamakilasi eMnyangweni wezeMfundo esifundazweni.“Ngonyaka odlule sicele ukuthi uMnyango wezeMfundo usisize ngamakilasi angomahamba nendlwana ngoba sicabangela izingane ngenxa yendlela ayiwona amakilasi. Sithenjiswe ukuthi kuzolethwa amakilasi angomahamba nendlwana kodwa kuze kube yimanje awafikile. Asisathembi nokuthi aseza,” kusho umthombo.AMANYE amagumbi esikole samabanga aphansi iSunshine Primary KwaMhlabuyalingana izingane zakhona ezifundela emakilasini ayimijondolo nangena amanzi uma linaLokhu kuqinisekiswe ngelinye ilungu lesigungu esilawula isikole nalo elicele ukuthi lingavezwa igama.Lithe bebezimisele ngokwandisa amabanga ngokuthi baqale ikilasi likaGrade 7 ngonyaka ozayo kodwa manje njengoba kungabonakali noma basazolethelwa yini amakilasi angomahambanendlwana abazi noma basazokwenza yini lokhu.“Kunzima ngempela ngoba besingenawo ngisho amadeski kwamanye amakilasi saze sacela kwesinye sezikole esakhelene nazo basinika. Izingane zethu bezihlala phansi okuyinto ebuhlungu ukuyibuka yenzeka ezinganeni,” kusho ilungu leSGB.Lithe bafisa sengathi kungaphuthunyiswa uhlelo lokulethwa kwamakilasi angomahambanendlwana.Okhulumela uMnyango wezeMfundo KwaZulu-Natal, uMnuz Muzi Mahlambi, uthe uMnyango wezeMfundo wesifunda uyazi ngesimo sesikole futhi sebayidlulisela ekomkhulu lomnyango.Uthe udaba lwesikole lunakiwe futhi sesifakwe ohlwini lwezikole ezidinga ukubhekelwa ngokushesha.",Bafundela emakilasini ayimijondolo
"SITHOLWE sigqitshwe emgodini ngaphansi kombhede kamfowabo isidumbu sowesifazane obethungathwa ngemuva kokunyamalala eKraaifontein, eCape Town.Kubikwa ukuthi uNksz Patricia Masengo-Kock ugwazwe wabulawa wabe esegqitshwa emkhukhwini okule ndawo ngoMsombuluko odlule.Umfowabo useboshiwe, kanti amaphoyisa asondelene nalolu daba aveze ukuthi, uthe waphuza igazi lakhe ngemuva kokumbulala.Umndeni wabika ngokulahleka kukaPatricia ngoLwesithathu olwedlule kulandela ukungafiki kwakhe emsebenzini. Abomphakathi eBloekombos baqala bamthungatha ngokubambisana kodwa kuze kwashaya iSonto engatholwa.NgoMsombuluko amaphoyisa ezwa iphunga eliqandula ikhanda livela emkhukhwini wamfowabo kaPatricia, ongemuva komuzi kaPatricia emgwaqeni uMkhumbisi. Aphenya kulo mkhukhu, azithela phezu kwesidumbu sikaPatricia sigqitshwe ngaphansi kombhede womfowabo.Ilungu lomndeni elikhulume nephephandaba eliwuzakwabo weSolezwe, iDaily Voice, uthe lo wesilisa usanda kuzalwa kabusha (ngokwenkolelo yamaKrestu), futhi ubelekelela kuthungathwa udadewabo.UNksz Patricia Masengo-Kock, 29, ogwazwe wabulawa. Isithombe: SITHUNYELWE“Ubhema insangu, abhale umculo we-rap, kodwa uwumuntu onomoya ophansi kanti kamuva nje usanda kubhabhadiswa. Manje igama lakhe langempela uMnuz Sathane. Ngesikhathi sithungatha uPatricia ngesonto eledlule wayematasa elekelela amaphoyisa nabomphakathi,”  kusho ilungu lomndeni elithe liyahluleka ukwamukela ukubulawa kukaPatricia.Liqhube lathi: “Ubewumuntu onomoya omuhle, esebenza ngokuzikhandla, futhi ezazi ufunani empilweni. Asikholwa ukuthi umsolwa engabulala udadewabo, asikholwa ukuthi usehambile ngempela. Asikho isikhala somuntu onje (umsolwa) emphakathini wethu. Asimufuni la.” kusho leli lungu lo mndeni.Okhulumela amaphoyisa uSergeant Noloyiso Rwexana, ukuqinisekisile ukuthi owesilisa uvulelwe icala lokubulala. Uthe uzovela enkantolo yeMantshi eBlue Downs kuleli sonto.Daily Voice",Kutholwe isidumbu sowesifazane ngaphansi kombhede womfawobo
"SEBETHEMBE ivoti labo ukuthi yilona elizoletha izimpendulo enkingeni yokungasebenzi, lisheshise ukuhlinzekwa kwabo ngentuthuko futhi libalwele ebugebengwini, abantu abebevota okhethweni lokuchibiyela eThekwini izolo.Bekunokhetho lokuchibiyela kuma-ward awu-12 komasipala abayisishiyagalolunye KwaZulu-Natal.EThekwini abavoti baku-ward 32, 36, 81 no-84 baqungele amakhaza nemvula bayovota.Wonke umvoti ubefika esikhungweni efake isifonyo afuthwe izandla ngesibulali magciwane, ahlolwe izinga lokushisa komzimba bese eyavunyelwa ukuba angene ngaphakathi avote.Amaphoyisa abenkanise ngaphandle kwezikhungo eqinise ezokuphepha.Amaqembu ezepolitiki i-ANC, IFP, EFF, African Independent Congress (AIC) abegxumeke amatende eceleni kwezikhungo zokuvota egaya ivoti okokugcina esiza nabavoti ngokubabhekela amagama abo ukuthi ayavela yini ohlwini lwabavoti.UMnuz Joel Mhlongo (68), ohlala kwa-AA eMlaza ku-ward 84 obevota, uthe izindlu zakhiwa zangaphela baningi abantu abangazitholile.Uthe uyathemba ukuthi ikhansela elisha lizoqedela ukwakha izindlu ezisele liphuthumise nezinye izinhlelo zentuthuko.UMnuz Thobani Mbokazi (25) ongumvoti waku-ward 84, uthe ukuvota kwakhe kuzoletha ushintsho emphakathini. Uthemba ukuthi intsha izohlomula ngamathuba emisebenzi kuthuthukiswe nengqalasizinda.Isikhala sekhansela kule ward sivuleke ngenkathi kudutshulwa uMnuz Bhekithemba Phungula kwakhe eNgonyameni ngoJuni.Bakhale ngobugebengu nokubanjwa inkunzi amaphara abavoti base-Albert Park enkabeni yedolobha eThekwini. Le ndawo ingaphansi kuka-ward 32 ohlanganisa ingxenye yedolobha, ihostela iDalton neClairwood.UNksz Thobeka Ndlela uthe njengomhlali wase-Albert Park ufuna ivoti lakhe limsheshisele ukulethwa kwentuthuko, kuqedwe ubugebengu ngoba babanjwa inkunzi emini baphucwe izikhwama namaselula nsuku zonke.UNgqongqoshe wezokuBusa ngokuBambisana neziNdaba zobuHoli boMdabu KwaZulu-Natal uMnuz Sipho Hlomuka, ufike esikhungweni sokuvota ku-ward 84 ezohlola ukuthi luqhutshwa ngendlela efanele yini uhlelo lokuvota.Ubekhathazekile ngesibalo esincane sabavoti wathi intuthuko ifika ngokuthiabantu basebenzise ilungelo lokuvota.Uthe umnyango wakhe uzolwa nokusocongwa kwamakhansela nabaholi bomphakathi njengoba kubhekwe okhethweni lomasipala ngo-2021.UMnuz Sihle Zikalala ongusihlalo we-ANC eThekwini uzifikele mathupha e-Albert Park ezoqinisa umkhankaso we-ANC, wathi amalungu obuholi obuphezulu bale nhlangano esifundazweni abetshalwe kuwo wonke ama-ward abenokhetho izolo.BAQUNGELE imvula namakhaza abantu baku-ward 84 eMlaza beyovota okhethweni lokuchibiyela obeluyizolo",Bathembe ukutakulwa yivoti ezinkingeni zabo
"UMPHAKATHI waseNigeria usuphumele obala wazwakalisa ukungahambisani nodlame olubhekiswe kwabokufika kuleli nezinselelo ababhekene nazo ngemuva kokuvakasha kwamengameli wakuleliyazwe uMnu Muhammadu Buhari. Ngenyanga edlule, abantu bokufika bahlaselwa ezindaweni ezahlukene zaseGoli nokwaholela ekucekelekeni phansi kwezitolo zabo nokushona kwabantu abangu-12. Obambe izintambo zikamengameli wenhlangano iNigerian Community Western Cape uMnuz Cosmos Echie uthe: ""Abantu abaningi baseNingizimu Afrika babambelele ezinkolelweni ezingezinhle ngabantu baseNigeria ezisuka kwimininingwane efafazwayo yokuthi abantu baseNigeria benza ubugebengu obufana nokuhweba ngezidakamizwa nokushushumbiswa kwabantu. Kepha, yidlanzana kuphela elenza lokhu kanti lomcabango kufanele ushintshe.""U-Echie uthe, inqwaba yabantu baNigeria abanamabhizinisi aqondile kanti abanye bangabammeli, othisha kanye nosolwazi. ""Kufanele sibheke futhi igalelo abalidlalayo eWestern Cape,"" kusho yena.NgoLwesine umengameli waseNigeria uMnuz Muhammadu Buhari uhlangane nomengameli wakuleli uMnuz Cyril Ramaphosa ukudingida izindlela zokuqinisa ubudlelwano kuvinjwe nezinkinga zokuhwebelana kwamazwe ase-Afrika.""Sikhathazekile ngokuthi izivumelwano zokuhwebelana ezikhona phakathi kwalawa mazwe womabili zenze okuncane ukuthuthukisa amabhizinisi asemancane noma ukunaka ukusebenza kwabantu baseNigeria abafundile. Kuvela ukuthi kuncane kakhulu okwenziwayo ukuthuthukisa ukubambisana kanti lolu dlame olusanda kuba khona lube nomthelela ongemuhle ebudlelwaneni obuphakathi kweNigeria neNingizimu Afrika,"" kusho yena.Isishoshuvu seNiger Delta uMfuneiwi Barry Wuganaale osehlale kuleli iminyaka engu-16 kuleli, uthe: ""Kulandela udlame, sibone ukubaluleka kokuxoxa ngezindaba zethu kakhulu. Sibone ukuthi uma sithula, yilapho abanye bethola amandla okusicindezela.""",'Asishushumbisi izidakamizwa sonke' - abaseNigeria
"MLUNGISI GUMEDEU MENGAMELI weCosatu uMnuz Sdumo Dlamini uthe ukulungele ukufa kunokuthi avumele umfelandawonye wezinyunyana udlale abathile abafuna ukufeza izinhloso zabo zezepolitiki.Ekhuluma embuthanweni obekukhunjulwa kuwo umholi weSACP osashona, uMnuz Smiso Nkwanyana, enkundleni yezemidlalo eFolweni, izolo, uDlamini obezwakala ngisho ekhuluma ukuthi akaneme uthe ngeke avumele ukuthengwa adayise ngomzabalazo.UDlamini uthe uyabona ukuthi kukhona abasebenzisa abathile kuCosatu ngenhloso yokulimaza i-ANC njengoba kuyiwa okhethweni ngonyaka ozayo.“Ngikhuluma nje kukhona abasikaza ukuphuma kwiCosatu, uma bephuma kumfelandawonye kuzosizakala umqashi ngoba phela bamele abasebenzi. Abaqashi bayazi ukuthi umgogodla we-ANC ngabasebenzi, yingakho sebethi abawunqamule lowo mgogodla ukuze bashaye i-ANC,” kusho uDlamini.Uphinde wathi akagaqele sikhundla ePhalamende ngokumisa uNobhala weCosatu uMnuz Zwelinzima Vavi.UDlamini uqhube wathi kabanazo izinhlelo njengeCosatu zokushiya i-ANC wengeza ngokuthi abakuphuphi lokho ngisho belele.“Kumanje kukhona abakhuluma ngokuthi kumele kube nengqungquthela ephuthumayo. UMengameli weCosatu akaphikisani nalokho kodwa asikhumbule ukuthi ukuba nayo akuthathi imali engaphansi kuka-R12 million. Ngisho umuntu angathi uzosinika imali yokuthi siyisingathe kodwa sizobheka ukuthi uyithathephi,” usho kanje.UDlamini uthe abantu kumele bakwamukele ukwakhiwa uma benze amaphutha.Unxuse i-ANC neSACP ukuba beseke iCosatu kulesi sikhathi esinzima ebhekene naso, wathi lesi simo kumele sibe yisifundo kumfelandawonye wabo.UNobhala-jikelele weSACP, uDkt Blade Nzimande, uhambe emazwini kaDlamini wathi abafuna ukuhamba kuCosatu abahambe.UNzimande uthe izinkinga zeCosatu zigqugquzelwa yinkohla-kalo yabathile abaphendula umfelandawonye umbuso wabo.Uphinde wachitha imibiko ethi iSACP iyona exova iCosatu.UMnuz Sihle Zikalala onguNobhala we-ANC esifundazweni uxwayise abasebenzi wathi abayeke ukulandela abantu abathile kumfelandawonye.Uthe kumele benze isiqiniseko sokuthi iCosatu ihlala ibumbene ngoba ukuhlukana kwayo kungalimaza ukusebenza komfelandawonye wabo.",Aqatha kukhunjulwa oweSACP
"Ingoma abengene ngayo ithi MakaBahle (Dali Wami). UMzukulu (28), waseQhibukhowe KwaCeza, uthe akawungenelanga lo mqhudelwano kodwa wafakwa abantu.“Mina ngabona ingoma yami isifakwe ohlwini lwezingoma ezibanga ukuhlukanisa unyaka. Yayikhethwe ngabantu. Ngimangalile sekuthiwa angilethe ubufakazi bokuthi ingoma yami ikhishwe nini. Ngayihambisa iCD yami (esihloko sithi Vukani Nonke) ebhalwe u2017. Ababange besangitshela lutho kodwa ngizwe sengaziswa abantu ukuthi sekunezinguquko kwiTop 10 yoKhozi, futhi ayisekho ingoma yami. Yafakelwani ingaqinisekisiwe?”Ecacisa uMzukulu uthe i-albhamu yakhe enale ngoma uyenze nyakenye kodwa wayikhipha kulo nyaka. “Yingakho le ngoma idume kulo nyaka, noKhozi luqale ukuyixhasa kulo nyaka. Ungabuza noma wubani le ngoma uqale ukuyizwa kulo nyaka.” Usole uKhozi ngokwenzelela ngoba bakhona abanye abaculi abangena ngezingoma ezindala.“Ingoma eyahlukanisa unyaka ngo-2005 yeMalaika ethi Destiny yayikhishwe ngo-2004. EyeDbn Nyts ethi Shumaya yakhishwa ngo-2013 kodwa yangena ohlwini lwezingoma zika-2014,” kukhala uMzukulu.Amabhinca athukuthele kakhulu ngoba athi abesevote kakhulu ngemali yawo.Athe uKhozi luwubukela phansi umaskandi njengoba lukhiphe ingoma kamaskandi kuphela.Uthe useyekela emabhinceni ngoba yiwo abefuna le ngoma ihlukanise unyaka ngo-2018. Uthe neyaBathandwa ethi Hhe Moya Wami ikwi-albhamu ethi Amagatsha ka-2017.Okhulumela iSABC, uNeo Momodu, uthe le ngoma bayikhishiswe ukuthi yakhishwa ngo-2017.“Ngokwemigomo yengoma yonyaka, ingoma kufanele ikhishwe ngonyaka waloyo mncintiswano.”Ephawula ngeyaBathandwa, uthe yaqala ukukhishwa ngo-2017 kodwa iqembu labuye layikhipha kabusha ngo-2018. Ingoma eyenziwe kabusha ivunyelwe ukungenela umncintiswano.Maqondana nomncintiswano ka-2005 uNeo uthe: “Kusemqoka ukuthi kwazeke ukuthi kuningi osekwenzekile, okubandakanywa nezinguquko ezintsha njengokuthi iyiphi ingoma echithwayo nokufanele ingene. Akukuhle ukuqhathanisa umncintiswano omdala nomusha.”",Ukhala ngoKhozi okhishwe kwiTop 10
"ISILOMO sikaDJ wakuleli sithi sifuna umculo waso kube yiwona ozozikhulumela kubantu,sona ngeke sichaze kakhulu njengoba sesishaya ngesigqi esisha emculweni. UBlack Coffee ngoLwesihlanu okhiphe i-albhamu entsha enezingoma eziwu-12 ethi Subconsciously, eshaya ngesigqi esihlukile abesevele efisa ukushaya ngaso. Lokhu uthe uyazi ukuthi kwenze abantu abaningi bazibuza baziphendula ukuthi ngabe kwenzekani ngomculo wakhe wakuleli kodwa ukhethe ukuthula angachazi izinto eziningi. Usho kanje ngesikhathi ekhuluma ohlelweni Isidlo Sasekuseni kuKhozi FM. ""Enye yezingoma ezibe nkulu yile engiyenze noDavid Guetta iDrive, yiyona eze nama-streams amaningi ngoba konke esikwenzile kusivunile. Ngisho nokusebenza naye engumuntu onabalandeli abaningi. Yize abantu bezohlala benemizwa ehlukene, bengazi ngenza i-deep house sebebona ngisebenza noDavid. Bekumele ngikhombise ubuholi, ngingalokhu ngichaza kakhulu ukuze abantu babone ukuthi kukhulu engikwenza ngomculo,""kusho uBlack Coffee.Eqhuba uthe iSubconsciouly  ufisa izikhulumele yona kubantu ngoba ufuna umculo wakhe usabalale kuwona wonke amazwe omhlaba, umuntu owulale ezweni lakhe angezwa sengathi wawenzelwe abantu abathile. Kodwa wonke amazwe ufuna ahlanganiswe yile albhamu, okwenze wasebenza nabantu abaningi futhi wazinikeza isikhathi esanele ngaphambi kokuthi ayidedele. Uveze ukuthi noma bezikhona izingqinamba zokusebenza ngendlela eyehlukile njengoba kuyisikhathi sikathaqa kodwa ukwazile ukusebenza nabanye abantu esebenzisa ezobuchwepheshe ukuhlanganisa le albhamu.""Nginethimba esisebenza kahle kakhulu nalo eNingizimu Afrika naphesheya kwezilwandle. Uma senza into siyayihlalela phansi siyihlele, sibheke ukuthi sifisa ukuzuzani. Le albhamu ngeyokuqala enginikeza leli thuba lokusebenza nabantu ngisho naphesheya kwezilwandle. Nokusebenza nabantu bakuleli baningi abaculayo, abadidiyelayo nabanekhono elimangalisayo,""kusho uBlack Coffee.Kule albhamu uBlack Coffee usebenze ngisho nesilomo somculi saphesheya, uPharrel Williams, noDiplo ungomunye wabantu asebenze nabo noSun-EL Musician. UBlack Coffee uveze nokuthi abanye babantu asebenzisane nabo kule albhamu akakaze abonane nabo ngamehlo enyama ngenxa yokusebenza ngaphansi kwemigomo kathaqa kodwa unethemba lokuthi lesi yisiqalo sobudlelwano obungapheli. Ezinye zezingoma ezikule albhamu seziqalile ukudlala emsakazweni eminingi emkhulu nabantu ezinkundleni zokuxhumana bayamukele ngesasasa.",Ushintshe isigqi somculo uBlack Coffee
"AMAPHUZU amathathu emdlalweni wanamuhla kwi-Women Africa Cup of Nations (AWCON) azokwenza iBanyana Banyana ikwazi ukulala ubuthongo ngaphambi komdlalo wokugcina wamaqoqo.Lokhu kushiwo umqeqeshi uDesiree Ellis ngaphambi kokubhekana ne-Equatorial Guinea ngo-8.30 ebusuku eCape Coast Stadium.IBanyana ihleli endaweni yesibili kuGroup B ngamaphuzu amathathu ngemuva kokwehlula iNigeria ngo 1-0 emdlalweni wokuvula. Iqoqo liholwa yiZambia ebhudluze i-Equatorial Guinea ngo 5-0. Amaqembu amabili azoqeda ephezulu eqoqweni azodlulela kweyandulela owamanqamu. Uma iBanyana idlula kuzosho ukusondela ephusheni lokuya okokuqala emlandweni kwiNdebe yoMhlaba eseFrance ngonyaka ozayo. Amazwe amathathu azoqeda phezulu yiwona azomela i-Afrika kulo mqhudelwano.“Sinephupho nenjongo. Injongo yethu wukuya kwiNdebe yoMhlaba. Kuhlezi kunzima ukubhekana neqembu elibuya endukwini ngoba lizoza kithina lilwa. Kodwa-ke eqenjini sinabadlali abanesipiliyoni futhi abaziyo ukuthi leli yithuba lokugcina (kubona) ukuya kweyoMhlaba. Kumele siwulungele umdlalo ngoba sizobe sidlala nabantu abayingozi. Kumele siqinisekise ukuthi siyawathola amaphuzu amathathu. Angifuni kufike umdlalo wokugcina simincile. Kusemqoka ukuthi konke sikubeke ezandleni zethu,” kusho * -Ellis.Emdlalweni wokugcina wamaqoqo iBanyana izotholana neZambia ngoMgqibelo. I-Equatorial Guinea yahlula elakuleli kabili emqhudelwaneni wango-2012, okuhlanganisa nomdlalo wamanqamu. Ingene ngemizuzu yokugcina kwi-AWCON yalo nyaka ithatha indawo yeKenya. Ibuyiselwe isigungu sokubuyekezwa kwezinqumo seCaf ngemuva kokuthi kade itholwe inecala lokudlalisa umdlali ongafanele * -Annette Jacky Messomo. Uma kwenzeka i-Equatorial Guinea igcina ibalwa emaqenjini amathathu okumele aye eFrance ngonyaka ozayo ngeke ikwazi njengoba inhlangano eyengamele ibhola emhlabeni iFifa, iyidingisile nyakenye ukudlala kweyoMhlaba ngenxa yokubophela abadlali okwatholakala ukuthi bakokotele ubuzwe ngesikhathi kuhlungelwa ama-Olympic ango-2016 eBrazil. Leli lizwe lidingisiwe nasekudlalweni kuma-Olympic ango-2020 eTokyo.",IBanyana nephupho leyoMhlaba
"BONISWA MOHALEUCWANINGO lwakamuva lwenhlangano esiza umphakathi i-Oxfam, luveza ukuthi selokhu kuqubuke iCovid-19, abampofu bahlupheka kakhulu kanti abacebile uyanda umcebo wabo.Lolu cwaningo olunesihloko esithi The Inequality Virus, lushicilelwe muva nje kanti luveza ukuthi kuthathe izinyanga eziyisishiyagalolunye ukuthi izicebi eziwu-1 000 emhlabeni jikelele, zibuyelwe wumcebo wazo ozilahlekele ngesikhathi kuqala iCovid-19.Abacwaningi be-Oxfam baveza ukuthi abampofu kuzobathatha iminyaka ewu-10 ukuthi babuyelwe yimali ebalahlekele ngesikhathi kuqala iCovid-19.Kubuye kwavela ukuthi ngesikhathi abampofu belahlekelwa wumsebenzi, bengazi ukuthi bazodlani, izicebi ziyazikhipha ziye kwamanye amazwe noma ziyoshaywa wumoya ezintabeni.Kuvela ukuthi iCovid-19 yandise isibalo sabampofu ngo-200 kuya ku-500 million ngonyaka odlule.Okunye okuvezwe yilolu cwaningo wukuthi abantu abaningi babukeka sengathi abahlupheki ngenxa yokuthi bayasebenza kodwa uma bedilizwa bayafana nabampofu ngoba abanayo imali abayibekile.Laba bantu bangabacwali bezinwele, abashayeli bamatekisi, abahwebi basemakethe, onogada, abahlanza amahhovisi, abasebenza emafenini kanjalo nabasebenza emapulazini.Kuvela ukuthi izicebi eziwu-2 000 emhlabeni jikelele zinomcebo omningi ngokudlulele.Umcebo wezigwili eziwu-10 emhlabeni jikelele ungasiza wonke umuntu ukuthi angabi mpofu uma kungathiwa uyacazwa.Selokhu kuqubuke iCovid-19, ucwaningo luveza ukuthi baningi abesifazane abadiliziwe uma kuqhathaniswa namadoda.U-87% wabantu akade beyingxenye yalolu cwaningo bakholwa wukuthi iCovid-19 izokwandisa ukungalingani ngokwamaholo.U-57% ukholwa wukuthi iCovid-19 izokwandisa ukungalingani ngokobulili.Abacwaningi bacele izicebi ukuthi zikhokhele imigomo yeCovid-19 ukuze kugonywe bonke abantu emhlabeni jikelele.",Igadle kwezwela  kwabampofu iCovid-19: Oxfam
"IYASHAYISANA imibono kubaholi abaphezulu be-ANC ngodaba lophenyo olubhekene noMvikeli woMphakathi u-Advocate Busisiwe Mkhwebane.Kubukeka kuzosiphuka izidindi uma isigungu esiphezulu sale nhlangano sesixoxa ukuthi kufanele amalungu avote kanjani uma iPhalamende selivotela isiphakamiso sokuthi u-Advocate Mkhwebane akhishwe esikhundleni.U-Advocate Mkhwebane ubhekene nophenyo lwePhalamende emuva kokuba ithimba ebelicubungula ukuziphatha kwakhe, liphakamise ukuthi aphenywe njengoba lithole ukuthi akaziphathanga ngendlela, futhi kube khona ukusebenza ngokungafanelekile ngasohlangothini lwakhe.Lolu phenyo lwalandela isikhalo seDA eyayithi ifuna u-Advocate Mkhwebane asuswe esikhundleni.Babodwa abashaya phansi ngonyawo abathi ngeke basivotele isiphakamiso seDA kanti abanye bathi kufanele ibhantshi ligcwale umoya ku-Advocate Mkhwebane.Phakathi kwalabo asebezwakalise ukusichitha isiphakamiso seDA kubalwa obeyimeya yaseThekwini uNkk Zandile Gumede, kanye nowayeyiPhini lemeya eMsunduzi uMnuz Mervyn Dirks.UNkk Gumede, oyilungu lesiShayamthetho saKwaZulu-Natal, uthe ukukhishwa kuka-Advocate Mkhwebane kungasho ukucindezelwa kwamalungelo abesifazane.UDirks oyilungu lePhalamende, uthe akufanele kube khona ilungu le-ANC elivotela isiphakamiso seDA, ayibize ngesitha.Omunye ohambe emazwini kaDirks, ilungu lesigungu esiphezulu kwi-ANC uMnuz Tony Yengeni.Isenzo salaba baholi sokweseka u-Advocate Mkhwebane, sekubaqhathe nozakwabo enhlanganweni.Ibibambene ngezihluthu kulabaholi ezinkundleni zokuxhumana njengoba amanye amalungu esigungu esiphezulu, okubalwa kuwo uNgqongqoshe wezokuThutha uMnuz Fikile Mbalula, noMnuz Derek Hanekom ekugxekile ukwesekwa kuka-Advocate Mkhwebane.UMbalula ulimise ngesihloko elokuthi u-Advocate Mkhwebane kufanele ahambe, wathi akasiyena uMvikeli woMphakathi kepha usebenzela abathize.Imizamo yokuthola ukuphawula kwe-ANC ayizange iphumelele.Okhulumela le nhlangano uMnuz Pule Mabe, ucele ukuthunyelelwa uhlu lwemibuzo kodwa kuze kwashaya isikhathi sokushicilela engakayiphenduli.",Kuhlukene imibono kwabe-ANC ngolukaMkhwebane
"ABAZALI bomsunguli wekhasi labesifazane elitholakala kuFacebook iLadies House bathi bacela ukukhulekiswa kusinde indodana yabo.USimthembile Chris Bhoni ongumsunguli weLadies House enabesifazane abawu 703k  besekuphele izinyanga kubuzwana ngokunyamalala kwakhe. UMnuz Mbongeni Bhoni waseLusikisiki onguyise kaChris uthe indodana yakhe iqale ikugula ngonyaka odlule kodwa bengazi ngoba ibiziqinisa.""Bekuwu Novemba sikhuluma naye ocingweni nonina, samuzwa ukuthi ukhulumisa komuntu ongaphilile. Sagibela saze sayofika eNtuzuma lapho ebehlala khona. Samfica ebambekile ekhala ngekhanda. Sigqigqe izibhedlela odokotela bathi imeningitis. Size samthatha sabuya naye, kuyimanje simehlisa simenyusa. Akakalulami ngoba umqondo uyadideka njalo, nezinyawo azivumi ahambe uvele abopheke,"" kusho uBhoni.Eqhuba uthe bezwa nangekhasi lakhe leLadies House bayacela nokuthi abantu babakhulekise asinde ngoba ubenezifiso eziningi asafisa ziphumelele. ""Sezwa nangabangani bakhe kodwa kwasho ukuthi asazi lutho ngoFacebook. Into engayicela ukuthi asazise uma enengane eThekwini singamthathi siyishiye ngemuva ingakwazi ekhaya. Kubuhlungu ukugulelwa ngalendlela ubungasebenzi njengathi.USimthembile uyena omdala ezinganeni zami eziyisithupha. Kunzima nokuhlala ubika usizi kubantu uma kumele siye esibhedlela. Kodwa ngoba siyamzala siyazama,"" kusho uBhoni. Ephetha uthe bona njengo mndeni bakhalela impilo yendodana yabo futhi banethemba lokuthi uNkulunkulu uzobazwela kulolu sizi ababhekene nalo. Kuvela lezi zindaba nje abesifazane baseLadies House bebesanda kushayelwa ihlombe ngokwakhela umndeni wakwaZuke eMlaza umuzi kanokusho. Lokhu kulandela khona ukuhlangana kuleli khasi likaChris. ",Umndeni ucela imikhuleko ngomsunguli weLadies House ogqigqa odokotela
"Umbuzo: Sineminyaka eyisithupha sishadile nomyeni wami. Selokhu ngambekezelela engathembekile isikhathi eside. Ngimbambe izikhathi eziningi oqotsheni elokhu ethembisa ukuwuyeka lo mkhuba. Ubudlelwano bethu bufana nobungekho ngenxa yalesi senzo sakhe. Ukumzwisa ubuhlungu ekade ngabhekana nabo, nami ngike ngazwana nomunye wesilisa futhi ngenza ukuthi angibambe ngamabomu. Manje sekume wonke umhlaba ngesenzo sami esisodwa vo. Kungani kunzima kangaka ukuxolela kumuntu wesilisa kodwa yena ngesikhathi engathembekile kimi wayelindele ukuthi ngimxolele nje kalula?Nokuthula, eThekwiniUkungathembeki ebudlelwaneni ikakhulukazi emshadweni kubuhlungu kakhulu. Ukuthi sesafunda kona nje ukuthi owesifazane kuphela ofanele ukubekezela ukungathembeki kowesilisa. Ayikho indlela owesilisa ahlukumezeka ngayo ehlukile kowesifazane mekukhona ukungathembeki ebudlelalweni benu. Ubuhlungu buyafana.Kulesi simo sakho, sicabanga ukuthi wonile ngokuphindisela okubi ngokubi, akwenziwa kanjalo. Empeleni uzehlise isimilo ngokuqoma ngoba uthi uzwisa omunye umuntu ubuhlungu.Siyazi ukuthi wenziwe ukucasuka nokufuna ukumuzwisa ubuhlungu njengoba usho. Kodwa isithunzi sakho sibaluleke kakhulu ukudlula ukuzwisa umuntu ubuhlungu. Ngeshwa ukuziphindiselela emshadweni akusebenzi. Uma kukhona la ningaboni ngaso linye, hlalani phansi nilungise. Makungalungi kungcono ushiye phansi kunokuthi uzehlise isithunzi.:Ngingowesilisa oneminyaka ewu-34, othandana nowesifazane oneminyaka ewu-29. Ezinyangeni ezintathu ezedlule ungihlanganise nomzala wakhe okokuqala. Manje inkinga engibhekene nayo ukuthi sekunenhlansi yothando phakathi kwami nomzala. Sobabili asazi singaphumela kanjani obala ngaphandle kokuthi kubekhona umsindo. Ngibona sengithanda umzala kakhulu ukudlula isithandwa sami.Kwenziwanjani mekunje?Igama ligodliwe:Uma ungasamthandi usisi kubalulekile ukuthi umazise ukuze nihlukane ngesizotha. Akukuhle ukuhlala nomuntu sewazi ukuthi inhliziyo yakho ikwenye indawo. Inobungozi obukhulu le nto oyenzayo futhi ingamubulala omunye umuntu uma ezitholele yena. Khumbula, usungena phakathi kwabantu bomndeni owodwa okungadala uqhekeko olukhulu phakathi kwabo. Ngeke sikukhohlise kuzoba nzima kakhulu esithandweni sakho ukuzwa lezi zindaba kodwa kungcono kunokuthi ulokhu udlala ngaye. Kusengenzeka ukuthi yinto edlulayo. Iyenzeka into enjalo. Icabangisise kahle lento ngaphambi kokuthi uthathe isinqumo.:Ngingowesifazane osemncane osethandane nowesilisa iminyaka eyisithupha. Noma umndeni wami ungakuthandi lokhu kodwa sihlala ndawonye nengane yethu kusukela eminyakeni emithathu edlule. Ngavuma ukuhlala naye ngoba wayengithembise umshado kodwa kuze kube manje akakaze avele ekhaya. Uma ngimbuza ngomshado uthi kusenezinto asafuna ukuzilungisa kuqala kubo kodwa akaphumeli obala ukuthi yini ngempela le aphezu kwayo kubo. Ngibona sengathi usehudula izinyawo manje. Ngikhathele ukuhlala nendoda engacacisi ukuthi ifunani empilweni.Igama ligodliwe:Kubukeka sengathi isoka lakho alikakakulungeli ukushada. Kumele aphumele obala ngokuthi yini ngempela le ayenza ekhaya ukuze nawe umuseke ezintweni azenzayo.Kodwa futhi kusengenzeka ukuthi kukhona ngempela asafuna ukukwenza kubo, uma kunjalo kubalulekile ukuthi umeseke ungalwi nalokho. Okubalulekile ukuthi nivumelane ngokuthi le nto ayenza ekhaya izomuthatha isikhathi esingakanani ukuze wazi ukuthi uzolinda isikhathi esingakanani nawe.:Sihlezi sixabana nonkosikazi wami maqondana nokusonta. Mina angisonti kanti yena ungumuntu othanda isonto kakhulu. Anginankinga nencane bengimthandela kona lokho. Bengimkhuthaza ngisho ukuya esontweni. Okungixakayo manje ukuthi akasenawo umdlandla wokuya esontweni futhi angazi yinto evelaphi le. Mangimbuza uthi usekhulile manje, akaseyena lowa muntu engamthola ewuye othanda isonto. Useqale nokuba nabangani engingabezwa kahle nokungathi abaziphethe kahle. Ngabe kwenzekeni ngempela, uphi unkosikazi wami engimaziyo?Igama ligodliwe:Wonke umuntu kuhamba kuhambe ashintshe empilweni, ukukhula loko. Kuyinto enokwenzeka kubantu abakhule behamba isonto kakhulu bengayazi enye impilo. Kubuye kudlule kodwa. Zama ukuthola ngempela ukuthi yini le emukhiphe esontweni futhi uzame ngisho ukuhamba naye kwamanye amasonto ukuze umkhuthaze.",[Ezothando] Sengithanda umzala wesinqandamathe sami
". Ngo-2020 kuzogujwa iminyaka engu-60, leli qembu laba khona.Lokhu kuvezwe okhulumela iMambazo, uXolani Majozi njengoba sekuvele izindaba ezithi umqondisi wamafilimi nama-video ezingoma ozinze eGoli, uMpumi Mbele, umatasa neqophamlando likaShabalala elizokwaziwa nge-Untold - A Documentary About Joseph Shabalala and Ladysmith Black Mambazo.Leli qophamlando lizoqoshwa KwaZulu-Natal futhi lixhaswe ngemali yikhomishini yamafilimu yaseKZN.“NgoLwesine (kusasa) besizohlangana nomndeni ukuze usibeke esithombeni ngalolu daba. Lona siyalwazi njengoba sesike sezwa ngalo futhi umndeni ujabule.“Lokhu okuvela manje akukhona kuphela okuzohlonishwa ngakho leli qhawe kodwa kuningi njengoba ubaba uShabalala kungekho ongawazi umsebenzi wakhe kuleli,” kusho uXolani.Uthe iphephabhuku nefilimu kuzobe kukhuluma ngokukhula kwakhe, kuze kube usungula iMambazo.“Lona umlando ongeke ulibaleke kalula njengoba uzofundwa, ubukwe izizukulwane. Ifilimu nayo izogxila ekukhuleni kwakhe kuze kube uqala iqembu,” kuchaza uXolani.Ephawula ngokwenza iqophamlando uMpumi uthe ugqugquzelwe ukubuka iMambazo nokuhlangana izikhawu eziningi noShabalala.“UHugh Masekela nguyena engaqale ngamcela ukwenza lolu hlobo lweqophamlando kodwa wangitshela ukuthi umuntu okumele ahlonishwe kakhulu kuleli nguJoseph Shabalala.“Sesiqalile ukusebenza ngaleli qophamlando futhi kukhona esesikuqophile sakukhombisa umndeni, wajabula kakhulu,” kuchaza uXolani.Uthe iqophamlando lizoqala ukubonakala eCinema ekupheleni konyaka ozayo noma ekuqaleni kuka-2020.“Sizoyiqopha KwaZulu-Natal ikakhulukazi eMnambithi, eBergville, eThekwini okuyizindawo akade egxile kakhulu kuzona. Ngeke silishiye ngaphandle iGoli nezinye izindawo zaphesheya azihambelile,” kuchaza uMpumi.",Ifilimu ngomsunguli weBlack Mambazo
"IMENENJAkaBabes Wodumo, uSanele Dlokolo, ithi iWest Inc. iyasihlonipha isinqumo esithathwe Ukhozi FM sokungalifaki iculo lakhe i
Mercedes emoyeni.Leli culo likaBabes alizwakali emoyeni kanti lokhu kulandela isinqumo sabaphathi boKhozi FM sokuthi bangalifaki ohlwini lwezingoma ezizwakala kulo msakazo ngezinsolo zokuthi likhuthaza isidakamizwa esibizwa ngeMercedes. Kuzokhumbuleka ukuthi nonyaka ngo-Ephreli kwasolwa isidakamizwa esibizwa ngeMercedes ngokufa kwabafundi abane baseThekwini. Ekhuluma ne
Solezwe ngesinqumo soKhozi FM sokuvala leli culo, uSanele uthe: “Sathola i-email isazisa ukuthi ngeke balidlale leli culo emsakazweni ngezizathu zokuthi likhuthaza umyalezo omubi wokudliwa kwesidakamizwa esabulala intsha eThekwini. UBabes usuke ekhuluma ngemoto kuleli culo futhi nasesithombeni esihambisana nalo kufakwe yona njengendlela yokuqhakambisa imoto eyiphupho lakhe.” kusho uSanele.“Noma kungekho ndawo lapho leli culo likhuthaza khona ukudliwa kwesidakamizwa, siyasihlonipha isinqumo sabo futhi asikaze sizame ukuqophisana nabo ngoba yibona abazi okufunwa abalaleli babo,” kuqhuba yena. Kuleli culo uBabes apike kulo uMampintsha noMadonone bazwakala bethi, ‘ngibambe mercedes, ngibambe nto yami, ngibambe music, ngibambe nto yami.’USanele uphinde waveza ukuthi abafuni ukugxila ezindabeni ezingekho zinhle kunalokho bafuna ukuqhubeka balungiselele isikhathi samaholidi esizobamatasa kakhulu.Ube esedalula nokuthi baba nezinkinga ngaphambilini oKhozini bezama ukufaka iculo uBabes azakhele udumo ngalo, i
Wololo.“Kuze kwaba le ngoma yobumnandi izwakala kuMetro FM, YFM nakwezinye iziteshi kwase kwayima beyifaka nabo,” kuchaza yena.Kuthintwa okhulumela iziteshi zakwaSABC, uKaizer Kganyango ucingo lwakhe belukhala engalubambi. UZandile Tembe oyimenenja yezinhlelo kuKhozi ucele ukuthunyelelwa i-email ngalolu daba kodwa wangaphendula.",Ntswi iMercedes kaBabes kuKhozi FM
"UBHUQUZA ekhaya umfundi wesikole samabanga aphezulu iM.L Sultan Secondary, KwaDukuza emuva kokuthi ecebe omunye wothisha okuthiwa ubemumisa kabi, emeshela usuku nosuku esikoleni.Umfundi oneminyaka engu-17 esingeke simdalule ukuvikela isithunzi sakhe, kuthiwa akasalubhadi esikoleni ngoba kunothisha nabafundi abambuka kabi.Uyise womfundi esingeke simdalule naye ngakho ukuvikela isithunzi sendodakazi yakhe, uthi sekumphatha kabi ukuthi indodakazi yakhe isihleli ekhaya.“Akasayi esikoleni ngoba akasakwazi ukufunda akhululeke uyagxekwa, kuthiwa uzoqedela uthisha umsebenzi. Ngifisa athole esinye isikole esingeke sibize kakhulu lapho azoqhubeka afunde khona,’’ kusho uyise.Imithombo engaphakathi esikoleni ithi uthisha obhekene necala lokuxina kabi umfundi ngokumeshela, wesule isigubhukane washaya wachitha, akaziwa ukuthi ukuphi.Kuthiwa umfundi ubesekhathele ukweshelwa yilo thisha. Umfundi waze wenza iqhinga lokuthi aqophe ngeselula ingxoxo yabo nothisha ukuze abe nobufakazi.Lo mthombo ozazi zonke izindaba uthi uthisha wacela umfundi ukuba bathi ukuphuma esikoleni kanti ufuna ukumyisa endlini yakhe ayomncenga kahle ukuba amqome.Kuvela nokuthi waze wacela uzakwabo onguthisha onemoto owabahambisa wabashiya enxanxatheleni yezitolo nokuyilapho umfundi afika anqaba khona ukuhamba. Kuthiwa wayehamba emqopha yonke indlela.“Uyezwakala uthisha ethi kumfundi abahambe bayojika endlini bayokwenza ishandisi futhi kuzoba mnandi. Umfundi uzwakala ekhuza ebabaza ethi akayi lapho uyajika yena,’’ kulanda umthomboOkhulumela uMnyango wezeMfundo KwaZulu-Natal, uMnuz Kwazi Mthethwa, uthe ucela umndeni womfundi ubambisane nabo emizamweni yokutholela umfundi esinye isikole.",Uthisha ecaleni lokucela isinene somfundi
"MLUNGISI GUMEDEUMENGAMELI Jacob Zuma usegunyaze uphiko oluphenya amacala enkohlakalo akhethekile iSpecial Investigative Unit (SIU) ukuba luphenye mayelana nezinsolo zenkohlakalo okuthiwa ziqhubeka kuMasipala waseMsunduzi.Lezi zindaba zivezwe nguMnuz Bongani Majola, okhulumela ihhovisi likaZuma.UMajola uthe uZuma ujube iSIU ngaphansi kwesigaba somthetho 2(1) weSpecial Investigating Unit and Special Tribunals Act owasayinwa ngo-1996.Uthe phakathi kwezinto iSIU ezophenya ngazo yizinsolo zokungaphathi ngendlela izindaba zikamasipala, ukungaziphathi kahle kwamakhansela, izikhulu nabasebenzi bamasipala, ukungasetshenziswa ngendlela kwemali yabakhokhi bentela nokunyamalala kwemali yabakhokhi bentela.UMasipala waseMsunduzi usanda kuba sematheni ngemuva kokumiswa kwemenenja yomkhandlu, uMnuz Mxolisi Nkosi, esolwa ngokungaphathi ngendlela.Ukumiswa kukaNkosi kwathusa abaningi njengoba watuswa kakhulu ngokusiza umkhandlu ukuba uthole umbiko ongenagcobho ngemuva kweminyaka kade udonsa kanzima.Amakhansela amaqembu aphikisayo kulo mkhandlu aveza ukuthi ukumiswa kukaNkosi kugqugquzelwa wumbango wangaphakathi ku-ANC.IMeya yomkhandlu, uMnuz Chris Ndlela, yancoma uNkosi yathi bathole umbiko ohlanzekile ngenxa yokusebenza kanzima kwakhe.UNkosi kumanje umisiwe emsebenzini njengoba kusaqhubeka uphenyo ngaye.Ngaphambi kokuthi amiswe , kuvele ukuthi kunohlu lwamagama amakhansela nezikhulu zomkhandlu ezizobulawa kulo masipala.Kunemibiko ethi sikhona isikhulu esesibulewe igama laso ebelikhona emagameni alabo abazobulawa.Okhulumela uMnyango wezokuBusa ngokuBambisana neziNdaba zoMdabu KwaZulu-Natal, uMnuz Lennox Mabaso, phambilini wathumela isitatimende lapho athi uNkosi umiswe emsebenzini ngoba kunezinsolo zenkohlakalo ezimthintayo.UMabaso wathi bathatha isinqumo sokuthi bammise ngoba befuna ukuthi uphenyo ngaye luqhubeke kahle, ngaphandle kokuphazamiseka.",Uzophenywa wuphiko olukhethekile owaseMsunduzi
"UZOQHUBEKA nezifundo zomculo uDJ ophumelele umatric, uSakhiwe “DJ Eskay” Khuzwayo (19), obefunda eRoseway Waldorf, eHillcrest. Lo DJ uthi akakakholwa ukuthi uphumelele ngoba ubefunda kodwa exinwe nawumsebenzi wakhe enandisa emicimbini emikhulu phakathi nonyaka.U-DJ Eskay, uthi ubekulwela kakhulu ukuthi aqinise ezifundweni zakhe ngoba yizona ebezihamba phambili yikho ephumelele.Phakathi nonyaka uDJ Eskay uke wanandisa etendeni likaDJ Bongz emcimbini weDurban July okwakukhona kulo ngisho umculi waphesheya uChris Brown.Uthi phakathi nonyaka izifundo zakhe bezihamba phambili njengoba nabazali bakhe bamtshela ukuthi akame kancane emculweni.Engxoxweni abe nayo neSolezwe uthe kufezeke iphupho lakhe njengoba ngisho isikole esifundisa umculo eCorpa esise-Windermere, eThekwini simthathile ukuthi aqhube kuso izifundo zakhe zomculo.“Ikusasa lami endimeni yomculo liqhakazile, manje ngiyaqhubeka nomculo ngifuna ukufunda ngigogode kuwo. Ngibe nenhlanhla kakhulu njengoba ngesikhathi ngiqala ukuba nguDJ abantu bayithanda kakhulu indlela engiwuxuba ngayo uma nginandisa ngase ngibizwa ezindaweni eziningi,” kusho uDJ Eskay.Uthe useke wabizwa emcimbini kaDJ Tira wokuhlukanisa unyaka iFact Durban Rocks.Kulo mcimbi uthi wadlala ngaphambi kokuthi kungene uDJ osezakhele udumo, uBlack Coffee owamkhuthaza ukuthi aqhubeke nomculo njengoba enalo ithalente. “Ngike ngabizwa naseDrakensburg la bekunomcimbi wabantu abamhlophe obizwa ngeSmoking Dragon okuwumcimbi omkhulu nakhona, ngabona ukuthi umsebenzi wami uyathandwa ngabantu.”Unina kaDJ Eskay uNkk Lindiwe Khuzwayo uthe bajabule kakhulu ngokuphumelela kwendodana yabo ayidonsa ngendlebe ngenkathi iphasele  umatric ukuthi kumele ikhohlwe wumculo. Uthe babengayizwa indaba yokuthi uzoba nguDJ kodwa ngokuhamba kwesikhathi eseqashwa emicimbini emikhulu babona ukuthi kuyamsebenzela. Ukugcizelele ukuthi indodana yakhe bazoyivumela ihambe iyoqhubeka nezifundo zayo zomculo.",U-DJ ophase umatric usazofunda
"BAZOGCINWA ezitokisini kuze kube nguLwesihlanu abasebenzi abasolwa ngokuchitha indle emahhovisi kaMasipala weTheku ngesikhathi bebhikisha.NgoLwesihlanu olwedlule, iMantshi uVanitha Armu ithe abasolwa bazogcinwa esitokisini kube kuqhutshekwa nophenyo. Abasolwa babhekene necala lokususa udlame emphakathini.Enkantolo kuvele nokuthi senzekile isigameko esifuze lesi kulawa mahhovisi ngenyanga edlule. Njengamanje amaphoyisa kuthiwa acubungula ama-video awaqopha kunemibhikisho.Lokhu akwenza ngenhloso yokuthola ukuthi abasolwa abayisikhombisa ababoshiwe abamataniswa yini nesigameko sangenyanga eyedlule.Umbuso uveze zisuka ukuthi uzosiphikisa isicelo sebheyili, wathi leli icala libucayi futhi kungenzeka engezwe amacala athweswe abasolwa uma sebezofaka isicelo sebheyili ngo-Okthoba 25.Abasebenzi bezinkampani ezizimele kuma-ward ehlukene eThekwini bagasela emahhovisi ophiko lwezaManzi nokuThuthwa kweNdle banaphaza indle.Babenengwa ukuthi sekuphele izinyanga eziyisithupha bempompa amathoyilethi omgodi ngale kweholo.Kwaba mapeketwana ngemizuzwana kugasele laba babhikishi kulawa mahhovisi kuvimbanise indle eyayinaphazwe phansi nasezindongeni..Amaphoyisa kamasipala naweSAPS afika abopha abasolwa ngokushesha.Umkhandlu, ngomlomo womkhulumeli wawo uMnuz Msawakhe Mayisela, uyihlabe wayihlikiza indlela enodlame ekhonjiswe yilaba basebenzi.Wanxusa izinhlaka zomthetho ukuba zenze isibonelo ngababoshiwe.UMayisela udalule nokuthi umasipala uzosungula uphenyo ngezikhalo zosonkontileka.",Bazohlala isonto esitokisini abachitha indle
"SABELO NSELEUZOVELA phambi kwekomiti elibhekele ukuziphatha kwamalungu e-ANC, uMnuz Ace Magashule, ongunobhala jikelele wale nhlangano.Isimemezelo senziwe nguMengameli Cyril Ramaphosa, ngesikhathi ethula inkulumo yokuvala umhlangano wesigungu esiphezulu se-ANC izolo.Umhlangano uthathe izinsuku ezintathu kanti bekulindelekile ukuthi uthathe isinqumo ngekusasa likaMagashule njengoba ebhekene necala lenkohlakalo yethenda yezigidi zamaRandi.Bekukuningi ukuqagela ngaphambi komhlangano njengoba bekunamahlebezi okuthi uMagashule angase aphoqwe ukuthi ashenxe esikhundleni njengoba i-ANC yathatha isinqumo sokuthi abaholi abanamacala kufanele bashenxe ezikhundleni.URamaphosa umemezele ukuthi uMagashule uzovela phambi kwekomiti ngoMgqibelo.“Umhlangano wesigungu esiphezulu usamukelile isinqumo sikanobhala jikelele, sokuyovela phambi kwekomiti. Abaholi abaphezulu kufanele babheke umbiko wekomiti bese bebikela isigungu esiphezulu ngeziphakamiso zalo.”Njengoba kunokwesaba ukuthi isinqumo singase sibhebhethekise ukwahlukana kwangaphakathi kwi-ANC, uRamaphosa unxuse amalungu enhlangano ukuthi ayeke ukwenza izinkulumo ezidala uqhekeko.URamaphosa ugxeke abashisa izikibha ezinobuso bakhe ngesikhathi kuvela uMagashule enkantolo ngo-Okthoba.“Ayiyinhle le nto yokuthi singamalungu e-ANC sishise izimpahla nefulegi lenhlangano uma kukhona esingathokozile ngako.Muva nje, kukhona amalungu enhlangano enze izinkulumo ezidala uqhekeko. Lokhu kuphazamisa imizamo yokubumba kabusha inhlangano. Njengabaholi kufanele sikugweme ukwenza izinkulumo ezilimaza inhlangano.”URamaphosa uphinde wamemezela ukuthi izifundazwe nezifunda okufanele zibe nezingqungquthela zokukhetha ubuholi, zizovunyelwa ukuba nezingqungquthela ngaphambi kokuphela kukaMashi.Uthe kuzona kuzolandelwa imigudu ebekiwe yokulwa nokubhebhetheka kweCorona.KwaZulu-Natal zinhlanu izifunda okufanele zibe nezingqungquthela zokukhetha ubuholi, iMoses Mabhida, eThekwini, Josiah Gumede, Lower South Coast neGeneral Gizenga Mpanza.",UMagashule uzovela ekomitini le-ANC
"ISILOMO somdlali weLamontville Golden Arrows uKudakwashe Mahachi sizohlala kuBafana Bes’thende kuze kuphele isizini ngaphambi kokuthi sijoyine i-Orlando Pirates.Ngesizini ezayo uMahachi uzobe edlala kweZimnyama. UClinton Larsen, ocija i-Arrows, ukuqinisekisile lokhu. Sile sabika ngodaba lokuthi uMahachi usezogijima kwiPirates kusukela ngesizini ezayo.Ngemuva kombiko kube sekuvela ukuthi kungenzeka uMahachi aye kwiPirates kuleli windi.“Anginalo ulwazi ngokuthi kuzokwenzekani ngekusasa likaMahachi ezinyangeni ezine ezizayo. Engikwaziyo nje wukuthi ezinyangeni ezine ezizayo uzobe eyilungu leqembu. Okwenzeka ngemuva kwalokho-ke yinto engaphezu kwamandla ami,” kusho uLarsen.UMahachi usephenduke umsindisi we-Arrows. Ngempelasonto usize iqembu lakhe laqumba phansi iSuperSport United ngo 1-0 ePrincess Magogo Stadium, KwaMashu.Igoli likaMahachi lisize i-Arrows yaqeda ukhondolo lwemidlalo ewu-11 kuyo yonke imiqhudelwano inganqobi. Ngaphambi komdlalo wangempelasonto i-Arrows yayigcine ukunqoba ngoSepthemba 22 ngesikhathi ithela othulini iPlatinum Stars ngo 1-0 eRoyal Bafokeng Stadium.Nakuwona lo mdlalo uMahachi nguyena owaba yiqhawe eshaya igoli elanika Abafana Bes’thende amaphuzu amathathu.I-Pirates ayinaye umdlali osebenzisa unyawo langakwesokunxele enkabeni yenkundla. Yingakho kwesinye isikhathi iphoqeleka ukuthi isebenzise uThabo Matlaba okwaziyo ukusebenzisa inxele.UMarc Van Heerden naye uke wayibamba enkabeni yenkundla ngomzuliswano wokuqala ngesikhathi iBucs ishaywa yiMamelodi Sundowns ngo 3-1 e-Orlando Stadium, eSoweto, eGoli. UMahachi usezoze ayijoyine iPirates ngoJuni. Leli qembu lisasayine uPhetso Maphanga noDiamond Thopola.",IBucs isazomlinda kancane uMahachi
"UNOZINTI weBidvest Wits, uBrighton Mhlongo, akadikibele ngokuphendulwa isibukeli kuleli qembu nakuba sekuyophela isizini engakaze alinuke ijezi.UMhlongo, ozakhele igama kwi-Orlando Pirates, usayine kwiZitshudeni ekuqaleni kwesizini esuka kwiChippaUnited emuva kokuhamba kukaMoeneeb Josephs oseyibamba kuMaZulu.Bekunethemba lokuthi uzokwazi ukumisa kabi uDarren Keet ovimbela iBafana Bafana okuvela ukuthi uyahamba kwiWits njengoba kuphela isizini.Nokho lokho akwenzekanga kwazise uKeet uyazitamuzela ijezi. Kunalokho umqeqeshi weWits, uGavin Hunt, usayinise uRicardo Goss obevimbela iKings kwiNational First Division (NFD). UGoss, ovimbe emidlalweni yeNedbank Cup, uyena osegcine ethole ithuba ngaphambi kukaMhlongo oseyibuka nabalandeli imidlalo yeWits.“Kufanele ngiqhubeke nokusebenza kanzima, ithuba lami liyeza. Zibe khona izikhathi lapho kudingeke ngihlale ebhentshini noma ngihlale nabalandeli, ngaphinda ngalimala. Kodwa akekho engingamgxeka ngalokho.“Ngicabanga ukuthi isikhathi sikaJehova siyisona. Ngihlala ngikholwa ukuthi ngithandaza uMdali wemilingo. Ngingahlala ezihlweleni namuhla, kusasa ngiqale umdlalo. Ngeke wazi. Okufanele ngikwenze ukubheka phansi, ngisebenze kanzima ngizithobe kungakhathaleki ukuthi yimuphi unozinti ozayo. Ngisho ungaletha * -Iker Casillas (waseSpain), noma ubani, engifuna ukukwenza wukusebenza kanzima ukuze kuhlomule iqembu,” kusho uMhlongo.Isimo abhekene naso uMhlongo asiqali kwazise kwiPirates uqale ukuzwa ubumnandi bokuvimba njalo ngemuva kokushona kukaSenzo Meyiwa. KwiChippa United ubemiswe kabi nguDaniel Akpeyi waseNigeria osevimbela iKaizer Chiefs.“Kusukela ngaliqala ibhola bekuhlale kunjena, ngibhekene nobunzima. Ngilwela yonke into. Lokhu kungiqinisile. Ngiyazi ukuthi kwesinye isikhathi kuyanyukela. Kodwa uma kunzima kufanele uqine nawe.“Ngingumuntu onjalo. Kufanele ngiqine, nginqobe izimo engihlangabezana nazo. Yilokho ebengikwenza selokhu ngaqala ibhola. Akukho okungangihlula manje,” kusho uMhlongo.I-Wits ngelinye lamaqembu asembangweni wesicoco seligi. Nakuba iphazamisekile ihlulwa emidlalweni edlule kodwa isizibuyisele endaweni efanele. IZitshudeni ziguqe ngo 1-0 kwiPirates emdlalweni weligi eBidvest Wits Stadium obungoMgqibelo ngo-3 ntambama.“Kufanele sibhekane nomdlalo ngamunye. Sithole amaphuzu abalulekile sibhekene neBloemfontein Celtic. Asifuni ukuzitshela ukuthi sekulungile. Yebo silahle amaphuzu emidlalweni edlule kodwa yibhola leli, kuyenzeka. Ngisho amaqembu amakhulu ayawalahla amaphuzu ngezikhathi ezibalulekile. Okubalulekile ukuthi ubuya kanjani. Ngiyakholelwa eqenjini lethu,” kusho uMhlongo.",UMhlongo uzoqhubeka nokuzikhandla kuze kulunge
"YIZE uphiko oluqoqa intela kuleli, iSouth African Revenue Services (Sars) ithi yenza ngakho konke ukuthi isebenza ngokuzikhandla ukuze kutholakale imali yokuxhasa izinhlelo zikahulumeni, kodwa ikhala ngabaqashi abasahluleka ukulandela imithetho. AbakwaSars badalule lokhu esitatimendeni abasithumelele abezindaba izolo. ""Izwe lethu libhekene nesimo esinzima emlandweni walo. Njengoba uMengameli uMnuz Cyril Ramaphosa asikhumbuza ngoLwesithathu lwangoJuni 17 ukuthi sekuphele izinsuku ezingu100 siphila ngaphansi kwengcindezi ehlasele umhlaba wonke ngenxa yeCovid-19"".""Ukuvalwa kwezwe kube nesidingo ukuze kuphephiswe izimpilo zabantu kodwa kuguqise umnotho wakuleli, kwanemisebenzi ephelayo, kwanamabhizinisi ahlengwayo futhi kwavela izinga lobubha nokungalingani uzweni lethu."" AbakwaSars bathe basaqhubeka ukudlala indima esemqoka ukuqinisekisa ukuthi uhulumeni uyaqhubeka nokuxhasa abasebenzi bezempilo ababeka izimpilo zabo engcupheni ukulwa nokubhebhetheka kwaleli gciwane ezinkumbini zabantu. ""Siqhubekile nokubuyisela imali ezinkampanini nakubantu ukuze babhekane nezinkinga zemali. Ngalesi sikhathi esibucayi, abakwaSars baqhamuke nesu lokuthi bengabasiza kanjani ngendlela abakhokhi bentela"". Enye indlela abathe baqhamuke nayo njengoba kusavalwe izwe, ukusiza abakhokhi bentela ababhalisa ngohlelo lwe-internet olubizwa nge-eFilling ukuba bathole inombolo ecacisayo ukuthi bakhokha intela. Bathe ukuqoqa intela bakuvule kusukela ngo-Ephreli 15 futhi kuzoze kugcine ngo-Agasti 2020 ukuqinisekisa abaqashi bayayilandela imithetho nemigomo neminye imininingwane iyathunyelwa kubakhokhi bentela ngabadwana. ""Isigaba sokuqala sinikezwe abaqashi nabanikezela ngemininingwane (third-party data providers) abanjengezinkampani zama-medical aid, izikhwama zempesheni yokuthatha umhlalaphansi namabhange. Ngesikhathi salolu hlelo, abanikezela ngemininingwane bekulindeleke ukuba bathumele imininingwane ngaphambi komhla ka31 Meyi noma ngawo ngqo"". ""Iningi labo lenze kahle kakhulu kodwa kunabathize abahlulekile ukwenza umsebenzi wabo, okuthwalise kanzima abakwaSars ukuxhumana nabasebenzi babo futhi isenzo sabo siphazamise abanye abakhokhi bentela.""Bathe isigaba esilandelayo sesiqalile lapho abakwaSars becubungula imininingwane yeThird Party futhi behlala ezithendeni zabaqashi abalandela imithetho nabahlulekayo ukuletha imininingwane yabo kwaSars ngesikhathi. ""Kuyicala ukubamba intela kubasebenzi ebizwa ngePAYE kodwa ungayyiyisi kwaSars. Kuyicala futhi ukungayilethi imininingwane yakho kwaSars uma kudingeka. Kodwa ngaphezu kwakho konke, ukuphula imigomo kunomthelela omubi kubakhokhi bentela.""Uhlelo lwesithathu bathe luzoqala ngo-Agasti 1 futhi ngalolu suku abakhokhi bentela bengalindela ukuthola ama-sms abaqinisekisa ukuthi abakwaSars sebebahlinzekele futhi ne-draft assessment seyiyatholakala kwi-eFilling noma kwiMobi app. Kuthiwa sizobe singekho isidingo sokugcwalisa nokuhambisa ama-tax return kulabo abazomukela i-draft assessment futhi uma kunemali okumele babuyiselwe yona, bangayithola esontweni lokuqala ku-Agasti. Lolo hlelo lubizwa nge-auto assessment. Umkhokhi wentela uyangena kwi-auto-assessment uma inkampani emsizayo ngokuthumela imininingwane yakhe imenzela. Abasebenzi, abangakazitholi izitifiketi ezibizwa nge-IPR5 bayanxuswa ukuba basheshe baxhumane nabaqashi babo futhi baqinisekise ukuthi bayazithola. Isigaba sesine sizoqala ngoSepthemba 1. Abakhokhi bentela abangakenzelwa noma abangayimukeli i-auto assessment, bengaqala begcwalise imininingwane yabo ngohlelo lwe-eFilling noma lwe-MobiApp. Abakhokhi bentela abahlulekayo ukugcwalisa ezinkundleni zokuxhumana bamukelekile ukuthi beze emagatsheni akwaSars kodwa baqale ngokubekisa indawo, bengavele batheleke nje bengalindelwe. Abantu bakuleli bayagqugquzelwa nokuthi basebenzise kakhulu izinkundla zokuxhumana ngoba ziyasheshisa futhi zinqanda nokuthi igciwane lingabhebhetheki kubantu.",AbakwaSars noshintsho olunqala ngentela kulo nyaka
"UMETHULI wohlelo lwakuSABC 3 lwezingxoxo iReal Talk with Anele, u-Anele Mdoda, usulile kulolu hlelo ukuze ezogxila kweminye imisebenzi.Esitatimendeni esikhishwe yiSABC izolo ntambama, u-Anele uthe ubeluthanda lolu hlelo futhi uyaziqhenya ngokusebenza neSABC 3 kusukela ngesizini yokuqala.Lolu hlelo lukhonjiswa ngo-6 ntambama phakathi nesonto.“Ngizwa sengathi ukuze ngikhule sekuyisikhathi sokuthi ngilushiye uhlelo ngigxile kwengifuna ukukuzuza ngomuso. Ngithanda ukubonga iSABC 3, ababukeli nabo bonke abanesandla ohlelweni ngethuba abanginikeze lona nohlelo. Ngiyethemba ukuthi akuphelile, sizobonana,” kusho u-Anele.U-Anele uzogcina ukubonakala ethula uhlelo bukhoma ngoLwesihlanu oluzayo.Isizini yamanje izodlala kuze kube wu-Okthoba nonyaka.Izinhlelo zokuthola umethuli omusha seziqalile futhi kuzomenyezelwa ngokuhamba kwesikhathi.I-SABC neCheeky Media, engabadidiyeli bohlelo, ithe iyakwemukela ukusula kuka-Anele obeseshayele uhlelo iminyaka elinganiselwa kwemibili.U-Aisha Mohamed ongumphathi wakwaSABC 3, ubonge kakhulu u-Anele wathi bamfisela inhlanhla kwazokwenza ngomuso.- Intatheli yeSolezwe",U-Anele Mdoda usulile kwiReal Talk
"UGCINWE esitokisini owesifazane waseHammarsdale okuthiwa uncishe umoya usana lwakhe olunezinyanga eziyisishiyagalolunye ngokulimboza ngesiqamelo ebusweni, laze lashona ngemuva kwengxabano noyise walo ngoLwesithathu ebusuku.UNksz Hlengiwe Radebe (23) kuthiwa uvele kafushane eNkantolo yeMantshi yaseMpumalanga ngoLwesihlanu, icala lakhe lahlehliselwa isonto elizayo lapho okulindeleke ukuthi afake isicelo sebheyili.Kuthiwa usana, uLuthando Zondi, luphuthunyiswe emtholampilo wendawo eHlengisizwe wuninakhulu uNksz Silungile Radebe ngemuva kokuthi indodakazi yakhe imtshele ukuthi isiyibulele ingane yayo.Ngokusho komthombo, emtholampilo bathole ukuthi usana beseluvele lushonile.“Kuthiwa unina wengane ufike wayithatha ihleli nogogo wayo endlini enkulu waya emakamelweni angemuva kwendlu. Kusolwa ukuthi uyincishe umoya ngokuyimboza ngesiqamelo yaze yashona ngoba ibingenazo izimpawu zokulimala noma zokuklinywa. Idamu lalo litholakale phansi. Ubuyele endlini ngemuva kwemizuzu ewu-15 watshela unina ukuthi useyibulele ingane,” kusho umthombo.Uthe kunamahlebezi athi uNksz Radebe ubehlale exabana noyise wengane, okusolwa ukuthi yikho okuholele ekutheni athathe isinqumo sokuyibulala.Ilungu lomndeni kayise kaLuthando, lithe bayaveva ngesenzo sikaNksz Radebe.“Akaqali ukuyenza le nto. Emasontweni ambalwa edlule uke wayiklinya ingane kodwa wahluleka ukuyibulala. Ubengaze ayibulale ngesihluku esingaka,” kusho leli lungu.Uthe bafuna abolele ejele uNksz Radebe ngokubulala umphefumulo ongenacala.Leli lungu linqabile ukuxhumanisa Isolezwe ngeSonto noyise wengane, lithe akekho esimweni sokukhuluma.Okhulumela amaphoyisa KwaZulu-Natal uLieutenenant Colonel Thulani Zwane, uthe amaphoyisa aseMpumalanga abophe owesifazane oneminyaka ewu-23 ngecala lokubulala usana olunezinyanga eziyisishiyagalolunye.“Umsolwa uvelile enkantolo yeMantshi yaseMpumalanga ngoLwesihlanu, kulindeleke abuyele ngemuva kwezinsuku eziyisikhombisa ukuyofaka isicelo sebheyili,” kusho uZwane.",Usesitokisini osolwa ngokubulala usana
"“Ngiyaxolisa ukuthi owesifazane owahlukumezeka ngenxa yami. Ngachitha isikhathi ejele, ngidonsa isigwebo engasinikezwa ingalo yomthetho. Ngalokho, ngicela ukuxolisa kuwo wonke umuntu, ikakhulukazi abantu besifazane,” kusho u-Okmalumkoolkat, ogama lakhe lokuzalwa uSmiso Zwane.I AM SINCERELY SORRY THAT A WOMAN FELT VIOLATED ON MY ACCOUNT. I SPENT TIME IN PRISON, SERVING A SENTENCE GIVEN TO ME BY THE JUSTICE SYSTEM— #MLAZIMILANOⓂ️Ⓜ️ (@okmalumkoolkat) 
March 8, 2017WITH THAT BEING SAID, I WOULD LIKE TO APOLOGISE AGAON TO EVERYBODY, ESPECIALLY WOMEN. I AM SINCERELY SORRY— #MLAZIMILANOⓂ️Ⓜ️ (@okmalumkoolkat) 
March 8, 2017Uveze ukuthi uyazi ukuthi walubalekela lolu daba ngesikhathi ebuya kuleli, njengendlela yokuvikela umndeni wakhe. Njengezwe elibalwa nahamba phambili ngamacala okudlwengulwa kwabantu besifazane, u-Okmalumkoolkat uthe uyakuqonda ukuthi angazama ukwenza okuthile ngomculo wakhe ukuguqula indlela instha ecabanga ngayo ukuze kushintshe lokhu.“Siphila emphakathini lapho umculo esiwuthandayo usho izinto ezingezinhle ngabantu besifazane, akekho obhala udaba ngalokho. Ngifuna ukusho ukuthi asihambisani nokudlwengulwa kwabantu besifazane nokuthi sizoqhubeka senze umculo ozokwakha isizukulwane esingcono,” kusho yena.Ube esesebenzisa i-albhamu yakhe entsha, i-Mlazi Milano, njengesibonelo esihle kwazama ukukwenza ebalula ukuthi akayisebenzisi inhlamba emaculweni wakhe futhi akasho lutho olubi ngabantu besifazane.I ADMIT THAT I DID NOT ISSUE A SOLID APOLOGY WHEN I GOT BACK. INSTEAD I OPTED TO STOP THE MEDIA FROM HARASSING MY FAMILY & TEAM. APOLOGIES— #MLAZIMILANOⓂ️Ⓜ️ (@okmalumkoolkat) 
March 8, 2017UNDERSTAND THAT SEXUAL ASSAULT IS PART OF A DISEASE CALLED 'RAPE' AND THIS DISEASE PLAGUES THE WHOLE WORLD BUT MUCH MORE WIDESPREAD IN S.A— #MLAZIMILANOⓂ️Ⓜ️ (@okmalumkoolkat) 
March 8, 2017I JUST WANT TO CLARIFY THE FACT THAT WE ARE ANTI-RAPE AND WE GONNA KEEP MAKING ART THAT WILL INFLUENCE A BETTER GENERATION— #MLAZIMILANOⓂ️Ⓜ️ (@okmalumkoolkat) 
March 8, 2017LISTEN TO MY WHOLE ALBUM 'MLAZI MILANO' DO I BASH WOMEN? IS THERE A SINGLE 'B' WORD IN THERE? MY CONTENT IS POSITIVE— #MLAZIMILANOⓂ️Ⓜ️ (@okmalumkoolkat) 
March 8, 2017",'Ngiyaxolisa ukuthi owesifazane wahlukumezeka ngenxa yami' - Okmalumkoolkat
"USENGUMFUNDISI umculi owaduma eqenjini lowokholo Ikhethelo futhi uvule nebandla lakhe.USgwili Zuma ocula owokholo abuye abe umsakazi wesiteshi esisakazela umphakathi, Imbokodo FM, usesungule ibandla labasindisiwe.Leli bandla okuyiWinners Corner Ministries, uliqambe ngohlelo alushayela kwiMbokodo FM.USgwili uthe yize lisungulwe uyena leli bandla kodwa unkosikazi wakhe, uThandeka Zuma, uyena osabheke konke ebandleni kwazise yena okwamanje umatasa kakhulu ngomsebenzi womsakazo nomculo.“Ibandla lisoLundi, eMahlabathini, liqale ukuba khona ngonyaka odlule. Umkami uyena obheke konke ngalo njengoba mina ngisalungiselela ukukhipha i-albhamu entsha ezophuma maduze nje,” kubeka uSgwili.Uqhube wathi inhloso yokuqala ibandla akukhona nje ukuthi ufuna ukuzicebisa ngemali yabazalwane njengoba sekuye kushiwo kanjalo kwabasuke besungule amabandla kodwa uthi yena uhlose ukushumayela izwi likaNkulunkulu ngazo zonke izindlela.NgokukaSgwili, usungule ibandla ngoba efuna ukwelapha imiphefumulo yabantu ngomculo wokholo, ngezintshumayelo nangokusakaza.Uthe ukuba matasa kwakhe yingoba usafukula inkampani yakhe yomculo njengoba isanda kujoyinwa abaculi abasuka kwezinye izinkampani.“Manje ngisafukula abanye abaculi esizokhipha nabo ama-albhamu maduze, okubalwa kubo uNqobile Mbandlwa, Anointed, noSandile Mntambo abasuka kwezinye izinkampani bajoyina eyami Umusa Event and Productions,” kuphetha uSgwili.",Usesungule ibandla lakhe uSgwili
"I-MARITIME Academy eseMfolozi TVET College, eMpangeni, ezoqeqesha izitshudeni ezifundela ezamanzi, ivulwe ngokusemthethweni izolo.Isikhungo sakhiwe ngemali eyevile ku-R100 million. Sivulwe nguNgqongqoshe weMfundo ePhakeme, ezoBuchwepheshe nokuQeqesha, uDkt Blade Nzimande. Sizokwamukela izitshudeni eziwu-68 okuzobe kungezokuqala ukufundela izifundo zeMaritime esikhungweni, esingesokuqala KwaZulu-Natal.UNzimande, obehambisana noNgqongqoshe wezeMfundo KwaZulu-Natal, uMnuz Kwazi Mshengu, uthe isikhungo siyingqophamlando ngoba sinemishini esezingeni lomhlaba. Uthe sekuyisikhathi sokuthi abafundi bakhuthazwe ukungena emkhakheni wezamanzi, ongeminye ephethe umnotho.“Laba bafundi bazokwenza izinto eziningi emkhakheni wamanzi. Kukhona onjiniyela nabazoba ngabameli kulo mkhakha. Okuhle wukuthi leli kolishi lingelihamba phambili KwaZulu-Natal futhi lenza kahle kakhulu,” kusho uNzimande.Ubonge abafake isandla ekutheni kwakhiwe isikhungo. Uthe iTransport Seta ifake uR27 million kwathi iNational Skills Fund yafaka uR87 million.UMshengu uthe ukuvulwa kwesikhungo kuhambisana nombono womnyango wakhe wokugxila ezifundweni ezifukula umnotho. Uthe abafuni ukukhiqiza abafundi abangenalo ikusasa.USithembiso Mabaso (20) ofunda iMaritime Engineering, uthe ubevele ewuthanda umkhakha kodwa wachithwa efuna ukungena enyuvesi. Uthe wezwa ngethuba ezikhangisweni, wafaka isicelo wathathwa. UNtobeko Mpungose (20) naye ofunda iMaritime Engineering, uthe bayajabula ukuba yizitshudeni zokuqala zesikhungo.“Okusijabulisayo wukuthi sibe ngabokuqala ukuhlomula kulolu hlelo. Akujwayelekile ukuthi izinto ezinhle zilethwe emakhaya naselokishini,” kusho uMpungose.UMengameli weSRC, uBongani Mokoale, ubonge zonke izinkampani ezixhasile, wathembisa ukuthi bazosinakekela isikhungo. Uthe uyathemba ukuthi baningi abanye abasazoxhasa kwezinye izinhlelo ngoba amakolishi asabukelwa phansi.Isikhungo siqale ukusebenza ngo-Ephreli. Izitshudeni zokuqala zizoqeda emuva kweminyaka emine. Isikhungo sizosiza nentsha engaphandle edinga ukuqeqeshwa kwezamanzi.Bonke abakhulumile badonse ngendlebe umphakathi ukuthi ungalinge ucekele phansi isikhungo uma kubhikishwa.",Kuvulwe iMaritime Academy eMpangeni
"UMGADLI omusha weKaizer Chiefs, uLeonardo Castro utakule iqembu evalela enethini igoli elinike Amakhosi amaphuzu amathathu ngomdlalo wakhe wokuqala ngesikhathi iqembu liqeda ishobolo leminyaka, lishaya iBaroka FC okokuqala emlandweni.UCastro ungene ngesiwombe sesibili endaweni kaRyan Moon. Ngomzuzu ka-84, ushaye ingcwenga yegoli ngemuva kwesidididi esidaleke ebhokisini leBaroka. UCastro ufike kuMakhosi kule nyanga esuka kwiSundowns. IChiefs iqede umdlalo ingasaphelele kulandela ukuthola ikhadi elibomvu kukaJoseph Molangoane ngomzuzu ka-72. Ushaye uKhutso Mohwatseleng ngendololwane.Igoli likaCastro liphinde lasiza Amakhosi avala igebe phakathi kwawo neMamelodi Sundowns ehlezi esicongweni.Njengamanje iChiefs isihlezi endaweni yesithathu kwi-log ye-Absa Premiership ngamaphuzu angu-29 emidlalweni engu-18. Isihlukaniswe amahlanu neSundowns eqhwakele.NgoMgqibelo iChiefs inethuba lokunciphisa igebe libe ngamaphuzu amabili uma ingashaya iSundowns eFNB Stadium.Umqeqeshi weChiefs uSteve Komphela akazange alishintshe iqembu lakhe elidle iPolokwane City ngesonto eledlule. Izinduku ezintsha zaMakhosi, uCastro noSiphelele Ntshangase baqale ebhentshini. IChiefs iye ekhefini ilandela emuva ngo 1-0 wegoli likaNguzana.Ngemizuzu engu-25 yokuqala iBaroka ithole amakhona ayisithupha. U-Itumeleng Khune utakule iChiefs kukubi ngesikhathi uRobin Ngalande edonsa inguzunga yeshodi ephebezwe yilo nozinti weBafana Bafana kwaba yikhona.Akuzange kuthuse ukubona iBaroka ihamba phambili ngomzuzu ka-31 ngesikhathi uNguzana eba yedwa ebhokisini ngemuva kwebhola ebelishaywe nguTalent Chawapiwa, lashaya ipali labuya lawela kulo mgadli walibeka enethini. Zithe zibuya ekhefini uRyan Moon ushaye igoli lokulinganisa ngemuva kwebhola abeligotshelwe nguSiphiwe Tshabalala ngomzuzu ka-47. Bekungokwesibili imidlalo ilandelana uMoon eshaya igoli lokulinganisa ngekhanda njengoba enzile nakowePolokwane.Ngesiwombe sesibili uKomphela ufake uCastro, Ntshangase noDumsani Zuma endaweni kaMoon, Tshabalala noGustavo Paez. IChiefs yiyona ebiphethe umdlalo ngesiwombe sesibili. Abadlali abafakwe nguKomphela bangene noshintsho.",UCastro utakule Amakhosi
"UKUPHIKWA nguyise esemncane akuzange kumthene amandla umfundi osebhale incwadi ngokuphikwa nguyise, owaqale waphatheka kabi emuva kokuzwa lezi zindaba kodwa wangavumela ukuthi lesi simo simcindezele.U-Olwami Shangase (12) ofunda uGrade 6 eMbongintwini Primary, eZimbokodweni, ubhale incwadi esihloko sithi Rejected Treasure lapho echaza khona kabanzi ngokuphikwa nguyise, nokuthi nakuba sekwenzekile lokho akuzange kusho ukuphela komhlaba kuyena.“Inhloso yami yokuthi ngibhale le ncwadi, ukukhuthaza nezinye izingane eziphikwe oyise ukuthi zivuke zizithathe,” kusho  u-Olwami.Uthe namhlanje useyakwazi ukukhuluma ngalesi simo ngoba kwathi esezwile ngaso etshelwa unina eseneminyaka eyisikhombisa wasamukela nakuba kwakunzima.Uthe wasizwa ukwesekwa uyise ongamzali owagcina eseshade nonina ukuze aqhubekele phambili nempilo.“Nginxusa nabazali abangazizali izingane ukuthi baziphathe kahle njengoba nami ngathola ukunakekeleka kubaba ongangizali ngakwazi ukubona ukubaluleka kokunakekelwa komuntu,” kusho yena.Uthe ufisa ukwazisa nezinye izingane nabazali ukuthi ukuphikwa wubaba nokukhuliswa wumzali ongakuzali akumele kuthathwe njengento osekumele kuhlalwe kuyona kuze kumise impilo yomuntu.“Namhlanje ngiyaziqhenya ngengiyikho. Ukungavumeli kwami ukucindezelwa yilesi simo kungifundise izinto eziningi njengoba sengisungule nenhlangano yami iTell a Peer Group,” kuchaza yena.Uthe kule nhlangano ufundisa abanye abantwana abaphikwe oyise ukuthi basukume bazithathe.Ngaphandle kokubhala le ncwadi, * -Olwami uphinde athule izinkulumo ezikhuthazayo lapho ecobelela khona ngolwazi abanye ontanga yakhe nabantwana ababhekene nezinselelo zokulahlwa oyise, ukuvumbulula amathalente, nokulandela umsebenzi umfundi afisa ukuwenza nokunye okuningi.",Ubhale incwadi umfundi owaphikwa nguyise
"OWAYEKHULUMELA uhulumeni wakuleli uMnuz Mzwanele Manyi ulaxaze uKhongolose izolo wajoyina i-African Transformation Movement (ATM).UManyi uthe isinqumo sokuthi ashiye i-ANC yingoba le nhlangano isiphambene nemigomo eyasungulwa ngaphansi kwayo.Uthe lokhu kubonakala ngokuthi ingqungquthela ifike inqume bese lezo zinqumo zingalandelelwa ngubuholi obuphezulu. “Ngifinyelele esinqumeni sokuthi ngoba i-ANC isikhathele, isiyacwila nokuthi ayisasebenzi ngokwezimiso zayo ukuthi ngiyishiye le nhlangano ngoba ibuyisela emuva lokho okwalwelwa kanzima. Le nhlangano isilahlekelwe wukwethenjwa ngokuhluleka ukukhulula abantu bakuleli.”Uthe unyaka odlule iwona omenze wanquma ukushiya i-ANC. “Asivumele i-ANC ithathe impesheni ukuze kufakwe abantu abasha, abanegazi elisheshayo. I-ATM yintsha ayinawo umlando wenkohlakalo nezethembiso ezingafezwa.”Leli qembu lasungulwa nyakenye nguMnuz Vuyolwethu Zungula nabanye abaholi beSA Council of Messianic Churches of Christ. UManyi uyilungu leBantu Church of Christ abaholi bayo abasungule i-ATM.Ememezela ukujoyina leli qembu uManyi ukhale ngokuthi i-ANC ayenzanga lutho ngesikhathi iMultichoice inqamula ukusebenza kwe-ANN7 emoyeni.Uthe abasebenzi abangu-500 balahlekelwa ngumsebenzi ngesikhathi kuvalwa lesi siteshi sethelevishini akuthenga emndenini wakwaGupta nephepha iNew Age ngoR450 million. “I-ANC ayishongo lutho abantu belahlekelwa ngumsebenzi. I-ANC ayilaleli kunamadolobha angalungisiwe sekuphele inqwaba yeminyaka kwatholakala intando yeningi. Abafundi baphonseka ezindlini zangasese bafe kodwa akekho umuntu othathelwa izinyathelo ngalokho,” kusho uManyi.Uthe ezinye zezizathu ezenze ashiye uKhongolose ngukuthi i-ANC ibonakala ingafuni ukuthatha umhlaba ngaphandle kwezinxephezelo okungenye yezinto okwavunyelwana ngazo eNasrec.Okunye ngukuthi le nhlangano ayifuni ukubhekana nezinto ezithinta izinguquko.Uthe kodwa akazange ajoyine leli qembu ngoba eyilungu leBantu Church of Christ wathi ibandla aliyona ingxenye yaleli qembu.UManyi noMnuz Hlaudi Motsoeneng ngabanye babantu abashiye uKhongolose njengoba ngoDisemba uMotsoeneng wasungula iqembu elisha.UMotsoeneng wathi iqembu lakhe i-African Content Movement lizogxila ekuqedeni indlala, ukubuyiswa komhlaba ukufundisa abangafundile nokunye.",Ulaxaze uKhongolose wajoyina i-ATM
"MANCANE amathemba okuthi abashayeli abalinde izincwadi zokushayela abazivuselela ngesikhathi kunesiteleka sabasebenzi eMnyangweni wezokuThutha bazithole kulo nyaka.Balinganiselwa ku-90 000 abashayeli abalinde izincwadi zabo zokushayela abavuselela phakathi kukaJulayi noSepthemba.I-DA ngeledlule yenze isiphakamiso kuNgqongqoshe wezokuThutha KwaZulu-Natal, uMnuz Mxolisi Kaunda, sokuthi bangaboshwa abashayeli bakulesi sifundazwe abanobufakazi bokuthi izincwadi zabo bazivuselela futhi bazivuselela kusenesikhathi.Umnyango uthe ngeke uphambane nomthetho womgwaqo, abashayeli kumele babe nezincwadi zokushayela noma izincwadi zokushayela zesikhashana ngaso sonke isikhathi uma beshayela.UMnuz Rafeek Shah, okhulumela iDA kwezokuthutha, uthe lesi simo asamukeleki, umnyango bekumele wenze imizamo yokuthi kulungiswe lesi simo ngesikhathi abasebenzi abasophikweni lwemishini egaya amakhadi bebuyela emsebenzini.Umthombo waleli phephandaba ongaphakathi uthe ngesikhathi abasebenzi bebuyela emsebenzini baqala ngezicelo ezifike sebebuyele emsebenzini, bangaqala ngalezo ezazivele sezifakiwe ngesikhathi besesitelekeni.UMnuz Ishmael Mnisi okhulumela uMnyango wezokuThutha kuzwelonke uthe umnyango unalo isu lokusheshisa lolu hlelo kodwa akashongo ukuthi yiluphi.Uqhube wathi angaphezulu kuka-800 000 amalayisensi asegayiwe ngemuva kwesiteleka, kuwo angu-500 000 asethunyelwe kubanikazi bawo.Uthe abashayeli abalinde amalayisensi abo bayanxuswa ukuthi bathumele isms ku-33214 ukuze babone ukuthi ukwenziwa kwamakhadi abo kukusiphi isigaba.",Basazolinda abavuselela ezokushayela
"BARBARA MAREGELEU MNYANGO wezokuThuthukiswa koMphakathi eWestern Cape usuqoke ithimba elizohlola ama-website ezikhangiso nadayisa impahla kulandela ukuthuswa ngowesifazane wakulesi sifundazwe okhiphe isikhangiso kuGumtree efuna ozokhulisa ingane yakhe-(adopt) engakazalwa njengeyakhe.Isikhangiso sikhishwe ngo-Ephreli 17, sifakwe ngowesifazane okhulelwe othe uneminyaka engu-24.Lo wesifazane waseKuils River, uthe unezinyanga ezimbili ekhulelwe futhi ufuna ukuthi ingane yakhe ithathwe ikhuliswe ngomunye umndeni ngenxa yezinkinga zemali nokuzibophezela esikoleni.Ucele abafuna ukuthatha le ngane ukuthi baxhumane naye enombolweni yocingo ayifake kulesi sikhangiso.Iphephandaba elinguzakwabo we
Solezwe, i
Cape Times lizame izikhathi eziningi ukuthinta le nombolo kepha belulokhu lungangeni.Ngezikhathi zehora lesikhombisa ebusuku ngoMsombuluko bangu-88 abantu abese bevule lesi sikhangiso.NgoLwesibili sibonakale sesisusiwe.UMnyango wezokuThuthukiswa koMphakathi eWestern Cape uzamile kodwa wehluleka ukuthola ofake isikhangiso.UNgqongqoshe walo mnyango, uMnuz Albert Fritz, ufanise isenzo sokunikelwa kwengane ku-Gumtree njengokushushumbiswa kwabantu.“Umuntu wesifazane akakwazi ukukhokhelwa ukuthi anikele ngengane ukuthi ikhuliswe ngabanye abantu. Lolu hlelo kumele lwenziwe ngumnyango wethu,” kusho uFritz.Unxuse abantu ukuthi balandele uhlelo oluyilo lokunikela ngezingane ngokuthi bathintane namahhovisi omnyango.Okhulumela amaphoyisa esifundazwe, u-FC van Wyk, uthe isikhangiso besingazange sibikwe kubo.UNkk Penelope Whitaker wenhlangano yezingane ezingenabani, i-The Child Welfare Adoption Centre, uthe mhlawumbe kumele izinhlangano zabo zikhiphe izikhangiso ezazisa abesifazane ngokuthi yini abangayenza uma befuna ukunikela ngezingane zabo.",Ufake isikhangiso onikela ngengane
"UDINGISIWE endaweni owesifazane osolwa ngokuqoma aze aquleke endaweni.Lo wesifazane (43), esingeke siligagule igama lakhe ukuvikela izingane, unezingane ezinhlanu nomfundisi oyinduna yenkosi, usolwa nangokudla silaza adle fumuka.Ubebikele leli phephandaba ukuthi udingisiwe endaweni ngoba ale induna, kodwa le nduna nomphakathi wonkana, bakhulume ngazwi linye bathi lo wesifazane ubesekhathazile endaweni.Kuthiwa uqoma amadoda anabafazi, namabhoxongwane.Kuvela ukuthi inkosi imdingisa nje yingoba isibona ukuthi kuzogcina kuxabene ubendle esizweni, njengoba sekuke kwaba khona ukulwa ngalo wesifazane izikhathi eziningi endaweni.“Sengimbambe oqotsheni kathathu namadoda ahlukene,” kusho induna. Ithe kwesinye seziwombe kwadingeka ukuthi ihlasele kweminye yemizi endaweni lapho unina wezingane zakhe ayelele khona neshende.“Ngangihamba nezinye izinduna zakwenye inkosi nengxenye yomndeni wakhe ngoba ngangifuna babe ofakazi,” kuchaza induna.Ithe ishende lasindiswa wukuthi lizishwelezele ngokuthi lo wesifazane wathi akasenandoda, kade yazishonela.Uthe kuyimanje unina wezingane zakhe unengane yelinye ishende ayithole bebe besahlala ndawonye.Nalo wesifazane uyavuma ukuthi ngempela unayo le ngane okungeyona eyenduna.“Kuyiqiniso ukuthi nginengane yangaphandle, kodwa vele naye akanendaba nami.""Ngajoliswa wukuthi akazondli izingane futhi unomunye unkosikazi,” kusho lo wesifazane.Induna ithi, unina wezingane zakhe ayikaze imhlukumeze, kuphela ungumuntu othanda amadoda kuze kweqe.“Ngikhethe ukuthi ngimbike enkosini, ngingamenzi lutho olunye.""Uthe unina wezingane zakhe usindele nokuthi ungumfundisi uyasonta.“Bengifuna abantu babone ukuthi uyena onephutha, yingakho kungekho okunye okubi engikwenze kuyena phezu kokuthi engigile wabukisa ngami ngalolu hlobo,” kusho induna.Lo wesifazane uyaluvuma nohide lwamadoda. Kodwa ugcizelela ngokuthi konke abekwenza kungenxa yokudinwa yile nduna engazinaki izingane.Okumenza ukuthi inhliziyo yakhe iqaqambe lona wesifazane, uthe yingoba umuzi axoshwe kade ehlala kuwo, wazakhela yena ngezikhwepha zakhe, induna ayikhiphanga ngisho isenti leli.Uthe ibimxhaphaza nje kuphela ngoba inomunye unkosikazi wesibili endaweni.Kuyimanje owesifazane lona uthe wehla enyuka nezivimbelo zenkantolo ngoba ufuna kwenzeke ubulungiswa ngomuzi akhishwe kuwo.Ufuna inkantolo imbuyisele kuwo.Induna ivumile ukuthi inayo enye inkosikazi nezingane. Mayelana nokondla izingane, induna ithe izingane zayo ziyafika zithathe imali kuyo njengoba zihambe nonina, okuyinto ayiphikayo owesifazane.Inkosi ayitholakalanga ukuba iphawule. Abesilisa abaficwe enkantolo yayo inkosi ngenkathi leli phephandaba lihambele khona, bathe bangumlomo wayo inkosi, ebizokusho vele ikuphathise bona.",Udingisiwe owesifazane onamadoda amaningi
"UMHOLI kazwelonke weDemocratic Alliance (DA), uMnuz Mmusi Maimane, usexwayise amalungu ale nhlangano ukuthi akekho kuwona omkhulu ukwedlula leli qembu.Ubephawula okokuqala emva kokuthi ikhokhasi yale nhlangano ithathe isinqumo sokuxosha obeyiMeya yayo eKapa, uNkk Patricia de Lille.Ngaphandle kokuxoshwa kukaDe Lille kuleli sonto, le nhlangano iphinde yamisa ubulungu bakhe kuyona.Usolwa ngenkohlakalo phakathi kwayo okubalwa ukusebenzisa imali yabakhokhi bentela ukwenza ngcono umuzi wakhe.UNkk De Lille uyaziphika lezi zinsolo, uthi uzosiphonsela inselelo enkantolo isinqumo sokuxoshwa kwakhe.“Uma ikhokhasi yenhlangano isikhombise ukungabethembi ubuholi bakho, isuke ingekho enye into engaphinde yenziwe,” kusho uMaimane.Uthe kuyamangaza ukuthi kunabathile abafuna ukubambezela lolu daba. Uncome uNkk De Lille njengozakwabo ebezwana naye.“I-DA yinhlangano engacwasi ngokwebala, kodwa uma sekukhona ukungathembeki komuntu enhlanganweni, kumele uhambe. Sihola abantu lapha okuyibona abasivotela. Kumele senze okufanele,” kugcizelela uMaimane.Kwenzeka konke lokhu nje, kunezinkulumo nezinsolo ezithi iDA isebenzisa ubuhlanga ukuchitha abantu abamnyama.Kodwa uMaimane uzichithile zonke lezi zinsolo.Kuneminye imibiko ethi kwasayena uMaimane isikhundla sakhe sizulelwa amanqe kule nhlangano njengoba engumuntu omnyama.",Uma ikhokhasi ingasakuthembi akukho okungenziwa - Maimane
"IQEMBU eliphikisayo iDemocratic Alliance (DA) lithi izwe lonke lilindele ukuthi umengameli Jacob Zuma asuswe esikhundleni sokuhola izwe, ashushiswe nabo bonke abanye abasolwa ngenkohlakalo. Selokhe kwavotelwa uMnuz Cyril Ramaphosa njengomengameli omusha we-ANC ingcindezi yokuthi kususwe uZuma njengomengameli wezwe ilokhe ikhule njalo. Izolo, abazibize ngamalungu e-ANC futhi begqoke izikibha zayo batshele izintatheli ukuthi bazomashela ezindlini zombuso ezisePitoli (Union Buildings) futhi ngeke bahambe kuze kube uMengameli Jacob Zuma uyehla esikhundleni sokuhola izwe. Namhlanje umholi weDA, uMnuz Mmusi Maimane, uthe sebekhathele yizingxoxo eziphakathi kukamengameli wezwe nowe-ANC. ""Lelizwe lidinga ukuthu uZuma asuswe esikhundleni njengamanje, ashushiswe. Sidinga ukuthi kuthathwe izinyathelo ngokushesha, hhayi izingxoxo zikaRamaphosa,"" usho kanje. Sekunamasonto uZuma noRamaphosa bedingida isikhundla sakhe njengomengameli wezwe kanti amaqembu aphikisayo asola ukuthi ubuholi be-ANC sebuhlulekile ukumsusa. Amaqembu aphikisayo namhlanje athe afuna kube nevoti lokungabethembi ubuholi bukaZuma kuleli sonto ukuze ezokwazi ukuzibambela wona amsuse esikhundleni. ""Abadedele iPhalamende lenze umsebenzi walo siqhubeke,"" kusho uMaimane. Imibiko engakaqinisekiswa iveza ukuthi uZuma uthe ufuna ukuvikeleka ngokomthetho uma ezokwehla esikhundleni. UMaimane uthe uZuma akumele avunyelwe abambe izwe ngobhongwane. ""Uma efuna ukuvikelwa, ayikho indawo ephephe ukudlula ijele,"" kuphetha uMaimane. Khonamanjalo, njengamanje ubuholi obuphezulu be-ANC buhlangene ePitoli ukuzobhunga udaba luka Zuma. Kulindeleke ukuthi kuphume isinqumo kulolu daba namhlanje. ",'UZuma uzokuthola ejele ukuphepha' - Maimane
"KUMISWE abasebenzi abane boMkhandlu waseHarry Gwala mayelana nezinsolo zokuholela abasebenzi abayizipoki.Laba basebezi abasebenza ehhovisi lezimali kuthiwa bamiswe ngoLwesihlanu olwedlule ngemuva kokuvela kokuthi bayathinteka kulezi zinsolo.Umthombo weSolezwe ongaphakathi kulo mkhandlu, uthe laba basebenzi sebeyiqedile imali yomkhandlu beholela izipoki.Uthe bebesebenzisana nomunye umsebenzi osehhovisi likaNdabazabantu.“Sisola ukuthi baningi abantu abasazomiswa emsebenzini njengoba kunezinsolo zokuthi baningi abathintekayo kulo mkhonyovu,” kusho umthombo.Uthe omunye walaba basebenzi kuvela ukuthi unezinkampani eziningi ezahlukene ezithola amathenda emkhandlwini.Okhulumela uMkhandlu waseHarry Gwala uMnuz Ndabezitha Ntenza izolo ukuqinisekisile ukuthi bakhona abasebenzi abane abamisiwe emsebenzini mayelana nezinsolo zenkohlakalo nokukhwabanisa.UTenza uthe bathathe isinqumo sokuthi laba basebenzi babamise emsebenzini ukuze uphenyo oluqhubekayo lungaphazamiseki.Uthe bazothatha isinqumo mayelana nekusasa labo uma sekuphothulwe uphenyo.“Siyasihlonipha isigaba somthetho esithi umuntu umsulwa kuze kuba utholwa enecala yinkantolo yomthetho,” kusho uTenza. Uthe laba basebenzi basolwa ngokuholela abasebenzi abayizipoki.“Bekunamahlebezi abezwakala kuthiwa kukhona abasebenzi bethu abaholela izipoki sabe sesiqala uphenyo nokuholele ekutheni kube khona abasebenzi abamiswayo,” kusho uTenza.Uthe bazimisele ngokuthi baphenye baze bafike ezimpandeni ngalezi zinsolo.“Ngifuna ukukusho futhi ukuthi njengoba siphenya, wonke umuntu igama lakhe elizothinteka sizomphenya noma ngabe ungubani,” kusho uTenza.Uthe umkhandlu wabo uzibophezele ekulweni nenkohlakalo nokukhwabanisa yingakho unezinhlaka eziningi onazo ngenhloso yokulwa nalesi sihlava.",Inhlanzi ishelwe amanzi kwabasolwa ngezipoki
"USWELE amaphiko umqeqeshi we-Orlando Pirates, uMilutin “Micho” Sredojevic, kulandela ukuphumelela kwakhe enza osekuhlule abaqeqeshi abaningi ngesikhathi efaka leli qembu kweyamaqoqo yeCaf Champions League okokuqala eminyakeni emihlanu.UMicho lokhu ukwenze ngoMgqibelo ekomkhulu laseNamibia, iWindheok enkundleni eyaziwa ngeleSam Nujoma Stadium, lapho iqembu lakhe linqobe khona ngo 1-0 kwi-African Stars. Igoli okudlule ngalo iPirates sekuhlanganiswe yomibili imilenze libaselwe uJustin Shonga.Lo mgadli waseZambia ushaya leli goli nje, uzikhipha ehlazweni kwazise uyena obegqamile kwizindimbane zamathuba iPirates ewayekile kowomlenze wokuqala obusekhaya emasontweni amabili adlule. Lowo mdlalo uphele ngo 0-0 okwenze iPirates yaya kulo mdlalo (wangoMgqibelo) neStars kunovalo kubathandi bebhola kuleli.Ngokunqoba lapha iPirates izibeke ethubeni elifanayo kweyamaqoqo lapho kungene khona nompetha balesi sicoco bango-2016, iMamelodi Sundowns. Okwesine kulandelana ukuthi ezikaPitso “Jingles” Mosimane zingene kweyamaqoqo eChamps League. IDowns ingene kulesi sigqoko ngokunqoba ngo 4-0 kwi-Al Ahli Benghazi yaseLibya ngoMgqibelo eLoftus Stadium.UMicho, wePirates egcine ukungena kweyamaqoqo ngo-2013, uzishaya isifuba ngalokhu akwenzile futhi uncome nabadlali bakhe ngokukhombisa ukukhula ngokomqondo.“Abadlali bakhombise okukhulu ukukhula ngokomqondo. Size kuwona (umdlalo) kunomphumela womlenze wokuqala emakhanda kodwa bakususa konke lokho ngesikhathi esifanele. Ngijabule ukuthi singene kweyamaqoqo ngemuva kweminyaka kungenzeki lokhu. Siphumelele ukwenza ebesizibekele khona. Inhloso yethu bekuyikhona vele ukungena kweyamaqoqo bese sibheka ukuthi sihlangana nani kuyona. Abadlali bakhombise ukuyifela iPirates ngakho-ke nakuyona eyamaqoqo sizohlala phansi sihlele ukuthi sifunani ngayo. Sibhekene neligi ekhaya esifuna ukwenza kahle kuyona kanti nakwiChampions League sibheke ukuhamba ibanga elide,” usho kanje lo mqeqeshi.Womabili la maqembu aseNingizimu Afrika, okuyiwona athwele amathemba okubuyisa udumo lwango-1995 nango-2016, azokwazi ngoDisemba 28 ukuthi aqhathwe nobani emaqoqweni awo. Phakathi kwamaqembu asevele azibekele indawo singabala oTP Mazembe yaseDemocratic Republic of Congo (DRC), Esperance (Tunisia). Waydad Casablanca (Morocco), CS Contantine (Algeria); Lobi Stars (Nigeria), Ismaily (Egypt) neFC Leopards (Zimbabwe).KwiCaf Confederation Cup, iKaizer Chiefs izibekisele indawo kumzuliswano wokugcina wokuhlungela amaqoqo ngokunenebula ngo 3-0 imilenze yomibili i-Elgeco Plus yaseMadagascar. Ukunqoba ngo 3-0 ekhaya nasekuhambeni kwenze iChiefs yadlula ngo 6-0. Amakhosi azokwazi ngoDisemba 28 ukuthi aqhathwe nobani kulo mqhudelwano osunamaqembu agawuleke kwiChampions League.",UMicho uncome ukuzimisela kwezakhe
"SEKUQUBUKE ingebhe kubantu bakuleli mayelana nokuthi uma ufisa ukuhlolwa ukuthi unalo yini igciwane iCorona kumele wenzenjani.Lokhu kudalwa wukukhula kwesibalo sabantu abanaleli gciwane kuleli.UMnyango wezeMpilo kuleli uthe imitholampilo nezikhungo zezempilo kuleli zivule izandla ukwamukela iziguli ezisola ukuthi zinaleli gciwane kodwa kumele uqale ushayele inombolo yamahhala yesikhungo esihlola izifo ezithathelanayo iNational Institute of Communicable Diseases (NICD) zichaze ukuze kubonakale ukuthi zingena ngaphansi kohla lwabantu okumele bahlolwe.UDkt Lwazi Manzi okhulumela lo mnyango uthe ukuze uhlolwe kumele ube wumuntu onezimpawu zaleli gciwane, kube wukuthi uke waya emazweni angaphandle noma uke wahlangana nomuntu oke waya emazweni anabantu abaningi abanaleli gciwane.Inombolo yeNICD u-0800 029 999 noma uthumele iWhatsApp ku: 0600 123 456, uma uKwaZulu Natal ungashayela neyomnyango ethi:033 395 3367 noma eyama-ambulensi ethi :122Uthe iNICD iyona eshoyo ukuthi leso siguli asiye kumuphi umtholampilo noma isikhungo sezempilo, ukuhlolwa kulezi zikhungo kumahhala.I-Lancet isikhiphe uhla lwezikhungo abantu abanemali yokukhokha abangaya kuzo beyohlola. Imali ekhokhwayo ukuze uhlolwe wuR1400.Uma ufisa ukwazi ngesikhungo esiseduze nawe iya ku-www.lancet.co.za",Ulwazi ngokuhlolelwa iCoronavirus
"KUNGENZEKA angaphinde abonakale kwiKaizer Chiefs umdlali wasesiswini, uJoseph “Tight” Molangoane, ophuke umlenze ngasekuqaleni kwesizini.UMolangoane ulimale kabi ngesikhathi iChiefs ibhekene neFree State Stars emdlalweni weMTN8 eFNB Stadium ngo-Agasti nyakenye.Ulimale ekade eyithemba lobengumqeqeshi uGiovani Solinas okhonjwe indlela ngoDisemba. Bekunezinkulumo zokuthi uMolangoane uzobuya ingakapheli isizini ukuze asize ezakhe zifake umfutho wokugcina empini yesicoco se-Absa Premiership.UMolangoane useyaziqeqesha neqembu. Ngempelasonto edlule ubebukela iqembu laMakhosi leMultichoice Diski Challenge (MDC) lidlala eTembisa.Ukusho kwagcwala umlomo ukuthi nakanjani uzobuyela enkundleni ngoMashi kubantu ababembuza ngesimo sakhe. “Ngiyaziqeqesha ngokugcwele neqembu, sengiluleme manje. Ngicabanga ukuthi ngoMashi ngizobe sengikulungele ukubuyela enkundleni. Ngisebenza kanzima ukuthi ngibuyele esimeni. Isizini izophela sengibuyele ensimini,” kusho uMolangoane.Ukubuya kukaMolangoane kungezwakala kuyizindaba ezehla kahle kubalandeli beChiefs kwazise ungomunye wabadlali abadlala ngokuzimisela kuleli qembu. Nokho ngoLwesine, ngesikhathi iqembu lilungiselela ukuyodlala eThekwini,umqeqeshi * -Ernst Middendorp uyihlikize wayiqeda eyokubonakala kwalo mdlali enkundleni kule sizini. Abanye abadlali beChiefs abangeke besadlala kule sizini kukhona * -Itumeleng Khune noLebo Manyama abalimele.Uma kugcina kwenzeke okushiwo nguMiddendorp, kungenzeka uMolangoane angabe esabonakala edlubhe imibala yaMakhosi kwazise inkontileka yakhe ephelayo ngoJuni ayikavuselelwa kuleli qembu.Lo mdlali akuyena yedwa ophelelwa yinkontileka ekupheleni kwesizini kodwa nezihlabani okukhona kuzo uBernard Parker alaziwa ikusasa lazo eNaturena.Abanye abadlali abaphelelwa yizinkontileka kwiChiefs ekupheleni kukaJuni nguPule Ekstein, Ryan Moon, Ramahlwe Mphahlele noGustavo Paez olizwa ngendaba ijezi kule sizini.Indaba yezinkontileka kwiChiefs igadiswe okwemfihlo yerosari.Bekunomoyana wokuthi iChiefs izodedela abadlali abathize ngoJanuwari ngesikhathi kuvulwe iwindi lokusayinisa abadlali kodwa kwabuye kwavela izindaba zokuthi uMiddendorp ufuna ukubabhekisisa bonke abadlali kuze kuphele isizini ukuze athathe isinqumo esifanele ngalabo angeke esabasebenzisa.“Abantu abaningi banake indaba yenkontileka kaPule kodwa baningi abadlali abasesimeni esifanayo, abangazi ukuthi ikusasa libaphatheleni. Laba badlali sebengasayina izinkontileka namanye amaqembu. Nakho ukungazi ukuthi umiphi kungenzeka ukuthi kuyabaphazamisa enkundleni,” kusho umthombo okwiChiefs.Imidlalo yePremiership namuhla ngo 3.30pm: Baroka FC v Polokwane City(Peter Mokaba Stadium); Chippa United v SuperSport United (Sisa DukasheStadium)NgoLwesibili ngo 7.30pm:Orlando Pirates v Bloemfontein Celtic (Orlando Stadium); Cape Town City v Mamemlodi Sundowns (Athlone Stadium)NgoLwesithathu ngo 7.30pm: Free State Stars v Polokwane City (Goble Park)",Obeyithemba likaSolinas angase angabe esabonakala
"INTATHELI YESOLEZWEI ndoda ebhekene necala lokubulala uNkk Anni Dewani, ikhulume yankwankwaza, yashaya ingwijikhwebu eNkantolo eNkulu eKapa, ngesikhathi iphekwa ngemibuzo mayelana nenombolo yayo kamakhalekhukhwini.UXolile Mngeni (25), (
osesithombeni), phambilini utshele inkantolo ukuthi wayesebenzisa umakhalekhukhwini wentombi yakhe kodwa efake ikhadi lakhe ngesikhathi eboshwa ngamaphoyisa ngoNovemba 16, 2010.Ngesikhathi umbuso umbuza ukuthi kungani pho iphoyisa elambopha lingawutholanga lo makhalekhukhwini, uthe wawusulahlekile.“Awushongo kanjalo ekuqaleni,” kusho iJaji Robert Henney.Ubufakazi bukaMngeni bakamuva, buzwakale buhluka kulokho akutshela amaphoyisa ngesikhathi eboshwa.UMngeni uthe kungenzeka ukuba inkantolo ayimuzwanga kahle noma yenze iphutha.Uthe ucingo lwalahleka ngaphambi kokuba aboshwe, wase eyokwenza i-sim swap eyenza wakwazi ukubuyisa inombolo yakhe endala.Uthe kodwa akaphindanga waba nomakhalekhukhwini emuva kwalokho.Umsolwa uyawaphika wonke amacala abhekene nawo ahlanganisa ukuduna, ukuthumba, ukubamba inkunzi nokubulala uDewani, owabulawa ngoNovemba 13, 2010 eGugulethu.Icala liyaqhubeka.",Umsolwa ushaye ingwiji kwelikaDewani
"AMAPHOYISA abophe umkhwekazi kasomabhizinisi waseMpumalanga, owabulawa yiqulu lamadoda esemzini wakhe.Lo wesifazane oneminyaka engu-64, uboshwe ngoLwesithathu ngeledlule. Lo wesifazane uboshwe emuva kokuba kuboshwe indodakazi yakhe, umzukulu oneminyaka engu-19 namadoda amane, asolwa ngokubulala uMnuz Jabulani Isaac Nkosi.Bonke abasolwa abayisikhombisa bekulindeleke ukuba bevele enkantolo izolo.UBrigadier Leonard Hlathi, okhulumela amaphoyisa eMpumalanga, uthe uNkosi wayengumnikazi wendawo yokungcwaba edumile endaweni. Ukushona kwakhe kuthiwa kwakusolisa. I-The Star emasontweni amabili adlule, yabika ukuthi uNkosi wake wahlaselwa ngo-Januwari 8 nonyaka.Abahlaseli bafika emzini wakhe bafuna imali. Wazama ukulwa nabo, babe sebemdubula. Waphuthuma esibhedlela, wathola usizo.Kwadlula izinsuku ezingu-11, wabe esehlaselwa futhi. Kusolwa ukuthi unkosikazi wakhe esebenzisana nendodakazi yakhe eneminyaka engu-19 abahlela ukuba asocongwe yizinkabi. UHlathi uthe unkosikazi kamufi, uBusi, nendodakazi yakhe, ababesendlini ngesikhathi ehlaselwa, bathi abezwanga lutho bona.“Ngisho nabezimo eziphuthumayo namaphoyisa abizwa ngomakhelwane,” kusho uHlathi.Emuva kophenyo kwabe, sekuboshwa unkosikaziuBusi, ingane yalaba abashadile nabesilisa uMnuz Muntu Mashinini, uMnuz Sipho Dube, Thokozane Radebe noZenele Malindisi.Babhekene necala lokubulala neletulo lokubulala.Laba bekulindeleke ukuba befake isicelo sebheyili eNkantolo yaseBalfour, izolo.",Umkhwekazi ecaleni lokubulawa komkhwenyana
"ISIHLABANI se-Afro house, uWinnie Khumalo, nendodakazi yakhe sebephumele obala bacacisa ngombango wengoma phakathi kukaDJ Prince Kaybee nophrojusa osafufusa, uDJ TruMpet. Ingoma esisuse umsindo eyenziwe ngokuhlanganyelwa wuPrince Kaybee noRethabile esihloko sithi Isivunguvungu. UTruMpet ubhale kuTwitter, wathi leli culo lintshontshwe kuye ngoba uyena owalididiyela kuqala noRethabile. Echaza uWinnie, wodumo lwengoma eyayithi Let Me Live My Life neyayithi Hey Laatie, uthe uPrince Kaybee  akahlangene nalezi zinsolo zokwebiwa kwengoma.""Ngithanda ukuchaza ukuthi iWinnie K Productions (esho inkampani yakhe) isebenza kanjani. IWinnie K isebenza nabadidiyeli abahlukahlukene futhi uhlelo esilusebenzisayo i50/50 engomeni. Wena uqhamuka nezinsimbi, thina siqhamuke namazwi nezinhlamvu zengoma. Uma singavumelani, siyahlukana. Unelungelo lokusebenzisa izinsimbi zakho noma yikanjani, nathi sinelungelo lokusebenzisa amaphimbo nezinhlamvu zethu ngendlela yethu. Lokho okwenzekile izolo, umuntu nje ontula ulwazi. Sinikeze uPrince Kaybee izibusiso zokusebenzisa ingoma yethu. Umsebenzi wethu. Ayikho enye into yomunye uphrojusa ekulengoma ekaRetha noPrince Kaybee. Ngakho siyaxolisa kubalandeli bakaPrince Kaybee, kuPrince Kaybee/Universal nakubalandeli bakaRethabile. Nakunoma wubani othintekile ngale nto,"" kuchaza uWinnie. ",OWinnie Khumalo bacacisa ngengoma abasolwa ngokuyeba
"AWUPHELE umqondo wokuthi kunezingozi zePhasika ngoba izingozi zidalwa ngabantu ababudedengu.Usho kanje uMnuz Sfiso Shangase onguMphathi wehhovisi leSouth African National Taxi Council (Santaco) KwaZulu-Natal.UShangase uthe bebehlangene izolo ukuqinisekisa ukuthi abagibeli baphephile uma beya emaholidini ePhasika nasezinkonzweni.""Ayikho imoto engaphephile ezophuma erenke. Sizoqhuba uhlelo lwethu lukaHlokomela lapho sizozihlolela amatekisi ukuthi akulungele yini ukuhamba. Uma sithola ukuthi itekisi alikulungele ukuhamba sizolimisa bese kulayisa elisesimeni esifanele,"" kusho uShangase.Uthe abagibeli nabo kufanele baqinisekise ukuthi bagibela amatekisi asesimeni esifanele futhi bangaphuzi uma beyogibela ngoba yibona abagcina sebehlukumeza abashayeli nabanye abagibeli.""Sifuna uphele umqondo wokuthi kunezingozi zePhasika yingakho abanikazi bomsebenzi bezozihlolela bona amatekisi baphinde basebenzisane namaphoyisa ukuqinisekisa ukuphepha kwabagibeli. Siyacela abashayeli banikwe isikhathi esanele sokuphumula futhi bangalokothi bashayele bephuzile. Nabagibeli sicela bangaphuzi ngoba utshwala bubenza bahluphe,"" kusho uShangase.Udonse ngendlebe abaya ezinkonzweni zePhasika ukuthi babhukhe amakhumbi kusenesikhathi  futhi bangampintshani ematekisini kodwa babe yisibalo esivumelekile.""Siyacela abantu bakithi bangabancengi abashayeli ukuthi babagibelise babe yisibalo eseqile kodwa okungcono babhukhe amakhumbi amaningi ukuze bafike bephephile lapho beya khona,"" kusho uShangase. ",Azikho izingozi zePhasika-Santaco
"NGESIKHATHI imboni yezobuciko isazikhotha amanxeba ngokudlula emhlabeni kwezinye izingwazi zamaciko, sekuphinde kwehla elinye ifu elimnyama. Bekusanda kushona umlingisi uMary ""MaMpinga"" Twala; umdidiyeli womdlalo owawuthi Umabatha, uWelcome Msomi; umculi uPatricia Majalisa, uDJ womculo wamapiano, Vusi ""Papers 707"" Mabuza; umlingisi wodumo kuHlala Kwabafileyo, Duma ""Bheseni"" Mnembe; umlingisi owake wavela kwiGenerations nakwiSidingo, u-Elize Cawood; umculi wokholo uCyril Mbongwa nomsakazi weZwi Lomzansi, uMfanafuthi ""FK"" Khumalo.Izolo kulalwe izinhliziyo sezibuhlungu emuva kokuvela kwezindaba zokuhamba emhlabeni kwenye inkakha yabalingisi, u-Allen Booi. Lezi zindaba zidalulwe yinkampani ebimphethe ezinkundleni zokuxhumana iTrinity Management. ""Siyadabuka ukunazisa ukuthi umlingisi u-Allen Booi udlulile emhlabeni esimzini wakhe oseGoli ekuseni (besho izolo). Umndeni uzokhipha isitatimende neminye imininingwane. #LalaNgoluthulaAllenBooi,"" kusho isitatimende seTrinity Management.UBooi ulingise emidlalweni eminingi yethelevishini okubalwa kuyo iGenerations, Isidingo, Muvhango, Soul City, Backstage, Mponeng, After Nine, Zero Tolerance, Zone 14, Zabalaza, Tsha Tsha, Society, Room 9, Jozi Strets, Isibaya, Intsika, Intersexions, 90 Plein Street, The Quuen,  A Place Called Home nakwiGazi. *Khonamanjalo uMbongwa uzofihlwa ngoLwesine kanti uMnembe, ovele wawa washona ekwakhe ngoLwesihlanu, uzongcwatshwa ngoMgqibelo emuva kwenkonzo yesikhumbuzo ezokuba ngoLwesine ngo2 ntambama eWalter Sisulu Hall eMzimhlophe. ",Kuphinde kwawa omunye umuthi omkhulu endimeni yezokulingisa
"IZIPHATHIMANDLA  zizama ukuletha ukuthula nozinzo emgceleni waseManguzi, kulandela izinsolo zokudubulana kwamasosha akuleli nomakhelwane babo, nokuholele ekushoneni kwamaphoyisa amabili aseMozambique. Lemizamo yenziwa nje kunovalo emphakathini ukuthi omakhelwakhe babo baseMozambique bangabavimbela ekungeneni ezweni labo uma befuna ukuqhuba amabhizinisi abo kuleliyalizwe. Akukacaci ukuthi yini edale ukuba kubulawe laba, kwazise kunezincazelo eziningi ezihlukene kodwa i- Independent Media itshelwe abantu bakulendawo abahlukene ukuthi lesi sigameko senzeke emhlabeni  waseMozambique, namasosha abethinteka asusiwe enkanjini yamasosha eKosi Bay.Ikomiti elangamele amatekisi athutha abantu kulemigcele ahlanganile, athi loludaba izoliyekelela ezandleni zabaphethe uphenyo. Ngakolunye uhlangothi iNkosi yamaTembe uMabhudu Tembe usenxuse ukuba kube nozinzo, wathi kuningi okuhlanganisa lamazwe amabili, kunalokho okuwahlukanisayo. Okhulumela amasosha u-Brigadier Mafi Mgobhozi, utshele i-Independent Media ukuthi balinde ukuhlangana nozakwabo baseMozambique bese kuba nombiko ohlangene abazowukhipha. “ Sithathe isinqumo sokuthi singakhiphi umbiko sodwa kodwa silinde ukuba siwuhlanganise nozakwethu. Sithumele ithimba ukuba liyohlangana nabo ngeshwa bajika esikhumulweni sezindiza ngoba kuthiwa abekho abantu okumele babe nomhlangano nabo bakuleliya lizwe. Bathe bazosinika olunye usuku esizohlangana ngalo,” kusho uMgobhozi.Usihlalo we-Border Taxi Association uMnuz Kenneth Mlambo, uthe bahlangene nozwakwabo baseMozambique ukuqinisekisa ukuthi lesi simo asiphumi esandleni. UMgobhozi ukuphikile ukuthi amasosha athinteka kulolu daba asusiwe enkanjini. ",Iziphathimandla zifuna uzinzo eManguza
"BAKHALA ngesihluku sokubulawa kukazakwabo odutshulwe yikhasimende kahlanu, abokufika abasebenza ukudiliva ukudla.UMnuz Cedric Musonera (33) waseBurundi, kuthiwa udutshulwe ngehora lesishiyagalolunye ebusuku ngoLwesibili emgwaqweni uFlorida eThekwini, ngaphandle kwesitolo esidayisa inyama ethosiwe. UMusonera kuthiwa ubenezinyanga eziyisishiyagalombili eqale lo msebenzi.Umzala wakhe, uMnuz Karim Yodheho, uthe bebesebenza umsebenzi ofanayo nomufi kodwa bengahlali ndawonye.“Ngithole ucingo lokuthi usedutshuliwe, ngaphuthuma khona endaweni yesigameko. Ngimfice edutshulwe kathathu esifubeni, kanye engalweni nasemlenzeni. Sibize i-ambulensi waphuthunyiswa esibhedlela e-Addington. Ngihlale naye odokotela bezama ukumsiza kodwa besho ukuthi ababoni ukuthi uzosinda. Bakwazile ukukhipha izinhlamvu emzimbeni kodwa ubelimele kakhulu, washona ngo-2 ekuseni,” echaza.Uthe umzala wakhe ubesebenza kanzima ehlanganisa imali yokuzifundisa, enza unyaka wokuqala kwiChemical Engineering eDurban University of Technology (DUT).Izolo ozakwabo nabangani bakaMusonera baqhinqe lapho adutshulelwe khona, bephethe izingqwembe nesithombe sakhe bethi bafuna umsolwa ajeze. UMnuz Aaron Ndayizeye ongomunye wabangani, uthe bakhathazekile ngendlela ashone ngayo umufi. Uthe bathole ukuthi kunekhasimende ebelizothenga inkukhu echochobalisiwe lapho umufi ebezolanda khona ukudla azokudiliva.“Kuthiwa ikhasimende belifuna ukungenela kulayini lithi lijahile. UCedric naye obelinde ukudla ulitshele ukuthi bonke abantu bajahile. Iqale lapho ingxabano kanti ikhasimende lizomlinda emotweni emnyango,” echaza.Kuthiwa esephuma eyogibela isithuthuthu umufi, umsolwa umdubule kahlanu maqede wangena emotweni wabaleka.KUSOLWA ukuthi udutshulwe yikhasimende amahlandla amahlanu washona uMnuz Cedric Musonera waseBurundi obediliva ukudlaUColonel Thembeka Mbele, okhulumela amaphoyisa KwaZulu-Natal, uthe isigameko senzeke ngelesishiyagalolunye ebusuku emgwaqweni uFlorida.“Owesilisa oneminyaka engu-33 utholwe enamanxeba okudutshulwa emzimbeni. Kusolwa ukuthi uxabane nomsolwa obalekile emuva kwesigameko. Umufi uphuthunyise esibhedlela washonela khona. Amaphoyisa aseBerea aphenya icala lokubulala,” kusho uColonel Mbele.",Bafuna ajeze obulale owaseBurundi
"UKHALE ngeziqumo zikanompempe umqeqeshi weBloemfontein Celtic uLehlohonolo Seema ngenkathi iqembu lakhe lihlulwa ngo 2-1 ekhaya yiMamelodi Sundowns emdlalweni we-Absa Premiership ngoLwesithathu ebusuku eSeisa Ramabodu Stadium. ISiwelele besifuna ukubuyisa izinduku kwiSundowns eyabakhipha kwiMTN 8 emasontweni amabili adlule. Lomdlalo ubulindelwe ngabomvu ngenxa yebhola elidla utshani elidlalwa yilawa maqembu omabili selokhu kuqale isizini. ISundowns inqobe ngamagoli kaMosa Lebusa alishaye ngesiwombe sokuqala, nelikaThemba Zwane oshaye iphenathi. ICeltic ithole iphenathi ngesiwombe sesibili usuyophela umdlalo evalelwe nguSera Motebang kodwa uSeema ukhale kakhulu ngezinqumo zikanompempe, ikakhulukazi lesi sokunikeza iSundowns iphenathi. “Angijwayele ukukhalaza ngonompempe. Kodwa ngibona ngathi usibhekisele phansi unompempe ngendlela abethatha ngayo izinqumo. Kukhona izikhathi lapho athule khona ekubeni kudlaliswa kabi abadlali bami. ISundowns ibisidlalisa kabi ukuze ibulale umgqigqo wethu. Ngisafuna ukuyibhekisisa iphenathi kodwa angiboni kahle. Ngicabanga ukuthi unondweba ubengenza kangcono namuhla. Kodwa ngijabule ngendlela esiqede ngayo umdlalo, abadlali basebenze ngokuzikhandla kwaze kwafika ekugcineni,"" kusho uSeema ekhuluma nabeSuperSport.USeema ukhiphe uPotsane ngesiwombe sesibili, okube yisinqumo esithakaselwe uPitso Mosimane weSundowns, oveze ukuthi lomdlali ubewuhlupho ngesiwombe sokuqala. Ukuhlulwa kweCeltic kuyibeke endaweni ka-11 kwiligi kwazise isishaywe kabili kule sizini. UPitso usijabulele isinqumo sephenathi enikezwe ezakhe, wagcizelela ukuthi isinqumo sigunyazwa umthetho omusha weFIFA. “Unompempe udlalise kahle. Imithetho emisha ikubeka obala ukuthi uma ibhola likushaya esandleni ebhokisini, leyo yiphenathi. Kumele siwujwayele lomthetho,” kuchaza uPitso. Iqembu likaSeema lizobamba ikhefu leFIFA, lize libuye enkundleni ngoSepthemba 15 emdlalweni weligi libhekene nomafikizolo iStellenbosch FC, engakanqobi nowodwa umdlalo we-Absa Premiership. ",Ukhale ngezinqumo zikanompempe uSeema
"ZANELE MSOMIU kuvulwa kwamabhuloho amabili ngoLwesihlanu kuqede usizi kubantu baseClermont ku-ward 22 ngenxa yokuthi bekungahambeki uma kunemvula.Imvula yango-2011 yashiya abaningi abantu dengwane. Abakhahlamezeka banikwe izindlu eziwu-10.Lezi zindlu zomxhaso yizingxenye yeziwu-30 ezaqala ukwakhiwa emuva kokuhlaselwa kwemvula.Ikhansela, uMnuz Sibongiseni Mkhize, uthe amabhuloho avuliwe kubalwa elezimoto nelokuwela abahamba ngezinyawo.“Kule ndawo kunomfula iMvuzane oseduze nezikole ezine. Bekuba yinkinga uma line kakhulu ngoba izingane bezingakwazi ukuya esikoleni. Ngisho abasebenzayo bebethwala kanzima ngoba umfula ubugcwala,” kuchaza yena.UMkhize uthe kusukela ngo-2011 sebevule amabhuloho ayisikhombisa kanti kulindeleke ukuthi bavule amabili okugcina maduze.Mayelana nezindlu zomxhaso ezivulwe ngoLwesihlanu uthe ngezamalungu omphakathi izindlu zawo ezadilizwa yizimvula.“Laba ngabantu abebehlala emijondolo kodwa sithe kungcono bakhelwe izindlu ezinesithunzi ukuze baphephe nasemvuleni,” usho kanje.UMnuz Johannes Thusini (48), ngomunye wabahlomulile kukhishwa izindlu ngoLwesihlanu. UThusini, owashonelwa yinkosikazi futhi ongasebenzi, uthe ubehlala nezingane eziyisihlanu emjondolo wamapulangwe. Lo mjondolo bawakha ngo-2011 emuva kokudilikelwa yindlu yodaka.“Sekuzohlaleka kahle ngoba sahlukumezeka kakhulu ngo-2011. Besihleli kabuhlungu nezingane ngoba nawo lo mjondolo wepulangwe bewungaseneli. Nathi sesizokhululeka noma kuhlasela imvula ngoba siphephile manje kanti abengekho namandla okwakha,” kusho yena.Ngalo uLwesihlanu kuphinde kwanikezwa imifaniswano ezinganeni eziwu-10 ezintulayo eSithengile Senior Secondary School.UMkhize uthe lokhu kuyingxenye yohlelo alusungula engena ehhovisi ngo-2011. Inhloso yalo wukulekelela abafundi abantulayo nabayizintandane. Ngalolu hlelo uthe usiza zonke izikole ezisewadini yakhe kodwa ngoLwesihlanu bebegxile esikoleni esisodwa ngoba sekwenziwa kwezinye. Izikole zibhalisa amagama ezingane ezidinga usizo.",Kuqedwe usizi kuvulwa imizi namabhuloho
"ISHAQEKILE i-ANC KwaZulu-Natal ngokuthola izindaba zokusula isigubhukane kwemeya yayo kaMasipala waseNewcastle okuthiwa ibisongelwa ngokubulawa.Izolo i-ANC ithe ibone ezinkundleni zokuxhumana ukuthi u-Advocate Makhosini Nkosi ebimfake ngo-2016 esikhundleni sobuMeya usesulile esikhundleni ngaphandle kokuyazisa nokuyinto eyethusile.Okhulumela i-ANC esifundazweni, u-Advocate Nomagugu Simelane-Zulu, uthe ngisho unobhala ayikho incwadi ayitholile evela kuNkosi yokwesula nechaza izizathu.“Kusishaqisile ukuzwa ngokusula kukaNkosi esikuthole ezinkundleni zokuxhamana. Ngokujwayelekile umholi osuke ejutshwe uKhongolose ezinhlakeni zikahulumeni, uye abhalele unobhala uma esula kuleso sikhundla njengaye uMeya uNkosi nokuyinto engenzekanga kulolu daba. Nokho ubuholi be-ANC bebulokhu bumatasa kulawa masonto nokungenzeka ukuthi incwadi ikhona kodwa besingakayiboni. Kuzothi uma incwadi sesiyitholile sixoxisane naye,” kusho u-Adv Simelane-Zulu.UNkosi kuthiwa ubebhekene nengcindezi yokusatshiswa nokubikwe kwabezindaba.Lokhu kuthiwa kwenzeke ngemuva kokuba ejube uphenyo ngenkohlakalo yamathenda obekunezikhalo zokuthi atholwa ngabantu ababodwa, okungabaholi abathile kumasipala nabasondelene nabo. Ngo-2017 kuthiwa kuphoqeleke ukuba kwengezwe ezokuphepha kangangokuthi bekuthi uma eza eThekwini noma eMgungundlovu, ubephuma ngezinye izimoto eNewcastle bese uma efika eMnambithi akhishwe afakwe kwezinye ngoba besekunezinsolo zokuthi kukhona abamlandelayo.Ikhansela elizimele, uMnuz Blessing Mwali, lithe nabo le ndaba bayithole emoyeni kodwa sekubizwe umhlangano ophuthumayo wamakhansela.“Insimbi iyashisa ngoba usula nje sisanda kumisa iMenenja kaMasipala ngezinsolo zenkohlakalo ethinta ukuthengwa kwamathayi ezimoto zikamasipala. Akugcini lapho kunekhansela lekomiti elibheka ukusebenza kwezimali zomkhandlu, elisulile nalo ngoba uphenyo obelujutshwe nguye uNkosi obelwenziwa ngamathenda belithinta nalo lelo khansela,” kusho uMwali.Iphephandaba lendawo libike ukuthi uNkosi usebuyela kwezomthetho kanti wamukelwe iDurban Bar Council asezosebenza ngaphansi kwayo kusuka ngoJanuwari 15.UNkosi uthintwe kaningi izolo ucingo engalubambi. Nemiyalezo athunyelelwe yonaakayiphendulanga.UNkosi uke waba iLungu lesiShayamthetho emele i-ANC esifundazweni ngaphambi kokuba yiMeya yaseNewcastle ngo-2016. Ungummeli odumile esifundeni iMajuba District usemele izikhulu eziningi emacaleni ehlukene.Okhulumela uMnyango wezokuBusa nokuBambisana neziNdaba zoMdabu, uMnuz Lennox Mabaso, uthe bebengakezwa lutho ngokusula kukaNkosi.",Bashaqekile kwesula imeya eNewcastle
KUZOQOPHEKA umlando omusha ngoMkhosi weLembe njengoba uzokwenzelwa enkundleni yezemidlalo yaseThekwini iMoses Mabhida ukugubha iminyaka engu-200 kwabunjwa isizwe samaZulu,Uza eThekwini uMkhosi weLembe
"NGEKE ukumele ukuba umqeqeshi weqembu elithathwa njengelikhulu kwiPremier Soccer League (PSL) uma untekenteke.Lawa ngamazwi anokugoloza phakathi kaSteve “Mphathi” Komphela opheka Amakhosi asedlale imidlalo emihlanu ye-Absa Premiership ngaphandle kwewini. UKomphela uwasho la mazwi ngoLwesithathu ebusuku kulandela ukushaywa yiChippa United ngo 1-0 okwenze idlanzana labalandeli beChiefs lamlinda lapho kuphunywa khona lamchapha ngazo zonke izinhlamba limtshela ukuthi akahambe ngoba ubuyisela iqembu emuva esikhundleni sokuliyisa phambili.Amakhosi asedlale ngokulingana amahlandla amathathu kwase kukhala induku kwemibili emidlalweni yawo emihlanu edlule, anomunye umdlalo onzima nePlatinum Stars ebuyelwa ukuzethemba. Ukusasa ngo-6 ntambama eRoyal Bafokeng Stadium, eRustenburg.“Ngeke ngiphindisele ngilwe nabo (abalandeli njengoba bengithuka) ngoba konke lokhu okwenzekayo ngiyakuqonda futhi ngiyazi ukuthi kusuka kuphi. Kusemqoka ukuthi ngiqonde ukuthi lolu laka olungaka lususwa yini. Kuyiqiniso elingenakuphikiswa ukuthi uma izinto zingahambi kahle kumele lichaze ikhanda. Kulokhu yimina umholi ngakho-ke kusemqoka ukuthi ngiqonde okucasula abalandeli bese ngizama ukukulungisa,” kusho uKomphela.NgokukaKomphela isimo esibhekene neChiefs sinzima ngoba konke abakwenzayo bakwenza ngendlela kodwa imiphumela iyenqaba.“Ngeke ngilenze iphutha lokuhlaba abadlali bami ngoba konke engikufuna kubona bayakwenza. Yilezo zinto ezincane nje futhi ezidinga ukuthi siphinde sizibuyekeze, ngemuva kwalokho konke kuzolunga. Ngokwami abaholi yibona vele abasuke bebekelwe ukuthi kukhalwe kubona uma kunezinkinga.""Lokhu kumele akwazi wonke umuntu onesifiso sokuba wumqeqeshi kwiPSL, ngingasayiphathike eyothanda ukuba yinhloko eqenjini elinezigidi zabalandeli.”Nakuba izinhlamba bezisho phezulu lapho kuphunywa khona kodwa abadlali beChiefs bebemlindile umqeqeshi wabo ukuze bamvikele kulabo abebesikaza ukumjikijela ngemva komdlalo.“Zikhona izinkinga kodwa akuzona lezi engicabanga ukuthi ngeke zilungiseke. Okuhle kakhulu ukuthi nginabadlali abasiqonda kahle isimo engibhekene naso,” kuphetha uKomphela.",UKomphela uyaqonda ngenhlamba eza kuye
"UVUMBUKE ehlathini umgadli owazakhela igama emaqenjini ePremier Soccer League (PSL).Isolezwe lithole ukuthi uSiphesihle Nzimande obedlala kwiJomo Cosmos usayine kuMvoti United odlala kwi-ABC Motsepe League.Kuvele ukuthi uJomo Sono ongumnikazi weCosmos, obekudlala kuyo uNzimande, ukhombe indlela le nsizwa yaseThekwini maqede wazeseka ngokuthi akasenayo imali yokuyiholela.Kuthiwa ube esenika lo mgadli * -R10 000 kuphela ekubeni emkweleta isamba esithile. Kuvela ukuthi kube wumzukuzuku ukuthi uNzimande owake wadlala kwiPolokwane City, agcine ethole iphepha elimkhululayo kweZenkosi.Kuthiwa lo mdlali udaba uze walubika kwiSouth African Football Players Union (Safpu).Kuthintwa uTebogo Munyai weSafpu ukuqinisekisile ukuthi uNzimande ulubikile kubona udaba lokukweletwa uSono.Uthe begcina ukukhuluma nalo mdlali ubefuna iphepha elimkhululayo nemali ngesikhathi esisodwa. Uthe uNzimande ubatshele ukuthi kuneqembu elidlala ku-ABC Matsepe League elifuna ukumsayinisa.“Simtshelile ukuthi kuzomele akhethe okukodwa akufunayo. Simtshele ukuthi uma ethatha iphepha kuzobe kusho ukuthi akaseyena umdlali weJomo, ngamanye amazwi ngeke asayithola le mali. Sigcine simyale ngokuthi alinde ukuze udaba luzongena kwiPSL Dispute Resolution Chamber (DRC),” kuqhuba uMunyai.UBongi Gwala ongumnikazi woMvoti ukuqinisekisile ukuthi uNzimande usengumdlali wabo ngokusemthethweni.“Sisayine isivumelwano sokusebenzisana kulezi zinyanga ezisele kuvalwe isizini. Sinethemba lokuthi isipiliyoni sakhe sizosisiza kakhulu njengoba sisembangweni weligi,” kubeka uGwala.USono uthe kuyamjabulisa ukuthi ugcine ehlukene nalo mdlali. Uthe njengoba egijimela emaphepheni umphakathi ungamangala uma engaveza akwenza ngesikhathi bedlala eminye yemidlalo yeligi.“Ngikhuluma nawe nje iphepha likusihlalo woMvoti. Wenze kahle wahamba ngoba besisazomphenya ngakwenza sidlala nelinye lamaqembu aseThekwini. Ngimfisela inhlanhla,” kubeka uSono.Ngemali okuthiwa uyikweleta lo mdlali uthe ngeke akwazi ukuphendula.Kuzokhumbuleka ukuthi nyakenye uSono uxakazisane nale nyunyana kwakuncane indawo ngenxa yalo udaba lwamaholo.Ithumba liqhunjuzwe uClifford Mulenga waseZambia oveze emsakazweni ukuthi sekuphele izinyanga eziyisishiyagalolunye abadlali beCosmos bengaholi.UMulenga wadalula ukuthi lesi sikhulu simkweleta isamba esingu-R146 000.USono uziphendulele ngokuthi ngeke athathe imali yezingane zakhe ayiqulele ebholeni.",UJomo ukhulule umdlali oseyogijima kuMvoti Utd
"BEZIQINILE ezokuphepha ngaphandle nangaphakathi kuMasipala waseMsunduzi izolo ngesikhathi kunomcimbi wokufungiswa kwamakhansela amasha kamasipala kulandela ukukhishwa kwesigungu esidala.Ukuqiniswa kwezokuphepha kwenziwe emuva kokuvela kwezinsolo zokuthi kukhona amaqabane akulesi sifunda iMoses Mabhida abezofika ezogxoba itoyitoyi ngaphandle ngoba ephikisana nokufungiswa kobuholi obusha bukamasipala. Kuthiwa kunamaqabane angamfuni uMnuz Mzimkhulu Thebolla okhethwe njengeMeya entsha ngoba ekhala ngokuthi akaziwa. UThebolla we-ANC uthole amavoti angu-51, ehlula uMnuz Sibongiseni Majola weDA othole angu-24.Ethula inkulumo yakhe uThebolla, uthe kuqala isahluko esisha eMkhandlwini waseMsunduzi.“Ngifisa ukubonga i-ANC ngokungethemba ngalo msebenzi obalulekile wokuhola uMkhandlu waseMsunduzi.”Uthe uyabahlonipha abantu baseMsunduzi, wengeza ngokuthi uzimisele ngokubasebenzela ngokwethembeka.“Umsebenzi osihlalele ukuguqula isimo somkhandlu sisenze ngcono. Lokho ngeke sikwenze sisodwa siyi-ANC kodwa sinxusa namaqembu aphikisayo, siyeke ukungaboni ngasolinye kodwa sisebenzisane.”Esikhundleni sePhini leMeya kukhethwe uMnuz Inderjit Manilal odume ngoMapholoba ozuze amavoti angu-49, ehlula uMnuz Thinasonke Ntombela we-IFP othole amavoti angu-22.USomlomo omusha nguNkk Eunice Majola-Zondi we-ANC othole amavoti angu-51, ehlula uMnuz Reinus Niemand we-ACDA othole amavoti angu-19.Lilodwa ivoti okuthiwa licekelwe phansi okhethweni lukaSomlomo.UNkk Majola- Zondi uthe iphupho lakhe ngukuthi abumbe umkhandlu.Uthe ulindele ukuthi wonke amakhansela kubalwa nawamaqembu aphikisayo ukuthi ahloniphe uSotshwebhu omusha uMnuz Vusi Ntshangase.Ethula inkulumo yakhe emfishane uNtshangase uthe uzoshumayela ukuthi kube nobumbano emkhandlwini ukuze yonke into ihambe kahle.Uthe umkhandlu wabo wakhiwe ngamakhansela angu-78, amele abantu abangaphezu kuka-600 000. “Lo mkhandlu ngowenu mphakathi, yinina abanikazi balo mkhandlu thina njengamakhansela siyizisebenzi zenu.”Uthe ikusasa lomkhandlu likubona njengamakhansela, wengeza ngokuthi yibona abangawakha umkhandlu noma bawudicilele phansi.Ubuholi obudala bomkhandlu obukhishiwe ezikhundleni kubalwa nobeyimeya uMnuz Themba Njilo nabo bebukhona emcimbini wokufungiswa kwamakhansela amasha.Lo mcimbi ubuhanjelwe nawubuholi be-ANC KwaZulu-Natal kubalwa uSihlalo uMnuz Sihle Zikalala, uNobhala uMnuz Mdumiseni Ntuli nePhini likaNobhala uMnuz Sipho Hlomuka.Sime kanje isigungu samakhansela e-ANC alawula umkhundlu, uThebolla, Manilal, Nkk Majola-Zondi, Mnuz Linda Madlala, Nkk Zanale Ngcobo, Nkk Gugu Madlala noMnuz Ntuthuko “Koloba” Ntshangase. I-DA inamakhansela amabili kuthi i-IFP ibe nekhansela elilodwa.UZikalala uhalalisele ubuholi obusha.",Amakhansela afungiswe egadwe amaphoyisa eMsunduzi
"‘UKUZINYANYA ngeke kusashintsha lutho ngamaphuzu esiwalahle emdlalweni wokuqala, ngakho kusemqoka ukuzithuntutha silungise wonke amaphutha ngeNamibia esibhekene nayo kulandelayo.’Lo umbono kaThemba “Mshishi” Zwane ngesimo seBafana Bafana edlala owesibili ka-Group D we-Africa Cup of Nations (Afcon) neNamibia namuhla ngo-10 ebusuku e-Al Salam Stadium, eCairo.UZwane, owudlale wonke owokuqala bekhala ngaphansi ngo 1-0 kwi-Ivory Coast, ukholelwa ekutheni ukubheka emuva ngeke kusabasiza ngalutho ngoba umsebenzi ubamele kwiNamibia. Lo mdlali weMamelodi Sundowns ubona ithuba kwiNambia kodwa futhi uyakushumayela ukuthi ukuyithatha kancane kungasheshe kuyiqede indlela yeBafana kwi-Afcon.“Siphatheke kabi. Besiwufuna kabi lo mphumela. Siqale lo mqhudelwano sazi ukuthi ukunqoba umdlalo wokuqala kuqaqa wonke amabhawodi. Sekwenzile sahlulwa, ngakho asisekho isidingo sokubheka emuva. Siyazinyanya ngalo mphumela kodwa sesikuxoxile ukuthi okuzosisiza ukuthi sikhohlwe ngokwenzeke sidlala ne-Ivory Coast. Siwulungele umdlalo weNamibia ngokomqondo,” kusho uZwaneOkukhalisa kakhulu uZwane ngomdlalo we-Ivory Coast ukuthi kwenzeke kanjani bangabi sefomini bonke abadlali ikakhulukazi laba abahlaselayo?IBafana ibalwe namazwe amathathu abephezulu ngokuhlohlwa kwamagoli ngesikhathi kusahlungelwa ukuya e-Egypt.“Angazi kwenzeke kanjani kodwa kuningi okusemqoka esingakwenzanga okuyikhona okuholele ekutheni namathuba amahle okuthola amagoli singawakhi ngendlela.”Ebuzwa ngokuthi bazoyivimba kanjani iNamibia ngoba nayo iza kulo mdlalo ibona ithuba lokuqoqa amathuba kwiBafana kusasa eCairo uthe kumele bashintshe ukwenza.“Okusemqoka ukuthi siqinisekise ukuthi ibhola lilawulwa yithina. Bazoza ngamandla bese sibabamba ngejubane okuyilona esidle ngalo kumafolosi ethu. Enye into ezosiza lapha ukuthi sidlala ebusuku lingasekho ilanga. Lokhu kuzosisiza ngoba abadlali abaningi esinabo abalijwayele ilanga. Okuhle ngaleli qembu ukuthi sonke sinomqondo owodwa. Ukuhlulwa kwethu kube okwethu sonke ngakho kusezandleni zethu futhi ukuthi sijabulise abalandeli bethu ekhaya ukuze kuzovuka ithemba.""Akukho ukucasha ngesithupha lapha ngoba iwini kuphela elindeleke kithina,” kusonga uZwane.IBafana izobhekana neNamibia sebevele seyidlalile iMorocco ne-Ivory Coast ngo-7 ebusuku) kuyona le nkundla yaseCairo.ILog kaGroupd DAmaqembuPWDL PtsMorocco11003I. Coast11003Namibia10010S. Africa10010",UMshishi uthembisa lukhulu koweNamibia
"MALIBONGWE MDLETSHEIZOHLOMULA ngezibabuli zabadlali iBanyana Banyana uma konke kuzoya ngamagama enkehli, ezethenjisweni yiSafa ngeSasol Legue, okulindeleke iqale KwaZulu-Natal kule mpelasonto.Bese kuphele isikhathi eside kungacaci ukuthi liyaphuma noma liyashona yini ngeSasol League, okugijima kuyo amantomba-zane okuqokwa kuwo abadlali beBanyana, kangangokuba nesizini ka-2012/2013 igcine ingabanga khona.Nokho iSafa ithembise ukuthi sekuphelile ukuhlupheka kubaqeqeshi beBanyana, Basetsana (Under-20) neBantwana (Under 17) ngoba isizoqhubeka ngaphandle kwezihibe iSafa Sasol League kulandela ukuvuselela ngeminyaka emihlanu ukwesekwa ngemali kweligi kazwelonke yile nkampani kawoyela.Imininingwane ngokuvuselelwa kweSasol iqinisekiswe ngusihlalo wezemincintiswano eKZN, uKwenzakwakhe Ngwenya.“ISasol ivuselele ngeminyaka emihlanu kanti okuhle kakhulu wukuthi izibophezele yanyusa nemihlomulo yamaqembu kuzwelonke. Umpetha weligi wesifundazwe ubethola u-R30 000 phambilini kodwai kusukela ekupheleni kwale sizini usezothola u-R50 000. Nezindleko zokuhamba phambilini bekungu-R20 000 manje sekuzoba ngu-R30 000,” kusho uNgwenya, oveze nokuthi onondweba bazokhokhelwa amaqembu ezinkundleni njengoba kwenzeka kuSafa Second Division.Iqembu elizodla umhlanga-niso kuSasol League National Champs lizomuka no-R30 000 ngaphezu kwalo R50 000.Uthe amaqembu azoyihlanganisa imali akhokhele ngayo onondweba bese ethumela izicelo zokubuyiselwa yona kuSafa.Okudidayo nokho angathanda ukucacisa kukho uNgwenya, yindaba yamajezi.Emaligini angaphansi kweSafa, ikakhulukazi iSasol neSecond Division kwakubekwe umbandela wokuthi amaqembu asebenzise iPuma njengabaxhasi balo soseshini.Nokho 
Isolezwe lithole ukuthi kuSasol amaqembu azozidlalela nganoma yimaphi amajezi.I-KZN ihlukaniswe izigaba ezimbili, uStream A noStream B. UNgwenya uthe lokhu kucelwe amaqembu ngenhloso yokunciphisa izindleko zokuhamba.“Kuzoba khona uStream A no-B ngoba amaqembu azicelele ukuba kwenziwe kanje ukuze ayisishiyaga-lombili asondelene aqhuthane wodwa ngenhloso yokunciphisa izindleko. Ekupheleni kwesizini-ke bazoqhuthana ompetha bezigaba zombili kuphume okunguye ingqungqulu yesifundazwe,” kusho uNgwenya.Yikho lokhu kuhlukaniswa okuthiwa kwenze iKZN yasala ngamasonto amabili kwazise eGoli, North West, Limpopo naseWestern Cape sekunamasonto amabili beqalile.Imidlalo yeSafa KZN Sasol League ngempelasonto:Stream-A:NgoMgqibelo:Ntuzuma United v Kokstad Lucky Stars (G Sport Ground, 3pm), Durban Ladies v Galaxy Ladies (Risevior Hills, 1pm), Ugu Ladies v Simunye FC (Ugu Sprt Complex, 3pm)NgeSonto:Local United v Mubs (Kandahar Stadium, ngo 1pm),Stream-B:NgoMgqibelo:Stars of Tomorrow v Sunflower FC (Osizweni Stadium, 1pm),NgeSonto:Lindelani Ladies v Duck Ladies (TM Mshengu, 1pm), Umhlathuze Ladies v Umlazi Citizen Ladies (Esikhawini College, 1pm), Remax Shooting Stars v Newcastle Ladies (30 Piltochary RD, Westville, 3pm)",Kuyasuka lokho ngeSasol League KwaZulu-Natal
"UKHALA ezimathonsi owesifazane waseMlaza okukhishwe imali yakhe yempesheni kaDisemba ongenakho nokudla endlini.UNksz Khalathi Florah Simelane (64), ongakwazi ukuhamba, ukhihla isililo uma exoxa ngosizi lwakhe. Uhlala yedwa, uthi akanazo nezihlobo angadla kuzo uKhisimusi.Usale noR290.46 empeshenini yakhe athole ukuthi kukhishweuR1 000 kuyona.Elandisa iphephandaba ngokumehlele uthe washonelwa yingane yakhe okwabe kungukuphela kwayo wasala yedwa emqashweni ahlala kuwona. Ukugula kwamenza wangabe esakwazi ukuhamba. Uthuma abantu ngisho kumele ayohola.Utshele leli phephandaba ukuthi ikhadi lokuhola lakwaSouth African Social Security Agency (Sassa) lihlala kuyena kodwa ubethumela umfana ongumakhelwane ukuthi amkhiphele imali yempesheni.Uthe wagcina ukumthuma ekuqaleni kwenyanga edlule eholela uNovemba wayithola yonke imali. Njengoba ukuholela impesheni kaDisemba kusheshe kwaqala, uNksz Simelane uye kohola esitolo kwaJeena khona eMlaza ngoNovemba 30.“Ngifike ngashaqeka ngithola ukuthi emalini yami yomholo kusele uR290.46, bangivezela nesiliphu. Ngivele ngasangana ngoba ikhadi lami belikimina. Bangiyalele ukuthi ngiye emahhovisi akwaSassa, eMaweleni nakhona bakuqinisekisa ukuthi kukhishwe uR1 000 esitolo kwaSpar eMega City, ngoNovemba 28 ngo-8 ebusuku,” kuchaza uNksz Simelane.Emalini yempesheni ukhipha uR450 werenti yalapho ehlala khona.“Nginovalo lokuthi umasitende uzongixosha ngoba anginamali yerenti. Ngimbikelile ngenkinga engivelele kodwa wathi uyayifuna imali yakhe. Angikwazanga ngisho ukukhokhela umasingcwabisane,” kubalisa uNksz Simelane ekhala.Esingezansi asisebenzi kuNksz Simelane. Uthe kudingeka akhase uma ephuma endlini ngoba akuhambeki. Kudingeka athwalwe ayobekwa emgwaqweni emotweni uma kudingeka ahambe. Yilokho athe kwenza athumele uma kumele ahole. Isolezwe limfice ehlezi nomakhelwane wakhe obezomduduza ngoba ulokhu ekhale njalo.Okhulumela abakwaSassa KwaZulu-Natal, uMnuz Vusi Mahaye, uthe akumele umuntu anikeze noma ngubani inombolo yokuhola. Uthe ubugebengu bamakhadi buyenzeka ngisho kwaweSassa. Ucele ukuthunyelelwa imininingwane kaNksz Simelane ukuze bamzamele igilosa.",Ukhihla isililo ogilwe ngempesheni yakhe
"UKUWA kwengane iwa isuka etafuleni noma kusofa kungaba yingozi enkulu kuyona ngakho kufanele abazali baqaphele.Amathuba okuthi izingane ezincane ziwe makhulu kakhulu njengoba zisuke zingakakhuli ngokufanele futhi zisuke zingakakwazi okufanele zikwenze ukuzivikela.UMnuz Dayne Olsen wabezimo eziphuthumayo kwa-ER24 eVaal uthe usanda kubizwa emva kokuba ingane iwe ikubo eSebokeng, eGauteng.Uthe ingane enonyaka owodwa ibilimele kakhulu ekhanda emva kokuwa isuka etafuleni.U-Olsen nozakwabo bezimo eziphuthumayo kudingeke ukuthi bayinike usizo oludingwa abantu abalimele kakhulu ngaphambi kokuthi ithathwe ngebhanoyi iphuthunyiswe esibhedlela.“Kujwayele ukuthi izingane ezincane ziwe. Ingozi ingenzeka noma ngabe umuntu omdala ezitshela ukuthi uzophuthuma enze le nto asuke eyoyenza bese eyabuya ngokushesha. Ngiyacela ukuthi ningazishiyi izingane zenu zinganakiwe ngisho umzuzwana nje. Ningazishiyi esihlalweni esiphakeme noma embhedeni ngoba ingane ingagingqika iwe embhedeni,” kweluleka u-Olsen.Ungabona kanjani uma ukuwa kwengane kungayilimaza:Ngokusho kwabesibhedlela iRoyal Children’s Hospital, eMelbourne, ukuthi ingane ilimale kangakanani uma iwile kuncike ezintweni ezilandelayo:* Iwe isuka endaweni ephakeme kangakanani* Iwe phezu kwani ngesikhathi iwa* Ishayeke phezu kwani ngesikhathi iwaKuthiwa indawo ingane esuke iwa isuka kuyona ingaba yingozi ngisho kungathiwa iphansi noma iphakeme kangakanani ngoba kungenzeka ukuthi iwele entweni engayilimaza.Izindawo eziqinile njengokhonkolo, ama-tiles nenhlabathi zithathwa njengezindawo eziyingozi uma ziqhathaniswa nezindawo ezithambile kunazo.Kubalulekile ukuthi kubekwe izinto ezingasiza ukuthi uma ingane iwa ingashayeki endaweni eqinile.Impahla enjengamatafula nenye enamakhona acijile kungcono ukuthi ibekwe eceleni endlini lapho ingane okungelula ukuthi iwele kuyona.Ongakwenza ukuqinisekisa ukuphepha kwengane:* Abazali nabantu abagada izingane kufanele bafunde usizo lokuqala iCPR.* Kufanele kube nezinsiza zezempilo ezingasetshenziswa uma ingane ilimele ekhaya.* Uma ingane iwile yibheke ukuthi ayilimele yini nokuthi asikho yini isidingo sokuthi iyiswe esikhungweni sezempilo iyohlolwa. Kubalulekile nokubheka ukuthi alukho yini ushintsho endleleni eyenza ngayo izinto emuva kokuthi iwile.* Iba nohlu lwezinombolo zabezimo eziphuthumayo kwiselula yakho nasodongeni endlini ukuze wonke umuntu azi ukuthi angathinta bani uma kuba nengozi. Inombolo yabezimo eziphuthumayo kwa-ER24 ithi - 084 124","Kuyingozi ukuwa kwengane, akufanele ukuthathe kancane"
"SEBENQUME ukumasha abalandeli beqembu lebhola, iKaizer Chiefs abangcilisekileBAHLONGOZA ukubhikisha abalandeli beqembu lebhola kuleli eseliphenduke ukudla kwenduku kule sizini, iKaizer Chiefs. Laba balandeli bathi ngeke iphele le nyanga bengamashelanga eNaturena, beyoshiya uhla lwezikhalo zabo, okubalwa kuzo ukungaphathwa kahle kweqembu abathi yikho osekuliphendule ihlaya kuleli. Bathi indlela eliphethwe ngayo iqembu isidale ukuthi lizizwe ngendaba izindondo kusukela ngo-2015.Abalandeli baMakhosi bakhala ngokuthi leli qembu kalibahloniphi njengabantu abalesekayo futhi libehlisa isithunzi. Ephawula omunye kwiTwitter, uthe: “Ngiyaziqhenya ngabalandeli baMakhosi ngokuthi bazimele. Ngithemba ukuthi kuzohamba kahle.”Bayakugxeka abanye loku, bathi yingani laba abakhalayo bengayishiyi iChiefs, babheke amanye amaqembu abangaweseka kwiPSL. Bobby will tell them thats a family business...u can move to another team if u aint satisfied...😂😂😂#KaizerChiefsProtest pic.twitter.com/jGqzRU2fTo#KaizerChiefsProtest we are sick and tired of this poor management i support this protest 100%We getting our club back...cant let this brand go down the drain in our life time#KaizerChiefsProtest pic.twitter.com/JpcxIIWQv6Enough is enough. It’s about time we march to Naturena. #KaizerChiefsProtest #KaizerChiefsMarch pic.twitter.com/rWp8jMllZ6Love to see it 😂😂😂I love it when fans are passionate about their sport and actually engage in making a positive change. Good luck makhosi amahle ✌🏽❤️love, a Buccaneer fan 🖤☠️ #KaizerChiefsProtest pic.twitter.com/oLZiHc6AfKIChiefs idonsa ngodizili kwiligi njengoba isendaweni yesishiyagalolunye kwi-log yeDStv Premiership. Umqeqeshi wayo, uGavin Hunt, usabhekene nomqansa wokuzama ukufaka iqembu kwiTop 8 ukuze lizoba sethubeni lokunqoba indondo yeMTN 8 ngesizini ezayo. Ekhuluma neSowetan ngalolu daba okhulumela iChiefs, uVina Maphosa, uthe akukho angakusho ngasebekubonile ezinkundleni zokuxhumana kodwa bazohlangana bakudingide ngesonto elizayo. ",AbeChiefs bahlela 'umbhikisho' ngokuboza kweqembu
"Kuphele usuku lwayizolo engundaba mlonyeni uBabes njengoba bekulindwe ukuthi avulele uMampintsha icala esiteshini samaphoyisa, nomndeni wakhe ubhunga nabezindaba ngalo lolu daba.NgoLwesibili esithangamini nabezindaba uBabes ugcine engaphumelelanga ngenxa yesimo sakhe sempilo.FUNDA: 
Uyisilwane uMampintsha: uyise kaBabes“Ngesikhathi kukhulunywa ngokuhlangana nabezindaba namhlanje, uBabes ubeyingxenye yalezo zingxoxo futhi ubezimisele ukuba khona. Namhlanje ekuseni ngabo 9.30 uvele wavukwa yisibibithwane kwadingeka ukuthi ahlolwe odokotela. Kwenzeka lokhu nje ubevele echithe usuku lwayizolo lonke ekhala,” kuchaza okhulumela umndeni uMhlonishwa Langa.ULanga uthe uBabes akekho muhle emoyeni nangokomzimba.Uyise kaBabes, uMfundisi Welcome Simelane ubonge ubonge uDkt Mpho Bikitsha okunguye obheke isimo salo mculi noKholeka Gcaleka omcebisa ngezomthetho kulolu daba.UMampintsha kulindeke ukuthi abe nesithangami sabezindaba namhlanje ngo-1 eBat Centre eThekwini. ",Incazelo ngokungaveli kukaBabes Wodumo esithangamini nabezindaba
"KUSHONE abantu abathathu kwalimala abawu-8, okubalwa kubo nezingane, kuginqika iveni ku-N12 ngaseKimberly namhlanje ntambama. Abezimo eziphuthumayo be-ER24 babizelwe endaweni yesigameko ngo-1.10 lapho bafike sekukhona amaphoyisa eSAPS. Iveni lificwe lihlezi ngesayidi eceleni komgwaqo, abagibeli belele eduzane nalo. Ngemuva kokuhlaziya isimo abezimo eziphuthumayo bathole abesifazane ababibili nomfana osemncane sebephangalele. “Abanye abawu-8 balashelwe endaweni yesigameko. Owesilisa oyedwa ulimale kanzima kanti ubesesimeni esibucayi,” kusho isitatimende se-ER24. Owesilisa obesesimeni esibucayi uhlengwe ngobuchwepheshe be-advanced life support ngaphambi kokuphuthunyiswa esibhedlela. Khonamanjalo, usesimeni esibucayi owesilisa oneminyaka ewu-65 owe ebhulohweni wathanqazeka emgwaqeni uN3, e-Ashburton, KwaZulu-Natal ngoLwesithathu ekuseni.  Abe-ER24 bamufice elimele kanzima emlenzeni, walashelwa emgwaqeni ngaphambi kokudluliselwa eMediclinic, eMgungundlovu.",Kushone abathathu kwalimala abawu-8 kuginqika iveni
"USEPHENDUKE isilomo neqhawe elingaconsi phansi kubalandeli bakanobhutshuzwayo eNingizimu Afrika uPercy Tau.Lo mdlali ubefunwa nxa zonke ngabadala nabancane ngemuva kokuthi eshaye igoli eligqibe ihlazo kwiBafana Bafana ibambana ngo 1-1 neParaguay emdlalweni weNelson Mandela Challenge ngoLwesibili ebusuku eMoses Mabhida Stadium, eThekwini.Igoli likaTau alibeke enetheni ngemuva kokuthola iphasi kuThulani Serero ongene esiwombeni sesibili, lingene ngomzuzu ka-90, sebeqalile ukuphuma abanye babalandeli abebethamele umdlalo.Kuthe ingakhala impempe yokuqeda umdlalo, kwakhuzwa “uPercy, Percy, Percy”, uhambisana nehlombe.Ngesikhathi abadlali bephuma enkundleni bengenela emhubheni oya emagunjini okushintshela, uTau ubelindwe ngabafananya besikole, abebefuna abasayinele izikibha zabo nokushutha naye.Abanye ukwazile ukubasayinela, ngaphambi kokuphazanyiswa owesifazane nowesilisa asebeqinile abathathe isithombe naye.Kwale noma umengameli weSafa, uDanny Jordaan, ethi abafana uzobacelela uSerero, bathi “cha sifuna uTau”.Nangesikhathi abadlali beyogibela amabhasi bebesekhona laba bafana bemlindele ukuthatha izithombe naye.UTau ogijima kwiRoyale Union Saint-Gilloise lapho ebelokiswe iBrighton & Hove Albion yase-England, ubengaqali ukushaya into ecokeme kwiBafana abanye abalandeli abangasayithandi kahle ngenxa yemiphumela ephoxayo.Ngempelasonto ube nesandla kwigoli lokulinganisa elakuleli lidlala neNigeria kowokuhlungela i-Africa Cup of Nations (Afcon). Udlule eshibilika phakathi kwezitobha zeNigeria ngaphambi kokukhipha iphasi ethole uLebo Mothiba, iqembu likaStuart Baxter lakwazi ukuphuma nephuzu elibalulekile kulo mdlalo.UBaxter ekhuluma nabezindaba uveze ukuthi ubehlele ukuthi uTau amshintshe esiwombeni sesibili.“Kodwa uyena umdlali wethu obewuhlupho odongeni lweParaguay. Ngimtshelile naye ukuthi angixolele kodwa kumele aqhubeke,” kusho uBaxter.Ephawula kwiSuperSport ngemuva kokuqokwa njengomdlali ovelele koweParaguay uTau, uthe: “Sisheshe sangenelwa yigoli kodwa sakwazi ukubuya ngamandla, salungisa indlela esidlala ngayo. Sithole igoli ngomzuzu wokugcina, okuyinto enhle.”Uthe unethemba lokuthi iBafana izoya kwi-Afcon eCameroon ngonyaka ozayo.“Sidinga ukuqhubeka nalo mgqigqo ngonyaka ozayo.”Elakuleli lidinga iphuzu kwiLibya ekuhambeni ngoMashi.",UTau useyisilomo ngokugqiba ihlazo eshaya igoli
"UHULUMENI unyuse intela ekhokhwa uma uthenga impahla iValue Added Tax (VAT) ngo-1% yaba wu-15%. Ngizwile abantu bethi iphesenti elilodwa ngeke libahluphe ndawo kodwa-ke mina seliqalile ukungihlupha.Yingakho ngithinte inhlangano esiza abacwile ezikweletini i-credit ombud ukuthola ukuthi abantu abanezikweletu bazothikamezeka kanjani ngokunyuka kweVAT.UNkk Salem Nolubabalo Dya, obhekelele ezokuxhumana kwi-credit ombud, uthe ukunyuka kweVAT kuyinkinga kuwo wonke umuntu ngoba uma uboleke imali kusho ukuthi usuzokhokha imali ethe xaxa esikweletini sakho sanyanga zonke.Uthe iphesenti elilodwa liyimali ngakho abantu kufanele bashintshe indlela abaphila ngayo ngoba sebezokhokha imali ethe xaxa.“Abantu kufanele bazibuze ukuthi yiziphi izinto abangazidingi empilweni yabo bayeke ukuzithenga ngoba uma kuphela * -Ephreli sizowuzwa lo 1% okunyuswe ngawo iVAT. Ngicela abathengi bangazenzi ezinye izikweletu kodwa baqhubeke nokukhokhela lezo abanazo ukuze bangazitholi sebempintshekile,” kusho uNkk Dya.Udonse ngendlebe abathengi ukuthi bangasizibi isikweletu kunalokho baxoxe nezinkampani abazikweletayo ukuze bakhokhe imali encane bakwazi ukuqhubeka nempilo.“Kunomkhuba omubi owenziwa ngabantu bazitshele ukuthi ukungasikhokheli isikweletu kuzokwenza ukuthi obakweletayo baphelelwe ngamandla, usuke uzilimaza uma ungakhokhi ngoba ungcolisa igama lakho bese waziwa njengomuntu ongakhokhi,” kusho uNkk Dya.Uthe asikho isidingo sokuthi umuntu aze acwile ngokudlulele ngoba izinka-mpani zifuna ukukho-khelwa noma ngabe ukhokha imali encane inqobo nje uma nyanga zonke ukhokha.Uveze ukuthi abathengi abangaphezu kuka-10 million bayahluleka wukukhokhela izikweletu zabo.Uthe labo abavele ngekhanda ezikweletini kufanele bafune usizo lwe-credit ombud kungaze konakale kakhulu.I-credit ombud isizana mahhala uma unezinkinga zezikweletu zezitolo zezimpahla, imaliebolekisayo, ama-garnishee nokunye.Itholakala ku-0861 66 2837 noma ngokuvakashela i-website www.creditombud.org.za kanti ungathumela i-email [email protected] noma isms ku-44786 ucele ukuthi bakuthinte.Asingene emibuzweni yabathengi:Umbuzo: NginguZulu nginenkinga yegarnishee eseyidonse ngaphezu kuka-R4 000 emholweni wami, kuthiwa imali yesondlo. Idonswa ngabameli baseMpumalanga, angikaze ngihlale eMpumalanga angazi kungani kudonswa imali yami.Impendulo: Kufanele utshele abaqashi ukuthi awulazi lelo garnishee bese ubhala incwadi efungelwe emaphoyi-seni ukuze bayeke ukuthatha umholo wakho. Kungenzeka ukuthi basebenzise imininingwane yakho kamazisi kodwa ungayithinta ne-credit ombud ukuze ikulekelele.Umbuzo wesibili: Ummeli akafuni ukukhokha imali yami yokulimala engozini sengimcebe kwiKZN Law Society. Igama ligodliweImpendulo: ILaw Society ithe udaba lwakho luphenywa yisigungu sayo esithumele imibuzo kummeli wakho. Uma ummeli esephendulile kuzohlala esinye isigungu esizonquma ngokufanele kwenzeke. UNkk N Harripersad, ophethe iLaw Society KwaZulu-Natal, uthe ucela uxhumane nehhovisi labo emasontweni amabili ezayo. Sizophinde sithinte oKlebe ukuzwa ukuthi ummeli ongakhokhi uvulelwa icala elinjani ngoba kuyicala ukugweva nemali yomuntu ekhokhwe yiRoad Accident Fund.Umbuzo wesithathu: Ngidlelwe imali ebhange kodwa abasafuni ukuyikhokha. Igama ligodliweImpendulo: Uma ulahlekelwe yimali ebhange kufanele ubike khona bese bekunikeza inombolo yecala. Ubuze nokuthi kwenzekeni futhi kungani bengakwazi ukuyibuyisa imali yakho. Ngiphoxekile ukuthola ukuthi awunayo inombolo yecala futhi usalinde ukuthi ibhange libuyele kuwena. Uma udlelwe imali kufanele uzihluphe ngokuya ebhange ngoba uma ingekho inombolo yecala ibhange liyanqaba ukungisiza likhale ngokuthi aliyidaluli imininingwane yamakhasimende alo. Ngilincengile ibhange ukuthi likusize ngizokwazisa ngokuzayo ukuthi litheni.Uma unenkinga edinga usizo lwezabathengi ungangithumelela i-email [email protected]",Ukunyuka kweVAT kuzothikameza abanezikweletu
"NONTUTHUKO NGUBANEUHLUKENE phakathi umndeni wentombazane eshaywe ngumfowabo yaze yashona ngoba eyisola ngokuqoma, eNgoje, eLouwsburg.UBuyisile Nkosi (17) washaywa waze wafa ngumfowabo ngoJanuwari 10 nonyaka.Kuvele ukuthi uBuyisile obefunda uGrade 9, washaywa ngenduku yonogada, washonela khona lapho.Umfowabo uZimele Nkosi (22), unikwe ibheyili ka-R1 000 ngoMsombuluko (Januwari 18), icala labe selihlehliselwa uFebhuwari 29 nonyaka.Izolo 
  Isolezwe likhulume nelungu lomndeni elicele ukuba lingadalulwa igama.Leli lungu lithe isimo sibi emndenini njengoba behlukene phakathi kukhona abajabulela ukudedelwa komsolwa abanye badinwe bathelwa ngamanzi.“Isimo asisihle impela. Izingane zakwaNkosi ezabona udadewabo ebulawa, zihlulekile ukuhlala nomfowabo njengoba ededelwe. Ngakolunye uhlangothi abazali baseke ukuba adedelwe njengoba kuthiwa uyasebenza futhi uyondla (umsolwa). Lokhu sekwenze umndeni wahlukana phakathi.“Abanye bafuna amaphoyisa amgcine esitokisini, abanye bakhala ngokuthi bazofa yindlala abakwaNkosi, ngakho kumele aqhubeke asebenzele umndeni wakhe. Sekuyinkombankombane ongayazi nje,” kusho umthombo.Phambilini elinye ilungu lomndeni laliveze ukuthi bafuna umsolwa anganikezwa ibheyili ngoba bazibona bengaphephile.
Isolezwe lithole ukuthi abazali bengane bathi bacela umphenyi angayiphikisi ibheyili ukuze adedelwe umsolwa.“Inhliziyo iyaqaqamba. Siwumndeni asihambisani nhlobo nokudedelwa kwalo mfana (umsolwa). Empeleni asiphephile uma ededelwa ngoba ukwazi ukubulala udadewabo. Akangayitholi nhlobo ibheyili futhi sifisa abolele ejele ngesenzo sakhe esimbi. Namanje sisashaqekile yilesi simanga asenzile,” kusho ilungu lomndeni.Ilungu lomndeni laveza ukuthi okubaxakayo wukuthi le ngane abeyisola ngokuqoma yayikade icelile ukuvakasha kubazali bayo.“Umufi wayekade ecele kunina ukuvakasha. Wamvumela. Kufike umsolwa evela emsebenzini eMnambithi, lapho ebengunogada khona. Ube esembuza ukuthi uvelaphi, ngaphandle kwempendulo, wavele wamshaya ngenduku.“Ube eselandelisa ngenduku yonogada okuyiyo amqongqothe ngayo waze washona. Konke lokhu bekwenzeka ezinye izingane zibukela,” kusho ilungu lomndeni.Ngesikhathi kwenzeka lokhu abadala babengekho ekhaya, kusele izingane zodwa.Imizamo yokuthola unina wezingane ezithintekayo kulesi sigameko ayiphumelelanga, ucingo lwakhe beluvaliwe.",Uthole ibheyili kwahlukana umndeni
"AYIKHO inqubekela phambili ekuthuthukisweni  kwabesifazane  uma amadoda esathatha izinqumo abesifazane beqhubeka nokwenza imisebenzi echazwa njengeyabesifazane kuphela.UMengameli  uMnuz Cyril Ramaphosa, usebenzise usuku lokuhlonipha abantu besifazane emhlabeni i-International Women's Day  ngokuthi abonge abesifazane abebebhekene ngqo neCorona ngenxa yokuthi benza imisebenzi emqoka.Uthe sekuphele iminyaka eminingi lugujwa lolu suku ngenhloso yokuthi amazwe omhlaba akhombise ukuthi  ayawubona umsebenzi owenziwa ngabantu besifazane  emikhakheni ehlukene.Uthe kulokhu lolu suku lugujwa ngaphansi kwesimo esingesihle ngenxa yokuthi umhlaba wonke uhlaselwe yiCovid-19."" Abantu besifazane babambe iqhaza elikhulu  ekulweni nokwanda kwaleli gciwane kuleli, sibethulela isigqoko. Abantu besifazane abenza imisebenzi emqoka  abangabahlengikazi, odokotela, amaphoyisa, amasosha nabasebenza emkhakheni wezimo  eziphuthumayo benze umsebenzi omkhulu ,""  kusho yenaUmengameli usho lokhu encwadini  yamasonto onke ayibhalela isizwe ayibhale izolo ekhuluma ngezinto ezehlukene."" Ngeke ngikhohlwe ukuzinikela okwenziwe othisha abenze isiqiniseko sokuthi izingane ziyafunda nakuba sibhekene naleli gciwane. Siyababonga abantu besifazane abangothisha, othishanhloko, abafundisa ezikhungweni zemfundo ephakeme nabenza imisebenzi yangaphakathi kulezi zikhungo ebebenza isiqiniseko sokuthi ukufunda kuyaqhubeka,“  kusho uRamaphosa.UNdunankulu waKwaZulu-Natal uMnuz Sihle Zikalala,  uthe uma kukhulunywa ngabantu abadelelekile kuye kufika abantu besifazane kuqala. "" Yingakho uhulumeni eqhubeka nokuthuthukisa imithetho esiza ekutheni abantu abangena ngaphansi kwabantu abachazwa njengabadelelekile basizakale,""  kusho yenaUqhube wathi eKZN sebeluqalile uhlelo lokuthi abantu besifazane bahlomule ngo-30%  ezinhlelweni zokuthuthukiswa kosomabhizinisi. “ Ngo-2024 sizimisele ukuthi u50% wemali kahulumeni esetshenziswa kosomabhizinsi inikezwe amabhizinisi aholwa ngabesifazane,”  kusho uZikalala",Umengameli uncome abesifazane
"NAKUBA i-Orlando Pirates ingathanda ukusheshe iyikhohlwe isizini ka-2016/2017 kodwa ukusala ngaphandle emaqenjini okuqala ayisishiyagalombili kungenza leli qembu lika-Irvin Khoza liwugubhe ngezinyembezi unyaka wesi-85 lasungulwa.Kule sizini iPirates eke yashaywa ngo 6-1 nango 6-0 uvela kuSuperSport United nakuMamelodi Sundowns ngokwehlukana, ingase iqede ingaphandle kwamaqembu okuqala ayisishiyagalombili okokuqala ngqa kusukela kwasungulwa iPremier Soccer League (PSL).Ukukhala ngaphansi ngo 1-0 kuBidvest Wits okulandelwe yiphuzu elilodwa emidlalweni emibili neSundowns neBloemfontein Celtic, kushovele iPirates kude neTop 8 kwazise amaqembu abanga nayo le ndawo okuyi-Ajax Cape Town (abadlala nayo kusasa) neLamontville Golden Arrows (abavala nayo isizini) bebeqoqa amaphuzu ngalesi sikhathi.Njengoba iPirates ena-32 wamaphuzu idlala ekhaya ne-Ajax enawu-35, ukulahla amaphuzu akuvumelekile ngoba uma ikwenza lokho kuzofanele ikhohlwe ngukugcina umlando wokuba yilona kuphela iqembu ebelingakaze likhale ngaphandle kwalo mqhudelwano weTop 8 ohamba nentshontsho lika-R8 million. Lokhu kuncike kakhulu futhi nakumphumela we-Arrows edlala neCape Town City eKapa ngesikhathi esifanayo.UThabo Matlaba odlala emuva kuBucs ukhale ngezinhlungu abazizwise abalandeli kulo nyaka okumele ngabe kujatshulwe ngawo.“Aseneme neze singabadlali. Sishaywe kakhulu kule sizini kungafanele. Ubuhlungu obukhulu kodwa sibuzwela abalandeli bethu abahlale njalo beseseka. Nakule sizini bebelokhu beqhubeke njalo beseseka yize izinto beziphika. Kungaba yinto embi kabi uma singase sigcine ngokuthi singangeni kuTop 8 ngalo nyaka omqoka kangaka kithina, '' kusho uMatlaba.Okwenza lo nyaka ubukeke uzoba ngonzima ukuthi kuphela amaphupho nge-Top 8 nje, neNedbank Cup okuyiyona kuphela ababambelele kuyona kuzocaca nakuyona ngeSonto njengoba bezobe bevakashele KwaMashu lapho beyobhekana khona ne-Arrows kowandulela owamanqamu ngeSonto ngo-3 ntambama, ePrincess Magogo Stadium.Kuyadabukisa ukuthi iPirates izithola ikulolu bishi ngesizini emqoka kangaka uma uzokhumbula ukuthi iminyaka engu-75 bayigubhe ngenqwaba yezicoco iziphinda kulandelana amasizini.Imidlalo ye-Absa Premiership:Kusasa ngo-7.30 ebusuku: Orlando Pirates v Ajax Cape (Town Orlando Stadium); Mamelodi Sundowns v Maritzburg Utd (Lucas Moripe Stadium); Platinum Stars v Kaizer Chiefs (Royal Bafokeng Stadium); Bloem Celtic v Free State Stars (Dr. Molemela Stadium); Bidvest Wits v Polokwane City (Bidvest Stadium); Cape Town City v Golden Arrows (Athlone Stadium); Baroka FC v Highlands Park (New Peter Mokaba Stadium); Chippa United v SuperSport United (Nelson Mandela Bay Stadium)",I-Orlando Pirates izogubha iminyaka engu-85 idangele
"KUSOLWA amaphoyisa ngokufa kowesilisa obesolwa ngokweba izimbuzi eMondlo, eVryheid.UMnuz Mthokozisi Khanye (38) ushonele esitokisini samaphoyisa saseVryheid ngoLwesibili kodwa idokodo ngokufa kwakhe kuthiwa libhalwe ukuthi ubulawe ukugula.Kuthiwa uKhanye ushaywe kanzima amaphoyisa waze wavuma ukuthi uzebile izimbuzi, waya kokhomba lapho abezidayise khona namadoda amane aboshwe nawo.Kuthiwa unenebulwe waze wacela amaphoyisa ukuthi amphuzise amanzi, anqaba.Sezitholakele izimbuzi azebile, kuthiwa uye kovalelwa esiteshini samaphoyisa evuza igazi enjalo, ngokuhamba kwesikhathi washayeka phansi, wafa.Umthombo waleli phephandaba ocele ukungavezwa, uthe ikhulunyelwa phansi indaba yokufa kukaKhanye esitokisini samaphoyisa.“Amaphoyisa aziwayo ukuthi ashaya abantu lawa abulale uMthokozisi. Anesihluku ngendlela emangalisayo futhi awathathelwa izinyathelo uma ephula umthetho,” kusho umthombo.Udadewabo kaKhanye, uNksz Bonisiwe Khanye, uthe umfowabo uboshwe entathakusa ngoLwesibili esemzini kababekazi wabo awugadile.UNksz Khanye uthe babikelwe ntambama ngoLwesibili ngumuntu othe umbonile uKhanye elele evenini yamaphoyisa ephuma igazi ngamakhala.Uqhube wathi esiteshini batshelwe amaphoyisa ukuthi uKhanye uphalaze igazi, waphelelwa amandla washona.“Kunobufakazi amaphoyisa abugodlayo. Udokotela uthe uzohlinza isidumbu uma esehlinzekwe ngemininingwane amaphoyisa ukuze kuvele ukuthi ufe kanjani.“Uthathwe ephila saka. Endlini abehlala kuyona bekumapeketwana kukhombisa ukuthi ubeshaywa ngaphambi kokuthi aboshwe,” kusho uNksz Khanye.UNksz Khanye uthe kuphakame umoya, basatshiswa emaphoyiseni ngenkathi befuna ukwazi ukuthi ufe kanjani umfowabo.“Silinde imiphumela yokuhlolwa kwesidumbu bese sithatha izinyathelo,” kusho uNksz Khanye.Okhulumela amaphoyisa KwaZulu-Natal, uCaptain Nqobile Gwala, uthe owesilisa oneminyaka engu-38 ukhale ngokungaphili kahle ngoLwesibili esesitokisini.“Ubizelwe i-ambulensi ebizomphuthumisa esibhedlela. Esekhishwa esitokisini, uvele waquleka. Ukufa kwakhe kuqinisekiswe abezimo eziphuthumayo,” kusho uCaptain Gwala.Okhulumela uphiko olubhekele amacala athinta amaphoyisa i-Ipid, uMnuz Sontaga Seisa, uthe usexhumene nozakwabo balesi sifundazwe ngalolu daba.",Kuphenywa amaphoyisa ‘ngoshaywe’ wafa esolwa ngokweba izimbuzi
"UKUCWASA ngokwebala, ukunyathelwa ngezinyawo kwezigameko zokudlwengula, nokuhlukaniswa kwemindeni ngezinye zezinto okuthiwa zazenzeka emishini yaKwaSizabantu.Ofakazi abebekhuluma phambi kweKhomishini eVikela amaLungelo, amaSiko, uLimi neNkolo eseThekwini, batshele ikhomishini ukuthi baxoshwa kule mishini futhi abazange banikezwe ithuba lokuphendula kwababesolwa ngakho.Abadlwengulwa abazange bawavule amacala, abawavula bawavula sekwedlule iminyaka eyevile ku-20 isigameko senzeka.Ofakazi abathathu abafakaze izolo ngabesifazane.Babefunda esikoleni iDomino Servite engaphakathi emishini.Ufakazi wokuqala uthe unina wayesebenza emishini.Uthe washaywa ebuzwa ukuthi wazini ngabathile okwakusolwa ukuthi bayathandana kwathi uma ethi akazi lutho washaywa kwathiwa akakhulume iqiniso okwaholela ekutheni eqe.“Ngashaywa ubaba uMichael Ngubane ebusuku. Wangivalela endlini okwakushayelwa kuyo abonile. Entathakusa kwangena umama ohlanzayo. Wabuza ukuthi kwenzekeni, ngamtshela wakhohlwa ukukhiya, ngavula ngaphuma. Ngaya ekhaya, umama owayesaba ukuxoshwa emishini akazange enze lutho. Ngonyaka olandelayo ngadlwengulwa umsebenzi wakhona emishini ngiphuma esitolo esiseduze kwakhona emishini.”Uthe ngemuva kokubikela unina nomfowabo, wahanjiswa kudokotela wahlolwa ukuthi ukhulelwe yini.Isisebenzi sasemishini athi samdlwengula, uthe asiphikanga ngesikhathi sibuzwa ngabakubo ngokumdlwengula.Emishini kwathiwa unamanga uma kuliqiniso kusho ukuthi nguye oziyise kulesi sisebenzi.Uthe unina wathi akaye kudadewabo eMandeni aze abelethe kungekho owaziyo ngokukhulelwa kwakhe, wabuyela ekhaya ngemuva kokushona kwengane ngesikhathi ebeletha.“Unina walo muntu owangidlwengula owayenesikhundla emishini wafonela esibhedlela wathi ingane ayingcwatshwe uhulumeni mina ngabuyela ekhayaNgaphambi kwalesi sigameko umfowabo owayekhonza KwaSizabantu wadubula omunye (umfowabo) owayengakholwa khona waphoqwa ukuthi abhalise isitatimende esingamanga ngoba isibhamu kwakungesasemishini.“Kwathiwa angithi umfowethu omdala wayezivikela komncane owayemgwaza, enkantolo ngabona sekukhona ummese okwathiwa wayemgwaza ngawo engangingazi ukuthi waqhamuka kuphi. Nginesiqiniseko sokuthi ukube akashonelanga esibhedlela ngabe amaphoyisa awatshelwanga,” kusho yena.UNksz Celimpilo Malinga uthe washaywa esolwa ngokuthi uqomile kwabizwa abazali bakhe, batshelwa ukuthi akahloniphi.“Ngo-1991 ngangineminyaka ewu-15 ngaphuma emishini nezingubo engangizigqokile. Ubaba owayekhonza KwaSizabantu waba yingxenye yababengishaya waze wathi ufuna ukungibeka inkamba beyibuza. Ngempela kwaba njalo ngoba ngangibukeka sengathi ngishile emilenzeni. Kwangithatha izinsuku ukuthi ngifike eMsinga ekhaya ngoba ngangingenayo imali yokugibela. Ngafika ngahlala ezihlotsheni ezehlukene ngibalekela ukuthi azi ukuthi ngihlalaphi, ngeshwa wagcina etholile ukuthi ngicashiswe yizihlobo,” kuchaza uNksz Malinga.Uthe wabuyela ekhaya ngemuva kweminyaka eyishumi efuna ukubuyisana noyise esikhundleni sokuthi bakhulume uyise wathi akayoxolisa KwaSizabantu“Umfowethu owayefunda KwaSizabantu waxoshwa, ubaba akabange esamxosha ekhaya,” kusho yena.Ofakazi bathi abafundi abamnyama babegunda kodwa abamhlophe bengagundi. Abamnyama kuthiwa babehlolwa ubuntombi abamhlophe bengahlolwa, kwakuthiwa ukuhlolwa yisiko labamyama kanjalo nokugunda.Namhlanje kuzofakaza abanye ofakazi namaphoyisa mayelana namacala avulwa.",Ubufakazi ngezimanga  zaKwaSizabantu
"BASASHAQEKILE abahlengikazi basesibhedlela i-Edendale eMgungundlovu bethola isidumbu sikazakwabo sesonakele emqashweni oseGerisi, kwaMasikane, KwaDambuza.Omunye wozakwabo bakamufi obengumngani wakhe, uNksz Zinhle Mahlaba, uthe ugcine ukubona uNksz Florence Dombi Gabuza ngoLwesine ebusuku kade bezoya komunye umngcwabo.Uthe ubebuya emngcwabeni ngoMgqibelo, wathola ucingo obeluvela komunye uzakwabo luthi akabheke uNksz Gabuza ngoba akalubambi ucingo lwakhe.“Sihambe nomphathi wezindlu zomqasho sayobheka. Ngifike ngangqongqoza, kwangavulwa. Ngaphinda ngamshayela ucingo sengiphambi komnyango kodwa wangalubamba ucingo,” kusho uNksz Mahlaba.Uthe umphathi wemiqasho uze wangena ngewindi.“Ungene ngaphakathi wafike wavula umnyango njengoba ukhiye ubulenga esicabheni. Isidumbu sisifice sidindilizile, elele ngesisu, sesinuka.”UNksz Mahlaba uthe namanje umqondo wakhe usaphazamisekile ngento ayibonile.Okhulumela uMnyango wezeMpilo KwaZulu-Natal, uNksz Ncumisa Mafunda, uthe: “SiwuMnyango silahlekelwe kakhulu wumhlengikazi obenamava. Sikhalisana nomndeni, ukulahlekelwa yilungu lomndeni yinto ebuhlungu.”Omunye umthombo obukhona kutholwa isidumbu sikamufi ongathandanga ukudalulwa, uthe kuqale kwaba nephunga ebelixakile kodwa kungaziwa ukuthi liqhamuka kuphi.“Sibe sesibheka ukuthi liqhamukaphi, sathola ukuthi belivela endlini kaDombi. Isidumbu sakhe besinqunu futhi sinamathumba abebangelwe ukushisa,” kusho umthombo.Ubuye wachaza umufi njengomuntu obezithanda engenaso isikhathi sabantu besilisa.Abahlengikazi bathe basola ukuthi ubulawe yisifo sikashukela ngoba ubenaso.Umfowabo kamufi, uMnuz Langa Gabuza, uthe bashaqekile ngokushona kukadadewabo ngoba kade benaye ngamaholidi kaKhisimusi.Uthe umufi ushiye emhlabeni odadewabo ababili nabafowabo abane. Ubengenangane futhi engenaye ahlekisana naye.“Uzofihlwa emathuneni asekhaya eBruntville, eMooi River, ngoMgqibelo ngemuva kwenkonzo ezoba sehholo lomphakathi ngo-9 ekuseni,” kusho uGabuza.",Kutholwe isidumbu somhlengikazi sesonakele
"USibusiso Khwinana, odlala indawo kaLefa efilimini kasomahlaya uKagiso Lediga noDJ Black Coffee, ugwazwe wabulawa ngabantu abangaziwa ePitoli ngoLwesihlanu.Okhulumela amaphoyisa eGauteng, uCaptain Mavela Masondo, uthe bathole ukuthi umufi ubenomngani wakhe ekhoneni emgwaqweni uPretorius noSteve Biko e-Acardia ebusuku.“Sithole ukuthi bebezimele kule ndawo umufi nomngani wakhe, kwasekuqhamuka abantu ababaphoqe ukuba babanike amaselula abo.Kube nomdonsiswano, kwagcina ngokuthi uSibusiso agwazwe kwesingenhla washona esendaweni yesigameko,” kusho uCaptain Mavela.Uthe amaphoyisa asaphenya, akukaboshwa muntu. UBlack Coffee ukhale kakhulu ngokulahlekelwa.“Silahlekelwe. Koze kube nini sikhala ngobugebengu obudlangile ezweni lethu. Bangaki abantu okufanele bashone ngaphambi kokuthi kusukunywe? Ubani okufanele simethembe ngempilo yethu neyemindeni yethu? Ubani okufanele simvotele?” kubuza uBlack Coffee.UNgqongqoshe wezobuCiko namaSiko uMnuz Nathi Mthethwa, naye ukhalile ngokushona kwalo mlingisi waseSoshanguve, wathi ubesemncane futhi kusabhekwe lukhulu kuyena.Ifilimu iMatwetwe yenze kahle kakhulu emabhayisikobho.Ngaphandle kokulingisa, uSibusiso ubengomunye wabasunguli be-Independent Theatres Makers Movement.",Isililo ngokufa kobelingisa kwekaBlack Coffee
"INTATHELI YESOLEZWEU MLINGISI waseMelika ohlonishwayo uForest Whitaker usephinde wakhombisa ikhono ngokudlala indawo yephoyisa elithungatha umbulali wentombazane yebala elimhlophe efilimini entsha esihloko sayo sithi 
Zulu.Le filimu inodlame nezigaba ezibuye zishaqise ngempilo yamaqembu ezigebengu aseNingizimu Afrika, iphinde iveze ukuthi isekhona insila yobandlululo kuleli.I
Zulu eqondiswe nguJerome Salle wodumo lwe
Largo Winch ikhonjiswe ngokokuqala emcimbini wokuvala ifestivali yamafilimu eba seFrance minyaka yonke, iCannes Film Festival ngeSonto.Kwabanye abalingisi abakuyona kubalwa u-Orlando Bloom odlala indawo yephoyisa lebala elimhlophe elizenzela umathanda nelingenandaba namthetho nomlingisi wakuleli uConrad Kemp.UWhitaker udlala indawo ka-Ali owaphunyula ekubulaweni ngamalungu eqembu lepolitiki Inkatha eyayingezwani namanye amalungu e-ANC.Uma esekhulile u-Ali uba yisikhulu sophiko oluphenya amacala okubulala eKapa nalapho ezimisele ukubamba abenzi bokubi ukuze bajeze.Ohambeni lwakhe kuvela ngokusobala ukuthi kusenezilonda zangesikhathi sobandlululo ezingazange ziphole.Le filimu iveza isithombe seKapa sokuthi yilowo nalowo uzicabangela yena, zonke iziphathimandla ziyakhwabanisa futhi kubusa umthetho wokuthi umphakathi uzijezisele wona izigebengu.UWhitaker wahlomula ngendondo ye-Oscar ngendawo ka-Idi Amin ayidlala kwi
The Last King of Scotland ngo-2006, futhi udume ngokungena khaxa endaweni ayilingisayo emafilimini akhe.Ukuzilungiselela ukuba kwi
Zulu, uthi wahlangana neqembu langempela lemigulukudu amanye amalungu alo ayesanda kuphuma ejele waya nasemiphakathini yawo ukuze angene kahle kule ndawo yomuntu odlule ebunzimeni ebuncaneni nasebudaleni bakhe.“Ngahlangana namalungu amaqembu aphuma ezindaweni ezahlukene, amanye awo ayesanda kuphuma ejele. Ngibona ukuthi kuyasiza ukuthola lapho indawo oyidlalayo isuselwe khona,” kusho uWhitaker.“Ithimba elilwa nobugebengu obunodlame langivakashisa ezindaweni eziningi impela, okwangisiza ngaqonda ukuthi kunjani ukuba selokishini,” kusho uWhitaker.Wengeze nokuthi ufunde ulimi lwesiZulu nesiBhunu emasontweni ambalwa ayezilungiselela ngawo ukuqopha.Phezu kokuba le filimu ithole ukugxekwa ngabaningi ngokuveza kakhulu udlame nokuhlukunyezwa kwabantu okufaka ukunqunywa kwamakhanda nokudlwengulwa, uWhitaker uthi ishaya emhlolweni ngodlame olwenzekayo ngenxa yamaqembu odlame.“Kuke kwaba khona nokugaxa kwabantu ithayi amahlandla ambalwa eKhayelitsha ngisho sisekhona kuleya ndawo ngesikhathi siqopha,” kusho uWhitaker.Wengeze nokuthi ngesikhathi eqopha ubone amalungu omphakathi ephelelwa yithemba emaphoyiseni egcina esezijezisela ngokwawo izigebengu.Lokhu kusondele kakhulu efilimini njengoba u-Ali elangazelela ukuziphindiselela azenzele yena ubulungiswa.“Ukuzilungiselela ngiphinde ngachitha isikhathi esiningi namaphoyisa, abantu emphakathini bebethi awabalaleli, awabasizi futhi yiwona avumela abantu ukuthi benze bonke ububi obenzeka endaweni yabo,” kusho uWhitaker.“Kusukaphi konke lokhu? Buqhamukaphi bonke lobu buhlungu obuveza zonke lezi zinto?“Ngicabanga ukuthi yiyona yinto ekumele ixazululwe leyo,” kuqhuba uWhitaker.UConrad Kemp okunguyena yedwa umlingisi wakuleli efilimini uthe ukuzijezisela izigebengu yisenzo esesande kakhulu eNingizimu Afrika esenziwa ngabantu ababona sengathi umthetho kawubasizi.Kepha uWhitaker uthi isithombe esiyiso kasilahlekisi ithemba njengoba kuvezwa efilimini.Uthe kancane kancane, ukuxolelana okuphathelene nobandlululo kuyabonakala.Uthe kuphathelene nomlando wokuphathwa ngamanye amazwe kanti lezo yizindaba ekumele kuxolelwane kuzo kuqhutshekelwe phambili.“Kuza kancane kodwa leli lizwekazi ligcwele ithemba lempumelelo, liyakhula futhi liyashintsha liya phambili,” kuphetha uWhitaker.",Kuzosha izikhotha ngefilimu i‘Zulu’
"‘Washo inkomo yangempela, phela loyo uwu-freeway, kudluleka kalula kuyena”. Lawa ngamanye amagama okubizwa ngawo isitobha seMamelodi Sundowns neBafana Bafana uModjeka Madisha, uma abathandi bebhola kuleli bemsola ngokwenza iphutha elidliselayo.Yize lawa kuzwakala kungamagama alumelayo futhi angaphazamisa ngokomqondo uMadisha enkundleni nangaphandle kwayo, Lo mdlali uthi akakugqizi qala okushiwo ngaye, kuphela nje udlala ibhola qha.UMadisha unqobe izicoco ezintathu neSundowns ngesizini edlule okubalwa kuzona eseligi, Telkom Knockout (TKO)  neNedbank Cup. Empeleni usenqobe ngisho nesicoco esikhulukazi ezwenikazi i-Afrika, okuyiCAF Champions League newele laso iCAF Super Cup. Kumanje lo mdlali usesikwatini sikaMolefi Ntseki iBafana Bafana, esizobhekana neSao Tome and Principe emidlalweni emibili yokuhlungela i-Africa Cup Of Nations (Afcon), ezodlalelwa kuleli ngoLwesihlanu nangoMsombuluko.“Ngeke ngiphike ukuthi sike saba khona isikhathi esinzima ebholeni, lapho ngathukwa khona abadlali beqembu elithize ngesizini edlule kodwa umqeqeshi wami ngaleso sikhathi (esho uPitso Mosimane), wangihlalisa phansi wangitshela okumele ngikwenze. “Empeleni nje uManqoba (Mngqithi), nomqeqeshi uRulani (Mokwena) bawusizo ngoba bangitshela ukuthi anginake okumele ngikwenze enkundleni, nginganaki ukuthi abantu bathini,” kulandisa uMadisha ephendula umbuzo waleli phephandaba ukuthi ngabe umelana kanjani nengcindezi yokudelelwa abalandeli bebhola.UMadisha ubekhuluma ngesigameko esenzeke ngesizini edlule, iSundowns ishaywa iBaroka FC ngo 1-0 emdlalweni weligi kwiBio Bubble, eGauteng. Kwathi nxa kuphela umdlalo, abadlali bexhawulana, ibhentshi leBaroka lamphendula ihlaya uMadisha, limbiza ngekhongco elibuthaka kumaBrazilians. Lokhu kwanenga uMosimane, owagcina eseba nempi yamazwi nabadlali beBaroka nebhentshi layo.“Ngilimele ngokuhamba kukaMosimane. Bekuthi noma kunzima, angiyale, angisole nxa kunesidingo. Kodwa okungijabulisayo ukuthi sisaxhumana namanje, akuphelile ngobudlelwano bethu nakancane,” kulandisa uMadisha ecweba izinyembezi kubonakala ukuthi impela ufe olwembiza ngoMosimane osengumqeqeshi we-Ahl Ahly yase-Egypt.UMODJEKA Madisha umdlali weMamelodi Sundowns oke athole ukugxekwa okukhulu ngamaphutha awenza enkundleniIsithombe: BACKPAGEPIX",UMadisha akakugqizi qakala ukugxekwa
"USELUFAKE kubameli bakhe umculi wakuleli uHeavy K udaba lwemali okuthiwa uyikweleta inkampani yaseBotswana eyamfakela imali kodwa wagcina engafikanga ezonandisa ngo-2017.UMkhululi Siqula, odume ngelikaHeavy K, kuthiwa unikwe incwadi yokuthi aboshwe yinkantolo yaseBotswana ngoLwesihlanu olwedlule ngemuva kokungafiki komunye umcimbi yize ayesekhokhelwe imali.Kuthiwa ukhishelwe la maphepha ngemuva kokuthi inkampani iBakgopeng Science PTY/Moronisi Entertainment ifune imali eyamkhokhela yona enguR87 000.Imenenja yalo mculi, * -Amos Mose, ithe udaba lwakhe nale mali lusingethwe abameli bakhe.Uthe abantu asebegijime babafaka enkantolo basakhuluma nabo ngodaba lwemali okwakumele bayifake kodwa bangabalalela.“Uma uqasha uHeavy K kumele ufake imali ngaphambi kwezinsuku eziyisikhombisa zomcimbi. Nabo sabayalela kanjalo njengoba okwabo kwakuzoba nzima kakhulu ngenxa yokuthi bakwelinye izwe kodwa bangakwenza lokho. Ngenxa yokuthi imali bayifaka sekusele izinsuku ezincane, nathi sangayibona ingena ebhange, sacabanga ukuthi abayithumelanga ngoba kungangenanga mqhafazo ovela ebhange othi ingenile,” kusho * -Amos.Uthe bagijimela kwabezindaba nje bebesaqhubeka nokubatshela ukuthi udaba oluthinta bona bobabili seluphethwe abameli.“Kumanje sivela eBotswana njengoba bekunohambo uHeavy K abenalo emadolobheni akhona ehlukene. Ngesonto elizayo siya eLondon lapho lo mculi eyoqala khona uhambo lwakhe nabantu esisebenzisana kahle nabo,” kuchaza * -Amos.Ngokwamaphepha asenkantolo uHeavy K kumele avele enkantolo ngo-Agasti 15 azochaza ngalolu daba.",Lukubameli olukaHeavy K nenkampani 'ayikweletayo'
"SEZIQALE phansi izinkinga zokungaqoqwa kadoti emalokishini aseThekwini. Abahlali baKwaMashu ehostela baveze ukuthi sekudlule amasonto amabili ingaqoqiwe imfucuza kulendawo.Oyedwa wabahlala kule ndawo ocele ukungadalulwa uthe udoti ugcwele umgwaqo wonke, kunuka phu, futhi sekuphazamiseke nezokuthutha njengoba amatekisi engakwazi ukudlula kuwo.“Abahlala kulendawo bawusaphaze umgwqao wonke udoti  ngenxa yokuthi awusaqoqwa, sesikhathele ukuhlala endaweni engcolile. Izingane zethu zidlala ngawo, asikwazi nokuya emsebenzini ngoba amatekisi awakwazi ukudlula emgwaqeni,” kuchaza yena.Usonkontileka wendawo, uMnuz Gadafi Sibiya, usole umasipala ngokuhluleka ukugcina isethembeso sokuthi bazothuthukisa osomabhizinisi bomphakathi abasafufusa ngohlelo lokuqoqwa kukadoti.“Umasipala waqasha osomabhizinisi bomphakathi ngenhloso yokubathuthukisa, basebenza, kodwa manje akasafuni ukubakhokhela imali abasebenza ngayo. Noma sikhuluma sihambisa izikhalo zethu kumasipala izimpendulo asizitholi,” usho kanje.Uqhube wathi amalungu omphakathi agcine ephoqelekile ukuthi avale umgwaqo ngoba sebekhathele ukulinda izimpendulo kumasipala weTheku.Omunye usonkontileka ocelwe ukungadaulwa uthe bathenjiswa imali kodwa sekuphele izinyanga bengayitholile.“Sekuzophela izinyanga ezintathu singayitholile imali yethu. Sathi sihlangana eCity Hall sifuna ukuzoletha izikhalo zethu sahlangabezwa amaphayosa, okwasimangaza ngoba sasingenzanga lutho olubi. Sasize ngokuzobuza ngemali umasipala asikweleta yona,” kusho yena.Inhloko yezokuxhumana esabambile kumasipala weTheku uMnuz Mandla Nsele uthe izingxoxo phakathi komkhandlu nosonkontileka zisaqhubeka.“Kwexwayiswa amalungu omphakathi ahlala eNingizimu neTheku ezindaweni okubalwa kuzo uMlaza, Folweni Cato Manor, Bonella, Chesterville, Cato Crest, KwaMakhutha namaphethelo ngezinkinga zokuqoqwa kadoti. Izingxoxo phakathi kosonkontileka, nabasebenzi bakwa-DSW abaqoqa udoti zisaqhubeka. Umkhandlu uyaxolisa ngokuphazamiseka kokuqoqwa kukadoti,” usho kanje.",Ziyaqonga izinkinga ngokungaqoqwa kwadoti eThekwini
"UNGQONGQOSHE wezokuThutha kuleli, uMnuz Fikile Mbalula, uthi phansi amaphaphu kubantu bakuleli mayelana nodaba lokumiswa kwamabhanoyi amaningi okwenzeke izolo.UMbalula, ekhuluma esithangamini sabezindaba izolo, uthe amabhanoyi amiswe ngoba bekuqinisekiswa ukuthi konke kuhamba ngohlelo.UMbalula uthe ekupheleni kwaleli sonto isimo sizobe sesibuyele kwesejwayelekile.“Asikho isimo esibucayi esibhekene naso, okwamanje ukuhlolisisa nje ukuze siqinisekise ukuthi wonke umuntu uphephile. Kuzophela leli sonto konke sekubuyele esimeni esijwayelekile. Amabhanoyi azohamba ngokohlelo maduze nje,” kusho uMbalula.Kusukela izolo ekuseni, abebezogibela amabhanoyi bazithele phezu kwalesi simo lapho amabhanoyi amaningi abengaphumi futhi kungekho nangenayo ezikhumulweni zezindiza eziningi ngenxa yokuthi abemisiwe.Izolo abe-Airports Company South Africa ( ACSA), bakhiphe isitatimende bethi bayaqonda ukuthi iSouth African Civil Aviation Authority (SACAA), imise amabhanoyi akwaComair nawakwaSAA kuze kube kuhlolisiswa konke okuthinta ukundiza kwawo.Okhulumela i-ACSA, uNksz Angela Karnein uthe: “Siyasebenzisana nabamabhanoyi ahlukene ukuze sibe nohlelo lokuba isimo sibuyele kwesejwayelekile.”Okuvezwe uMbalula wukuthi abeSACAA kade benophenyo emuva kwalo kube khona okuthize abangakuqondisisi okwenze bakhetha ukuba amiswe wonke amabhanoyi athintekayo kuze kube isimo siyalungiswa.Okhulumela iSAA, uMnuz Tlali Tlali ekhuluma ne-eNCA, uthe aphephile amabhanoyi abo, akukho okumele bazikhathaze ngakho abagibeli.Abahambayo kuthiwa kumele bathinte abezindiza abazozigibela ukuze bathole ukuthi azoqala nini ukuhamba. Abamabhanoyi amisiwe bazonikezwa olunye usuku ukuze baqhubeke nohambo labo.Lesi simo abamabhanoyi bathi baphezu kwaso ukusilungisa ngokushesha.",'Amabhanoyi azohamba ngokohlelo maduze'
"USHIYE umyalezo exolisa kwiWhatsApp maqede wadlisa izingane zakhe ezimbili umuthi wokubulala amagundane, ezinye ezimbili wazikhunga nazo owesifazane waseMhlasini, eVerulam, ngoMsombuluko.Umufi, uNksz Nonhle Nyawuza (32), uthumele unina umyalezo eziqophe izwi obuthi uyaxolisa ngazokwenza ngaphambi kokuthi atholakale esezikhungile nabantwana bakhe.UNksz Nyawuza kuthiwa ubexakwe yizinkinga zemali nokuntula umsebenzi obekwenza kube nzima ukukhulisa izingane eyedwa.NgeSonto kuthiwa umufi ufikelwe umuntu abemkweleta ezomfuna imali ezalayo ayiboleka.Kubikwa ukuthi izolo bekuzofika umalume wezingane ezozithatha zonke ziyohlala naye khona ezozifunela nesikole kwazise bezingafundi.Omakhelwane bathe uNksz Nyawuza ufike kuqala ekuseni lapho kugadwa khona izingane eyozilanda kanti uzozibulala.Kusolakala ukuthi uqale ngokudlisa umuntu wokubulala amagundane izingane zakhe ezindala uLuthando no-Akhona abaneminyaka engu-12 no-10, wabe esezithuma esitolo ukuthi aziyombolekela imali kanti uzosala akhunge lezi ezimbili eneminyaka emine uLwandile nenonyaka nezinyanga eziyisithupha uKhwezi. Kuthiwa lezi zingane ezindala sezibuya esitolo zizithele phezu kwezidumbu zezingane zakwabo zilenga eduze nesikanina endlini ebezihlala kuyo noninakhulu.Zibe sezimemeza, zikhala zihlaba umkhosi.Lezi zingane ezimbili ziphuthunyiswe esibhedlela ziyokwelashwa zimpompwe umuthi wamagundane eziwudliswe wunina.Umakhelwane uNksz Zonke Maphaphu, okunguye nomunye wesilisa abafike baqaqa abashonile, uthe ubone uLuthando engena ngewindi ngoba umnyango ubuvaliwe, maqede waphuma esekhala.“Ukhale wathi asisize unina ngoba uyazibulala. Sifike sasika intambo abezikhunge ngayo izidumbu sazibeka embhedeni. Sibize omakhelwane, sabe sesishayela unina kamufi ucingo. Sishayele amaphoyisa ucingo nawo angatholakala sabe sesibiza iReaction Unit,” kusho uNksz Maphaphu.Uchaze umufi njengomuntu obethula, obezikhululekele futhi engakhombisi zimpawu zokuthi unezinkinga.Umngani kamufi kwiWhatsApp ongathandanga kudalulwe igama lakhe ephepheni, uveze umyalezo kaNksz Nyawuza obuthi “Ngiyaxolisa nginithanda nonke” maqede wafaka uphawu lwenhliziyo.Unina kamufi, uNksz Gloria Nyawuza ubuye emsebenzini wasidinda isililo. Akathandanga ukukhuluma nabezindaba.Ikhansela lendawo, uMnuz Fakazi Mdletshe, lithe lithole kwiWhatsApp ukuthi uNksz Nyawuza uzikhunge nezingane.UMdletshe uthe ushiye umhlangano abekuwona waphuthuma endaweni yesigameko.“Sishaqekile, yisigameko esithusayo lesi. Sicela umphakathi usebenzisane namakomiti uma unezinkinga onazo ukuze kungaze kufike ekutheni umuntu athathe isinyathelo esinjengalesi. Uma kuwukuthi bekuyinkinga yezingane besingangenelela izingane ziqhubeke zifunde, uma bekuwukuthi uyakweleta, besingazama izindlela zokuthi singenele akwazi ukuthi aphume kuleyo nkinga kunokuthi agcine ethathe umphefumulo wakhe,” kusho uMdletshe.Okhulumela amaphoyisa KwaZulu-Natal uBrigadier Jay Naicker, uthe amaphoyisa aphenya amacala amabili okubulala nedokodo ngokushona komuntu.",Ushiye umyalezo kwiWhatsApp ozibulale nezingane
"INHLANGANO esiza umphakathi iDemocracy Development Program (DDP), iphakamise uhlelo lokulwa nokuhlaselwa kwabokufika eThekwini, olubizwa ngeThe Migration Project.Kulolu hlelo osomabhizinisi bokufika bahlanganiswa nabakuleli ukuze basebenzisane, bacobelelane nangolwazi. Kuvela ukuthi kade baqala ukufuduka abantu basemazweni ase-Afrika, njengoba ngasekupheleni kuka-2013 bawu-232 million abantu abakade bengahlali emazweni abo. Abawu-19 million bahlala emazweni ahlukene e-Afrika, kuthi abawu-42 million bahlale kwamanye amazwe omhlaba. Izizathu zokufuduka kwabantu emazweni abo zihlukene kanti phakathi kwazo kubalwa udlame.UDkt Paul Kariuki onguMqondisi weDDP, uthe isizathu esenza kuhlaselwe abokufika eNingizimu Afrika, wukungabibikho kwamathuba omsebenzi nomnotho ontengayo.“Siyazi ukuthi bathwele kanzima abantu baseNingizimu Afrika, bazama ukuziphilisa kulesi simo somnotho esingesihle kodwa ukucwasa nodlame olubhekiswa kwabokufika, alusizi ngalutho. Sethule iThe Migration Project ukuze silungise indaba yamathuba omsebenzi kwabokufika nabakuleli. Sigxile ezindaweni ezinhlanu eThekwini, esiye sibone kuqubuka izigameko zokuhlaselwa kwabokufika kuzo,” kuchaza uKariuki.Izindawo abazibhekayo yiKwaMakhutha, KwaMashu, Umlaza, Isipingo neSydenham.IThe Migration Project izosebenzisana nosomabhizinisi, umphakathi kanye nezinhlaka ezithintekayo izinyanga eziwu-36. UKairuki uthe uhlelo lwamukelwe ngezindlela ezihlukene ezindaweni oluthulwe kuzo kodwa bathemba ukuthi luzoqeda ukucwaswa nodlame olubhekiswe kwabokufika.Abanye abayingxenye yalolu hlelo ngoMnuz Frank Muchava, ongowokufika kuleli nonebhizinisi lokulungisa izimoto ezishayisile, uzocobelelana ngolwazi nosomabhizinisi bakuleli abakhava impahla okunguNksz Thuli Khumalo noMnuz Phumlani Mazibuko.UMuchava usebenzisana noNksz Khumalo noMazibuko, ngokuthi  uma eqeda ukulungisa izimoto udlulisela ibhizinisi lokukhava izihlalo kubona.“UMuchava ufike sisebenzela lapha ngesikhathi ezoqala ibhizinisi lakhe. Sisebenzisana kahle naye. Ngiphatheka kabi uma kuhlaselwa abantu bokufika ngoba bangabantu njengathi. Ngicabanga ukuthi iThe Migration Project ingasebenza uma wonke umuntu engaba yingxenye yayo,” kusho uNksz Khumalo.UMuchava uthe abokufika bashiya emazweni abo ngenxa yezizathu ezihlukene kanti kuba nzima uma becwaswa uma bezama ukuziphilisa. “Sisolwa ngokweba imisebenzi yabantu baseNingizimu Afrika. Angizange ngebe msebenzi wamuntu, ngafika lapha nekhono lokulungisa izimoto, ngisebenzise lona ukuqala ibhizinisi ukuze ngiziphilise. Ngiyakwazi ukusiza abantu bakuleli ngamathuba omsebenzi ebhizinisini lami,” kusho uMuchava.UMnuz Siyanda Mkhize, ongumhwebi wasemgwaqweni KwaMakhutha, uthe usebenzela eduze kwamabhizinisi amabili abantu bokufika. Uveze ukuthi uye alwiswe ngabantu bakuleli uma evikela abokufika, nabathatha njengabafowabo.UKariuki uthe abantu abaningi bayafuduka emazweni abo emhlabeni jikelele ngakho kufanele kube nendlela yokuphilisana phakathi kabokufika nezakhamuzi zezwe. Uthe kubalulekile ukuthi kwakhiwe umphakathi osebenzisanayo lapho abantu bethola amathuba afanayo.",Uhlelo lokuhlanganisa abokufika nabakuleli
"INXUSA uMhlonishwa uLin Songtian ngo-Okthoba 31, 2017,  ube nomhlangano nabezindaba nezinjulalwazi eziNdlini zeNxusa laseChina ngeNgqungquthela kaZwelonke yesi-19 yeCommunist Party of China (iCPC). Bevile ku-80 osozindaba nezinjulalwazi abaya kulo mhlangano. Inxusa uMhlonishwa uLin lithe qaphu qaphu ngeNgqungquthela kaZwelonke yesi-19 yeCPC, wazisa akade bekhona ngombiko kaNobhala Jikelele uXi Jinping eNgqungqutheleni kaZwelonke yesi-19 okuzuziwe nokubaluleka kweNgqungquthela.Inxusa uMhlonishwa uLin uphawule wathi ngempela iNgqungquthela kaZwelonke yesi-19 yeCPC imqoka kwiChina njengoba isembhidlangweni wokwakha isizwe esisimeme ngayo yonke indlela nenqubo yobudlelandawonye ingena esigabeni esisha. Umbiko kaNobhala Jikelele uXi wenaba ngamasu, amaqhinga nezindlela ezintsha zokugqugquzela nokwenza ubudlelandawonye obunezimpawu zaseChina esahlukweni esisha nokwenza umqulu omusha weChina. Umbiko kaNobhala Jikelele uXi ubeka izidingo ezintsha ngezinqubo zasekhaya nezangaphandle, uveze ukuzinikela kweChina ukugqugquzela nokwenza ubudlelandawonye obunezimpawu zaseChina.Umbiko uchaze okulindelwe ngabantu baseChina nabantu bakwamanye amazwe, wadala isasasa nokwemukelwa ngezandla ezifudumele ngezinye izizwe. Inxusa uMhlonishwa uLin lenabe ngezinqumo ezimbili ezimqoka zezepolitiki ngeNgqungquthela, okuwukushintsha kwesimo sabantu baseChina nobudlelandawonye obunezimpawu zaseChina esahlukweni esisha.Inxusa uLin lenabe ngobizo lweCPC, ukushintsha komqondo osekelwe ebantwini weCPC, umqulu omusha womkhankaso wentuthuko yesimanje yaseChina nokubaluleka nokunotha kwe-Xi Jinping Thought on Socialism with Chinese Characteristics for a New Era, okuwukuthi umbono kaXi Jinping ngobudlelandawonye obunezimpawu zaseChina esahlukweni esisha. Kwezenqubo zangaphandle zeChina, Inxusa uLin lichaze inhloso yeChina yokulandela indlela entsha yenhlonipho, ubulungisa nokubambisana okunezithelo zawo wonke amazwe nomphakathi onekusasa lawo wonke umuntu ovulelekile, ongenankohlakalo nonobuhle, ukuthula, ukuphepha kwawo wonke umuntu nekusasa likawonkewonke.Inxusa uLin ubeke ilaka lakhe ngokusha okulindelwe yiCPC ukuqinisa isimilo eqenjini. Inxusa uLin ligcizelele ukuthi iCPC nabantu baseChina bakholwa wukuthi, beholwa yiXi Jinping Thought on Socialism with Chinese Characteristics for a New Era, ngaphansi kobuholi nobuhlakani babaholi beCPC noXi Jinping, lo mqulu omusha weNgqungquthela kaZwelonke yesi-19 yeCPC uzophumelela.",INxusa laseChina licacisela ebezindaba ngengqungquthela yesi-19 yamaKhomanisi aseChina
"IPHONSEKE eweni elingu-400 wamamitha yashona indoda ebiyochitha udoti ngoplastiki eLuganda, eMariannhill.Umndeni kaMnuz Thami Mabaso (61) uthi ubeyochitha utshani begceke abeligunda ngoLwesibili washelela waphonseka eweni. Kuthiwa uphuke wonke amalunga omzimba.Amalungu omphakathi kuthiwa athungathe isidumbu sakhe asithola kwafika nethimba lamaphoyisa elitakulayo lazosikhipha.Indodakazi kaMabaso, uNksz Welile Hlongwane, ithe uyise ubejwayele ukuchitha izibi kule liwa njengabanye abantu.“Ubaba ubonwe umuntu onomuzi oseduze kakhulu kwewa ethulula utshani kanti uzoshelela awulandele akhalakathele nawo eweni. Phambilini wacishe wawa kodwa wabuya wasibikela umama wamthethisa wase eyeka,” kusho uNksz Hlongwane.Uthe bashaqekile uma uyise ephinda into akhuzelwa yona egcine isimbulala.“Samkhuza ngoba baningi opulasitiki badoti ekhaya asazi kungani ewuthulula engachithi konke. Ubenesifo sokuwa. Kukhona owake wakhalakathela eweni phambilini wafa,” kusho uNksz Hlongwane.Ikhansela lika-ward 13 eThekwini, uMnuz Reginald Cloete, lithe bashaqekile futhi bayazwelana nomndeni. UCloete, obekhona kutakulwa isidumbu sikaMabaso, uthe ubephuke wonke amalunga omzimba.“Abantu bahlala ezindlini zomxhaso eziseduze newa abachitha kulona udoti. Sicela imindeni iqikelele. Sidlulisa amazwi enduduzo emndenini futhi sizolokhu sixhumana nawo ngalesi sikhathi esinzima,” kusho uCloete.Okhulumela amaphoyisa KwaZulu-Natal uColonel Thembeka Mbele, uthe ngoLwesibili ithimba lamaphoyisa aseThekwini elitakulayo liye eLuganda ngemuva kokubikelwa ukuthi kunowesilisa ophonseke eweni.UColonel Mbele uthe amaphoyisa atakule isidumbu kwavulwa idokodo ngokufa komuntu eliphenywa amaphoyisa aseMariannhill.",Uphonseke eweni wafa owesilisa obeyochitha udoti
"UMSOLWA ecaleni lokubulala izingane zakhe ezine, wayekade ephume ngoshwele kwelinye icala lokubulala ingane kamakhelwane. USenyatse Lucas Phasha owayengummeli, usolwa ngokubulala izingane zakhe ngokuzishayela isipikili emakhanda. Lokhu wakwenza kulandela ukuba esole unkosikazi wakhe ukuthi uyajola. UBrigadier Motlafela Mojapelo, uthe eminyakeni edlule, lo msolwa wayejaha intombi yakhe ngesibhamu, eyisola ngokujola wabe eseyidubula. Inhlamvu kuthiwa yaphaphalaza, yangayidubula intombi, kwadubuleka ingane yakamakhelwane. Yagcina ngokushona esibhedlela.“Wadubula ezama ukudubula intombi, kwadubuleka ingane engenacala. Waboshwa, wagwetshwa ngecala lokubulala. Ngaleso sikhathi wayengummeli. Igama lakhe lacishwa ohlwini lwabameli ngenxa yokugwetshwa kwakhe. Wabe esededelwa ngoshwele ejele njengoba esesolwa ngokubulala izingane zakhe ezine, nakhona ubesola unkosikazi wakhe ukuthi akathembekile. Enye yezingane uze wathi akuyona eyakhe,” kusho uMojafela.Ngaphambi kokuba lezi zingane zibulawe, uPhasha wayebhala kwiFacebook esola unkosikazi wakhe ngokumjolela, wathi wamthelela ngegciwane ingculazi. Wabe esesho ukuthi izingane zakhe uKatlego (9), Joyce (7) Tshepo (5) no- Adel (3) ngeke aphinde azibone.“Ungidinile kabi nje lona (esho unkosikazi), nabangani bakhe nathandana nabo. Ngeke esasibona futhi kumele abulawe yigciwane lengculazi. Unkosikazi wami ungizwise ubuhlungu,” kubhala uPhasha kwiFacebook.Waphinde wafaka nesithombe sikankosikazi wakhe emgagula ukuthi unegciwane, ethi uhamba elala. Icala lizobuyela maduze enkantolo. Umsolwa usagcinwe esitokisini.",Kuvele ukuthi wayephume ngoshwele ‘owabulala’ izingane ezine
"KUZOPHINDE kwehle ijoka kubanikazi bezimoto kuleli njengoba kulindeleke okunye futhi ukwehla kukaphethroli nodizili ngoJanuwari walo nyaka ozoqalwa.Ngokwenhlangano i-Automobile Association, kulindeleke ukuthi uphethroli wehle ngoR1 ilitha kuthi udizili wona wehle ngoR1.30 ilitha kanti upharafini wona kulindeleke ukuthi wehle ngoR1.22.Lolu shintsho kuvela ukuthi lwenziwa wukwehla kwentengo kawoyela ekupheleni kukaDisemba.Yize kunjalo kodwa amandla erandi lakuleli asesengozini njengoba kusenezinselelo ebhekene nohulumeni ukwehlisa isikweletu sikahulumeni nokulungisa isimo somnotho.-ANA",Kuzokwehla uphethroli nodizili ngoJanuwari
"BAZOBHALISA mahhala abafundi abanezincwadi ezikhombisayo ukuthi bazosekwa yisikhwama sezimali iNational Students’ Financial Aid Scheme (NSFAS).Lokhu kuvezwe yizikhungo zemfundo ephakeme KwaZulu-Natal, iDurban University of Technology (DUT) neNyuvesi yaKwaZulu-Natal (UKZN).Izikhulu zeMangosuthu University of Technology (MUT) zona zithe noma abafundi bezitholile izincwadi ezivela eNSFAS zoxhaso kodwa kuzodingeka bakhokhe u-R1 000 wokubhalisa. ONgoye bathe bazophendula maduze ngokuzokwenzeka.UNksz Noxolo Memela, wezokuxhumana eDUT, uthe abafundi abafikayo asebethole izincwadi eziveza ukuthi bazoxhaswa bazobhalisa mahhala.Uthe labo abangazitholanga izincwadi kuzodingeka bakhokhe imali yokubhalisa.“Labo abangenazo izincwadi eziveza ukuthi balutholile uxhaso lweNSFAS kumele bakhokhe. Imali kumele bayifake kwi-akhawunti yaseDUT ukuze bakwazi ukubhalisa. Uma uyitholile incwadi ungabhalisa ngisho nakwi-website,” kusho uNksz Memela.Okhulumela iMUT, uNkk Mbali Mkhize, uthe nabo bayabudinga ubufakazi bokuthi umfundi uzoxhaswa nguNSFAS.Uthe kodwa kudingeka ukuthi bawukhokhe u-R1 000 wokubhalisa.“Imali yokubhalisa incane ngeke imhlule umzali. Njengoba kuqalile ukubhalisa abekho abafundi abasasinike inkinga ngoba bafike sebeyikhokhile imali yokubhalisa.”UNksz Normah Zondo, okhulumela i-UKZN, uthe abafundi abamukelwe yinyuvesi bathola nezincwadi ezishoyo ukuthi bazoxhaswa yiNSFAS kumele bakhokhe uR250 kuphela okuyimali eshoyo ukuthi bayakwamukela ukuthathwa.“Imali izobuyiswa uma iNSFAS isimxhasile umfundi ngokugcwele. Nalabo bafundi abangakazitholi izincwadi ezivela kwiNSFAS zokuthi bazoxhaswa nabo kuyadingeka ukuthi bakhokhe uR250 uma kungukuthi bazifaka izicelo zoxhaso. Nabo imali izobuyiswa kubo uma sebethole uxhaso kulesi sikhwama,” kusho uNksz Zondo.UMengameli Jacob Zuma wamemezela ukuthi abafundi abahlwempu abazali babo abahola uR350 000 ngonyaka noma ngaphansi bazofunda mahhala.Imali kumele kube yiholo labazali bobabili lihlanganisiwe kanti labo abahola kusuka kuR350 000 kuya phezulu bona bazokhokha imali yokufunda.Imfundo yamahhala izoqala kubafundi abenza unyaka wokuqala kuwona wonke amanyuvesi. Izonabela nakwabenza eminye iminyaka ngokuhamba kwesikhathi.Izokwethula kuze kube yiminyaka emihlanu. INSFAS ivele imemezelile ukuthi abafundi asebezitholile izincwadi zokuthi bazoxhaswa bazobhalisa baphinde bafunde mahhala.I-NSFAS ibikade ikhipha imalimboleko kodwa manje seyizokhipha imifundaze ngenxa yemfundo yamahhala.",Bazobhalisa mahhala abaxhaswa yiNSFAS
"UKHALA ezimathonsi owesilisa waseMgungundlovu osola inyanga yodumo uBhodlumlilo ngokumqola * -R157 000 ethi welapha unkosikazi wakhe ‘ophuphunyelwa’ yizisu.UMnuz Lungelo Mzolo (41), uthi ugilwe yile nyanga yaseThekwini eyazana nomkakhe.“Umkami ubenenkinga yokuchithekelwa yizisu uma ekhulelwe. Ngenxa yokuthi nami benginenkinga yokulahlekelwa yimali ngendlela engingayiqondi ebhange, unkosikazi ungeluleke ngokuthi ngixhumane nale nyanga,"" kusho uMzolo.Nakuba engazange afune ukuqinisekisa ukuthi uyekiswe yile nyanga emsebenzini, uthe ubone kungcono esule emsebenzini ukuze aqhubeke ayothuthukisa imfundo yakhe ukuze enze umsebenzi ongcono.“Le nyanga yangitshela ukuthi ukunyamalala kwemali yami kudalwa wukuthi kunotokoloshe abayithathayo, yathi yona ingangisiza ekutheni ingisebenze ukuze le nto ilunge.""Uthi le nyanga yathi kuzomele le mali ayinikeze yona ihlale kuyo ukuze ingabe isanyamalala, nangempela wakwenza lokho.“Yathi angiyovula i-akhawunti entsha ukuze uma isiyibuyisa le mali ingeke isaba nayo inkinga”.Eseyivulile i-akhawunti uthe le nyanga ibisihlale imthembisa zonke izinsuku ukuthi izombuyisela imali yakhe kodwa kuze kube yimanje iyambalekela.Uthe eflethini eyamkhombisa ukuthi ihlala kulona eThekwini ayisatholakali.Nocingo lwayo uthi isiyaluvala uma eyifonela kanti uma kwenzekile wayifonela ngolunye ucingo, ithi ingezwa ukuthi uyena iluvale.Uthe amaphoyisa athe ngeke akwazi ukumsiza ngoba imali aqolwe yona inkulu kakhulu.“Angazi kumele ngenze njani, ngididekile. Nemali engize ngayo lapha eThekwini ngiyibolekile ngethemba lokuthi hleze imali yami iphinde ibuye. Unkosikazi akasebenzi kanti angabeletha noma nini. Angazi ngizokwenzenjani.""UMnuz Sboniso Zulu oyinyanga eyaziwa ngoBhodlumlilo, ukuvumile ukuthi baxhumana nalo wesilisa emva kokuba emtshele ukuthi kunomuntu ommise kabi ofuna ukumenzakalisa emva kokuthi ayetsheleke kuye imali.“Ngamtshela ukuthi kumele akhanyise ngoba umsebenzi anginikeza wona mkhulu kakhulu wokuthi ngivale lo muntu angamhluphi ngiphinde ngiqinise yena nomkakhe,"" kusho uBhodlumlilo.Ukuvumile ukuthi bavumelana ngokuthi imali ayifake kwi-akhawunti yakhe ngoba lo mlisa enenkinga ngokulahlekelwa yimali ngendlela engaqondakali.Uthe wamtshela nokuthi imithi yokwenza lo msebenzi onzima ngalolu hlobo, kuzomele ayoyilanda eManguzi.“Akulona iqiniso ukuthi ngiyidle yonke imali yakhe. Bengimfakela o-R1 000 bokuthenga ukudla ngoba engitshela ukuthi ulambile.”Akakwazanga ukuqinisekisa imali eyagcina isisetshenziswe nguye ukwenza lo msebenzi ngoba ethi iziliphu azikho eduzane angabalela kuzo.",Ukhihla isililo ogilwe yinyanga ebiyelapha umkakhe
"UKHALE ngeholo umqeqeshi wase-England, uMick McCarthy, okuvela ukuthi usohlwini lwabaqeqeshi abafunwa yiKaizer Chiefs.Silokhu sikhula isibalo sabaqeqeshi abakhonjwa kuMakhosi. NgoLwesibili kuke kwavela igama lowayecija iChelsea u-Ivram Grant noMcCarthy.Umthombo osondelene noMcCarthy uthe lo mqeqeshi ngeke awuthathe umsebenzi wokupheka iChiefs.“Mina ngazi umeluleki wakhe uMick. Ngikhulumile naye kodwa wathi ngeke akwazi ukuthatha imali eshiwo yiChiefs. Ukhala ngokuthi incane. Phela uMick useke waqeqesha kwi-English Championship nakwi-English Premier League. Akafani noStuart Baxter ongelutho e-Europe. UBaxter uqeqeshe emazweni okubalwa iSweden neFinland. Umsebenzi ongcono ake awenza e-Europe owokucija iqembu lesizwe lase-England lika-Under 19,” kusho umthombo.Ngokomthombo iChiefs ibeke u-R500 000 njengeholo lanyanga zonke kozoqeqesha iqembu.UMcCarthy useke waqeqesha iSunderland, Wolverhampton, Ipswich Town neqembu lesizwe laseRepublic of Ireland.USteve Komphela ufake isicelo sokwesula ngemuva kwezidubedube zaseMoses Mabhida Stadium, eThekwini, lapho abalandeli bavuka khona umbhejazane befuna ukumudla luhlaza kulandela ukuqunjwa phansi yiFree State Stars kuma-semi final eNedbank Cup.UKomphela uhlale amasizini amathathu kwiChiefs. Akazange anqobe sicoco, okuyinto emqhathe nabalandeli eNaturena.“Ngikhulumile noBobby ngokuthi zisavuliwe yini izicelo zabaqeqeshi abafuna umsebenzi wokucija iChiefs. Uthe zisavuliwe ngoba nami bengingafuni ukuchitha isikhathi kanti umuntu sebemtholile. Bona bafuna umqeqeshi wangaphandle onesipiliyoni. Omunye umqeqeshi wase-England ebengikhuluma naye ngomsebenzi weChiefs uthe akanazo izinhloso zokuqeqesha eNingizimu Afrika,” kusho enye i-agent ehloniphekile.UBaxter naye okuke kwavela ukuthi kungenzeka abuyele kwiChiefs akukho mnyakazo asayenzile kwiSafa.UVina Maphosa wezokuxhumana kwiChiefs uthe bazomemezela uma sebemtholile umqeqeshi omusha.",Ukhale ngeholo owase-England obefunwa yiChiefs
"ASEHLANGA kahle isenzo sabalandeli beqembu kumqeqeshi weKaizer Chiefs u-Ernst Middendorp, okhalaze ngokuthi abamhloniphi unozinti weqembu uDaniel Akpeyi. Abalandeli beChiefs abebehambele umdlalo we-Absa Premiership obuseNewlands Stadium ngoLwesibili onqotshwe Amakhosi ehlula iCape Town City ngo 2-1, bamemeze igama lika-Itumeleng Khune ngemuva kwegoli elishaywe uKermit Erasmus kungakapheli ngisho imizuzu emihlanu umdlalo uqalile.Lesi senzo asehlanga kahle kuMiddendorp, oveze ukuthi kumcasulile okwenziwe abalandeli. “Iyangicasula indlela abalandeli abaziphathe ngayo. Ngiyacela ukuthi banikeze u-Akpeyi ithuba. Akulungile ukuthi abalandeli bafune kudlaliswe uKhune emuva kwemizuzu emihlanu umdlalo uqalile. UKhune uzolithola ithuba lokudlala, kungakuhle uma abalandeli bengakhombisa inhlonipho ku-Akpeyi,” kuchaza uMiddendorp ekhuluma nabeSuperSport. UKhune (32) ongaconsi phansi kubalandeli beqembu, ugcine ukudlala kwiChiefs ngo-January ngesizini edlule njengoba elimale ihlombe okumenze waphuthelwa yindawo esikwatini seBafana Bafana ebesidlala kwi-AFCON ebise-Egypt nonyaka. Ngaphandle kukaKhune, iChiefs isinqobe imidlalo emithathu yeligi, yadlala ngokulingana kowodwa kanti u-Akpeyi noBvuma bavimbe kahle emidlalweni asebeyidlalile. UMiddendorp uvele wangena ezintangeni ngenkathi ebuzwa ukuthi ibikhona yini ingcindezi yokudlalisa ukapteni weqembu. “Abalandeli kade bememeza igama likaKhune kakhulu emva kwemizuzu emihlanu. Akumele sicasuke kakhulu. Ngichaza ukuthi kumele inqandwe isaqala into eyenziwa abalandeli. Ngaphandle kwalokho abalandeli baphume ngobuningi babo bezokweseka iqembu nokusijabulisayo kakhulu,” kuchaza uMiddendorp. Ukusayiniswa kwabadlali basemazweni angaphandle okubalwa kubo uSamir Nurkovic, Kearyan Baccus kanye noLazarous Kambole kwenze abantu abaningi bangabaza ikusasa lalo mdlali eqenjini njengoba isikhala sabadlali abavela emazweni angaphandle bese sigcwele kwiChiefs. Kodwa ukulimala kukaBruce Bvuma kuvulele u-Akpeyi ithuba lokuzibonakalisa njengoba elibambe ngezandla zombili okufakazelwa ukuvimba iphenathi emdlalweni weligi lapho Amakhosi edlala ngokulingana neSupersport United ngesonto eledlule.  Ukunqoba kweChiefs kuqinisekise ukuthi iyayigcina indawo yayo esicongweni seligi njengoba isiyoze idlale uma kuphela ikhefu lemidlalo yamaqembu esizwe lapho izobhekana khona nePolokwane City ngoSepthemba 14. ",UMiddendorp ucikwe abalandeli abagxeka u-Akpeyi
"ZILOKHE zimlandele njalo izibusiso ukapteni wamaSpringboks uSiyamathanda Kolisi njengoba sekuvele izindaba zokuthi usesayine ngaphansi kwenkampani yaphesheya kwezilwandle iRoc Nation. Lezi zindaba ziputshuzwe uqweqwe lentatheli yezemidlalo uRobert Marawa ekhasini lakhe kuTwitter lapho aveze khona ukuthi uKolisi useLondon, eNgilandi, ukuyosayina amaphepha esivumelwano. UMarawa uveze ukuthi lezi zindaba uzihletshelwe nguMqondisi weRoc Nation International Sports Africa u-Isaac Lugudde-Katwe. UKolisi ubengakaphenduli ngalolu daba lokusayina kwiRoc Nation. Lezi zindaba zivela ngemuva kokuba ehole iNingizimu Africa iwina iNdebe yoMhlaba yebhola lombhoxo eJapan ekuqaleni kwenyanga. UKolisi ubeseNgilandi kuleli sonto, nokuyilapho evele khona ohlelweni lwezemidlalo iSky Sports News. IRoc Nation okuyinkampani eyengamele abadlali, iphethwe ngumacaphuna kusale wase-United States of America (USA) uShawn “Jay-Z” Carter ozakhele udumo njengomrepha. Lenkampani yasungulwa ngo-2013 ngokuhlanganyela neCreative Arts Agency.Lenkampani imele iningi labadlali be-baseball, american football, basketball kanye nabesibhakela. UVictor Cruz we-Baseball noKyrie Irving odlala iBasketball bangabanye abadlali abasayine ngaphansi kweRoc Nation. Kubadlali bebhola ebaphethe kubalwa kubo u-Eric Bailly weManchester United, Jerome Boateng okwiBayern Munich, Kevin De Bruyne weManchester City, Romelu Lukaku ogijima e-Italy ne-Inter Milan noSamuel Chukwueze odlalela iVillareal eSpain basayine ngaphansi kweRoc Nation. ",Usesayine kwiRoc Nation kaJay Z uKolisi - Imibiko
"UMQEQESHI weMamelodi Sundowns, uPitso Mosimane, akafuni ifakelwe ingcindezi yokuphakamisa indebe iBafana Bafana kwi-Africa Cup of Nations (Afcon) ezoqala ngoJuni 21 kuya kuJulayi 19 e-Egypt.IBafana ephekwa uStuart Baxter iqhathwe kuGroup D neMorocco, Ivory Coast neNamibia kulo mqhudelwano okungokokuqala udlalwa amazwe awu-24.UMosimane, oke wapheka iBafana, uthe ngokwakhe iBafana kumele izihluphe ngokuya kwiNdebe yoMhlaba ka-2022 eQatar.Ngokubona kwakhe amazwe asenhla ne-Afrika yiwona ayizimfivilithi ngokuthi enze kahle emqhudelwaneni walo nyaka.“Ngicabanga ukuthi iMorocco, Egypt neTunisia bazokwenza kahle. NeDRC ngingayibala lapho ngingathanda ukubona umngani wami uFlorent (Ibenge) enza kahle. ISenegal nayo inethuba, * -Aliou Cisse unabadlali abahle kukhona noSadio Mane. Sikhuluma ngabagadli abavelele kwi-English Premier League. Ngicabanga ukuthi yilawo mazwe anethuba.“Angithandi ukuthi sifake iBafana ingcindezi. Ngicabanga ukuthi kumele yakhele iqembu elizoya kwiNdebe yoMhlaba. Ukuba khona kwethu (kwi-Afcon) kwanele. Kodwa ke uma beyiwina kuhle nalokho mhlawumbe bangenzisa okweLeicester kodwa asingabafakeli ingcindezi,” kusho uMosimane.ILeicester City imangaze abaningi inqoba isicoco se-English Premier League ngo-2015/2016.Lo mqeqeshi osenqobe izicoco ezine ze-Absa Premiership nesisodwa seCAF Champions League, uthe angathanda ukubuyela ekuqeqesheni iqembu lesizwe.“Nokho hhayi manje. Uma ngingakwenza lokho ngingathanda kube yizwe lami noma enhla ne-Afrika, ngicabanga ukuthi sengiyabaqonda. Kodwa okwamanje asiyekele uStuart enze umsebenzi wakhe,” kusho uMosimane.Nokho ubuye wakuveza lokhu asekuveze kaningi kokuthi ubona uBenni McCarthy engaba wumqeqeshi omuhle weBafana.“UBenni angaliqeqesha iqembu lesizwe. Indlela ayiyona ikhomba lokho. Udinga ukuzisondeza kumqeqeshi osenamava azofunda kuyena.”UMosimane uthe nokho yena akasiye umqeqeshi afuna uMcCarthy ancele kuyena.",Angithandi kufakwe iBafana ingcindezi: Mosimane
"IZINYUNYANA nabaphathi baseDurban University of Technology (DUT) kulindeleke ukuthi babuyele etafuleni ngodaba lwesiteleka samaholo esesidonse amasonto ayisikhombisa.Lokhu kudalulwe yiphini likaNgqongqoshe weMfundo ePhakeme kuleli uMnuz Buti Manamela, ngemuva komhlangano abe nawo nezinyunyana ezisesitelekeni okuyiNehawu, iTenusa neNteu, abaphathi baseDUT nabebemele abakwaCCMA.UManamela uthe kulo mhlangano zonke izinhlaka ezithintekayo zivumelene ngokuthi zizobuyela etafuleni.“Isitekela sabasebenzi kule nyuvesi sesisesontweni lesikhombisa manje. Ngenxa yaso kuphazamiseke ukufunda nokubhaliswa kwabafundi. Sivumelene ukuthi abafundi abaphazamisekile bazoqhubeka babhalise. Okukhathazayo ngalesi siteleka ukuthi bezingekho izingxoxo eziqhubekayo ngaso. Sivumelene ukuthi kuzolandelwa uhlaka esilwenzile uma sekuqhutshekwa nezingxoxo. Izinyunyana zinikezwe ithuba lokuthi ziyobikela amalungu azo ngokukhulunywe kulo mhlangano. Engikujabulelayo wukuthi bonke abathintekayo bayabona ukuthi kunesidingo sokuthi kubuyelwe etafuleni. Nginethemba lokuthi singase siphele isiteleka kuleli sonto,” kusho yena.Uthe awukho umlingo awenzile ukuze le mihlambi eyalanayo ivumelane ukuthi ibuyele etafuleni kodwa kube yisinqumo sabo bonke abathintekayo.“Lezi zingxoxo kumele zibe khona ngaphambi kokuthi kuphele isonto,” kusho uManamela.Abasebenzi bakulesi sikhungo bafuna ukunyuselwa amaholo ngo-8.5% umqashi uthi angakwazi ukubanika * -6.5%.UMqondisi Duma unobhala weSasco KwaZulu-Natal, uthe banethemba lokuthi ukufika kukaManamela kuzothela izithelo ezinhle.“Namanje sisamile ekutheni siyabeseka abasebenzi ngezimfuno zabo kodwa sikhathazekile ngokuthi ukuteleka kwabo kuholele ekutheni singafundi. Njengoba sekudlule isikhathi eside singafundi kuzofaka ingcindezi kithina uma sekumele senze umsebenzi omningi ngenxa yokuthi kube nesikhathi esilahlekile,” kusho yena.",Ithemba ngesiphetho sesiteleka eDUT
"Mbali KhanyileBAHLALELE ovalweni abantu baKwaDabeka kwa-F emuva kokutholakala kwezidumbu ezimbili - esengane nesowesifazane - izolo ehlathini eliseduze komfula lapho kulahlwa khona imfucuza.Kuthiwa izidumbu sowesifazane nesengane yentombazane okusolwa ukuthi ngeyakhe, zitholwe ngabantu abebedlula ehlathini eliseduze komfula, uMngeni.Izidumbu kuthiwa bezifakwe epotimendeni ebelinamaphepha anemininingwane yokuthi bebebehlalaphi.Kuthiwa isidumbu sowesifazane besinendandatho emunweni wesobunxele, sigqoke ingubo emfishane yokulala, sinemivimbo ekhomba ukuthi ubekade eshayiwe. Isidumbu sengane sona kuthiwa besiklinywe ngentambo entanyeni.Amalungu omphakathi aficwe yithimba leSolezwe, athe kuwathusile okwenzekile.UMnuz Sphiwe Khumalo osehlale iminyaka engaphezu kwengu-15 endaweni, uthe bazizwa bengasaphephile nezingane zabo zamantombazane ngenxa yokuthi sekuyinto ejwayelekile ukutholakala kwezidumbu zilahliwe ehlathini abakhe eduze nalo.“Ngenyanga edlule kutholwe isidumbu somfana omncane esasilahlwe kuyo le ndawo. Izingane zethu zihamba khona kuleya ndawo uma ziya ezikoleni, ngakho-ke sizizwa singasaphephile nhlobo,” kusho uKhumalo.Umphakathi wakule ndawo uthe ufisa zithathelwe phezulu izimo ababhekana nazo ngoba seziningi izigigaba zokutholwa kwezidumbu endaweni.Omunye wezakhamuzi, uNksz Athini Maqholo, uthe isifiso sakhe wukuthi kungenelele iziphathimandla zomthetho ngoba amaphoyisa endawo ayadembesela uma kumele asize umphakathi.Okhulumela amaphoyisa KwaZulu-Natal, uColonel Thembeka Mbele, ukuqinisekisile okwenzekile.“Kuvulwe amacala amabili okubulala esiteshini samaphoyisa KwaDabeka. Amaphoyisa ayaphenya,” kusho uCol Mbele.",Kutholwe izidumbu zabesifazane KwaDabeka
"OSOMATEKISI bakwaMashu bavulele amaphoyisa kaMasipala eThekwini icala lokushaya emuva kokuthi ebafice begade umsebenzi erenki KwaMashu ngo-Ephreli 23 abathela induku.Bathe amaphoyisa abashaye emuva kokuthi kade ebabuze ukuthi yibo yini abamisa izimoto?Okwabamangaza wukuthi amaphoyisa afika esiteshini samaphoyisa avula icala lokuthi bebengenazo izimvume zokusebenza erenki.UMnuz Muzi Hadebe, okusoseshini waKwaMashu obuye asebenze ophikweni lukaSantaco oluqaphe ukusebenza kwamatekisi, uHlokomela, uthe izimvume banazo kodwa amaphoyisa afika abashaya abalalisa phansi ahamba phezu kwabo ngezinyawo engasho ukuthi abashayelani.“Izimvume ayezifuna esesilalise phansi esinyathela sawatshela ukuthi zisezimotweni, aqhubeka nokusishaya. Emuva kwalokho asiphuca okhiye bezimoto, saboshwa. Esikhundleni sokuthi siyovalelwa KwaMashu esiteshini samaphoyisa ahamba nathi ehla enyuka esigadlaza ngemoto,” kusho yena.UMnuz Thabo Mhlongo, omunye usomatekisi owayegade umsebenzi, uthe ngokwakhe kukhona amaphoyisa ayebashayela khona ngoba ukuba ayefuna izimvume ayezofike azozibuza kodwa awekwenzanga lokho abashaya kuqala.“Esiteshini asifaka esitokisini esasinabanye abantu mhlawumbe abala ku-30. Abeka impilo yethu engcupheni ngoba kuthiwa abantu kumele baqhelelane,” kusho uMhlongo.Uthe waquleka waphaphama esibhedlela esempontshwa igazi kuthiwa wophele ngaphakathi.“Asikwazi ukushaywa kanje singekho isizathu. Amaphoyisa sifuna asicacisele. Esiteshini samaphoyisa kamasipala KwaMashu kuthiwa awekho amaphoyisa ayebike ukuthi asebenza kule ndawo. Esitokisini sakhishwa ekuseni kwathiwa sidedelwa ngebheyili yamahhala, singavelanga enkantolo. Imali eyayisezimotweni elinganiselwa kuR30 000, yalahleka. Amaphoyisa abuyisa uR150,” kusho uMhlongo.UHadebe uthi namanje indlebe yakhe ayizwa kahle emuva kokushaywa.“Ukuvula icala nakho bekuyinkinga amaphoyisa eshona ngapha nangapha engafuni ukusivulela. Kuphele izinsuku eziningi singayitholi inombolo yecala kuthiwa izothunyelwa nge-SMS kodwa ingangeni. Njengamanje icala livulwe yimina kuphela abanye kwathiwa bazobhala izitatimende ngoba ngeke kuvulwe amacala amaningi ngodaba olulodwa, “ kusho uHadebe.USnr Superintendent Paboo Sewparsad wamaphoyisa akwamasipala, uthe akazi lutho kodwa akakholwa wukuthi amaphoyisa angashaya abantu ngaphandle kwesizathu.“Kuyenzeka ukuthi amaphoyisa abe sendaweni angasebenzeli kuyo kodwa ukushaywa kwabantu ngale ndlela okuchazwa ngayo angikholwa ukuthi kwenzeka kanjalo. Ngisazolulandela udaba ngithole ukuthi kwenzekani.”UCapt Nqobile Gwala ukuqinisekisile ukuthi amaphoyisa kamasipala avulelwe icala lokushaya.",Osomatekisi bavulele amaphoyisa icala
"INKAKHA yomculi kamaskandi uKhangelani ‘DSD’ Mhlongo, usethathe isinqumo sokungena emabhizinisini kanti uzovula isitolo esidayisa imifaniswano yabalandeli bakhe.UDSD uthe ubone kungumqondo omuhle ukuthi imifaniswano yabalandeli bakhe itholakale kuyena ngqo, kunokuthi abalandeli bazenzele.Uthe konke sekumi ngomumo ngokuvulwa kwesitolo.“Sengingakuqinisekisa ukuthi isitolo sizoqala ukudayisa imifaniswano yabalandeli bami ngenyanga ezayo. Ngokwezinhlelo zami isitolo sizoqala ukubakhona eGoli ngenyanga ezayo. Ngizoqhubeka nokwenza ezinye izinhlelo ngoba ngifuna sibekhona naKwaZulu-Natal. Ngaphandle kokuthi izimpahla zami zizotholakala esitolo sami, zizogcina sezitholakala nakwezinye izitolo ezidayisa impahla yokugqoka. Ngisaxoxisana nezitolo engizofaka kuzona impahla yami, futhi ngikholwa ukuthi ngenyanga ezayo kuzobe sekwaziwa ukuthi zizotholakala kuziphi,” kusho uDSD.Lo mculi uzishaya isifuba ngalesi sinyathelo futhi eveze ukuthi yonke into iqalwa nguyena kubaculi bakamaskandi bese beyamlandela abanye.Uthe njengeSilo somaskandi, kumele ahlahle indlela njengoba ehlala enza futhi uyazi ukuthi baningi abazobukela kuyena, bamlandele.Uthe akumphathi kabi lokho ngoba nguyena ofika nezinto ezehlukile emculweni kamaskandi bese eyalandelwa ngoba usuke enza okuhle.Emculweni uDSD uthe ayikho i-albhamu ayiphushayo njengamanje.“Ngizongena estudiyo maduze ngiyoqopha. Njengoba kuza uDisemba kuyaziwa ukuthi ngivamise ukukhipha i-albhamu yoSaziwayo. Angigudlukile kulokho, abalandeli bami abalindele ngoba iyeza,” kuqhuba yena.Amagalelo kaDSD emculweni enza ukuthi awine emunxeni weBest Maskandi kumaSatma nakumaLife Changers Awards.Ungumsunguli weqembu Osaziwayo alibumba ngokubambisana noJaiva Zimnike emva kokuhlakazeka kwaMagcokama, okwakuyiqembu elaliphethwe wuMgqumeni nayengaphansi kwalo.Useke wahlonishwa nangeziqu zobudokotela njengoba ebizwa ngoDkt Khangelani Mhlongo manje.",Okamaskandi uzovula isitolo semifaniswano yabalandeli
"UMENGAMELIuMnuz Cyril Matamela Ramaphosa.URamaphosa uzalwe eSoweto ngoNovemba ngo-1952. Ungusopolitiki, usomabhizinisi futhi ungusozimboni osebenze eyiPhini likaMengameli ngaphansi kukaMengameli Jacob Zuma kusukela ngo-2014.Uke waba nguNobhala-jikelele wenyunyana iNational Union of Mine Workers (NUM), waphinde waba nguNobhala-jikelele we-ANC.Ufunde enyuvesi yaseLimpopo.* IPhini likaMengameliuMnuz David Dabede Mabuza.UMabuza uzalwe eMpumalanga ngo-1960. Ngaphambi kokuthi abe yiPhini likaMengameli we-ANC, ubenguSihlalo we-ANC eMpumalamga aphinde abenguNdunankulu wakhona kusukela ngo-2009. Usebe yilungu lesigungu esiphezulu se-ANC, iNational Excecutive Committe (NEC) kusukela ngo-2007.UMabuza odume ngo-DD oke waba nguNobhala woPhiko lwabafundi i-Azaso kusukela ngo-1984 kuya ku-1985, uke waba futhi uSihlalo wenyunyana yothisha i-South African Democratic Teachers’ Union ngo-1986, kuya ku-1988. Ngo-1989 kuya ku-1993, ubenguthishanhloko waseLungisani Secondary School.Uke wabamba izikhundla ezahlukene esiShayamthetho saseMpumalanga.Ufunde e-Unisa.* USihlalo kazwelonkeuMnuz Gwede MantasheUGwede uzalwa eCala, e-Eastern Cape ngo-1955.Uke waba nguSihlalo we-SACP, waba futhi nguNobhala-jikelele weNUM ngaphambi kokuthi abe nguNobhala- jikelele we-ANC.Ufunde eWits nase-Unisa.* UNobhala-jikeleleuMnuz Ace Magashule.UMagashule uzalwa eTumahole eFree State ngo-1959. Usebe nguNdunankulu waseFree State kusukela ngo-2009, evala indawo kaNksz Beatrice Marshoff.Usebe nguSihlalo we-ANC eFree State iminyaka engu 23. Ufunde eNyuvesi yaseFort Hare.* IPhini likaNobhala-jikeleleuNksz Jessie Duarte.UNkk Duarte uzalwe ngo-1953 wakhula eCoronationville ,eGoli. Uke waba ngumsizi kaDkt Nelson Mandela ngaphambi kokuthi abenguNgqongqoshe esiShayamthetho saseGoli.Uke waba yinxusa lakuleli eMozambique, waba nguMkhulumeli we-ANC ngaphambi kokuthi abe yiPhini likaNobhala-jikelele we-ANC.Umlando wakhe awuvezi ukuthi ufunde kuphi.* UMGCINIMAFA-jikeleleuMnuz Paul MashatileUMashatile uzalwa eGeraldsville, ePitoli, ngo-1961. Uke waba nguNgqongqoshe wamaCiko namaSiko ngaphambi kokuthi abuyele esiShayamthetho saseGoli njengoNgqongqoshe wezokuHlaliswa kwabantu.Akucaci ukuthi ufunde kuphi.UBUHOLI obuphezulu obusha be-ANC okunguNksz Jessie (kusuka kwesokunxele) Duarte oyiPhini likaNobhala Jikelele, uMnuz Ace Magashule onguNobhala Jikelele, uMnuz Gwede Mantashe onguSihlalo kazwelonke, uMnuz Cyril Ramaphosa onguMengameli we-ANC, uMnuz David Mabuza oyiPhini likaMengameli noMnuz Paul Mashatile onguMgcinimafa Isithombe: MOTSHWARI MOFOKENG/ANA",Konke odinga ukukwazi ngobuholi obusha obuphezulu kwi-ANC
"BANINGI abangaba yizisulu zokugebengwa ngenxa yabakufaka ezinkundleni zokuxhumana. Kuthiwa izigebengu sezibheka kuzona ukuthi abantu bakuphi nokuthi banani ukuze zibalandele. Umbiko wocwaningo iCybersecurity Insight muva nje uveze ukuthi bangu-67% abakuleli ababona sekunzima ukugcina imininingwane yabo iyimfihlo ngenxa yezinkundla zokuxhumana.UMnuz Davie Loots, oyiChief Executive Officer ye-MUA Insurance Acceptances, uthe ukufaka noma yini ezinkundleni zokuxhumana kungakudonsela amanzi ngomsele.“Izigebengu nazo seziyasizakala ngenxa yokuthuthuka kwezinga lobuchwepheshe. Imininingwane efakwa ngabantu ezinkundleni zokuxhumana nakwi-internet yenza kube lula uma izigebengu zihlela ukuqola. Abantu abangajwayeli ukufaka imininingwane yokuthi bakuphi, benzani nokuthi banani ngoba bangazidonsela ubugebengu,” kusho uLoots.Akuzona izigebengu kuphela okuthiwa zisebenzisa izinkundla zokuxhumana ukubona ezingabagebenga kodwa nezinkampani zemishwalense. ULoots uthe ezinye izinkampani zibheka ezinkundleni zokuxhumana uma umuntu efake isicelo sokukhokhelwa. Isibonelo ngumuntu onomshwalense wemoto ojwayele ukufaka izithombe zakhe ephuzile. Uma sekwenzeke ingozi abomshwalense babuyela ekhasini lakhe babheke ukuthi ingozi ayidalwanga yini yindlela aziphatha ngayo.ULoots uthe izinkundla zokuxhumana sezifana nemephu kwabafuna ukwenza ubugebengu.“Enye i-website eyingozi ekaGoogle Street View. Iveza imigwaqo nengaphandle lendawo umuntu akuyona. Lokhu kwenza ukuthi noma ubani abone ukuthi indawo imi kanjani nokuthi iphephe kangakanani,” kuchaza uLoots.Wenza isibonelo ngokusanda kwehlela usaziwayo wase-USA uKim Kardashian owahlaselwa yizigebengu wathi kungenzeka ukuthi izinkundla zokuxhumana zaba nomthelela kulokho.Amathiphu okugwema ukuba yisisulu sobugebengu ezinkundleni zokuxhumana:Qinisekisa ukuthi unenombolo eyimfihlo oyisebenzisa kwiselula ongena ngayo kwi-internet.Ungasebenzisi izinombolo eziyimfihlo ezilula njengosuku lokuzalwa.Ungahlali nenombolo eyimfihlo isikhathi eside ungayishintshanga.Ungavezi izithombe zezinto zakho ezibizayo.Ungafaki imininingwane ebalulekile njengekheli lakho nenombolo yocingo.Ungavezi i-number plate yemoto yakho.Phuma uma usuqede ukusebenzisa inkundla yokuxhumana ukuze uma kulahleka iselula izimfihlo zakho zingabonakali.",Izinkundla zokuxhumana zingakuqhatha notsotsi
"SIZWE BLOSEUKUSHIYA kukaMinenhle “Minnie” Dlamini obengumethuli we
Mzansi Insider, kufane nesibusiso kumakadebona kwezokusakaza njengoba esezongena esikhaleni sale ntokazi ngemuva kwesikhathi eside engabonakali.UKedebone Mkhabela wazakhela udumo ngesikhathi esengumethuli wezinhlelo ku-SABC 1, kuthe kungaphela uhlelo lwabethuli bezinhlelo kulesi siteshi, wangena emculweni nakwezokusikwa kwengqephu.Waba yilungu leqembu i-Tyte elalinengoma ethi 
Tindzaba licula ngesiSwazi.Elandisa 
Isolezwe ngokunyamalala kwakhe uthe ubesafuna ukuthola ukuthi ungubani futhi ufunani empilweni.“Ngingene kule mboni ngimncane ngingazi lutho ngayo, yingakho ngithe angihlabe ikhefu kancane kuyona,” kusho uKedebone.Uthe ngesikhathi esekwithelevishini ubehlale enesifiso sokubuyela emphakathini wangakubo eMpumalanga yingakho aze wathatha isinqumo sokuthumela isicelo somsebenzi kwiGwalagwala FM.“Ngazitshela ukuthi ngeke ngihlale ngaphezulu kweminyaka emibili, nangempela kwathi kungahlangana iminyaka emibili ngacela abaphathi ukuthi bangidedele,” kuchaza uKedebone.Uveze ukuthi kumsebenzele kakhulu ukubuyela eNelspruit, eMpumalanga, ngoba kuningi akuzuzile ngokuhlangana nomphakathi wangakubo futhi kuningi nawo okuzuzile kuyena.Uthe ngeke amangale uma abantu sebakhohlwa nawukuthi uke walingisa emdlalweni owuchungechunge ku-SABC 2, i
Muvhango.",Ushaya ibuya kwiTV uKedebone
"I SIZINI ye-Absa Premiership iqale ngegiya elingajwayelekile elihambisana nemibono eshayisanayo ngebhola lakuleli – noma angithi ngabadlali abathile.Ngandlela thize udaba lwebhola elinomjiko selubuye lwaba ngundabamlonyeni. Alulusha, kuvuke nje inyama ogqokweni ngoba sekukhona abakuqondayo ukuthi ukuveza umbono ohlukile ngeke kwabafaka esikiti. Sekukhona asebembulelwe iqiniso ngokuthi yini enye yezimbangela zokucwila komkhumbi ngebhola lakithi yize imali isikhiwa ngamahalavu emaqenjini.Noma ngingenaso isiqiniseko sokuthi lokhu kuxokozela ngomjiko odansisa izitha kuqalephi kodwa ngiqaphelile ukuthi indaba ibe mandla ngesikhathi umdlali wasesiswini uSifiso Myeni (
osesithombeni) egenda futhi etayela ngebhola emdlalweni weCaf Confederation Cup phakathi kwe-Orlando Pirates ne-Club Sportif Sfaxien yase-Tunisia.Kusuke uthuthuva ngesikhathi abadlali baleli qembu laseTunisia bethi abamudle nezibi benengwa wukuthi kungani ebukisa kudlalwa. Ongqeqe abasuke bebekelwe ukuba bahlaziye umdlalo bajobelela ngemibono, iningi labo bebabaza ukugcwaneka kukaMyeni. Empeleni ngesikhathi ngibuka lesi sigameko mina ngikitazekile njengeningi labalandeli beZimnyama abebesenkundleni bechwaza.Bakhwele badilika-ke abayizifundiswa esezambathiswa imfundisoze bethi uma umdlali engenzi njengabathile, kusho ukuthi akanasikole. Igama elisetshenziswayo lesiNgisi lalokhu kutayela nomjiko ebholeni lithi “showboating”. Ngeke ngathi nginolwazi olujule kangakanani lolimi lwesiNgisi kodwa engalucosha lwanele ukuthi ngikwazi ukucela izinkobe zokuphila, okuyisizathu iningi lethu libhidilisha isiNgisi noma sisiphika. Ngokuqonda kwami igama elithi showboating lisetshenziswa nxashana kubukelwa phansi okwenziwa wumuntu. Lesi senzo sigilwa umuntu ongunontandakubukwa. Kuthiwa futhi uyakhomikha. Kwezinye izigigaba lo mkhuba wokukhomikha wenziwa yiziyingayinga ezingenayo into ezingayenza. Le ncanzelo inginika isithombe esithi labo abathi abadlali abanomjiko ebholeni njengoMyeni benza lokhu empeleni bembathisa inhlamba enenzondo.Ngisho indoda engiyethemba njengonondweba uSylvester Ndaba yehlulekile ukusho ukuthi cha ayilithandi ibhola lomjiko, yaqanganisa nangokuthi yona umdlali owenza nje ingamnika ikhadi eliphuzi. Angiqondanga-ke ukuthi ngaphansi kwamuphi umthetho njengoba uNdaba kuyindoda yemithetho.Ngimangele sekuphahluka nomqeqeshi weMamelodi Sundowns, uPitso Mosimane, eveza ukunganambithisisi kwakhe umjiko kaMasibusane Zongo wePlatinum Stars ewubiza ngomdlalo ongenambuyiselo. Lena yinkilayitheka yokuphawula okuvela kumqeqeshi oqembu lakhe lehlulwe yinqwaba yamagoli. Kungcono kwa-Platinum leyo edlale ngokulingana kodwa ibinomdlali ojabulise abalandeli.Intatheli yezemidlalo uSibongiseni Gumbi ilubeka kahle lolu daba kuFacebook uma ithi: “Saqala ukulahlekelwa abalandeli (ezinkundleni) mhla silibala ukuthi ibhola umdlalo wokuthokozisa abantu”. USomkhanda amadoda akaNomo, uvala umbhalo wakhe ngokuthi jwaphu nje, hhayi ngoba ehlose uthuthuva. Owami umbono uthi uyihlabe esikhonkosini.Incithabuchopho kwezebhola engiyithatha njengomunye wososayensi osecwaninge kanzulu ngonobhutshuzwayo eNingizimu Afrika, uZipho Dlangalala, yena akalumi ephephetha nxa ejula ngale ndaba. Lokhu kuthukwa kwebhola elehlukile elishiya izitha zingolamthuthu enkundleni ukubiza ngesifo esaziwa nge-AFS, ngokugcwele i-Apartheid Football Syndrome. UNyamenja unameka isithombe esicace bha ngokuthi empeleni usiko lwama-Afrika luyinqabakutholwa ngoba kukho konke esikwenzayo siyasampula, sifake izithoyiso. Ibhola silithatha njengomdlalo wokufika kwelengabadi kodwa kwaba nombono wokuthi lo mdlalo awuthakwe ngomjiko ukuze kujabule abawubukayo. Kodwa abasunguli, ngokwenyanya indlu emnyama, bayichitha le ndlela ngoba ingahambisani nabo futhi ibehlula, usho kanje lo mqeqeshi owaziwa ngemibono ejulile ebholeni.UDlangalala uthi-ke yisifo i-AFS wukugxeka nokuphikisa indlela abadlali bomdabu kuleli abazizwa bekhululekile ngayo uma bedlala. Enaba, uthi iNingizimu Afrika inekhono elingandile emazweni adlala ibhola – lapha bonke abadlali badlala sengathi bagijima esiswini (midfielders). Uma kungukuthi ubeshaya umhlahlo uGalu ngalo mbono, ngiyavuma.UJomo Sono, inkosi yebhola kuleli, ithi abayekwe abadlali bajabulise abalandeli. Ngingabuye ngithini ngoba isiphingwe enkulu nxa sekukhulume inkosi!Mhlawumbe sekuyisikhathi sokuthi siqale sakhe umfanekiso owodwa omele ibhola lakuleli. Simandla ngani? Ngomjiko namakhono azishaya samilingo ebholeni? Asiqinise kulokho-ke, siyeke ukuphendula izingane zethu amarobhothi enkundleni.",Asiqinise kwesimandla kukho bo
"KUHLEHLISWE ngezinyanga ezimbili ukuqulwa kwecala elibhekene noMnuz Duduzane Zuma, oyindodana yowayengumengameli wakuleli uMnuz Jacob Zuma.UDuduzane ubhekene namacala amabili okubulala ngokungenhloso kulandela ingozi yemoto eyenzeka ngo-2014 lapho ashayisa khona itekisi kwashona uNksz Phumzile Dube endaweni yesigameko noNksz Nanki Jeanette Mashaba owashonela esibhedlela.Leli cala lihlehlisiwe ukuze abameli baZuma bathole isikhathi esanele ukucubungula ubufakazi obusenkantolo. Umshushisi wombuso, u-Adv Yusuf Baba, wazise inkantolo ukuthi abameli baZuma babanikeze ngoLwesihlanu odlule ubufakazi obusenkantolo.OWAYENGUMENGAMELI kuleli uMnuz Jacob Zuma ngesikhathi ephelezela indodana yakhe, uDuduzane, enkantolo yeMantshi eRandburg ngoLwesine. Isithombe: Itumeleng English/African News Agency (ANA)Leli cala lizoqhubeka ngo-Okthoba 26.Khonamanjalo, ngoJulayi nonyaka uDuduzane udedelwe ngebheyili kaR100 000 ecaleni lomkhonyovu elahlehliselwa uJanuwari ngo-2019.Ubhekene necala elithinta ukugwazelwa kowayayeyiphini likaNgqongqoshe wezeziMali uMnuz Mcebisi Jonas, okuthiwa kwenzeka ngo-2016.",UZuma weseke uDuduzane evela enkantolo
"BAYA enkantolo ngoJulayi 25 osomatekisi baKwaZulu-Natal ababopha uphiko loMnyango wezokuThutha olubizwa ngoShanela bethi luyabahlukumeza.UMnuz Bhekisisa BK Nzuza, okhulumela i-United Taxi Owners in KZN, uthe emuva kokuboshwa wuShanela ezindaweni ezehlukene zaKwaZulu-Natal, osomatekisi baye bahlangana bakhetha ukufaka udaba lwabo enkantolo.“Kunamatekisi ahamba ngaphandle kwama-disc ngenxa yokuthi uma eboshelwa ukuthi awanawo amaphemithi ushanela ukhipha ama-disc. Itekisi liyadedelwa ukuba lihambe kodwa umnikazi walo uyaphoqwa ukuthi akhokhe imali yokuthi belihleli ephawundini yize lingakaze lihlale kulo. Ubuye ahlawuliswe enye imali yokuthi imoto ibihamba ngaphandle kwephemithi,” kusho uNzuza.Uthe ngosuku uma imoto iphucwe i-disc umnikazi wayo uhlawuliswa uR200 wokuthi ibigciniwe.“Ummeli wethu wuMnuz Piet Jacobs wenkampani yabameli iJacobs & Partners. Uwubophile uShanela ngoba sesikhathele yiwona usuhlukumeza. Besisenkantolo yeMantshi yaseNewcastle ngoMsombuluko yathi asibuye ngo-Agasti 7 khona naboMnyango wezokuThutha bezoziphendulela. Kuzothi ngoJulayi 25 siye eNkantolo eNkulu eMgungundlovu. Siyacela nabanye osomatekisi abahlukunyezwa wuShanela baxhumane nathi ngoba uma sihlangene sizokwazi ukulwa nokuhlukunyezwa,” kusho uNzuza.UMnuz Mluleki Mntungwa obhekelele ezokuxhumana eMnyangweni wezokuThutha nokuPhepha koMphakathi KwaZulu-Natal uthe abaphawuli ngezindaba ezisuke zi­sezithebeni zenkantolo.",Osomatekisi baseKZN babopha uShanela
"INTATHELI YESOLEZWEKUBANJWE umoya emaqenjini adlala ku-Absa Premiership ngesinqumo seZimbabean Football Association (Zifa) mayelana nomkhonyovu wokuphekwa kwemiphumela yeqembu lesizwe laseZimbabwe owaziwa ngele-Asiagate.Amaqembu ahlanganisa iMamelodi Sundowns, Kaizer Chiefs, Bidvest Wits, Black Leopards naMaZulu ukubala ambalwa asengcupheni yokulahlekelwa yizihlabani uma zilahlwa yicala ngalo mkhonyovu okulindeleke ukuthi isinqumo sakhona siphume namuhla.Obuye abe wukaputeni weSundowns uMethod Mwanjale nozakwabo uNyasha Mushekwi, umqeqeshi weLeopards uSunday Chidzambwa, Thomas Sweswe weWits noRamson Zhuawo woSuthu bayingxenye yabangase babhekwe yisambane sokuxoshwa unomphela ebholeni lomhlaba uma belahlwa yicala.Lolu daba oseluze lwangenelelwa yiFifa kulindeleke ukuthi kuphume isinqumo ngalo namuhla kwazise lo soseshini usuqede konke ngophenyo.Abadlali beZimbabwe kuthiwa babemukeliswa imali ukuze badedele amazwe ahlanganisa iThailand, Vietnam, Oman, Singapore, Malysia neJordan ukuthi abahlule phakathi kuka-2007 no-2009.Baningi abanye abadlali abathintekayo kulo mkhonyovu abadlalela amaqembu aseNingizimu Afrika.Omunye umdlali othintekayo kulo mkhonyovu uMatthew Rusike osanda kusayina kuChiefs evela kuJomo Cosmos. Lo mdlali udlale umdlalo wakhe wokuqala egqoke ijezi leZimpofana ngesikhathi zishaywa ngo 4-3 yiBloemfontein Celtic kuMacufe Cup eFree State Stadium, ngeSonto.",Kubanjwe umoya ngolwe-Asiagate
"IZINSIZWA ebezicabanga ukuthi zisengabeka amabil noma amathathu kumsakazi woKhozi FM, uSthandwa Nzuza, kumele zikhohlwe ngoba usethenjiswe umshado.USthandwa (33) ushayela Ikhwezi loKhozi ngo-2 kuya ku-4 ngoLwesihlanu entathakusa, iBhampa 2 Bhampa ngo-8 kuya ku-11 ebusuku ngoLwesihlanu aphinde abuye ngoMgqibelo ngo-12.30 nohlelo Ukhozi FM Top 20.USthandwa uthenjiswe umshado emcimbini obungeSonto eThekwini. Umsunguli wamaCrown Gospel Music Awards, uZanele Mbokazi, ufake isithombe sakhe noSthandwa besemcimbini ku-Instagram wathi ubefanele azozibonela umcimbi kaSthandwa ethembisana umshado nomngani wakhe.NoSthandwa izolo ekuseni ufake isithombe sakhe ekhasini lakhe le-Instagram. Ucaphune umbhalo weBhayibheli encwadini yeZaga 18:22 othi: “Ofumana umfazi uthola okuhle.”Uthe uyinto enhle kwathandana naye.Ekhuluma neSolezwe uthe ngeke amdalalule umuntu athandana naye ngoba ubudlelwano babo buyimfihlo.“Ngithathiwe,"" kusho uSthandwa.“Ngeke ngiphawule kakhulu. Angikaze ngimfake nasezinkundleni zokuxhumana, ngizifaka mina.”Kuthiwa umyeni kaSthandwa ungumuntu okholwayo kakhulu. Ezinyangeni ezedlule uSthandwa ubonakale elokhu efaka izithombe nama-video esenkonzweni. Akucaci ukuthi nguyena yini uyise wendodakazi yakhe, uHlelo, oneminyaka emibili.USthandwa kwake kwabikwa ukuthi uyingoduso kaMartin Vilakazi, owayengumphathi weMetro FM.USthandwa, odlala indawo ka-Innocentia oshadele esithenjini kuZalo, ngenyanga eyedlule utshele Isolezwe ukuthi akasicabangi isithembu.“Kumele ube nami noma uhambe. Ngisho ngikhuleka angisikhulekeli isithembu kodwa ngikhulekela umshado nomuntu oyedwa. UNkulunkulu uzongiphendula maduze.”",UyiSthandwa somuntu ngokomthetho
"BAKHALA ngomphathi wesifazane obapotozayo aphinde abacele ucansi abesilisa abasebenzela inkontileka ezinze, eWyebank, ngasePinetown entshonalanga yeTheku.Laba besilisa basola uNksz Vuyelwa Mbotho, ngokubaheha ngocansi ngezindlela ezahlukene. Omunye wabantu abathi banqaba baphetha lo wesifazane emfuna ucansi, uMnuz Joseph Mshushusi (44) othi uphenduke isitha kulo mphathi ngemuva kwalokho. “Ngiqale ukusebenza nyakenye sifaka amapayipi amanzi. Lo sisi ukusebenzisa kanzima afune ukulala nawe. Uma uke wanqaba afune ukukuxoshisa emsebenzini. Ngenyanga edlule sahola imali engaphelele sakhononda kuye. Sayithola, sithe sesibuya sizosebenza wasitshela ukuthi sewuphelile umsebenzi sekuqashwe abantu abasha. Siyabona ukuthi ukhethe thina sodwa. Yingakho sifuna usizo ngoba uzoqhubeka nokwenza ukukhohlakala.""UMshushisi uthi yena nabanye ozakwabo abathathu athole ukuthi bahlukunyezwa nabo, bagcine bexoshiwe kodwa kungacaci ukuthi yini isizathu.UMnuz Sanele Mkhize naye okhala ngezinsolo ezifanayo ngoNksz Mbotho uveze ukuthi kusukela ngoFebhuwari ubelokhu emdlalisa ngezinto eziphathelene nocansi ambuze nokuthi akafisi yini ukuzitika ngaye. “Wangithumelela umqhafazo ekhuluma ngezothando ngamziba. Ubelokhu eyenza le nto ngingamnaki, wathi esuka wathi angimboni yini ukuthi upakishe kanjani. Ubesehlala ethi iqolo lisanyakaza amakhehla ayavilapha. Ubesehlala engihlupha ethi angimnaki. Ngelinye ilanga wangithumelela uWhatsApp ngamziba, ngathi ngifika emsebenzi wayesengidinelwe engithethisa ebuza ukuthi angimphendulanga ngani.""UNksz Mbotho evakashelwe yileli phephandaba uzihlangulile kulezi zinsolo.Uthe yena unendoda yakhe futhi akekho umuntu amhalelayo kulaba abamsola ngalokhu. “Banikezwa isaziso ngomhla ka-5 ngokuphela komsebenzi. Nginendoda nabantwana abawu-5 nabazukulu. Ngizwile ngoLwesithathu ukuthi uMshushisi uhamba engihlambalaza,” kusho uNksz Mbotho ophazanyiswe umnikazi wenkampani esaqhubeka nokuchaza.Lo mphathi wakhe umyalele ukuthi angakhulumi naleli phephandaba wasabisa nangokuthi uzokwenza konke okusemandleni ukuvala lolu daba.UMnuz Khumbuzile Fola naye ukhala ezimathonsi njengoba etshele leli phephandaba ukuthi wagcina emlingile waze walala naye. “Ngezwa sengibizwa omakhelwane bethi ungilinde endlini. Ngangifelwe yi-globe kagesi wangipha uR100 wathi angiyithenge, ngathi ngisagibela ebhakedeni wangenzela imikhuba wangibamba sagcina silala ngaleyo ndlela. Emuva kwalokho ubesehlala efuna ngenkani efuna nokuza endlini yami. Ugcine esethi angixoshise abantu emsebenzini, nganqaba ngaze ngagula. Ngaxoshwa ngisahamba icala naye angicindezela kulo ekubeni zikhona izincwadi zodokotela.""Uthi kwase kucacile ukuthi lo wesifazane usedinwe wukungaqhubeki kokuncinzana kwabo ngocansi.Leli phephandaba liphinde lathola ukuthi laba balisa sebeyasongelwa ngokuphumela obala kwabo.Bathi yize bazi ukuthi lo wesifazane bangamvulela icala ngokubahlukumeza ngokocansi, kodwa njengamadoda ngeke basukunyelwe futhi bazohlekwa ngalokhu.",Abesilisa bakhala ngomphathi obacela ucansi aze abapotoze
"SAMUKELWE ngo-elethu isinyathelo sikaNgqongqoshe wezokuThuthukiswa koMnotho KwaZulu-Natal, uNkk Nomusa Dube-Ncube sokuxhasa abalimi abasafufusa, abatshala insangu ezosetshenziselwa ukwelapha, ngenhloso yokufukula umnotho namathuba emisebenzi.Lezi zindaba zivezwe nguNkk Dube-Ncube ekhuluma engqungqutheleni ngezensangu, iCannabis Investment Protocol, ebise-ICC, eThekwini, ngoLwesithathu.NgokweMoses Kotane Institute, kungabiza umlimi osafufusa imali elinganiselwa kuR23 000 ukuthola ilayisensi yokukhiqiza insangu. Ilayisensi iyingxenye yezinye izimfunno okubalwa kuzo ukuba nomhlaba obuyiliwe, ugesi wokukhanyisa, kanye nemvume evela kumnyango wezeMpilo. Ethula inkulumo phambi kwezihambeli engqungqutheleni uNkk Dube-Ncube uthe: “Sikholelwa wukuthi maningi amathuba okusebenzisa insangu ukuze ithuthukise imboni yezolimo neminye imikhakha. Ucwaningo luveza ukuthi imboni yensangu ingenza inzuzo enguR100 billion. I-United Nations ikholwa ngukuthi iNingizimu Afrika ikhiqiza u-2 300 wamathani ensangu ngonyaka, okuyenza ilale isithathu emhlabeni emazweni akhiqiza insangu.”Uthe iKZN yiyona esethubeni lokukhiqiza insangu eningi ngenxa yesimo sezulu esivuna ukukhula kwensangu kalula, uma iqhathaniswa namanye amazwe aphesheya, ikakhulukazi e-Europe.“Siwuhulumeni kasifuni ukuthi abantu basemiphakathini yethu abebevele beyitshala insangu bavaleleke ngaphandle. Sisizogxila ezindaweni ezisemakhaya ngoba zinomlando omude wokutshala nokusebenzisa insangu, yize bebekwenza ngokungemthetho. Njengoba uhulumeni esevula amathuba, kasifuni abantu basale ngaphandle,” kusho uNkk Dube-Ncube.Uthe bayazi ukuthi kunezinhlangano ezikhokhisa abantu ukuze zisabalalise ulwazi ngemboni yensangu.Uthe bewumnyango basazoqhubeka nezinhlelo zamahhala zokusabalalisa ulwazi ngale mboni.UNkk Dube-Ncube uthe izigidi zamathuba emisebenzi azodaleka ngokutshalwa kwensangu.EMorocco kuthiwa angaphezu kuka-200 000 amathuba emisebenzi, adalwe ibhizinisi lensangu.UNkk Dube-Ncube uthe abalimi kuzomele babe nemvume esemthethweni futhi konke kwenziwe ngokulandelwa komthetho.Uthe iminyango kahulumeni izosebenzisana kulolu hlelo njengoba uMnyango wezoLimo esifundazweni kulindeleke ukuthi uxhase ngocingo lokubiya emasimini ensangu.USihlalo we-EFF eKZN, uMnuz Vusi Khoza, uthe bayaseseka isinyathelo sikangqongqoshe futhi kumele abatshali bensangu baxhaswe ngomhlaba nangezinsiza zokusebenza.UKhoza uthe umhlaba nensangu kakubuyele kubanikazi bawo, okungabamnyama.“Akungalokhu kuthiwa abantu batshala insangu ngenxa yezempilo ngoba ibivele isetshenziswa endulo. Abantu kabanikwe izinsiza futhi bavulelwe ithuba, bayifake ezimakethe. Kwasiphatha kabi ukuthi emuva kokugunyazwa kwensangu ukuthi ibe semthethweni, kwanikwa ilayisense yokuhweba ngensangu inkampani yabamhlophe ekubeni bekhona abantu abamnyama,” kusho uKhoza.Uthe kumele ngabe kade baxhaswa ngomhlaba abatshali bensangu abamnyama.USihlalo kazwelonke we-IFP, uMnuz Blesssed Gwala, uthe bayasamukela isinyathelo sikangqongqoshe.“I-IFP yiyona eyafaka umthethosivivinywa mayelana nensangu, ithi ayisetshenziselwe ukwelapha. Kodwa esikushoyo wukuthi konke okwenziwayo kumele kulandelwe umthetho,” kusho uGwala.Umholi weDA eKZN, uMnuz Zwakele Mncwango, uthe iqiniso lithi umthunzi wezinkukhu ususemthethweni manje.“Kodwa nakhona konke okwenziwayo kumele kulandelwe umthetho. Siyasiseka impela isinyathelo sikangqongqoshe, yonke into eza namasu okufukula umnotho nokudala amathuba emisebenzi idinga ukwesekwa,” kusho uMncwango.Uthe akangabazi ukuthi imboni yezensangu izodala izigidi zamathuba emisebenzi.Okhulumela i-ANC esifundazweni, uMnuz Ricardo Mthembu uthe bayameseka ungqongqoshe nesinyathelo sakhe.“Yize simeseka kodwa kumele kuqikelelwe ukuthi abantu abasha kabazimbandakanyi nensangu ngezindlela ezimbi, njengokuyibhema,” kusho uMthembu.Uthe kabangabazi ukuthi insangu izowufukula umnotho.",Kubiza uR23 000 ukuthola ilayisensi yokutshala insangu
"KUBOSHWE iphoyisa eliwu-Warrant Officer (51) okusolwa ukuthi lithinteka emacaleni okubulala abantu abayisithupha eMpumalanga, eHammarsdale, ngonyaka odlule.Iphoyisa liboshwe ngoLwesihlanu eGoli emuva kophenyo olunzulu.Umkhuzi wamaphoyisa KwaZulu-Natal, Lieutenant General Khombinkosi Jula, usekushayele ihlombe ukuboshwa kwephoyisa ebelifunwa mayelana nesehlakalo sangoDisemba 11.“Abaseshi be-Provincial Organised Crime Unit beholwa nguBrigadier Teboho Mbele kade belandela umkhondo izinyanga ezimbili. Noma behlangabezane nezingqinamba eziningana kepha bagcine bephumelele. Sizokwenza isiqiniseko sokuthi bonke abenzi bobubi bayabhekana namacala,” kusho uJula.Iphoyisa kulindeleke ukuthi livele enkantolo yemantshi eMpumalanga namhlanje nomunye asolwa naye uMnuz Buhlebakhe Khomo (29), yena owaboshwa ngo-Januwari 2.NgoDisemba 11 nyakenye, umndeni owawuhleli ekhaya lawo e-Unit 3 eMpumalanga ubuka ithelevishini wezwa ukuqhuma kwesibhamu kuvela esicabheni nasemawindini. Kwafa abantu abayisithupha abaneminyaka ephakathi kuka-11 no-52 endaweni yesehlo.Umfana oneminyaka emithathu walimala emva kokudubuleka onyaweni kodwa wasinda. Kwavulwa amacala okubulala nawokuzama ukubulala esiteshini saseMpumalanga, idokodo ladluliselwa ophikweni oluphenya ngamacala ahleliwe esifundazweni ukuze kube yiwo aphenyayo.Ngenyanga edlule kubulawe usomatekisi waseShongweni Dam okuthiwa wadutshulwa amaphoyisa ayefike emzini wakhe efuna omunye okuthiwa wayesolwa ecaleni lokubulawa kwabantu abayisithupha.",Kuboshwe iphoyisa ngokufa kwabawu-6 eHammarsdale
"INGENA ilekanyana imyalezo yokumfisela ukululama ngokushesha usaziwayo wokuzivocavoca, uSbahle Mpisane, olimale engozini enyantisa igazi emgwaqeni uMargaret Mncadi Avenue, eThekwini, ezintatha zanamuhla.USbahle ubehamba ngonyanyavu lwemoto iBMW M4 eyisilahla kanti abezimo eziphuthumayo bathe le moto ishayise isigxobo esiseceleni komgwaqo.Kubikwa ukuthi uSbahle uphuthunyiswe eSt Augustines Hospital esesimeni esibucayi.Okhulumela iRescueCare, uMnuz Garrith Jamieson uthe abezimo eziphuthumayo balaphe owesifazane obesesimeni esibucayi ngemuva kwengozi kuMargaret Mncadi Avenue (Victoria Embankment).Uthe lo wesifazane welashelwe endaweni yesigameko ngaphambi kokuphunthunyiswa esibhedlela.Imizamo yokuthola ukuphawula emndenini wakwaMpisana ayiphumelelanga.Ezinkundleni zokuxhumana abantu bebefisela le ntokazi ethandana nokapteni weKaizer Chiefs, u-Itumeleng Khune, ukuthi ilulame ngokushesha.In other news.. 
@sbahle_mpisane was involved in a car accident last night! Please put her in your prayers aswell 
#PrayForSbahle🙏🏻😩😒 
pic.twitter.com/mxYf5QgwKb— Sboh (@SbohLibra) 
August 9, 2018I pray 
@sbahle_mpisane pulls through 
#PrayForSbahle😢🙏 
pic.twitter.com/3HrweMp2W2— Sechaba Mohapi (@sechabamo_hapi) 
August 9, 2018Speedy recovery my bunnie 😘😘😘
@sbahle_mpisane— fitnessfreak (@Feza003) 
August 9, 2018God 😷what is happening in this world! , Get well soon 
@sbahle_mpisane
#PrayForSbahle❤ 
pic.twitter.com/YjAe7koUin— Buhle M💞 (@NobuhleMbatha11) 
August 9, 2018This feels like an attack, imagine in the peak of your career and having to be in a car accident that will cost your career or life... my 💔 speedy recovery 
@sbahle_mpisane— LiciaK (@kate_seete) 
August 9, 2018@sbahle_mpisane we love you we may not get to see you or touch you or talk to you.. But we are your fans we care Get well soon.. Siklindile 
#PrayForSbahle syakhuleka ♥— 🌹T..GOM💍SHAKUR☔ (@PhieKhanyile) 
August 9, 2018",USbahle Mpisane engozini yemoto enyantisa igazi
"AMAPHOYISA aKwaZulu-Natal abophe abantu abangu- 226 ashaqa izibhamu ezingekho emthethweni ezingu-205 nezinhlamvu ezingu-1 534 ngesikhathi enemikhankaso ehlukene yokulwa nobugebengu ngo-Agasti.Ngokwesitatimende esithunyelwe kwabezindaba, okhulumela amaphoyisa KwaZulu-Natal, uColonel Thembeka Mbele, uthe kulezi zibhamu ezishaqwe ngamaphoyisa kukhona izibhamu ezincane ezingu 171, ama-shotgun angu-12 nama-rifle angu-10.“Kulandela ukwethulwa ngokusemthethweni komkhankaso wokuletha uzinzo ezifundazweni, sibheke kakhulu imikhankaso okuhloswe ngayo ukususa izibhamu ezingekho emthethweni emphakathini.“Ukwehlisa isibalo sezibhamu ezisemphakathini kwethu kuzosiza ngokuthi kwehle ubugebengu obubucayi obubikwayo esifundazweni sethu,” kusho uCol Mbele.Lezi zibhamu kuthiwa bezisetshenziswa ezimpini zombango, udlame lwamatekisi, ukubanjwa kwenkunzi kuhlonyiwe nokwebiwa kwemfuyo.Amaphoyisa ancome amalungu omphakathi alekelele amaphoyisa ngokuthi awabikele ngabantu abebenezibhamu ezingekho emthethweni nezinhlamvu.Aphinde anxusa ukuthi bangaphezi ukubambisana namaphoyisa ngokuletha ulwazi olungasiza ngokuthi kususwe izibhamu emphakathini. Abafisa ukunika amaphoyisa ulwazi ngobugebengu kodwa bangavezwa bangashayela inombolo yeCrime Stop ethi: 08600 10111.",Usebenzile umkhankaso  wokulwa nobugebengu
"ULaduma Ngxokolo othunga izimpahla ezaziwa ngaMaXhosa, uSindiso Khumalo noRina Chunga weRi.Ch Factory bakhethwe ukuthi bathunge le misiko.Imisiko yiyona okuzobe kuqhakanjiswa ngayo lo mcimbi okulindeleke ukuthi ube seGreyville, eThekwini ngoJulayi 6.Lezi zimpahla zizokhonjiswa emcimbini ozobe uhanjelwe wosaziwayo emikhakheni ehlukene, osomabhizinisi nabantu abathanda ubumnandi.UMaXhosa uveze uthe ujabule ukuba yingxenye yalo mcimbi walo nyaka.“Okungijabulisa kakhulu ukuthi ngibe yingxenye yabasiki bengqephu abazochaza kabanzi ngesiqubulo salo nyaka,” kusho uMaXhosa kwiTwitter.URina Chunga uthe akangabazi ukuthi uzoba nesikhathi esimnandi uma sebeqala ukusebenza kulo mkhankaso.“Umsiko wokuqala usuphumile. Sesilinde ukuqala eminye. Ngijabule kakhulu ukusebenza neVodacom Red kulo nyaka okuyiyona ebhekele indaba yemfashini kulo mcimbi,” kuchaza uRina.Umsiki wengqephu, uDavid Tlale wuyena owanikwa lo msebenzi ngonyaka odlule. Isiqubulo sangonyaka odlule sasihambisana nombala obomvu.Iningi losaziwayo elalikhona laligqoke izingubo ezinombala obomvu, kwayena uDavid wayefake ibhantshi elibomvu elinemibala emnyama.",Kujutshwe abavelele ngendikimba yeVodacom July
"ABE-MARITZBURG United baphokophelele ukujabulisa abalandeli babo ngokuqhubeka nokunqoba ekhaya ngemuva kokudla abakhaya AmaZulu FC ngo 2-0 emdlalweni we-Absa Premiership ngempelasonto.AmaZulu aguqe ngamagoli kaBandile Shandu noSiphesihle Ndlovu. UNdlovu uqokwe njengomdlali ovelele kwiPremiership kaJanuwari izolo.Siphawula kwithelevishini ngemuva komdlalo isitobha seTeam of Choice uSiyanda Xulu, sibalule ukubaluleka kokunqoba imidlalo yasekhaya. Sikusho lokhu ngemuva kokuhlulwa wukunqoba emidlalweni edlule yeligi abayigijime ekhaya. Bashaywe yiSuperSport United babelana ngamaphuzu neChippa United.“Kuhlezi kumnandi ukudlala eHarry Gwala Stadium. Sibakweleta ibhola elihle nokuwina abalandeli ngoba isikhathi esiningi sinqoba ekuhambeni,” kusho uXulu.I-Team of Choice ihlezi endaweni yesihlanu kwi-log ngamaphuzu angu-31. Lokhu kuyibeka ethubeni elihle lokuqeda kwiTop 8 amasizini amabili elandelana.“Sinezifiso zethu okuwukuqeda kwiTop 8 kodwa lokho akusho ukuthi kumele sizifake ingcindezi njengoba sineqembu elinabadlali abasebancane. Okwethu ukubhekana nomdlalo ngamunye,” kusho uXulu.Umdlalo olandelayo we-United uzophinde ube sekhaya ivakashelwe yiPlatinum Stars ngoLwesihlanu ngo-8 ebusuku.Umqeqeshi uFadlu Davids uthe maningi amaphutha abawenzile emdlalweni waMaZulu okumele bawalungise. Ubalule ukuhluleka wukusebenzisa amathuba abebewakha.“Kumele sigcine indlela esidlala ngayo singayidedeli. Kuningi okumele kulungiswe njengoba besebancane labadlali. Angibhekile ukuthi sihlezi kuphi kodwa okumqoka wukuthi sisawubambile umgqigqo obheke ekuzuzeni iTop 8 okuyiyonanto esizibekele yona,” kusho uDavids.Unxuse abalandeli wathi bangadikibali baqhubeke nokubeseka kuze kupheleisizini.“Konke esikwenzayo sikwenzela bona (abalandeli). Abadlali bayabadinga abantu abazobakhuthaza. Siyaziqhenya ngabo bahlezi benathi siwina, sihlulwa noma sidlala ngokulingana.”Eminye imidlalo yasekhaya yeMaritzburg owePolokwane City, Cape Town City, Mamelodi Sundowns bese ivala isizini neLamontville Golden Arrows.",'Abalandeli bethu sibakweleta ibhola elihle'
"SIZONYUKA isibalo sabantu abayizicukuthwane abazomumathwa yiMax’s Lifestyle, eMlaza, uma isiqediwe ukunwetshwa.Lokhu kudalulwe ngumnikazi wendawo, uMax Mqadi, izolo emini.“Phambilini bekungena amaVIP awu-750 kodwa manje isizothatha awu-1 500. Ngaphezu kwalokho sakhe amathoyilethi amasha ayisithupha, okusho ukuthi asewu-12. Ngezansi asewu-16 ngoba abaluleke kakhulu kumakhasimende,” kusho uMax.Uthe indawo entsha phezulu izobizwa ngokuthi yiseMzumbe kuthi ezansi kube yiseMzimkhulu.“NgingowasoGwini oluseningizimu. Ngesikhathi ngiza eThekwini ngawela umfula uMzimkhulu. EMzimkhulu yisekhaya elikhulu futhi abantu bebevele bekubiza kanjalo lapha. Ngesitsotsi eMzimkhulu yisebhange.”UMax uthe kubalulekile ukuhlala uthuthukisa ibhizinisi ukuze lihlale liheha amakhasimende.Ngesikhathi ithimba leSolezwe likhona abasebenzi bebematasa belungisa okokugcina endaweni ephezulu. Ngezansi bekusafakwa amapulangwe athe kuzoshaya uLwesine sekuphothuliwe.“Kuzobe sekusele lapha nalapha izinto abantu abangeke bazibone. Ngempelasonto yeDurban July kuzobe kuvuliwe bese kuthi ngemuva kwayo siqedele kahle. Indawo sizoyivula kahle kabusha ngokusemthethweni ekupheleni kukaJulayi noma ngo-Agasti lapho sizomema khona izicukuthwane.”Udalule uhla lwabazonandisa ngemicimbi abazoyenza ngempelasonto ezayo, okuyimpelasonto yeVodacom Durban July.NgoLwesihlanu bazoba ne-pre-party okuzonandisa kuyo uSjava, WTF, Kwesta, Fistaz Mixwell, Mobi Dixon, Merlon nabanye abaningi.NgeSonto kuneDurban July Wrap Up Party okuzoba ngokuka-11 ikhona. Kuboshelwe uDJ Tira, Tipcee, Distruction Boyz, Dladla Mshunqisi, Babes Wodumo, KO, Professor, Somizi nabanye.“Ukuqeda iminyaka ewu-11 kusho lukhulu. Amathikithi azotholakala esangweni.”",IMax's Lifestyle izoba nama-VIP amaningi
"UQOPHE umlando udokotela owakhula elusa izinkomo, osebe ngowesifazane omnyama wokuqala ukuba yiCardiothoracic Surgeon. UDkt Lindiwe Sidali (35), osebenza esibhedlela eNkosi Albert Luthuli Central eThekwini, ungomunye wodokotela abambalwa abelapha izifo ezihlobene nenhliziyo namaphaphu e-Afrika. Uthe akubanga lula ukufika kuleli zinga njengoba eke waba yedwa kodokotela abebeqeqeshwa kulo mkhakha.UDkt Sidali, oseneminyaka eyishumi engudokotela, wafunda eCuba waqedela ukufundela ukuba yiCardiothoracic Surgeon e-University of KwaZulu-Natal.Uthe kumenza athobe ukuthi nguye yedwa ongowesifazane kulo mkhakha okusakhonya kuwo abesilisa.“Indlela ibinzima futhi inezinselelo kodwa kuningi engikufundile. Bengingeke ngiphumelele ukuba bebengekho abantu abebengiseka ngisho sekunzima,” kuchaza yena.UDkt Sidali wakhulela emndenini wezingane eziyisishiyagalombili, eDutywa e-Eastern Cape, wabuye wakhulela eNorth West lapho uyise ayesebenza khona ezimayini.“Ngaqeda * -matric eRakgatla High eWonderkop ngase ngithola umfundaze eMnyangweni wezeMpilo eNorth West ngayofunda eCuba. Abazali bami bebekholelwa ekunikeni abesifazane amathuba bekholwa wukuthi intombazane kumele izimele. Sakhuliswa ngokufana nabafowethu nabo befundiswa ukupheka nami ngafundiswa ukwelusa izinkomo,” kusho yena.Echaza ngomsebenzi wakhe kulo mkhakha uthe usiza iziguli ezinezifo ezithinta inhliziyo, amaphaphu nezinye izitho ezingaphakathi. Uthe lezi ziguli zisuke zidinga ukwelashwa okuyisipesheli kwesinye isikhathi kudingeka zihlinzwe. Wakhuthazwa othisha bakhe nomndeni ukuthi abe ngudokotela wavolontiya emtholampilo wangakubo eWonderkop ngo-2000 kuya ku-2001.“Ngangifuna ukubona ukuthi umsebenzi engingakwazi yini ukuwenza lo. Onesi emtholampilo bangikhuthaza bathi angifundele ubudokotela ngezwa nangohlelo lwaseCuba. Bengifuna nami ukuba isibonelo emphakathini ngoba ngiyathanda nokusiza abantu.”UDkt Sidali uthe izifo zenhliziyo ziyinkinga wanxusa abantu ukuthi bazinakekele. Uthe ukudla ngendlela efanele nokuzivocavoca kungabanciphisela umthwalo bengodokotela kulo mkhakha. Uveze nokuthi abantu kumele bajwayele ukuzihlola izifo ezihlobene nenhliziyo.Ebuzwa ngokushoda kwabesifazane kulo mkhakha uthe yingoba kusanemigoqo evimbile. Ulinganise ngokungabi nomengameli wesifazane kuleli wathi abesifazane abakanikezwa ngokwanele amathuba futhi abasekwa uma behluleka.“Sidinga ukuba nabesifazane abaningi abazoba yisibonelo ezinganeni zamatombazane emphakathini. Lokhu kungenzeka uma abesifazane bevulelwa amathuba futhi basekwe ngokulinganayo nabesilisa,” kusho yena.Uma engekho emsebenzini uDkt Sidali uthanda ukubhala izindaba zothando athe usazibhalela abangani kuphela. Uzimisele nokuqhubeka nezifundo zakhe emkhakheni weCongenital Cardiac Surgery.",Uqophe umlando udokotela owakhula elusa
"UNDUNANKULU waKwaZulu-Natal, uMnuz Sihle Zikalala, uthe ngamampunge ukuthi njengoba sebeqale uhlelo lokubahlolela emakhaya abantu igciwane iCorona bahlose ukubathelela.Ethula inkulumo yakhe ebandleni lamaRoma eliseduze nemijondolo yakwaJika Joe eMgungundlovu izolo, ngesikhathi kwethulwa ngokusemthethweni KwaZulu-Natal uhlelo lokuhlola abantu emakhaya iCorona, uZikalala uthe inhloso yalolu hlelo oluzoqhutshwa ibutho lamadelakufa ukunqanda ukubhebhetheka kwegciwane.“Ezinsukwini ezimbalwa ezedlule, sibone ama-video abesezinkundleni zokuxhumana lapho abantu bebethi lolu hlelo luhambisana nokuthi abantu bafakwe igciwane, siyafuna ukunika isiqinisekiso sithi olwethu uhlelo singuhulumeni lucacile, lumayelana nokuvikela abantu nokuthi kuqinisekiswe ukuthi abanaleli gciwane belashwa ngendlela,” kusho uZikalala.Uthe bayazi ukuthi nezigebengu zizozama ukuthi zigamanxe kulolu hlelo ukuze zigile imikhuba emiphakathini.“Ikhona imifaniswano ezogqokwa ngabantu abazobe behlola abantu emakhaya futhi bazobe behambisana nabahlengikazi, njalo uma kuhlolwa abantu kuzoqale kumenyezelwe emphakathini,” kusho uZikalala.Uthe bazophinde bamemezele nasemisakazweni ukuthi uhlelo luzoba kuphi ngasiphi isikhathi.“Ngakhoke sithi asingavumeli noma ngubani angene emakhaya ethu kodwa labo abavela kulolu hlelo kumele sibaphathe ngendlela siwumphakathi, ngiyafuna futhi ukugcizelela ukuthi lolu hlelo sizolwenza sibambisane nezinhlaka zika-Operation Sukuma Sakhe, umuntu oyofika engahambisani nobuholi be-ward uzobe engesiyo ingxenye yohlelo,” kusho uZikalala.KULINDELEKE ukuthi bagqoke kanje abantu abazolihlolela emakhaya igciwane liCorona, kwesobunxele uNkk Noluthando Nkosi, uNgqongqoshe wezeMpilo KwaZulu-Natal uNkk Nomagugu Simelane-Zulu nesikhulu eMnyangweni wezeMpilo eMgungundlovu uNkk Sindiswa Mbambo ngesikhathi kuqhutshwa uhlelo lokuhlolwa a kwabantu igciwane lakwaJika Joe eMgungundlovu izoloUZikalala ukhuluma kanje, kwezinye izindawo abasebenzi balolu hlelo bathwale kanzima besasazelwa ngezinja ngabantu abebengafuni bangene ezindlini ngoba bezwe ezinkundleni zokuxhumana kuthiwa bazothelelwa ngegciwane.Uthe bahlose ukuthi leli thimba lingene emizini engu-139, njalo ngosuku.UNgqongqoshe wezeMpilo KwaZulu-Natal uNkk Nomagugu Simelane-Zulu, uthe balindele ukuthi sikhule isibalo sabantu okuzotholakala ukuthi banaleli gciwane njengoba sebeqala uhlelo lokuhlola abantu.UNkk Simelane-Zulu uthe KwaZulu-Natal bangu-519, abanegciwane bangu-18, asebeshonile.Uthe balindele umbiko njengoba kunophenyo ngezibhedlela ezimbili ezizimele okuyiSt Augustine neKingsway ezivaliwe okwesikhashana emva kokuba nezibalo eziphezulu zabantu abaneCorona.“Sizolindela umbiko ukuthi uthini, iwona ozosho ukuthi yiziphi izinyathelo okumele zithathwe,” kusho uNkk Simelane-Zulu.Ngesikhathi kuqhutshwa uhlelo, abantu abaningi bakwaJika Joe bakhale ngendlala nokuthi kukhethwa iphela emasini uma kukhishwa izijumbane zokudla.UZikalala uthembise ukuthi bazoziphenya lezi zinsolo.",Uchitha imibiko ngokuhlolwa kwabantu iCorona
"ISIQEPHU sohlelo lwakuMzansi Magic Utatakho esikhonjiwe kuleli sonto sibe ngesihlasimulisa umzimba ngendlela exakile.Siveze ngokusobala ukuthi noma iqiniso libuhlungu kodwa libalulekile kumuntu osuke ebhalele abalolu hlelo.Kulokhu ithimba likaTatakho belibhalelwe nguNonhlanhla Tseko (25) obedinga usizo lokufuniswa uyise.UNimrod Nkosi nethimba lakhe longoti benze abavame ukukwenza, okunguzama ukuqhamuka nezimpendulo kusetshenziswa ulibofuzo.NgokukaNonhlanhla unina wamtshela ukuthi unoyise ababili. Oyedwa ngowakwaNgubane, omunye owakwaNdlovu.  Unina ucele ukungabi yingxenye yohlelo.UNonhlanhla udalule ukuthi ubudlelwano phakathi kwakhe nonina abubuhle, empeleni unina unezinkomba zokungamfuni.Wenze isibonelo sokuthi unina wake wambiza 'ngesiqalekiso okwakufanele asikhingce sife ngesikhathi esangumntwana'. Amadoda okuthiwa angoyise baNonhlanhla abekhona futhi akuqinisekisile ukuthi womabili ayethandana futhi eya ocansini nonina kaNonhlanhla ngesikhathi esisodwa.Paternity tests should be compulsory,kids tested after birth. Imagine living a lie ur whole life😭 hhai man 
#utatakho— Nokwethu Mnisi (@Nokwe2Mnisi) 
July 24, 2018Kuvele ukuthi kwaba nesigameko sokuboshwa kwelinye lamasoka kanina kaNonhlanhla. Kungaleso sikhathi lo wesifazane abona khona ukuthi ukhulelwe.Ngesikhathi eteta umntwana, unina kaNonhlanhla kuthiwa wabhala incwadi wayiqondisa emndenini wesoka ayeboshwe nalo ukuba lizothatha umntwana.Umlisa owayesele engaboshiwe naye uthe watshelwa ukuthi wabe enguyise kaNonhlannhla.Ngemuva kokuhlolwa kwenziwa iDNA, kuhlaluke ukuthi womabili lamadoda uNonhlanhla akhule azi ukuthi angoyise empeleni amsulwa, ayikho engumzali wakhe.#Utatakho exposes woman more than absent fathers.— Insatiable (@HeIsGeoff) 
July 24, 2018Sometimes our own parents are the ones who hurt us the most. 
#Utatakho— RaisedInAfrica (@paballo_patsa) 
July 24, 2018Lokhu kumphathe kabi uNonhlanhla oze waveza ukuthi unina wake wamtshelwa ukuthi ngesikhathi eboshiwe wadlwengulwa. Lezi zinsolo ziqinisekiswe nayisitatimende esenziwa yisola likanina kaNonhlanhla ayeboshwe nalo. Yize kunjalo kodwa le ndoda ithe unina kaNonhlanhla akandanga ngamaningi ngalesi sehlakalo nokuthi senzeka kanjani, nini.Kungenzeka yini ukuthi unina kaNonhlanhla usenge ezimithiyo ngoba ezama ukuvikela indodakazi yakhe ngokwenzeka?It could have been that the Mom was raped in prison and to this day she still can’t bring herself to talk about it.. Rape survivors go through the most 😢 
#Utatakho
pic.twitter.com/gK3gYfUWlA— Collin Shongwe (@CollinsMduduzi) 
July 24, 2018",#Utatakho: Sihlasimulisa umzimba isiqephu sakamuva
"UNINA  womfundi waseRhodes uNksz Khensani Maseko, uchaze indodakazi yakhe njengonkanyezi ebizoletha impilo engcono kubantu.Encwadini efundwe nguNksz Sandiso Maseko oyisihlobo sikaKhensani, unina kaKhensani uthe, indodakazi yakhe ibiyenza yonke into ngokuzikhandla futhi ibiletha uguquko empilweni yabantu. ""Ngesikhathi ngikusa esikoleni uyokwenza ugrade 1, waphasa ngendlela engangingayilindele. Ngakubuka ushiya izingane ngesikhathi ugijima ku-100 meter. Ubuyinkanyezi, ngisho kwamatric wawufuna ingubo enobucwebe. Wathi ufuna ukukhanya njengechandlelier. Ubuyinkanyezi ngisho eNyuvesi, uletha uguquko empilweni yabafungi ngokuzihlanganisa nepolitiki,"" kusho incwadi efundwe nguSandiso.Umngcwabo kaKhensani ubuseNasrec, eGoli. Uchaze uKhensani njengomuntu obeyisibonelo esihle ngoba nokufa kwakhe kushiye abantu bedangele futhi bedidekile. """"Ubungunobuhle, uyigugu kimi nasemndenini, abangani nomakhelwane bebeukela kuwe. Namhlanje ngibonga uNkulunkulu ngokusinika iminyaka engu-23 ukuthi ube nathi. Ngiyathemba ukuthi uNkulunkulu uzongisiza ukubhekana nalesi simo esinzima,"" UKhensani uzibulale ngoLwesihlanu oludlule ekubo eGoli.Kuvele ukuthi uKhensani ubephila nokhwantalala emuva kokudlwengulwa yisoka lakhe nalo ebelifunda eRhodes ngoMeyi.",UNgcwatshwe ngesizotha uKhensani
"Iphini leNhloko yamaJaji, uJaji Raymond Zondo wenze okungajwayelekile ekhipha umyalelo wokuthi kuphoqwe ijaji lenkantolo enkulu, uJaji Tintswalo Makhubele ukuthi azokwethula ubufakazi phambi kwale nkantolo.UZondo ozwakale ecikwa yisenzo saleli Jaji elikhethe ukungalubhadi kule khomishini namhlanje, uthe akwamukelekile ukuthi leli jaji lingabi khona ekubeni lazi kuqala unyaka ukuthi kumele lizovela phambi kwale khomishini.Usho lokhu ngemuva kokuthi ummeli walo u-Advocate Gift Shakoane, ecele le khomishini ukuthi ikuhlehlise ukuvela kwekhasimende lakhe kule khomishini ngoba ibingakalungeli.UJaji Makhubele wake waba ngusihlalo webhodi lesikhashana kwaPrasa kanti kunezinsolo zokuthi leli bhodi lagxambukela odabeno olwaluphakathi kukaPrasa neSiyaya Rail Solutions.Usolwa ngokuphoqa ukuthi le nhlangano ingene ezingxoxweni zokukhokhela uSiya esikhundleni sokuthi lolu daba lusingathwe abomthetho.UJaji Makhubele bekumele ethule ubufakazi kule khomishini namhlanje kodwa esikhundleni sokuthi kufike yena, kutheleke ummeli wakhe ngemizuzu yokugcina ezocela ukuthi kuhlehliswe ukulalelwa kwalobu bufakazi.UZondo unengekile ngokuthi leli jaji kungabi yilona elizozicelela ukuthi kuhehliswe ukulalelwa kobufakazo kodwa okunalokho uthumela ummeli nakhona ngemizuzu yokugcina.Ummeli wakhe uthe leli jaji libe sengozini yemoto ngoLwesine ngakho alikabi sesimweni esifanele.Kodwa omele le khomishini, u-Advocate Vas Soni, uthe leli jaji kade lazi ukuthi kumele livele phambi kwale khomishini. Nokuthi bekumele engabe usasibhala isitatimende esifungelwe esichaza kabanzi ngokubandakanyeka kwakhe odabeni lwakwaPrasa.Kuvela ukuthi uJaji Makhubele uthanda ukuba yinkinga njengoba eke waveza ukuthi ezincwadini ezifungelwe ezintathu azithinta igama lakhe ezilethwe kule khomishini, yena uzimisele ngokuphendula eyodwa kuphela.""Kungani engazange asinike incwadi efungelwe..lo akuyena umuntu nje ojwayelekile ongawazi umthetho. Uyijaji unesipiliyoni, yini ngempela enzima la,""kubuza uZondo.Uthe kwasizathu sokuthi uJani Makhubele angabi khona kwikhomishini akasizwa kahle,wamtshela ukuthi akeze azovela kule khomishini angalokhu ebachithela isikhathi.""Sekumele mina ngihlehlise ukuvella kwakhe kwikhomishini ngoba ekekho la. Konke lokhu kubambezela ikhomishini, nathi asinaso isikhathi esingazi ukuthi sizosenzani.Lolu suku wayetshelwe ngalo kudala kusenesikhathi..manje akasezi ke ngoba akekho esimweni sokuba phambi kwekhomishini,""kusho uZondo. Uthe uJaji Makhubele unikwa kuze kube uJulayi29 ukuthi alethe izincwadi ezifungelwe ezilindeleke kuyena.",UZondo ucikwe yiJaji elingafikanga kwikhomishini
"INHLANGANO ebhekelele abezitolo okudayiswa sekulungele ukudliwa, iRestaurant Association ofSouth Africa (Rasa) isigxeke uhulumeni ngokwenqaba ukuthi kuvulwe izitolo zokudla ngokuphelele esigabeni sesithathu sokuvulwa kwezwe.Le mboni selokhu kwaqala ukuvalwa kwezwe, ishayeke kakhulu njengoba inqwaba yezitolo zokudla zavalwa ngoMashi, okwenze kwakhahlamezeka nenqwaba yabasebenzi.Njengamanje izitolo eziningi zokudla zikwazi ukudayisa ukudla ngokuthi amakhasimende afake ama-oda bese ezilandela ukudla noma kuhanjiswe ngohlelo lokulethelwe emakhaya.“Njengamanje sishayeke ngendlela emangalisayo,""kusho isikhulu esiphezulu kule nhlangano uWendy Alberts.Uthe ukungavulwa ngokuphelele kwezitlo zabo sekwenze ukuthi abantu abangaphezu kuka80 000 bazithola bengenamaholo isikhathi eside.“Kunenqwaba yezitolo eziphoqeleke ukuthi zivale, nsuku zonke ngithola izingcingo osomabhizinisi bezitolo bengitshela ukuthi bayayeka ukuhweba ngoba kunzima kakhulu. Kunzima kubona ukuphila kanje. Abanayo enye imali namabhange nawo awazimisele ukubaboleka imali,""usho kanje.Uthe okunalokho amabhange asebaklelise njengabantu okuzobakwazi ukubuyisa imali uma bebolekwa.""Izitolo abezinobudlelwane obuhle namabhange iminyaka engaphezu kuka-30, sebeyachithwa amabhange. Athi nawo akukho mali ayitholayo evela kuhulumeni.""Uthe banxusa uhulumeni ukuthi abazwele manje, ngoba asakwenzile njengamanje ukuthi abaphoqe ukuthi baqhube ibhizinisi ngendlela abangayazi.""Asiwona amaTake Away futhi asizona izitolo ezipheka bese zihambisela abantu ukudla emakhaya,""usho kanje.Uqhube wathi ayikho into abangayenzile ukuqinisekisa ukuphepha kwamakhasimende uma eza ezitolo zabo, futhi le yinto athe bebevele beyenza uma bepheka noma belungiselela ukupheka ukudla kwabo.""Njengoba ukwazi nje ukuthi uye kwaPick * Pay, ungene ugeziswe izandla ngesibulali magciwane ube ugqoke isifonyo, yikona kanye lokho okungenzeka nasezitolo zokudla"".",Abezitolo ezidayisa ukudla okuvuthiwe bakhala kuhulumeni
"IKAIZER Chiefs yehlulekile ukuvikela isicoco seMultiChoice Diski Shield (MDS) esinqobe nyakenye iphuma emzuliswaneni wamaqoqo kulo mqhudelwano izolo.IChiefs yehlulekile ukushaya izimbangi zayo i-Orlando Pirates kowabakhaya kuGroup A obuzocacisa ukuthi ngabe ngubani ozodlulela kowandulela owamanqamu kulo mqhudelwano. Igoli leBucs lishaywe uSimiso Bophelo ngasekupheleni kwesiwombe sokuqala. Elokulinganisa leChiefs lishaywe uSibusiso Milanzi sekuvalwe amehlo esiwombeni sesibili.IChiefs iyona ebicindezela ngemizuzu eyishumi yokuqala. U-Itumeleng Shopane odlala ophikweni lwesokudla, Sabelo Radebe ongumgadli noReamohetse Rorwana bebewuhlupho odongeni lwePirates nokuphoqe ukuthi * -Elson Sithole ongunozinti weBucs abe matasa.Kusukela emzuzwini ka-15 kuya koka-27 akukho okungako okwenziwe amaqembu, ngaphandle komjiko ongathi shu, obugcina uphelele eze, amathuba engakheki.Ngomzuzu ka-28 uLebohang Lesako odlala esiswini kwiChiefs uphase elihle ibhola elikhiphe qekelele uLebohang Matakanya wabhekana noSithole emapalini eBucs. Udlaliswe kabi uKagiso Madisha, unompepe wabeka i-free kick endaweni eyingozi. Nokho uSizwe Twala wakha amabhilidi lelo thuba lashabalala.Ibingasayeqi inkaba yenkundla iPirates, kuyiChiefs ecindezele. Lokhu bekudalwa ukuthi iPirates ibivele ifuna iphuzu kulo mdlalo kanti Amakhosi abedinga ukunqoba ngamagoli amathathu ukuze adlulele kowomkhumulajezi.Ngomzuzu ka-42, isinde ngokulambisa iPirates ngemuva komnyakazo omuhle wenxele uThabo Mokwena okhombise amandla nesibindi ejika amadoda kwesokunxele wagoba ibhola elihle elihlangane noMatakanya wathi ulibhajisa ezintanjeni laphuma eceleni kwepali.Ngesiwombe sesibili iChiefs iqale ngamandla, igcina ibhola futhi ihlasela. Ngomzuzu ka-10 esiwombeni sesibili uLesako udedele umshosha phansi ethi uyazumisa kuSithole emapili ePirates, walibamba ngqi kwachwaza inkundla.Umqeqeshi weChiefs * -Arthur Zwane umangaze abaningi ekhipha isethenjwa sezakhe uShopane, efaka uMilanzi. Ungene kwezwakala nokho, njengoba kuthe esanda kungena, uMilanzi wadonsa inkunzimalanga yeshodi, esebenzise kanzima uSithole emapaliniUSithole uphinde wageza uTwala ephume qekelele, ezihambela yedwa. UTwala bekufanele abheke ipali lapho lingakhona, abeke ibhola enethini kodwa walishaya laqonda ngqo kuSithole.Esikhathini esengeziwe sikanompempe, uMilanzi ushaye ingcwenga yegoli eliwumshosha phansi engaphandle kancane kuka-18, yachwaza inkundla.",IChiefs ihlulwe wukuvikela isicoco ibanjwa yi-Orlando Pirates
"ZAKHELE XABAI NTOMBI endala yaseMtubatuba ayiziboni ihlukana nokugijima yize isisinde ezigamekweni ezimbili zokudlwengulwa ilungiselela imijaho emikhulu.UNksz Ntombi Masengane (63) waKwaNongoma kodwa ohlala KwaMsane, eMtubatuba, usezakhele udumo ngokungenela imijaho ehlukene KwaZulu-Natal. Ngesikhathi abanye intanga yakhe bebika izifo ezahlukene egazini eziphatha abantu asebekhulile kodwa yena uvuka ekuseni kusempondozankomo angene emgwaqweni alungiselele umjaho olandelayo. NgoMgqibelo uNksz Masengane udle umhlanganiso emjahweni uLundi Marathon 10 km kwabaneminyaka engaphezu kuka-60 obusuka oLundi Stadium uphinde uphele khona, wahlomula ngo-R1 000.Lo mjaho ubuhambisana noka-42 km onqotshwe abagijimi bangaphandle kwabesilisa nakwabesifazane.Nakuba uNksz Masengane ubekade esehleka kuvela elomhlathi emuva komjaho kodwa kushintshe isimo esechaza ngobunzima ahlangabezane nabo uma ejima ekuseni. Eminyakeni edlule wasinda edlwengulwa abafana ababili athe babemlinde endleleni, benza sengathi bayamphelezela.Phakathi kwemijaho aseke wayigijima kukhona iMandela Marathon esuka eMaritzburg iphele eHowick, Comrades Marathon egijinywa phakathi kweMaritzburg neTheku neSoweto Marathon.“Ngahlangana nabafana ababili phesheya kweMfolozi, basho igama lenye inkampani bathi basebenza kuyo. Ngababuza ukuthi bafunani, bathi bomele ucansi. Ngabuza ukuthi bayabona yini ukuthi bakhuluma nomuntu ongakanani, bathi abanendaba nalokho. Emuva kwalokho kwaba ongaphansi nongaphezulu. Ngaze ngasizwa yinyala eyaqhamuka, ababehamba ngayo bangibona ngiphakamisa isandla base beyabaleka abafana. Ngasala nengozi ekhanda,” kusho lo mgijimi.“Kungiphindile futhi ngilungi-selela iComra-des nyakenye. Banele bangibona bafonelana, bekhombisana ngami kodwa ngagcina ngisindile. Konke lokhu ngeke kungenze ngiyeke ukugijima. Ngiyoze ngiyeke uma imilenze yami ingasavumi. Ukugijima ngakuqala eminyakeni yawo- 1980 emuva kokuyeka i-karate.”UNksz Masengane unezingane ezimbili, enye yazo esiqalile ukugijima engunjiniyela eLesotho. Unomzukulu oyedwa. Echaza ngempilo yakhe yansuku zonke, kuhlale obala ukuthi akanaso isikhathi sokuhlala ekhaya aqhathe usizi njengoba ephila ngokuzidayisela erenki eMtubatuba nangempesheni.“Angiyingeni le mijaho okuthiwa eyabadala ehlelwayo ngoba kuhanjwa izinsuku eziningi kanti mina ngiyazidayisela. Uma ngilibele ukuhamba izinsuku, ngiyolala ehhotela ngizoba nenkinga.”",Sidlule kokuningi isalukazi esigijimayo
"ZODWA NDABAU FUNA izindodla zemali usihlalo weChippa United uSiviwe “Chippa” Mpengesi ngesibabuli saleli qembu uThami Sangweni oshelwa yizikhondlakhondla zamaqembu agijima ku-Absa Premiership.Isolezwe lithole lezi zindaba ngomthombo walo othembekile ukuthi uMpengesi ufuna u-R4 million emaqenjini agaqele uSangweni ongumfowabo kaSiyabonga “Nsimbi” Sangweni osanda kuthatha umhlalaphansi ebholeni elikhokhelayo.Amaqembu okuvela ukuthi acathamela uSangweni yiKaizer Chiefs, Orlando Pirates neBidvest Wits.“UChippa umbizisa ngamabomu uSangweni ngoba ufuna ukubalekisa amaqembu amfunayo. IChiefs iyona esike yabeka nemali engayikhokha ngoThami. UChippa ufuna u-R4 million kanti iChiefs izimisele ngokukhokha u-R1.6 million bese ezikhethela abadlali ababili ngaphezulu kulaba ebachithayo okuyinto uChippa angafuni nokuyizwa,” kusho umthombo.UMpengesi uthintwe yi
Solezwe wavuma ukuthi akhona amaqembu aseke amthinta ngoSangweni.“Akhona amaqembu aseke angithinta ngoSangweni kodwa ngeke ngiwadalule ngoba akuwona umsebenzi wami lowo. Into engingayisho ngoSangweni wukuthi ngeke ngimdayise ngoba ungumdlali obalulekile kithi njengoba sifuna ukuqhubeka la sigcine khona ngesizini ephelile. Angikwazi ukulokhu ngidayisa abadlali ekubeni nami nginesifiso sokuthi sidle noma isicoco esisodwa ngesizini ezayo. USangweni usezinhlelweni zomqeqeshi futhi engizokusho wukuthi kule sizini ngeke sidedele abadlali abaningi ngoba asifuni ukuhlakaza iqembu elibumbene,” kusho uMpengesi.Ngesizini edlule iChippa iqede kuTop 8 okokuqala okusho ukuthi izodlala kuMTN 8 ekuqaleni kwesizini ezayo.USangweni, osibamba sithule isisu, ufike kuChippa esuka kuMamelodi Sundowns ayilaxaze ngenxa yebhentshi. Ngonyaka odlule ubehambe neqembu lesizwe lakuleli elidlale ku-Africa Cup of Nations (Afcon).UMpengesi ukuphikile ukuthi ufuna izizumbulu ngoSangweni. “Angikaze ngibe nezingxoxo ngoSangweni. Ngimile kwelokuthi ngeke ngimdayise nathi siyamdinga,” kusho uMpengesi.USangweni usalelwe yiminyaka emibili kuChippa. Kuthintwa ophethe izindaba zakhe, uLizwe Mthethwa we-Afstec Sport Group, uvumile ukuthi akhona amaqembu asemthintile.“Mabili amaqembu asengithintile futhi womabili azimisele ngokumthenga uSangweni. Kodwa njengoba enenkontileka neChippa kumele kuvume yona ukuthi iyamdayisa,” kusho uMthethwa.",Kumele ahlukane no-R4m afuna uSangweni
" UMTHETHO ohlongozwayo ungase unikeze ongqongqoshe nephalamende amandla okulawula okwenzeka ezinkampanini zikahulumeni.Izolo ikomidi elibhekelele imithetho nezokuphatha ephalamende lithe kufanele kulungiswe imithetho ethile ukuze iphalamende libe namandla okukhuza ngaphambi kokuthi konakale izinto ezinkampanini zikahulumeni. USihlalo wekomidi uNkk Ayanda Dlodlo obuye abe nguNgqongqoshe wezaseKhaya uthe ongqongqoshe kufanele babe namandla okushintsha  okwenzeka ezinkampanini zikahulumeni nokubiza izikhulu ezingenzi kahle. ""Sifuna ukuphathwa kwezinkampani zikahulumeni kube sezingeni eliphezulu. Sifuna ukuba namandla okubiza abantu abangawenzi umsebenzi wabo ngoba izinkampani zikahulumeni zinenkinga yokuxhashazwa kwemali nenkohlakalo,"" kusho uNkk Dlodlo. Phakathi kwezinkampani zikahulumeni eziba sematheni ngokungaphathwa kahle kwemali kubalwa i-Eskom, Passenger Rail South Africa (Prasa) neSouth African Airways. Kumanje kunophenyo olwenziwayo ngokusetshenziswa kombuso yidlanzana nenkohlakalo ebiza lubi e-Eskom. UNgqongqoshe wamaBhizinisi kaHulumeni uNksz Lynne Brown useziphendulele kwabenza uphenyo lwakwa-Eskom, esho nokuthi wayeholelwa ophathe yizikhulu. ""Sifuna ukwazi ukuthi imali isebenza kanjani ezinkampanini zikahulumeni. Ukuze uma ingasakwenzi lokho obekuthiwe izokwenza kujeziswe abantu,"" kusho uNksz Dlodlo. Uthe umthetho abawuhlongozayo uzophinde ubheke nobudlelwano phakathi kwamaqembu epolitiki nohulumeni. I-ANC nayo ayisahambisani nokujutshwa kwamaqabane ezinkampanini ezithile njengoba ithi lokhu kuphazamisa ukusebenza kwazo. Ifuna kuqashwe abantu abaneziqu zomsebenzi abazowenza hhayi amaqabane kuphela.",Ongqongqoshe namandla athe axaxa
"BAZOJUXUZA nabadlali bamaqembu ombhoxo, iCell C Sharks neToyota Cheeters, abathandi bobumnandi abazohambela Eyadini Lounge, eMlaza, namhlanje. Lawa maqembu azozwana amandla eKing Zwelithini Stadium emdlalweni wokuzilungiselela ukuqala kwesizini entsha bese emuva komdlalo abheke Eyadini Lounge.AmaSharks azobe eholwa ngukaputeni wawo uPat Lambie.INhloko yezokuVakasha eThekwini, uPhillip Sithole, ithe inhloso yalokhu wukuheha izivakashi ukuthi zihambele elokishini.“Sifuna ukugqugquzela ukubekezelelana ngokobuhlanga ngalokhu,” kusho uSithole.Uthe umdlalo uzoqala ngo-5 ntambama kuthi owesibili ube ngu-6.30 ebusuku. Kuyona yomibili kungenwa mahhala.“Kuyothi uma kuphela umdlalo bese kuyiwa Eyadini nabadlali, kwi-after party,” kusho uSithole.Uthe naseYadini kuzongenwa mahhala.Umnikazi waseYadini, uMjey Zama, uthe bazobe bebophele uDJ Feel, 8 Hours nabanye abaningi.“Abantu kumele beze bezojabula babone nabadlali bamaSharks namaCheeters bethathe nezithombe. Ngibathembisa umculo omnandi, ukuphepha nenyama eseqophelweni eliphezulu,” kusho uMjey.Akukhona okokuqala ukuthi amaSharks ehambele emalokishini ayodlalela khona. Ngonyaka odlule adlalela khona eMlaza abe esehambela eMax’s Lifestyle, eClermont naKwaMashu.",Kuzogcwala abadlali bebhola lombhoxo Eyadini
"MHLELI: Njengophiko lwabantu besifazane eqenjini iNkatha (IFPWB) asiqale sisho ukuthi siyakwamukela ukuboshwa kowesilisa osolwa ngokubulala izingane zakhe ezintathu eThekwini.Njengabesifazane eqenjini sikhathazekile ngezigameko lapho abantu besilisa bekuthola kunzima satshe ukwamukela uma abesifazane abasebudlelwaneni nabo bebatshela ukuthi ucu alusahlangani entanyeni akuhlukwane.Bebone kungcono ukuthi baziphindiselele ngokuthi baqothe imbokodo nesisekelo ngisho izingane imbala. Siyazwelana kakhulu nayo yonke imindeni elahlekelwe zihlobo zayo ngenxa yodlame olubhekiswe kubantu besifazane.Sithi asiphinde futhi sizwakalise ukukhathazeka kwethu okukhulu mayelana nezigameko zokubulawa kwabantu besifazane ngesihluku. Lokhu sikusho ngemuva kokubulawa kwesitshudeni sasenyuvesi yase-UCT u-Uyinene Mrwetyana kanye nomshayisibhakela wesifazane waseMdantsane uLeighandre Jegels kanye nabanye okungabikiwe ngokubulawa kwabo.Lezi zigameko zokubulawa kwabantu besifazane zenzeka esikhathini lapho izwe laseNingizimu Afrika lisenkingeni yokubhekana nezinga eliphezulu lokwanda kodlame olubhekiswe kubantu besifazane, lwenziwa ngabantu besilisa. Abantu besifazane sebephenduke iziboshwa uqobo ezweni labo ngenxa yokwesaba ukwenzakaliswa ngabantu besilisa.Nathi siyavumelana nalabo abathi udaba lodlame olubhekiswe kubantu besifazane kumele luthathwe njengesibhicongo senhlekelele ezweni okumele kubhekwane naso ngokushesha. Sinxusa-ke zonke izinhlaka zomthetho kuleli zwe ukuthi nazo zenze konke okusemandleni ukuqinisekisa ukuthi ziyalwa nalesi sihlava sokuhlukunyezwa kuphinde kubulawe abantu besifazane. Izinhlaka zomthetho kumele zisheshise ukwenza uphenyo kuwo wonke amacala abikwayo nasebikiwe athinta ukuhlukunyezwa kwabantu besifazane. Simelene nokuthi kuphele iminyaka kungafinyelelwa esiphethweni samacala okuhlukunyezwa kwabantu besifazane.Isikhathi manje lesi sokuthi uqine umthetho ovikela abesifazane. Bonke abahlukumezi kumele bajeziswe kanzima uma ngempela leli zwe lizimisele ukuvikela abantu besifazane.Ngakho-ke kungumsebenzi kahulumeni wakuleli zwe ukuthi avikele abesifazane kubahlukumezi.Sinxusa umphakathi ukuthi nawo awubambe iqhaza ekulweni nokuhlukunyezwa kwabantu besifazane nezingane. Ngaphandle kokuthi zonke izinhlaka zibambisane ngeke inqotshwe impi yodlame olubhekiswe kubantu besifazane. Siyakholelwa kakhulu futhi ekutheni kumele kube nokushintsha komqondo kubantu besilisa babone ukuthi kuyinto embi ukuhlukumeza abantu besifazane.Siwuphiko lwabesifazane eqenjini iNkatha sithi sekwanele manje ngodlame olubhekiswe kubantu besifazane. Into esiyidingayo nje kuphela uhulumeni ozimisele ekutheni aqhamuke namasu amasha angumkhombandlela ocacile oqondene nokulwa nodlame olubhekiswe kubantu besifazane.UMntwana Phumzile ButheleziMPL,uSihlalo kazwelonke wophiko lwabesifazane eqenjini iNkatha (IFP Women’s Brigade)",Akuphele ngokuhlukunyezwa kwabantu besifazane
"KUNGAKAPHOLI maseko kuvele izindaba zokuthi injinga yaseMzimkhulu, uMnuz Sbongeleni “ Mfishimfishi” Dlamini, izoshadelwa umsakazi woKhozi FM, uZimiphi “ Zimdollar” Biyela, sekuvele owesifazane okhala ngokulaxazwa wuDlamini anengane encane naye.Isolezwe ngeSonto lithole ngomthombo walo ongashayi eceleni, ukuthi uDlamini ulaxaze intokazi yaseVereeniging, eGoli, uLerato Tsoane abanengane enamasonto amabili nayo.Kuthiwa izinto bezihamba kahle phakathi kukaDlamini noLerato njengoba bese bethandane iminyaka emibili. Kodwa izinto ziqale ukushintsha nyakenye, sekufika uZimdollar empilweni kaDlamini.“Ukusondelana kukaDlamini noZimdollar nyakenye kuqubule umsindo phakathi kukaLerato naye (uDlamini).Inkinga ukuthi uLerato ubethi uma ebuza uDlamini ngobudlelwano bakhe noZimdollar, uDlamini athi bahlanganiswe wumsebenzi. Ligcine livelile iqiniso ukuthi bayathandana. Okubuhlungu ukuthi uDlamini alahle umama wengane yakhe ngenxa kaZimdollar,” kusho umthombo.Ethintwa uLerato, uthe impela banengane encane noDlamini kodwa usembalekele.“Ungilahle sekusele inyanga ngitete njengoba nginomntwana onamasonto amabili njengamanje.Indaba kaZimdollar ngiyaze ngonyaka odlule kodwa ubephika ukuthi bayathandana. Indlela ebesithandana ngayo bese kucaca ukuthi uzongithatha angenze umfazi wakhe. Angifuni ukwanda ngamaningi ngale nto ngoba ingiphatha kabuhlungu. UDlamini usengibhlokhile ocingweni lwakhe, angisakwazi ukuxhumana naye. Konke ngikubeka kuMdali futhi ngamandla kaNkulunkulu ingane yami izokhula yize isilahlwe nguyise,” kusho uLerato.USOMABHIZINISI uSbongeleni ‘Mfishimfishi’ Dlamini noLerato Tsoane kusahamba kahle phakathi kwaboUthe noma kubuhlungu kodwa kulungile ngoba sekucacile ukuthi uDlamini usezimisele ngoZimdollar.UMfishimfishi uthe uyamazi uLerato futhi banengane naye.“ULerato wuyena othathe isinqumo sokuthi ahlukane nami. Ngalokho angisho ukuthi sengiyilahlile ingane yami. Ngesonto eledlule bengikubo eVereeniging ngimhambisele imali yengane.Ngisho ekhaya kuyaziwa ukuthi nginengane naye kodwa umndeni wami ubungakayiboni. ULerato uhlushwa yisikhwele futhi useke waxabana noMaBiyela (Zimdollar) ngoba wamfonela ezama ukulwa naye,” kusho uDlamini.UDlamini uthe zonke izingane zakhe uyazazi uZimdollar futhi bavamise ukuzihambisela imali naye njalo ekupheleni kwenyanga ngoba ayikho ingane yakhe angayondli.",Ulaxaze onosana olobola uZimdollar
"UYAZIQHENYA ngegalelo afike lakhe endimeni yomculo kamaskandi, uKhuzani Mpungose (28), okuthe ngempelasonto emcimbini wamaDStv Mzansi Viewers Choice Awards, wahlabana ngendondo yeBest Artist.UKhuzani ube ngowokuqala emculweni kamaskandi ukuqokwa kulo mcimbi, obuseSandton, eGoli.Akugcini ngalokho, le nsizwa yaseMatholampunga, eNkandla, isike yanandisa emicimbini emikhulu okujwayeleke ukubonakala kuyo abaculi bekwaito, house neJazz kodwa kube yiyo kuphela emele umaskandi.Ngemuva kokuhlabana ngale ndondo kulo mcimbi, ngibone kungcono ukuthi ngike ngikhulume nayo le nsizwa ngizwe ukuthi ingene kanjani kulo mculo.Ngithole nokuthi yiziphi izingqinamba ebhekene nazo empilweni njengoba isiphila impilo efiswa abaningi futhi isizakhele igama kuleli.Akubanga lula ukuyithola njengoba imatasa kodwa iphinde yathatha isikhathi eside ngempela ingixoxela ngokukhula kwayo.UKhuzani uveze ukuthi ekhula akubanga lula empilweni ikakhulukazi sekushone abazali bakhe.“Ngifunde ezindaweni ezehlukene eNkandla nasePitoli, kodwa isikole ngisiqedele ngo-2008, Esibhaka High khona eNkandla. Ekuqedeni kwami ngangifuna ukuba usonhlalakahle ngenxa yokuthi ngangifuna ukusiza izingane ezihluphekile njengoba namanje ngingafuni ukubona umuntu oswele ngiyathinteka kakhulu. Ngazama ukuthi ngifune uxhaso lwezimali zokufunda kwaNSFAS kodwa bangifuna uR800 owawungekho njengoba ngase ngisele nogogo kuphela. Izimali zikababa zathathwa unkosikazi wakhe omunye zonke wahamba nazo akangasishiya nalutho,” kusho uKhuzani.Uthe ngenxa yokubona isimo sasekhaya wakhetha ukuyofuna umsebenzi eNkandla edolobheni, wawuthola esikhungweni esisiza abaswele, iSizani Outreach.“Ngangihola uR900 ngenyanga, ngasebenza kuso izinyanga ezingu-9 kulesi sikhungo. Umculo ngase ngingenile kuwo ngisekhaya njengoba ngangicula vele, ngabona ukuthi kumele ngiye eGoli ngiyofuna amathuba angcono omsebenzi, kungekho ukuthi angiyofuna izinkampani zomculo ezingangisiza ngoba ikhono nginalo,” kusho yena.EGoli uthe wafike wasebenza ebhusha, nagcina exoshiwe kulowo msebenzi ngemuva kokuwa nohlangothi lonke lwenkomo.“Ngaleso sikhathi ngase ngingenwa umkhuba wokuthi kumaCD ngibheke izinombolo zabantu ababhalwe khona. Kula ngathola khona ekababa uShobeni Khuzwayo ophethe Izingane Zoma, ngamfonela ngamtshela ukuthi ngifuna ukucula. Ngenza konke lokhu nje ngiwunogada ngihola uR1800. UShobeni wangisiza kakhulu njengoba ngahlangana noMtshengiseni ngaqala ukusebenza,” kuchaza yena.Uthe ngo-2013 kula aqala ukukhipha i-albhamu ethi yena aphinde ahambe noMtshengiseni emicimbini ehlukene.“Ngangicula ebusuku, ekuseni ngiyosebenza ekubeni unogada. Noma ngicule emini ebusuku ngiyosebenza. Ngelinye langa umphathi wami waze wangishaya ngoba engifica ngilele. Ngangigibela nesitimela nokwathi abantu sebeqala ukungibona bangibingelele abanye bangibuze ukuthi yimi yini umculi kamaskandi, ngivume kwabanye kodwa kwabanye ngiziphike,” kuchaza yena.Uthe wafunda lukhulu kuMtshengiseni ngendima kamaskandi.“Wangitshela ukuthi uma abantu sebeqala ukubanga umsindo ngawe kula kuhamba kahle khona izinto futhi nempumelelo iseduzane. Ngakho nabantu uma besibona sixabana singomaskandi siphinde sijovane ezingomeni zethu iyona ndlela kulo mculo okukhulwa ngayo,” kuchaza yena.Ebuzwa uKhuzani ukuthi wayezibona ela ekhona yini engena kulo mculo uthe, wayezama inhlanhla kodwa uNkulunkulu waba naye.“Ngibonga uthando lwabantu kakhulu abangikhombise lona, lusho lukhulu kimi. Imfihlo yami ukuthi kumele uzisondeze kubantu ukuze bakuthande nabo. Ukuwina kumaDStv kungijabulisile kakhulu ngiyabonga kubona bonke abangivotele,” kuchaza yena.Uthe ukuqumba phansi o-AKA, Shekhinah noLady Zamar akuyona into elula.Ebuzwa ukuthi uphatheke kanjani abantu bekhala ngokuthi abamazi futhi uwine kanjani kulo mcimbi uthe, abantu bayohlala bekhala ngaso sonke isikhathi, yena ungumholi emculweni kamaskandi.UKhuzani maduzane uzokhipha i-albhamu yakhe entsha ethi Inhlinini Yoxolo Part 2 naveze ukuthi abantu bazoyithanda kakhulu.Le nsizwa iveze ukuthi ifuna ukuwushintsha futhi iwudumise kakhulu umculo kamaskandi kunalokhu oyikhona manje.Uma ezihlalele engasebenzi, uKhuzani uthe uthanda ukubuka ibhola aphinde azosele inyama azidlele yona.Ekhaya kubo uthe ungowesibili ezinganeni ezine kodwa umfowabo omdala sewadlula emhlabeni.Ekhaya uthe kusekhona ugogo wakhe amthanda ngenhliziyo yakhe yonke.Uthe uyazifela ngoZalo neSibaya njengoba ngezinye izinsuku ake adideke ukuthi abukeleni njengoba lezi zinhlelo zidlala ngesikhathi esisodwa.Uveze ukuthi akanaye umakoti kodwa ukhona owesifazane asebudlelwaneni bezothando naye.",UKhuzani nephupho lokudumisa umaskandi
"UKHOMISHANA wamaphoyisa, uLt-General Khehla Sitole, uvikele amaphoyisa mayelana nophenyo lwawo lokubulawa kukaSenzo Meyiwa owayengunozinti we-Orlando Pirates wathi ugculisekile ngomsebenzi osuwenziwe okwamanje.USitole ubephendula udaba oluphume kwiSunday Independent, uzakwabo weSolezwe obeluthi uMeyiwa wadutshulwa ngephutha ngomunye wabantu abayisikhombisa ababesendlini ekhaya kubo kaKelly Khumalo ngo-2014.Ihhovisi likaSitole lithumele isitatimende esithi udaba oluphume ephephandabeni luyadukisa.UMeyiwa wadutshulwa eminyakeni emihlanu edlule.Unina kaKelly, udadewabo, isoka lakhe, abangani babo oMthokozisi Twala noTumelo Madlala kuthiwa babekhona endlini ngesikhathi kwenzeka lokhu.Kuze kube manje akekho umuntu oseboshiwe ngokufa kukaMeyiwa.Ngeledlule umndeni kaSenzo uqoke i-AfriForm ukuba iphenye ngalolu daba.Iphephandaba libike okushayisanayo nalokho okwabikwa phambilini ukuthi uSenzo wadutshulwa ngabantu ababezobamba inkunzi kodwa laveza ukuthi wadubuleka ngephutha ngesikhathi ezama ukulamula udadewabo kaKelly noTwala ababexabana.Ngokusho kwephephandaba lithe obehola uphenyo, uColonel Bongani Gininda, kukhona izitatimende azigodla azithola ngo-2017 mayelana nokuthi ngubani owabulala uSenzo.Kuthiwa kunecala lokuphazamisa ukusebenza komthetho avulelwe lona uGininda ngonyaka odlule kodwa wavela wasuswa wayiswa KwaZulu-Natal. Iphephandaba liphinde labika ukuthi iNPA ingena ezintangeni ekukhipheni incwadi egunyaza ukuba aboshwe uGininda.USitole uthe uGininda usahola ithimba eliphenya udaba lukaSenzo wathi akasusiwe ecaleni.Uthe bayamazisa njalo ukuthi icala lihamba kanjani wathi wanelisekile ngomsebenzi osuwenziwe kuze kube yimanje.Unxuse abangaba nolwazi ngaleli cala ukuze beze nobufakazi ukuze balixazulule.",Ngigculisekile ngolukaMeyiwa: Sitole
"ZAKHELE XABAU KHALA ngeshobolo elilandela umshayisibhakela wakhe umqeqeshi, uZwi Magudulela, kampetha we-SA middleweight uChristopher “Put Up or Shut Up” Buthelezi okuvele ukuthi usekhishiwe ezimpini zeLudonga Boxing Promotions ezizoba ngoNovemba 28 e-Olive Convention Centre, eThekwini.UButhelezi bekulindeleke ukuthi alwele ibhande le-World Boxing Association (WBA) Pan African middleweight noJimmy Mabundji waseDemocratic Republic of Congo (DRC).Kuvele ukuthi ukugula kanzima kukanina, okuthiwa uphuma uyangena esibhedlela, sekuphoqe uphromotha uThulani Magudulela ukuthi amkhiphe ohlwini lwezimpi. Ubezobhulela amazolo impi ebhekwe ngabomvu yebhande le-International Boxing Organisation (IBO) flyweight phakathi kukampetha uMoruti “Babyface” Mthalane waKwaZulu-Natal noRenz Rosia wasePhilippines.UButhelezi, ongomunye wabashayisibhakela abamkantshubomvu kulesi sifundazwe, ubhekane nobunzima nyakenye ngaphambi kokuvikela ibhande lakuleli kuWalter “Black Mamba” Dlamini ngesikhathi eshonelwa nguyise omncane. Liphinde lamlandela ishobolo ngaphambi kwempi yakhe noRocky Junior waseBrazil ngesikhathi ethola ukuthi indodakazi yakhe idlwenguliwe. Isehlakalo sesibili sazwela kakhulu kuyena ngendlela yokuthi wayebuye ahluleke ukujima ekhala ngokuthi inhliziyo yakhe ishaya kancane, uphelelwa ngamandla. Isikhala sempi kaButhelezi sivalwe ngezoba phakathi kukaFaizel Malinga noPatrick Mukala abazoxhimfana empini yemizuliswano eyisithupha esigabeni se-super middleweight.“Ukuhoxa kwakhe akuzona izindaba ezimnandi ngoba kade sesibheke ukuthi uzolwela ibhande le-WBA. Iminyaka isihambile kuye, besifuna aqoqe noma yiliphi ibhande angalithola ukuze azenzele umlando ngaphambi kokushiya isibhakela. Kodwa konke kwaziwa nguMdali,” kusho uZwi.“Uthintekile emoyeni, yikho sifinyelele esinqumweni sokuthi angabe esalwa. UButhelezi uhlale enezinkinga njalo uma ezolwa, angazi ukuthi kwenziwa yini. Kulokhu okwedlule ubekwazi ukuqhubeka alwe noma kukhona okumehlele kodwa kulokhu kube ngaphezu kwamandla akhe.”Ngaphandle kukaButhelezi, kubukeka sekucaca ukuthi uThabiso “The Rock” Mchunu ngeke esabonakala kulezi zimpi ngenxa yokungaboni ngaso linye phakathi komqeqeshi wakhe uSean Smith nophromotha uMagudulela. Kuthiwa baxabana kanzima kubangwa indaba yokuthi uMchunu azolwela ibhande le-Interim WBA eThekwini okwaphikiswa nguSmith ezeseka ngokuthi umshayisibhakela wakhe uzokhathala futhi akakulungele ukulwela ibhande nokuthi incane imali ebekwe etafuleni.UZwi usezoba sekhoneni likaSiboniso “Pretty Tiger” Gonya ozolwela ibhande le-WBA Pan African bantamweight noCletus Mbhele waseGauteng. Ngaphandle kwalokho kuzobhekwa amaqhinga akhe uma uStephen “Scaracara” Mdluli esebhekene noMwezi Ndlovu.",Ukhale ngeshobolo kuhoxa uButhelezi
"ATHWALE kanzima amaphoyisa nonogada bakaMengameli uMnuz Cyril Ramaphosa ngesikhathi etheleka esikhungweni avotele kuso namhlanje izinkumbi zabantu zimjabulela.URamaphosa ubeyovota esikoleni eHitekani Primary, eChiawelo lapho amukelwe khona ngenhlokomo. Abantu bebedudulana befuna ukuzibambela kuyena. Ubelokhu emamatheke njalo ephakamisa izandla ejabulela abalandeli. Kuhluleke ngisho abantu abebevimbile bezama ukuthi abantu bangafinyeleli kumengameli ngendlela abebebaningi ngayo. Umengameli ubephelezelwa umkakhe uDkt Tshepo Motsepe beyovota. Baqale etendeni le-ANC ebelingaphandle kwesikhungo sokuvota ngaphambi kokungena ngaphakathi. Ngesikhathi bengena esikhungweni abantu bebesaqhubeka nokududulana yize bekuvumeleke abambalwa ukuthi bangene ngaphakathi. Konakale ngesikhathi bonke abantu okubalwa nezingane, bedudulana beyongena emagcekeni esikole. Yilapho amaphoyisa nonogada bethwale kanzima ukuzama ukudambisa isimo.Abalandeli be-ANC abebengaphakathi bebememeza beshaya nesaga esidumile bethi “Phakama Ramaphosa.” Abalandeni be-EFF nabo abazibekanga phansi bememeza iqembu labo. Yize abaningi bekujabulele ukuyovota nomengameli, uNkk Gladys Tenyane (74) noNkk Norence Oliphant (69), baphatheke kabi ukuthi abakwazanga ukumbona. Bobabili bavote ekuseni kakhulu, babuyela esikhungweni ngoba bezwa ukuthi sekukhona uRamaphosa. UNkk Tenyane uthe uze wafisa ngabe ubemude kakhulu, okungenani akwazi ukubona ubuso bukamengameli.“Besingaphakathi kwetende le-ANC naye umengameli waya etendeni kodwa lutho ukumbona,” kusho yena.",#Ukhetho2019: Inhlokomo kutheleka uRamaphosa ezovota
"UMA konke kuya ngamazwi kaRusell Paul osabambe njengesikhulu esiphezulu seSouth African Football Association (Safa) sekuphelile ngoThabo Senong obeqeqesha iqembu lesizwe lika-Under 20 elihlulwe kuyona yonke imidlalo kwiFifa Under 20 World ebisePoland.Inkontileka kaSenong owayeyiphini lika-Ephraim “Shakes” Mashaba kwiBafana Bafana nelika-Owen Da Gama owayehola iqembu lesizwe lika-Under 23 kuma-Olympic Games ayeseRio de Janeiro, eBrazil neSafa iyaphela namuhla.Nokho ayikakhulunywa eyokuyivuselela. USenong ufake iqembu laseMzansi kabili koweNdebe yoMhlaba, wawina neCosafa Cup ngo-2017 eminyakeni eyisihlanu engumqeqeshi waleli qembu.Ngesonto eledlule, uSenong ucashunwe ekuqinisekisa ukuthi inkontileka yakhe ayikavuselelwa yiSafa.“Ngihlanganile naye, wangibuza imibuzo. Ngimtshelile ukuthi wasayina inkontileka ephelayo ngoJuni 30. Okunye kulele ethimbeni eliphethe abaqeqeshi nesigungu seSafa. Uma bekubuyisela, bazokubuyisela. Angikwazi ukukutshela okungaphezu kwalokho. Angikwazi ukuba yijaji,” kusho uPaul.“Uliholile iqembu kwiCosafa, walifaka koweNdebe yoMhlaba kabili. Kodwa umbuzo okufanele sizibuze wona, hhayi ngeqembu lika-Under 20 kuphela, kodwa ngawo wonke amaqembu esizwe wukuthi ukuzibekisela indawo emiqhudelwaneni emikhulu kwanele yini. Kungani amanye amaqembu emhlabeni nasezwenikazi i-Afrika ekwazi ukudlulela esigabeni samaqoqo. Yileyo imibuzo engithemba ukuthi uzokwazi ukuyiphendula, nabanye bazokwazi ukuyiphendula emibikweni yabo.""Ikusasa likaSenong lisengcupheni nje ugxekwe kakhulu ngemuva kokushiya abadlali beKZN Football Academy abagijima emaqenjini asePortugal. Uphinde wahlalisa ebhentshini uKhanya Leshabela ozogijima kwiLeicester City egijima kwi-English Premier League.Ngaphandle kukaSenong, umqeqeshi weBanyana Banyana, uDesiree Ellis, kusalindwe ethule umbiko ngokwenzeke koweNdebe yoMhlaba ebiseFrance lapho iqembu lakhe libuye lingawinanga nowokubika umdlalo.Iqembu lika-Under 20 kufanele liqale amalungiselelo e-Afcon ezoba ngo-2021 eMauritania noweNdebe yoMhlaba ozolandela.Imi kanje imidlalo yeSafa KZN Sasol League yonke eqala ngo 1 emini:MUBS Ladies v Barcelona (Caluza Sports Ground); Makhanisi v Newcastle Ladies Ndumo (Sports Ground); Last Action v Sunflower WFC (Mnyameni(Sport Ground); DUT Midlands v Tiger Girls (Indumiso Sport Ground; Darnall Ladies vs Tottenham Ladies (Darnall Ground)80 Westville United vs Umlazi Arsenal (Westville Prison).",USenong engcupheni ngenkontileka
"UMLISA waKwaNtombiziyaqonywa, eMahlabathini, uthi kusazothatha isikhathi ukuthi axole ngesenzo sikayise wakhe omncane omgence ngocelemba ekhanda ngoba emsola ngokuhlambalaza isithunzi  somkakhe okunemibiko yokuthi ujola nomshumayeli webandla lamaNazaretha.UMnuz Sfiso Mncwango (43) uthe namanje usazibuza imibuzo engaphenduleki ukuthi kungani uyise omncane emsola ngokungcolisa igama likankosikazi wakhe, athi uhamba emhleba kubantu ngokuthi ujola nombhishophi wethempeli laseSnethemba elingaphansi kwebandla lakwaShembe.Uthe sekunesikhathi kwaqala le ngxabano emndenini neyasuswa  wumsindo wokunukwa ngokuhlambalaza inkosikazi kababa omncane wakhe. Umndeni obusuhlale phansi kaningana udingida lolu daba, ubusuhlele usuku lwenhlawulo ngenhloso yokuthi amalungu athelelane amanzi njengoba elinye lawo (umsolwa) linqume ukuzihlakaza izinhlelo ngokuhlahlela umgilwa ngocelemba. Uyise omncane kaMncwango kuthiwa ngeSonto eledlule, ufice umgilwa ehlezi nabalisa ababili ajwayelene nabo, maqede wamgenca ngasendlebeni yangakwesobunxele  ngocelemba ayewuphethe.“Kube yinhlanhla ukuthi ngiphenduke ngibheke ngakuye ngenkathi ethi uyaqeda ngami. Njengoba ebeqonde ukungihlahlela ekhanda nje ngabe ngilele kobandayo. Kumanje ngiyafa yizinhlungu njengoba ngithungiwe endlebeni. Angazi ukuthi yini le engaka engone ngayo ubab’omncane njengoba ebesho ukungibulala ngocelemba? “Ngamtshela kwasekuqaleni ukuthi angiyazi le nto angisola ngayo. Ukuhlawula ngikuvumile nakho ngoba nginqena umsindo nokukhuluma.  Ungigenca ngocelemba nje bengimatasa nezinhlelo zokuthola imbuzi yokuhlawula,” kuchaza umgilwa.Eqhuba uthe yize umndeni umtshela ukuthi akaxole, kusekude ukuthi akhohlwe ngokumehlele njengoba kusale kancane ukuthi angcwatshwe. Uthe ufisa umthetho udlale indima yawo ngokuvalela umsolwa ngaphakathi ukuze ajeze ngesenzo asenze kuye.Ethintwa umshumayeli wethempeli iSinethemba, uMnuz Leonard Mncwango mayelana nalulo daba, unqabile ukuphawula. “Ngicela ukungaphawuli kulolu daba njengoba lusenkantolo. Okungimangazayo nje wukuthi lolu daba lomndeni selunekelwe izwe lonke,” kubeka umshumayeli kafushane. Okhulumela amaphoyisa uColonel Thembeka Mbele, usiqinisekisile isigameko sokulimala komlisa oklajwe ngocelemba. “Amaphoyisa asesiteshini saseMahlabathini avule icala lokushaywa komlisa oneminyaka engu-43. Kuboshwe umsolwa oneminyaka engu-48 nobekulindeleke ukuthi avele eNkantolo yeMantshi yaseMahlabathini namhlanje (izolo),” kuphetha uCol Mbele. ",Usinde egencwa ngocelemba nguyise
"UMNDENI wowabe eyintatheli yakwaSABC ebimnkantshubomvu uthi iphumule ezinhlungwini nokukhandleka kokugula. Lokhu kushiwo nguMnuz Wandile Ndlovu oyindodana kaMnuz Stu Thembuyise Ndlovu (59), oshone ngoLwesibili entathakusa emuva kokuxinwa wukugula. UGatsheni obedume kanjalo kozakwabo, wathatha umhlalaphansi ngoMashi 2016 ngenxa yokugula.“Kubuhlungu ukushona kukababa yize egulile kodwa kunzima ukwamukela. Sizame konke kodwa ubesekhandlekile ngenxa yezinhlungu nokugula. Yize kubuhlungu kodwa uphumule ezinhlungwini,” kusho uNdlovu.Umufi owake wafunda izindaba kuKhozi FM, ubesebenze iminyaka engu-20 kwaSABC. Ushone esegxile ekucosheleni izindaba zezemfundo. Ukushona kwakhe kunyakazise zonke izinhlaka zomphakathi, okubalwa ozakwabo abebelokhu bebhonge emswaneni ezinkundleni zokuxhumana.UBongani Mavuso osemkhakheni wezindaba, uthe ngaphandle komsebenzi umufi ubeyisishoshovu ekubhekeleni amalungelo abasebenzi njengoba kunguye owabajoyinisa inyunyana, iCommunications Workers Union (CWU).“Nami ngajoyina le nyunyana ngenxa yakhe ngoba nangesikhathi enguthisha wayephambili kwiSadtu. Nguyena obenxenxa abasebenzi abaningi beSABC ukuthi bajoyine iCWU. Kuthe noma esethathe umhlalaphansi kodwa ubeqhubeka nokusinikeza amasu neziyalo ngomzabalazo,” kusho uMavuso.Oyiphini likaMengameli weNatu uMnuz Allan Thompson uthe ukuthatha umhlalaphansi kukaGatsheni kwashiya esikhulu isikhala, baze bakhala kwaSABC ngokungacoshelwa kahle kwezemfundo. Uthe iNatu ibihlomula nangeziyalo zakhe.UNgqongqoshe wezeMfundo KwaZulu-Natal, uMnuz Mthandeni Dlungwana uncome umufi ngomsebenzi awenzile ukuphakamisa imfundo ngenxa yokubika ngokuthembeka ngokungachemi.“Sizomkhumbula ngokusebenza kwakhe ngokuzikhandla, indlela abeziphethe kahle ngayo nangamancoko abenawo. Siyazwelana nomndeni wonke, abangani nozakwabo abesebenza nabo kwaSABC,” kusho uDlungwana.Umufi wajoyina iSABC ngo-1996 ekade enguthisha eMqhawe High eMzinyathi. Wayengumngani omkhulu futhi eyisihlobo sikaMnuz Mtholephi Mthimkhulu owayeyilungu lesiShayamthetho esifundazweni naye ongasekho. Wazalwa eZimpondweni, eNdwedwe, okuyilapho umndeni wakhe uthe wacela ukungcwatshwa khona.Ubebambe elikhulu iqhaza nasebandleni lakhe i-Apostolic Church Southern Africa, eyi-Elder esifundeni saKwaMashu.Ngo-1998 waba sengozini yemoto eyamlalisa esibhedlela isikhathi eside kodwa wabuye wasinda, wabuyela emsebenzini. Ngesikhathi sokuloba abeSABC bathe abakenzi malungiselelo mayelana nenkonzo yokumkhumbula. Inkonzo yomngcwabo izoba sekhaya eZimpondweni lapho ezofihlwa khona.Umufi ushiye umkakhe nezingane ezinhlanu.",Kushone uqweqwe lwentatheli yeSABC
"ISINQUMO esikhishwe yinkantolo mayelana nodaba lukaLerato Sengadi lokufaka isicelo esiphuthumayo, ukuze athathwe njengonkosikazi womculi uJabulani “HHP” Tsambo obefihlwa ngempelasonto, siveze ngokusobala ukuthi udaba lwemishado yesintu lusafunwa ukucaciswa ukuze luqondwe kahle.Indlela esihlanganisa ngayo isiko lakwantu nezimiso zokushada zasempumalanga yiko okubanga ukudideka.UMthethosisekelo waseNingizimu Afrika uvikela ilungelo lakho lokuhlonishwa, ukulingana, ukuvikelwa ngokulinganayo umthetho, inkululeko yokukhetha inkolo nosikompilo oluthandayo nofuna ukuphila ngaphansi kwalo.Yingakho isiShayamthetho saphasisa imithetho elawula imishado eyaziwa ngeMarriages Act ebhekela kakhulu imishado yasentshonalanga ejwayele ukubizwa ngomshado omhlophe, iCivil Union Act ebheke imishado yabathandana nobulili obufanayo neRecognition of Customary Marriages Act ebhekele imishado yesintu.Yonke le mishado yenganyelwe iMatrimonial Property Act ebhekela ukulawulwa kwamafa ngesikhathi kusashadiwe, lapho sekwehlukaniswa noma uma kukhona odlula emhlabeni.Kufanele ngicacise ukuthi iMarriages Act neCivil Union Act ayinazo izimiso okufanele zenziwe ezithinta usikompilo lwakwantu.Isigaba sesithathu nesesine seRecognition of Customary Marriages Act, ebhekele imishado yesintu, zibalulekile kakhulu ngoba zibeka imibandela okufanele uyilandele ukuze ukwazi ukuba nomshado wesintu osemthethweni.Isigaba sesithathu sithi abashadayo kumele babe neminyaka engu-18 noma ngaphezulu bavumelane bobabili ukushada ngokwesintu.Isigaba sesibili, ngaphansi kwalesi esibalwe ngaphezulu sithi umshado wesintu kumele udingidwe kungenwe kuwona noma kulandelwe imikhuba noma izimiso ezilandelwayo uma kushadwa ngokwesintu.Okufanele kukhunjulwe wukuthi izigodi nemindeni kulandela amasiko ahlukene yingakho kufanele kuvunyelwane kuphinde kuqoshwe phansi ukuthi ikuphi okuzomele kulandelwe ukuze umshado wesintu uphelele.Yingakho kusuke kubalulekile ukulandela zonke izimo nemikhuba okuvunyelwene ngakho imindeni nabashadayo ezokhomba ukuthi umshado wakho wesintu uphelele.Isigaba sesine, sibeka ngokucacile ukuthi kuwumsebenzi walabo abasanda kushada ngokwesintu ukubhalisa umshado wabo eMnyangweni wezaseKhaya.Yilapho bethola khona incwadi yomshado eba wubufakazi obuqandula ikhanda ukuthi laba ababili abathandanayo bashadile futhi bashade ngokwesintu.Umshado wabo uyahlonishwa umthetho ngokugunyazwa yiRecognition of Customary Marriages Act.Isinyathelo esibalulekile lesi ngoba senza kwaziwe ukuthi inhloso yabashadile ibithini mayelana nomshado wesintu.Kwenza kube khona ubufakazi bokuthi bebefuna ukushada ngokwesintu kuphela noma kade besafuna ukushada ngokwasentshonalanga, lokhu okwaziwa ngomshado omhlophe befuna ukugcina isiko nje ngaphandle kokushada ngokwesintu.Kubalulekile ukuthi uma sekuthathwe isinqumo sikasofa silahlane kuqale kuhlelwe kahle, kutholwe nokwelulekwa ngokomthetho ukuthi lokho kuzokwenziwa kanjani.Uma unolwazi olugcwele mayelana nendlela oshade ngayo uzokwazi nokuthi ubufakazi obunjani obudingayo ukuze umshado wakho waziwe, ngaphandle kokuthi ucele inkantalo ikuqagule ukuthi ungoshadile.Okuhambisana nencwadi yomshado incwadi yokwaba amafa, phecelezi i-will. Ungakwazi ukuyisebenzisa ukwazisa abasele ukuthi uma ungasekho ufuna usingathwe kanjani umsebenzi wokukufihla nanokuthi obekungokwakho ufuna kutholwe wubani.Inkulu indima okusafanelwe ikhathulwe ukukhulisa ulwazi mayelana nokusebenza kwemithemtho yemishado, ikakhulukazi nakubafundisi.Okufanele kuqwashiswe abantu ngakho wukuthi yonke imithemtho eyengamele imishado iyalingana, inesisindo esilinganayo futhi ihlonishwa ngokufana. Kucaciswe nokuthi awukwazi ukuxuba le mithetho.Ukuze uzivikele wena nothandiweyo wakho, thola ukwelulekwa okuphelele uma usuthathe isinqumo sokubopha ifindo likasofa silahlane, ukuze ucaciselwe ngezinhlobo zemithetho nezimiso ezengamela imithetho elawula ukushada.",FUNDA: Konke odinga ukukwazi ngomshado wesintu osemthethweni
"KUBAMBEZELEKE ukubhalisa e-Unisa eThekwini kuteleka izitshudeni nabasebenzi, ezitelekeni ebezenzeka kuzwelonke, izolo.Izisebenzi zakule nyuvesi ezweni lonke, ezingaphansi kwenyunyana iNational Education, Health and Allied Workers’ Union (Nehawu), zikhala ngamaholo, izimo okusetshenzwa ngaphansi kwazo nokunikezwa kwezinkampani zangaphandle umsebenzi.Okhulumela iNehawu kuzwelonke, uMnuz Khaya Xaba, uthe umqashi akakahlangabezani nezimfuno zabasebenzi.“Sifuna abasebenzi banyuselwe amaholo ngo- 9%. Kodwa umqashi ubeke u-6% etafuleni. Izimo abasebenzi abasebenza ngaphansi kwazo azigculisi.Kwezinye izindawo kunezakhiwo ezindala ezingekho esimeni. Ukuqashwa kwezinkampani zangaphandle ukwenza imisebenzi yasenyuvesi nakho sifuna kuphele,” kusho uXaba.Ngakolunye uhlangothi izitshudeni zona zivale umgwaqo odlula emasangweni enyuvesi zikhala ngezinkinga ezibhekene nazo zokubhalisa njengoba kuqale unyaka.US’fundo Sabela, ongomunye wabaholi bezitshudeni ophikweni iSimiso Nkwanyana, eThekwini uthe ukubhikisha kwabo akuhlangene nesiteleka sabasebenzi.“Sifuna izitshudeni ezingakwazi ukubhalisa ngenxa yokuthi zibanjelwe imiphumela yazo ngoba isikhwama sabafundi iNSFAS singakhokhile, zinikezwe imiphumela yazo. Futhi sifisa izingxoxo phakathi kwabaphathi be-Unisa nabasebenzi zisheshe ngoba zibambezela uhlelo lokubhalisa” kusho uSabela.Umengameli womkhandlu wezitshudeni e-Unisa KwaZulu-Natal, uLungelo Nhlabelo, uthe isigungu esiphezulu sabaholi bezitshudeni enyuvesi sizoba nesithangami nabezindaba namuhla ukucacisa konke okufunwa yizitshudeni.Okhulumela i-Unisa eKZN, uMnuz Siyabonga Seme, uthe bazitholile izikhalo zezitshudeni, inyuvesi iyazama ukwenza izinhlelo zokulekelela izitshudeni ezingakwazi ukubhalisa ngenxa yokungakhokhelwa yiNSFAS.Okhulumela amaphoyisa KwaZulu-Natal, ukuqinisekisile ukuthi akukho mpahla elinyaziwe ngesikhathi izitshudeni zibhikisha, amaphoyisa akwazile ukudambisa isimo.Ihhovisi likaNgqongqoshe uDkt Blade Nzimande wezeMfundo ePhakeme liphendulile ezimfunweni zenhlangano yezitshudeni.UNzimande uvumile ukuthi izitshudeni kumele ziyithole imiphumela yazo noma ngabe zikweleta isikhungo, ukuze zikwazi ukuyisebenzisa ukufuna umsebenzi noma ukuqhubeka nemfundo yazo.“Ngizoludingida lolu daba nabamanyuvesi akuleli,” kusho uNzimande esitatimendeni.Unobhala-jikelele weSouth African Unions of Students (Saus) uLwandile Mtsolo, uthe okunye okuvele ezimpendulweni zikaNzimande sebekucubungulile, okuningi abavumelani nakho, basazoqhubeka nokuteleka kuze kube izinto abazifunayo ziyenziwa. Uthe sebekhathele wukuthenjiswa izinto ezingafezwa.“Lapho ngibona ukuthi siyavumelana nongqongqoshe yisodabeni oluthinta ukuvulwa kabusha kokufakwa kwezicelo zezitshudeni ebezingakwazanga ukufaka izicelo kodwa esezithathiwe emanyuvesi futhi ezihlangabezanayo nezidingo ezifunwa ngamanyuvesi,” kusho uMtsolo.Uthe odabeni oluthinta izindawo zokuhlala izitshudeni, umnyango wakhuluma ngohlelo olubizwa ngeStudent Housing Infrastructure Programme, ngakho beyizitshudeni bayafisa ukwazi ukuthi uhlelo seluhambe igxathu elingakanani uma kubhekwa emuva eminyakeni emithathu edlule.Ngokwesitatimende sehhovisi likaNzimande, ihhovisi likaMgcinimafa kazwelonke selibeke eceleni imali enguR596 million ukubhekana nohlelo onyakeni wezimali u-2018/2019 no-2019/2020.E-University of KwaZulu-Natal kugcine sekuphoqa izolo ukuthi kumiswe ukubhalisa ngenxa yesiteleka sezitshudeni ebezikhala ngokunqatshelwa ukubhalisa ngoba zikweleta.Okhulumela i-UKZN, uMnuz Ashton Bodrick, uthe abaholi bezitshudeni bafuna ukuthi inyuvesi yamukele zonke izitshudeni ezinemindeni ethola imali engaphansi kuka- R350 000 ngonyaka, ngaphandle kokuthi zikhokhe imali yokubhalisa.“Inselelo esibhekene nayo ngeyokuthi u-78% wezitshudeni ezibhalisa kule nyuvesi zivela kulawa makhaya. Isikweletu sabafundi singuR1.7billion kodwa siyaqhubeka nokuqhamuka nezindlela ezizoqinisekisa ukuthi asikho isitshudeni esikhokha yonke imali esiyikweleta inyuvesi, ngaphambi kokuba sibhalise,” kusho Bodrick.",Iziteleka emanyuvesi ziphazamise ukubhalisa
"ULinda uzakhele udumo ngokubhalela abanye abaculi izingoma, nezakhe. Phakathi kwazo kubalwa, iSokwenzenjani kaNaima Kay apike kuyo uRobbie Malinga.Ngo-2015 ukhiphe i-albhamu yakhe yokuqala ethi, L.O.L. - Language of Love eyayigabe ngezingoma okubalwa kuzo ethi, Ngam’thanda Umuntu nezinye.“Uma usafika wenza okutshelwayo ukuthi lokhu kulungile, lokhu akulungile. Noma uthi uqinisa ikhanda uzenzela okwakho uyakhuzwa,” kusho uLinda.Lo mculi odabuka eChesterville, eThekwini uthe kwi-albhamu yakhe entsha ethi, Inhliziyo uthole ithuba lokuzibambela okuningi.“Le albhamu iwuLinda nje ngoba nasekudidiyelweni kwayo ngibe nesandla kakhulu yize ngisebenze noMjakes Thebe. Ngifuna abantu bangazi njengomuntu onethalente,” kuchaza uLinda.Le albhamu inezingoma ezingu-13 enye yazo ethi, Yim’ Okthandayo apike kuyo uZanda Zakuza isiqalile ukudlala emsakazweni.“Ngikhuluma ngezinto engidlule kuzo mina ngqo kwezothando ngiveze nemizwa yami. Ngibhale zonke izingoma futhi nesitayela somculo kuseyimi ngase ngengeza imisindo emisha esaR&B, mbaqanga ne-Afro jazz ukuze izokwamukelwa yiwo wonke umuntu. Umculo wami awunanhlamba nabantu abadala bangawulalela umculo.”Ubuye waveza ukuthi umcimbi wakhe iLove & Soul obuzoba seThe Joint Cafe ngoMeyi 4 usuhlehlisiwe.“Sibe nenkinga ngendawo sase siphoqeleka ukuthi sithole enye. Usuzoba seS43 kuMngeni ngaseMoses Mabhida Stadium ngoMeyi 25. Siyaxolisa kubantu ngobuhixihixi kodwa basengawasebenzisa amathikithi noma bathole imali.”",ULinda Gcwensa ne-albhamu entsha
"INJINI yeCape Town City, uTeko “The General” Modise, ikhala ngobunzima bokubhekana neMaritzburg United eHarry Gwala Stadium ngesizini esanda kusongwa.UModise uyisethenjwa somqeqeshi weThe Citizens, uBenni McCarthy, ofake leli qembu kwiMTN8 ngesizini yokuqala engumqeqeshi. ICity imise kabi amaqembu amaningi kwi-Absa Premiership okukhona kuwona ne-Orlando Pirates eyikhiphe kwiNedbank Cup. I-The Citizens iqede endaweni yesihlanu kwi-log yePremiership nokuyiqhatha neTeam of Choice, esonge isendaweni yesine, kwiMTN8 okuzovulwa ngayo isizini ka-2018/2019. Lo mdlalo uzoba seHarry Gwala Stadium, eMgungundlovu.UModise ubekhuluma ngesikhathi kwethulwa ngokusemthethweni abadlali abaqokelwe imiklomelo yePremier Soccer League (PSL) ngeledlule.“Lena bekuyisizini engaqondakali. Awukho umdlalo obukade uya kuwona unesiqiniseko sokuthi yiliphi iqembu elizowina. Kube kuhle ukubona iPirates ivuka emuva kwesizini engeyinhle ebe nayo, neMaritzburg United. Kithina siyiCity besinomqeqeshi omusha obekufanele sijwayele indlela afuna senze ngayo izinto,” kusho uModise.“Obekunzima kakhulu kule sizini ukuyodlala neMaritzburg enkundleni yayo. Bekungelula kuwona wonke amaqembu kwiPremiership. Angicabangi ukuthi likhona iqembu ebelithanda ukuya eHarry Gwala kule sizini. Wonke amaqembu athwale kanzima ukuyihlula eMaritzburg.”Emidlalweni emibili yesizini edlule iMaritzburg ihlule iCity ngo 4-2 eKapa kwathi eHarry Gwala badlala ngokulingana ngo 1-1.UModise ukhulume ngabadlali abaqokelwe imiklomelo okukhona kuyona owomdlali ovelele, iPSL Footballer of The Year ozobangwa nguPercy Tau, Hlompho Kekana beMamelodi Sundowns noSiphesihle Ndlovu weMaritzburg United. Lo mklomelo uhambisana nesizumbulu sika-R250 000.UModise uwine umklomelo iFootballer of the Year kabili kulandelana esayibamba kwiPirates.“Ngesikhathi ngiyiwina okokuqala yanginika ukuzethemba ngagcina ngiseqenjini lesizwe. Ngaleso sikhathi iPirates ibikade iqede isizini endaweni yesishiyagalombili nokwenza kube nemibuzo eminingi ngokuwina kwami. Okwesibili bengikade sengifuna ukuzakhela ukuhlonishwa, abantu babone ukuthi ngingumdlali osezingeni eliphezulu.”ICity izoqala isizini entsha ngaphandle kukakaputeni uRobyn Johannes osejoyine iBidvest Wits.",'Bekunzima ukudlala neMaritzburg United'
"MCEBO MPUNGOSEUMREPHA ongaconsi phansi kubalandeli bomculo kuleli u-AKA, usephumele obala waqinisekisa ukuthi ngeke abe yingxenye yeminye yemicimbi emikhulu kunayo yonke ye-hip hop kuleli, iBack To The City ezoba ngo-Ephreli 27 eNewtown, eGoli.U-AKA wagcina ukubonakala ngo-2011 kulo mcimbi onomlando omude ngokuqoqa abathandi bomculo besuka ezifundazweni ezihlukene kwazise kusuke kugujwa uSuku lweNkululeko.Esitatimendeni asikhiphe ngoMsombuluko ebusuku, u-AKA udalule ukuthi kube nokushayisana kwemibono phakathi kwakhe nabahleli bomcimbi okudale ukuthi agcine eselihoxisile igama lakhe.Uthe nakuba livela ezikhangisweni ezikhona, ngeke aze acule kulo mcimbi ngenxa yokubukelwa phansi ngabahleli bawo abahlulekile ukufaka igama lakhe phambili nabaculi baphesheya. Uveze ukuthi simdumaze kakhulu isikhangiso esifake igama lakhe livela kancane, lifakwe namanye amaciko akuleli.“Ngizithatha njengeciko elisezingeni lomhlaba. Sengike ngahambela amazwe amaningi, nginezindondo, inqwaba yabalandeli nemicimbi engicula kuyo bukhoma nomculo osezingeni ofakazela lokho. Ngibahlonipha impela o-Elzhi, Jay Live, Skyzoo noCamp Lo kodwa ngeke ngivume ukuthi iciko elinjengami lehliselwe entweni encane nje,” kusho lo mculi.Uthe ngokwesivumelwano abe naso ezingxoxweni nabahleli, ubefuna ukuthi iBack To The City yanonyaka ikugqamise kakhulu ukuthi useshaya ibuya ngokuthi afakwe phambili njengoba ayeshiye ekhala ngokubukelwa phansi kwamaciko ahamba phambili kuleli.Uthe lokhu ubezokwenza cishe mahhala ngoba imali abezoyihola ubezoyisebenzisa kuwo umcimbi ukuthi ashaye into ecokeme.Lo mrepha uphethe ngokuthi lokhu akuchazi ukuthi akasezwani nabahleli bomcimbi kodwa ufuna ukugqamisa ukuthi isekude kanjani indlela ebheke ekuguqulweni kwemiqondo ngendima yomculo.Phakathi kwabaculi bakuleli abazobe benandisa emcimbini kubalwa u-Elzhi, Riky Rick, Reason, L-Tido, Emtee, Fifi Cooper, Gigi Lamayne, Pro, Yanga, Proverb, Big Star Johnson, Nadia Nakai nabanye.Amathikithi ayatholakala kuPostnet nesekhasini leBack to the City kuFacebook ngenani eliqala ngoR150 kuya ku-R350.",Uhoxile u-AKA ekhala ngokungahlonishwa
"AMAPHOYISA nabebelawula isiminyaminya emngcwabeni womfundi waseNkosibomvu Secondary, eHambanathi, oThongathi, obuyizolo bahluleke bancama ukulawula abantu.Yize amaphoyisa abevimbe emgwaqweni wakubo ka-Andile Bobo Mbuthu (16) ededela ababhalwe ohlwini lwabantu abangu-50 ebebevumeleke kulo mngcwabo kubonakale abantu sebegcwele emagcekeni omakhelwane bakubo kamufi besebenzisa izindlela ezinqamulelayo zokungena.Izikhulumi zichaze uBobo njengengane ebithanda ukusebenza. Unina omncane kaBobo uthe ubethanda ibhizinisi, waqala esemncane ukuqhuba izinqola ethuthela abantu izimpahla uma beyogilosa oThongathi.“Indlela ashone ngayo namanje sifisa ukwazi ukuthi wayenzeni,” kusho yena.UNokwanda Magudulela obefunda noBobo uGrade12 eNkosibomvu uhaye inkondlo echaza ngesihluku sokubulawa kwakhe.UNkk Zandile Mkhwanazi umakhelwane ufanise uBobo nohlamvu olukhethekile.“Ngicabanga ukuthi wayeneminyaka eyisikhombisa ezongitshela ukuthi ufuna ukusebenza. Ngelinye ilanga ngathi kuye akacele kunina khona sizohamba naye siye oThongathi ayosebenza njengoba egcine eseqhuba izinqola. Ukwehluka kwakhe ngikuthatha ngokuthi ubewuhlamvu olukhethekile yingakho ukunyamalala kwakhe kunyakazise umhlaba wonke, ngoba ubekhethekile,” kusho yena.Uthisha wakhe uNksz Reginah Khoza uthe uBobo ubenza isiqiniseko sokuthi uyaziwa.“Zimbalwa izingane ezifika kothisha zizazise zisho ukuthi zingobani. Ubengumfundi onempilo,ephokophele phambili. Ubeke enze imikhuba ekucasulayo kodwa ukuzikhandla kwakhe ngomsebenzi kukwenze usheshe udlulise. Abafundi abasesigabeni sakhe basakhula bayawenza amaphutha. Kumele sibathande benjengoba benjalo,” kusho yena.Amaphoyisa ezama ukuhlela abafundi nomphakathi ukuze baqhelelane becula bedansa emuva kwenkonzo yomngcwabo ka-Andile Bobo Mbuthu waseHambanathi. Isithombe :Bongani Mbatha/ Africa News Agency (ANA)UMnuz Mthokozisi Nene usihlalo we-ANC oThongathi uthe umphakathi awuxabene namaphoyisa kodwa ulwela ukuthi abantu abonile baphathwe ngendlela efanayo nabanemali.Ngesikhathi kuqhubeka inkonzo, uma kunesikhulumi bekuthuleka.Kuthe sekuphuma ibhokisi likaBobo sekuyiwa emathuneni umculi ocula owokholo, * -Andile kaMajola osize umndeni ngokufihlwa kukamufi waqala iculo intsha yaphuma iqhasha iza etendeni inanela iculo.",Bafike ngobuningi kokaBobo
"Mhleli: Kungaba kuhle siyikhulume le ndaba eyenziwa yiHhovisi loMvikeli woMphakathi, njengoba kubukeka umphakathi ugabiselwa ngamalungelo kuleli lizwe.IHhovisi loMvikeli woMphakathi liyingxenye enkulu yezinhlaka zikahulumeni obuswa ngokwentando yeningi, ngaleyo ndlela ziningi izinselelo ezikhona okumele kubhekwane nazo nsuku zonke.Siyaqonda ukuthi leli hhovisi lithwele kanzima, ekubeni nezinsiza kusebeza ziyingcosana ukubhekana nalo mthwalo.Ngamanye amagama ukuphawula kwami lapha akuhlobene nombono ongenaso isisekelo, kodwa kunalokho, inhloso yami enkulu ukudlulisa ukunganeliseki ngendlela leli hhovisi elingasabalali ngayo nxashane libheka usizi nokuhlupheka kwabantu ezweni lakithi.Mhlawumbe angikucacise ukuthi ikhwela elihlatshwa yileli hhovisi odabeni lwenkohlwakalo eyenziwa yizikhulu zikaHulumeni, iyezwakala, kodwa ngakolunye uhlangothi akufanele ukubuka koMvikeli woMphakathi besekugxila kongxiwankulu kuphela, ngoba indaba yokuhlukumezeka kwabantu ayipheleli lapho, njengoba abantu abaningi basahlaliswa ngasentuthwini kungafanele, ngenxa yokuntula ulwazi.Ngicabanga ukuthi akwanele neze ukuthi uMvikeli woMphakathi aluse izikhulu zoMbuso kuphela, ngokweziphambeko zazo,nokuyothi nxashane abaHlonishwa bebhadameka ebubini maqede kugijinyiswane nabo kuze kuyoshona ilanga, kube kanti uquqaba luphekwe ngobhojwana laphaya emazingeni aphansi.Ngokubuka okuphusile kufanele uMvikeli woMphakathi kumhluphe ukuthi abantu abaningi kuleli lizwe abanakho ukuqonda ukuthi uma sikhuluma ngelungelo elivikelekile, sikhuluma ngani, liqala nini ukuba khona, futhi ligcina kuphi ukuvikeleka kwalo.Le nto-ke, isidale izinkinga eziningi njengoba, kuphetha ngokuthi kwesinye isikhathi ilungelo lihlanekezeleke, bese kuyonakala.Ngalesi sizathu ngibona iHhovisi loMvikeli woMphakathi lingenzi okwaneleyo nxa kuzosilela emuva lenkambiso ekusebenzeni kwakhe:-Ukusukuma kamuva ekuhlonzeni izinto ezihlukumeza umphakathi-Ukungabikho kohlelo olucacile ngokuqhubekayo lokufundisa umphakathi ngamalungelo awo.-Ukungavikeleki kahle ezigcawini zamacala abasebenzi(1) Ukusukuma kamuva ekuhlonzeni izinto ezihlukumeza umphakathi:Kumele uMvikeli woMphakathi akwazi ukuhlonza kahle izinto ezihlupha umphakathi nsukuzonke, ukuze ezokwazi ukubeka umgoga ngenhloso yokuvikela isizwe kulowomkhuba oqhubekayo.Akwenele ukusukuma kamuva umonakalo usuwenzakele, njengoba nesisho sithi, ‘elisuka muva likholwa yizagila’.(2) Ukungabikho kohlelo olucacile ngokuqhubekayo lokufundisa uMphakathi ngamalungelo awo :Amalungelo abhalwe phansi kuSomqulu kaHulumeni, kodwa engaziwa yizinkumbi zomphakathi, afana ncimishi namalungelo angekho, nxa ilungelo lingaziwa, kulukhuni ukuthi kubekhona omemezayo ngalo, kwelokuthi seliphuliwe, okusobala maningi amalungelo aphulwayo emphakathini, aphethe ngokungavikeleki.(3) Ukungavikeleki kahle ezigcawini zamacala abasebenzi:Abasebenzi ngenye ingxenye yoMphakathi engavikelekile ngokwaneleyo, ikakhulukazi ngoba nxa kunamacala ezigcawini ezixazulula izinkinga zabasebenzi, alukho uhlelo lwamahhala olubhekela ukulekelela umsebenzi ukuthi ethule udaba lwakhe ngosizo lomthetho,Njengoba sibona kwenzeka eziNkantolo zoMthetho, le nto iletha igebe elikhulu lokungalingani, phakathi komqashi ozifikela nommeli wakhe, kanti umsebenzi ngenxa yokuntuleka kwezikhwepha zomnotho, aphethe ngokudondolozela ngosizo lwenyunyana, nayo engahle ingabi sezingeni lokubhekana nesazimthetho sikamqashi.Konke lokhu kukhomba ubuthakathaka ehhovisini loMvikeli woMphakathi.Kuyoba kuhle nxa lezi zidingo zingabhekelwa esikhathini esizayo.Themba Xolani ZikhaliKWAMHLABUYALINGANA",[IMIBONO] Ngikhala ngokungasabalali kweHhovisi loMvikeli woMphakathi
"AZOWUDLELA ezitokisini uKhisimusi amadoda ayisithupha okubalwa kuwo nekhansela asolwa ngokubulala isishoshovu se-ANC eMoses Mabhida, uMnuz Msawakhe “Qashana” Mchunu ngemuva kokuchithwa kwesicelo sawo sebheyili yiNkantolo yesiFunda yaseMgungundlovu.Abasolwa, okuyikhansela laku-ward 10, KwaPata uMnuz Nkosinathi “TK” Gambu, oMnuz Skhanyiso Zimu, Sifiso Mbele, Mlungisi Zimu, Ayanda Ngubane noGift Zungu bebevele enkantolo ngoLwesihlanu, bezolalela isinqumo ngesicelo sabo sebheyili. UZungu uyindodana yePhini leMeya kuMasipala waseMgungundlovu uNkk Fucwana Zungu.Icala labo lihlehliselwe uJanuwari 23 futhi bazogcinwa ezitokisini.Abasolwa sebehlale isikhathi eside ezitokisini njengoba nesicelo sabo sebheyili sidonse cishe amasonto amathathu singaqedwa njengoba size saphothulwa ngoLwesihlanu.IMantshi, uMnuz Sello Maboee, ithe isizathu esidale ukuthi abasolwa banganikwa ibheyili wukuthi ukuphuma kwabo kungadala ukuthi kungabikhona uzinzo kwi-ward yabo njengoba kunezinhlangothi ezimbili ezibangayo.“Esinye isizathu wukuthi azikho izinto ezingajwayelekile abasolwa abazivezele inkantolo ebezingenza ukuthi babonelelwe banikwe ibheyili,” kusho uMaboee.Isinqumo sikaMaboee samukelwe ngezindlela ezingafani njengoba umndeni kamufi nalabo abamesekayo besijabulele. Ngakolunye uhlangothi izihlobo zabasolwa nalabo ababasekayo bona sibajabhisile.Esithangamini nabezindaba phambilini, okhulumela umndeni kamufi, uMnuz Phumlani Zuma, wathi bona bewumndeni bafisa ukuthi abasolwa banganikwa ibheyili kuze kuba kuqedwa ukuqulwa kwecala labo.",Kuchithwe esebheyili kwabasolwa ngokubulala owe-ANC
"Bese kwaziwa ukuthi uCassper unomlando wokugcwalisa izinkundla ezinkulu okukhona kuzo iFNB, eseGoli ayigcwalisa ngonyaka odlule kodwa kulokhu amathikithi omcimbi adayise angaphela.Uthe uphoxekile ngokuthi ube­thenjiswe ukuxhaswa kodwa kwagcina kungenzekanga kwaze kwaphoqa ukuthi asebenzise imali yakhe.Ngemuva komcimbi ubhale kuTwitter wathi uphatheke kabuhlungu ngezingqinamba abhekane nazo ezimlahlekisele ngemali enkulu.“Ngisazoqhubeka. Ngiyabonga kakhulu kubantu baseThekwini.”Yize kube nezinkinga kodwa abalandeli bakhe ubageze ubebe ebadansisa kwaze kwavalwa umcimbi.UWUVALE kanje umcimbi wakhe iFillUpMosesMabhidaStadium uCassper Nyovest endiza emoyeni ecula ingoma ethi Tito Mboweni kwahlanya izihlweleUCassper ungene ngo-11 ebusuku emuva kokuvulelwa ngabaculi abahlukene okukhona kubo uSjava, Benny Maverick Black Motion, Distruction Boyz nabanye.Ezingomeni aziculile bekukhona ezintsha nezindala nezinye azicula nabaculi abahlukene.Lokhu bekwenza kubonakale abaculi abahlukene esiteji okukhona kubo uBabes Wodumo, Nadia Nakai, Shwi noMtekhala nabanye.IZIHLWELE ezidele ubuthongo zathamela umculo emcimbini kaCassper Nyovest obizwa iFillUp-MosesMabhida ngoMgqibelo ebusukuUShwi noMtekhala bajabulise iningi bevalelisa ngengoma yabo eyashisa izikhotha ethi Ngafa.NamaHotella Queens ahlanyise intsha ebikhona ngengoma ethi Lilizela Mlilizeli.Uchaze iningi uCassper evala ngengoma yakhe ethi Tito Mboweni eqhamuka endiza phezulu kwezihlwele kwahlanya iningi.",UCassper kumhlulile ukugcwalisa iMabhida
"UMQEQESHI kaKevin “Two Guns” Lerena, uPeter Smith, ubamba uyayeka ngesimemo sokuyolwa emqhudelwaneni womhlaba iWorld Boxing Super Series.USmith, usecathulise uLerena wamenza omunye wabashayisibhakela asebeqala ukubhekisiswa esibhakeleni somhlaba. Ngesonto eledlule uLerena uvikele ngempumelelo ibhande le-International Boxing Organisation (IBO) cruiserweight ehlula ngamaphuzu uRoman Golovashchenko wase-Ukraine. ULerena ubeqala ukuvikela leli bhande kusukela eliwine ngoMashi lingaphethwe muntu ehlula uDmytro Kucher wase-Ukraine empini ebikade ise-Emperors Palace, eGauteng. Ubuqhawe abukhombise ebhekene noGlovashchenko buholele ekutheni afakwe ohlwini lwabashayisibhakela abazolwa kwiWorld Boxing Super Series phesheya kwezilwandle. Lo mqhudelwano, ohambisana nesizumbulu sikaR633 million kozowina, uqhatha abashayisibhakela abaphezulukwi-cruiserweight emhlabeni wonke.USmith uthe usafuna ukukhuluma nomphathi weGolden Gloves, uRodney Berman, ngaphambi kokuthatha isinqumo.“Ngizoxoxa noBerman kuleli sonto ngizwe imininingwane yonke ngalo mqhudelwano. Kufanele ngithole ukuthi obani abanye abashayisibhakela abakhona. Imali iyaheha impela. Kodwa kufanele ngicabangele uKevin. Uma kukhona abashayisibhakela abaziwayo kungaba yingozi ukuya khona,” kusho uSmith.“Abantu abazi ukuthi uKevin ngimakhe kanjani. Kufanele ngilinakekele ikusasa lakhe. Kuningi okusafanele ngimfundise khona. Bekulula kimina ukuvuma, ngimphonse emphandwini wezingonyama kodwa ngicabangela ikusasa lakhe. Lokhu abantu abakubona manje kuyena yizinto ebengilokhu ngimfundisa zona. Angiyena lo mqeqeshi obona ibhokisa lakhe lilwa kahle impi eyodwa bese ezitshela ukuthi useyingqwele.”ULerena ungumshayisibhakela wesibili eMzansi ukumenywa emqhudelwaneni omkhulu kulo nyaka. Umpetha weWorld Boxing Organisation (WBO) bantamwewight uZolani, “Last Born” Tete, uzolwa kwiWorld Boxing Super Series esisindweni sakhe. Kubashayisibhakela ababhekwe kwiWorld Boxing Super Series kukhona umpetha weWorld Boxing Council (WBC) ne-WBO, * -Oleksandr Usyk wase-Ukraine owahlula uThabiso Mchunu ngomngqimuzo womlalisa phansi ngo-2016, noMurat Gassiev waseRussia ophethe ibhande le-Interntional Boxing Federation (IBF) neleWorld Boxing Association (WBA) Super.“Isunqumo silele kimina, hhayi komunye umuntu. UKevin uyangethemba. Isibhakela ngesesikhashana, kumele wenze imali kodwa kufanele sibheke ubungozi. Angifuni siye laphayana ukuyokwengenza isibalo. Uma siqoka ukungenela umqhudelwano, kufanele siyowina.” kusho uSmith.",Umqeqeshi usabhala ecisha ngomqhudelwano
"IGQAME ngehlazo lokwenyuka kwesibalo sokubulawa kwabantu iKwaZulu-Natal, ngesikhathi kwethulwa izibalo zobugebengu zesikhathi esiphakathi kuka-Ephreli 2019 noMashi 2020.Izibalo azisifaki isikhathi lapho izwe lisebenza ngaphansi kwemigomo ngenxa yeCorona. UNgqongqoshe wamaPhoyisa uMnuz Bheki Cele ehambisana nezikhulu zamaphoyisa, wethule izibalo zobugebengu ePitoli ngoLwesihlanu.Nakuba zehlile izibalo zobugebengu kuzwelonke kodwa uCele ulibeke ngembaba elokuthi iKwaZulu-Natal ihamba phambili ngokubulawa kwabantu.Amacala okubulala abikiwe esifundazweni angu-4 859 okusho ukwenyuka ngamacala angu-464 uma kuqhathaniswa nokwedlule. Kusho ukuthi amacala enyuke ngo-10.6% esifundazweni. Uthe izindawo eziyinkinga zakhele iTheku kodwa bazozama ukuqinisa isandla ukunqanda isimo. Ukhale nangezinga lamacala ocansi adlala lubi kulezi zindawo ezingaseThekwini. Uthe utshwala buneqhaza elikhulu ekwenyukeni kwezibalo zobugebengu okukhalwa ngabo.“Inanda noMlazi yizindawo eziyinkinga kakhulu kodwa sinalo ithemba ngoba sethule umkhankaso i-Operation Vala esisowusebenzisela ukulwa nobugebengu esifundazweni. Isiteshi ebesiyinkinga saseNyanga, eWestern Cape sizamile ukwehla kulokhu kwenyuka ezaKwaZulu-Natal,’’ kusho uCele.Ongene wagxila ezibalweni ezichaza kahle kube wuGeneral Norman Sekhukhune ongungoti wezibalo embuthweni wamaphoyisa.Kuzwelonke izibalo zobugebengu zehlile zisuka ku-339 281 zaya ku-290 176 nokusho ukwehla ngamacala angu-49 105. Izibalo zichaza ukuthi ubugebengu behle ngo-14.5% uma kuqhathaniswa nonyaka odlule.Amacala okubulala enyuke esuka ku-21 022 ahlala ku-21 325 nokusho ukwenyuka ngamacala angu-303.Okusho ukwenyuka ngo-1.4% uma kuqhathaniswa nonyaka odlule.Awokuzama ukubulala ehlile esuka ku-18 980 aya ku-18 635 nokusho ukuthi ehle ngamacala angu-345. Lokhu kuchaza ukwehla ngo-1.8% kunawonyaka owedlule.Ukushaya ngenhloso yokulimaza kwehle kwasuka ku-170 979 kwaya ku-166 720 okusho ukuthi kwehle ngamacala angu-4 259, kwehle ngo-2.5%.Ukushaya nje okungatheni kwenyukile kusuka ku-162 012 kwaya ku-165 494 nokusho ukwenyuka ngamacala angu-3 482 kanti kuwukwenyuka ngo-2.1%.Ukubamba inkunzi ngesihluku kwenyuke kusuka -140 032 kwaya ku-143 990 nokuchaza ukwenyuka ngo-3 958 kanti kube wu-2.8%. Ukudunwa kwezimoto kusuke ku-16 026 kwaya ku-18 162.Ukubanjwa kwezimoto zemali kusuke ku-183 kwaya ku-164 nokusho ukwehla ngamacala angu-19.Akukho ngisho icala elilodwa emacaleni okubanjwa kwamabhange.",Behlile ubugebengu kwenyuka ukubulala eKZN
"SIKHULU isililo emindenini yamadoda amabili abengonogada besiqiwi sikaMasipala weTheku, iSilverglen Nature Reserve, eChatsworth adutshulwe ngoyaba lwezinhlamvu ashona ngoLwesine ekuseni.UMnuz Cyril Mduduzi Hlafuna (47) waseQoloqolo, eMthwalume noMnuz Jabulani Gwacela (36) waseMvutshini, ePort Shepstone badutshulwe ngabo-8 ekuseni ngesikhathi behamba ngeveni kamasipala, bejikeleza isiqiwi begadile.Yomibili imindeni ikhaliswa wukuthi ayibikelwanga ngemva kwesehlakalo, izidumbu zize zayiswa emakhazeni. Imindeni ithi ize yaziswa ngokushona kwamalungu ayo ngoLwesihlanu kusihlwa.UNkk Nokwazi Gwacela oyinkosikazi kaGwacela, uthi ubikelwe ngo-4:15 ntambama yiphoyisa lomkhandlu elaligada isiqiwi nomyeni wakhe, kudala.Bashonele endaweni yesehlakalo njengoba abahlaseli kuthiwa bathathe isikhwama semali sikaGwacela nesibhamu somsebenzi sikaHlafuna.UNkk Gwacela uthi ubengamtholi usuku lonke ocingweni umyeni wakhe nemiyalezo engayiphenduli, waze wafonela leli phoyisa ukuze limnike inamba yocingo kaHlafuna.“Iphoyisa likhihle isililo langibuza ukuthi bengingakezwa lutho yini ngoba lona alikwazi ukungitshela lutho. Ngigcizelele ukuthi lingitshele, lasho ukuthi umyeni wami noHlafuna badutshuliwe. Ngididekile ngangazi ngenzenjani, ngathumela ubhuti wami nomfundisi esiqiwini bayothola kwenzekeni, baziqinisekisa ukuthi akasekho umyeni wami,” kusho uNkk Gwacela ekhihla isililo.UGwacela ubeqashe eWelbedacht East, eChatsworth. Ushiye emhlabeni abantwana abane.UMnuz Musa Duma ongumzala kaHlafuna, uthe umufi ubeyinsika yekhaya, baziswe ngabasebenzi bomkhandlu emva kuka-7 ebusuku ngosuku lwesehlo. Ukhala ngokuthi izidumbu zisuswe endaweni yesigameko zayiswa emakhazeni, bengaziswanga lutho bewumndeni.“Ubafo ubehlala ngaphakathi esiqiwini kusukela eqala lomsebenzi ngeminyaka yo-2001. Ushadelwe ngoDisemba 2019. Ushiye umakoti esemncane nabantwana abathathu,” kusho uDuma.UDuma ugxeke umkhandlu ngokwehluleka ukuqinisa ezokuphepha kwabasebenzi bawo. Uthe abakwazi kwenza lutho ngamalungiselelo omngcwabo ngoba iphoyisa alifuni nomazisi kamufi lithi uyizibithi.IMeya yeTheku uMnuz Mxolisi Kaunda, isigxekile lesi sigameko yadlulisa amazwi enduduzo emindenini yabashonile. UKaunda unxenxe amaphoyisa ukuba asheshise uphenyo ukuze kuboshwe abasolwa. Wathi izigameko zalolu hlobo azijwayelekile, waseyalela ukuba kuqiniswe ezokuphepha kuzona zonke iziqiwi zabo.“Sicela noma ngubani ongaba nolwazi mayelana nesigameko ukuba asinikeze lona emaphoyiseni ukuze kuboshwe abasolwa,” kusho uKaunda.Okhulumela amaphoyisa KwaZulu-Natal, uCaptain Nqobile Gwala, uthe amaphoyisa aseBayview aphenya amacala amabili okubulala. Uthe abashonile bebenamanxeba okudutshulwa emzimbeni futhi bahlonzwe njengabashonele endaweni yesehlakalo.",Isililo kubulawa onogada esiqiwini eThekwini
"SEKUQUBUKE umbango emndenini ngokungcwatshwa kowesifazane waseKuils River owadutshulwa wabulawa namadodakazi akhe amabili beqothwa ngumyeni wakhe ngaphambi kokuthi azibulale naye.Kubikwa ukuthi umndeni womyeni, uMnuz Sithembiso Ntombela (36, uyenqaba ukuvumela umndeni kaNkk Pumla Mvinjelwa-Ntombela (33) ukuthi uthathe izidumbu zabo.Izihlobo ezidiniwe zikaPumla, zithi azifuni ukuthi udadewabo angcwatshwe nombulali wakhe. UPumla namadodakazi akhe uNhlanhla noBajabulile, batholwa bedutshuliwe babulawa ekhaya labo eliseBardale Village ngeledlule, nomyeni wakhe uSimthembile okuthiwa washiya incwadi yokuzibulala ngaphambi kokuthi azinqokloze ngesibhamu. Udadewabo, uNksz Nondumiso Mvinjelwa, uthi ngemUva kwalezi zindaba ezithusayo, imindeni yomibili yavumelana ngokuthi kulindwe uyise kamkhwenyana uMnuz Mncedisi Ntombela (73) ukuthi alibangise eKapa esuka e-Eastern Cape ukuze kulungiselelwe umngcwabo.Bathuka boma uma bethola ukuthi umndeni kaSimthembile wabe usuhambe ngaphandle kwabo ukuyohlola izidumbu eTygerberg Mortuary.""UPumla ubenesibongo esifana nesabo ngakho bakwazi ukunikezwa izidumbu ngaphandle kwethu, kepha kwangenelela abaphathi, imindeni yomibili yacelwa ukuba ihambe. Babe sebesitshela ukuthi umndeni wabo ose-Eastern Cape ubayalele ukuthi bangabe besakhulumisana nathi njengoba kuzolandelwa usiko lokuthi abafi bangcwatshwe ekhaya likayise wabo,"" kusho uNondumiso ekhuluma nephephandaba elingizakwabo weSolezwe iDaily Voice. UNondumiso uthe, sebeyile ukuyobonana nabammeli kanti futhi bazimisele ngokulwa nomndeni kaSimthembile enkantolo ukuqinisekisa ukuthi uPumla namadodakazi akhe bangcwatshwa ekhaya likanina.""Encwadini yokuzibulala, uyalele uPumla ukuthi athathe uR100 000 womgcwabo wakhe awunike unina bese angezi emngcwabeni wakhe. Yingakho sicabanga ukuthi ubehlele ukuzibulala yedwa,"" kusho yena.Umndeni kaSimthembile uthintwa wenqabile ukuphawula ngalolu daba.",Sekuqubuke umbango emndenini ngezidumbu zababulawa yinhloko yekhaya
"BONISWA MOHALEIZINGXOXO eziqale ngo-8.30 ekuseni zaze zaphela ntambama phakathi kosomatekisi nezikhulu zikaMasipala zivune osomatekisi njengoba ededeliwe amatekisi amaningi abevalelwe ephawundini.Angu-44 amatekisi akhishwe ephawundini kanti amanye asele kusazolandelwa imigudu efanele ngokudedelwa kwawo.Lawo matekisi adedelwa nje kuke kwashuba ngoLwesibili eThekwini osomatekisi bengenela isiteleka esibuye saba nodlame saphoqa abagibeli ukuba balubhade phansi.Osomatekisi bebekhala ngokuthi amatekisi abo ayaboshwa avalelwe ephawundini ngenxa yenkinga yamaphemithi okufuneka ilungiswe eMgungundlovu wuMnyango wezokuThutha.IMenenja kaMasipala weTheku uMnuz Sibusiso Sithole, echaza ngesinqumo sokudedela amatekisi uthe kumele bachazele umshushisi ukuthi kungani la matekisi kumele asheshe adedelwe.“Sikubeke kwacaca ukuthi amatekisi kumele akhishwe ephawundini ngoba kuthikamezeka abantu baseThekwini nabaKwaZulu-Natal. Asifuni ukuphinde sibhekane nalesi simo ngakho kumele kube nokuxhumana wonke umuntu aqonde ukuthi amaphoyisa kaMasipala asuke egcina umthetho,” kusho uSithole.UMnuz Yusuf Khaliva weSantaco eThekwini uthe bajabule ngesivumelwano abasenzile noMasipala ngoba amatekisi abo azodedelwa mahhala njengoba bebecelile kuthi amanye kubhekwe ukuthi ayengene kanjani ephawundini kulandelwe imithetho.Uthe akusikhona ukuthi balwa nabagibeli noma babasebenzisa ukufeza izinhloso zabo kodwa uma amatekisi evalelwe ephawundini nabo bayahlukumezeka ngoba basuke bengasebenzi.“Siyakuqonda ukuthi uMasipala akusiwona okhipha amaphemithi, nguMnyango wezokuThutha owenza lokho kodwa kuyadingeka ukuxhumana okuhle phakathi kwethu nobuholi bukaMasipala. Sizoba nemihlangano nyanga zonke ukuxoxa ngezinkinga esibhekene nazo. Siyaxolisa kubagibeli ngokuthikamezeka okube khona, futhi siyabahlonipha ngoba bangobasi bethu,” kusho uKhaliva.UMnuz Mdu Nkosi ongumholi wekhokhasi ye-IFP kuMasipala weTheku uthe isiteleka samatekisi siyinkinga eThekwini ngoba impilo yabantu iba sengcupheni.“Kukhona abalimele abanye basayiniswa izincwadi zezexwayiso emsebenzini.“Kubalulekile ukuthi uMasipala aluxazulule udaba lwamatekisi ngoba kuma iKwaZulu-Natal yonke. Ukube amatekisi ebengahambi isonto lonke umphakathi ubuzophazamiseka ngoba baningi abantu abathuthwa yiwona. Abanye bahamba amacala, abanye balungiselela imingcwabo bonke bagibela amatekisi,” kusho uNkosi.Uthe okunye wukuthi amatekisi aboshiwe ayakhokhelwa nyanga zonke futhi abanikazi bawo baziphilisa ngawo, uma engasebenzi kusho ukuthi bazokweleta amabhange, izingane zingafundi bese nomphakathi ungathutheki.Uveze ukuthi ngisho amatekisi ahambela amabanga amade athulula eThekwini aba nenkinga uma kutelekiwe.Umholi wekhokhasi yeDA kuMasipala weTheku uMnuz Zwakele Mncwango ubhale ekhasini lakhe kuFacebook ukuthi: “Osomatekisi banqobile. Sisondela ekubeni ngumphakathi ongenamthetho ngoba abantu bavele besabise ngokwenza iKwaZulu-Natal ingalawulekile uma amacala ababhekene nawo engahoxiswa.”UNksz Tozi Mthethwa oyiNhloko yoPhiko lwezokuXhumana kuMasipala weTheku esitatimendeni uthe abagibeli bazojabula ukuthi uMasipala nobuholi bamatekisi basheshe bathola isixazululo sesiteleka.Uthe akusiwo wonke amatekisi adedelwe mahhala kodwa angu-44 akhishiwe kanti kwamanye bazolandela izinhlelo ezifanele.",Bawinile osomatekisi kwadedelwa izimoto
"ALAHLWE elakubo amadoda amabili aboshwe ngamaphoyisa emzini ahlinzela kuwo izimoto oseZakheni ngoMsombuluko.UCaptain Nqobile Gwala wamaphoyisa KwaZulu-Natal uthe ukuboshwa kwalawa madoda aneminyaka engu-46 nengu-47 kwenzeke emuva kokuthi inkampani esuke ithungatha izimoto ezintshontshiwe ithole ukuthi enye imoto efunwayo iseZakheni.“Ngesikhathi amaphoyisa aseLadysmith ophiko lwezinja eyofuna imoto entshontshiwe eMansibilayo athole ukuthi namaphoyisa aseZululand afuna abasolwa abagqekeze umuzi eMondlo, eVryheid, ngeSonto. Amaphoyisa abe esesebenzisana alandela umkhondo afinyelela emzini okuhlizwa kuwo izimoto,” kusho uCaptain Gwala.Uthe amaphoyisa abophe amadoda amabili awafice kulo muzi, ashaqa izimoto ezinhlanu okukhona kuzo iloli nezigadla ezimbili. Izimoto ezishaqwe ngamaphoyisa iToyota RunX okuthiwa lawa madoda abaleka ngayo emuva kokugqekeza umuzi eMondlo, iveni le-Isuzu, iVW Golf ebiphethe izimpahla ezebiwe.Kutholwe neNissan Sentra eyayintshontshwe eNondweni ngoJulayi ka-2016 neloli elalebiwe ngoMeyi kulo nyaka e-Elandslaagte.UCaptain Gwala uthe iloli laliphethe ifenisha ngesikhathi lidunwa.Uthe lawa madoda avele enkantolo yeMantshi yaseZakheni lapho ebekwe khona icala lokugqekeza umuzi nelokutholwa nempahla eyebiwe.“Abasolwa bazogqunywa ezitokisini ngoba amaphoyisa asaqhuba uphenyo,” kusho uCaptain Gwala.",Alahlwe elakubo amadoda eba izimoto
"I-Eskom imemezele ukuthi izoqhubeka nokunqamula ugesi ngokwesigaba sesine kuze kube yikusasa emuva kokuthi imishini ethile ifile.Isikhulu esiphezulu se-Eskom, uMnuz Andre de Ruyter, sathi ugesi uzode unqanyulwa ezinyangeni eziwu-18 ezizayo ngenxa yokuthi kufanele kulungiswe ingqalasizinda endala.Izolo uMnuz Kevin Milenham, okhulumela iDA kwezamandla, uthe ayikho indaba ye-Eskom futhi uhulumeni kufanele ayeke ukuyitakula esikweletini sayo esiwu-R450 billion.Uthe i-Eskom iyinkinga emnothweni waseNingizimu Afrika ngakho kufanele kuqalwe ezinye izinhlelo zokuphehla ugesi ngaphandle kwe-Eskom.Kusukela manje uthe bazophakamisa ukuthi izinkampani ezizimele zikhiqize ugesi ozosiza ukuthuthukisa umnotho waseNingizimu Afrika nabantu abahlala ebumnyameni uma i-Eskom inqamula ugesi.Bazophinde baqhube umkhankaso wabo wokuthi kudayiswe ingxenye ethile ye-Eskom ukuze ikwazi ukwenza imali.Uthe uNgqongqoshe wokumbiwayo, uMnuz Gwede Mantashe, kufanele avumele omasipala ukuthi bathenge ugesi ezinkampanini ezizimele ukuze banganciki kwi-Eskom.",Ugesi usazoqhubeka nokunqanyulwa: Eskom
"SEHLILE isibalo sabantu abafa ezingozini zomgwaqo KwaZulu-Natal uma kuqhathaniswa nesikhathi esifanayo ngonyaka odlule.Bawu-1 492 abantu abafe ezingozini zomgwaqo uma kuqhathaniswa no-2 032 ngo-2019.Izolo kukhunjulwe abantu abafe nabalimale ezingozini zomgwaqo KwaZulu-Natal emkhulekweni obuseBergville Sports Complex.Umkhuleko owaziwa ngeWorld Remembrance Day for Road Accident Victims, waqalwa yi-United Nations ngo-2005. Uba njalo ngeSonto lesithathu kuNovemba minyaka yonke.Kuhloswe ukuthi ngo-2030 zibe sezihhafuliwe izingozi ezenzeka emigwaqweni ezidlula nenqwaba yemiphefumulo.Izolo kuqale kwabekwa izimbali eduze komgwaqo uR74 eBingelela, eBergville, lapho kwafa khona abantu abayisikhombisa engozini ngo-2019.Emkhulekweni wayizolo kukhanyiswe namakhandlela kubongwa amaphoyisa nabezimo eziphuthumayo ngokuzinikela kwabo emsebenzini uma bebizelwa endaweni yengozi, kwabhekwa ukuthi bangasizwa kanjani abavelelwe yingozi nokuthi kuzobanjiswana kanjani ukuze kwehliswe isibalo sezingozi emigwaqweni.UNgqongqoshe wezokuThutha, ukuPhepha nokuXhumana koMphakathi, uMnuz Bheki Ntuli, ubehola umkhuleko ehambisana nabamabandla ehlukene, amakhansela, amakhosi nezinduna.UNtuli uthe izingozi zehlile kodwa manje abantu sebefa ngezingozi ezidalwa ngamaloli.“Ingozi uma ineloli netekisi isuke inabantu abaningi. Izingozi zenzeke eWartburg, oLundi, eMelmoth, naseMtshezi. Ngiwubizile umhlangano wabasembonini yamaloli kodwa angibabizele ukuzobasola bese kuba inkombankombane.”Uthe umhlangano uzobheka ukuthi bangasebenzisana kanjani ukuze kushayelwe ngokucophelela kwehliswe izingozi.UNtuli unxuse abantu  ukuthi bashayele ngokucophelela futhi bayihloniphe imithetho yemigwaqo njengoba kubhekwe emaholidini kaKhisimusi.Uthe njengoba uNovemba kuyinyanga yezokuphepha, abantu abaziphathe kahle, bathandane, iyekwe indaba yokubambelana amagqubu kuhlaselwane emakhaya.Ekhuluma emkhulekweni, uMnuz Samkelo Khumalo, owasinda engozini ngo-Agasti 10, 2019, uthe akasakhumbuli kahle okwenzeka ngoba waquleka.“Ngikhumbula kancane ngitshelwa wothile ukuthi nginganyakazi ngoba ngizozilimaza. Ngilapha ukuzonitshela ukuthi ikhona impilo emva kwengozi kodwa asilandele imithetho yomgwaqo njengoba injalo. Asibophe amabhande futhi singashayeli siphuze utshwala. Asizibophezele ekuphepheni emigwaqweni ngoba kuwumsebenzi wawo wonke umuntu,” kusho uKhumalo.",Sehlile isibalo sabafa ezingozini zomgwaqo
"Leli qembu libunjwe ngabasakazi bohlelo lwantambama phakathi nesonto kwiMetro FM, uSphectacula noDJ Naves.Ekuqaleni kwalo nyaka laba baveza ukuthi bazohambela izindawo ezahlukene begubha ukuhlanganisa iminyaka engu-10 besebenza ndawonye. Ukubhebhetheka kweCorona nokwethulwa kwemithetho yomvalelandlini kunyomfe izinhlelo zabo.“Akukho esingakwenza ukushintsha lesi simo. Esikujabulelayo nje wukuthi sisakwazi ukwenza umculo futhi sisakwazi nokungenisa imadlana yokuphila. Ngesikhathi kuqala umvalelandlini sibona imicimbi eyenzeka nge-internet yanda, sakucabanga ukuthi senze owethu ngoba sasihlele umjikelezo owaphazamiseka. Sabuye sabona ukuthi ukwenza into ezoba kwi-internet ngeke ize ibe namandla njengokuhlangana nabantu,” kusho uSphectacula.Labo DJ basanda kukhipha ingoma yabo entsha ethi Thelumoya abapike kuyo iJaziel Brothers noCassper Nyovest. Kuyona baxube i-hip hop nomculo wokholo njengoba bethi ukuphuma kwayo kufakazela ukuthi bangamakhosi angempelasonto njengoba benomculo ongadlalwa ngoLwesihlanu, uMgqibelo nangeSonto.“Ingoma yenza izimangaliso, abantu bayayithanda ngoba idlala emsakazweni. Sinesivumelwano neSABC sokuthi ingoma iphushwe khona izinsuku ezingu-10 bese iyaqala ukutholakala ezitolo zomculo ze-internet. Ivele yaba phambili kuma-charts emahoreni angu-24. Imfihlo yethu wukuthi sizinikeza isikhathi ngaphambi kokukhipha.“Ngonyaka odlule sakhipha iNgeke ngo-Ephreli, ngoJanuwari kulo nyaka sakhipha i-Okokoko njengoba sesikhipha lena ngo-Agasti.”Uthe banazo izingoma ezingahlanganisa i-albhamu kodwa abajahile ngoba bakholwa wukuthi ukuyiphusha kumele baye ngqo kubantu okuyinto okunzima ukuyenza okwamanje.",Ibe nesasasa ifika ingoma yeKings of the Weekend
"LUZOQALA ngeSonto elizayo kuSABC2 ngo-6.30, ntambama uhlelo, iThe Coolest OG’s, lapho izaguga ezineminyaka engu-60 kuya ku-80 zizoqhudelana emidlalweni ehlukene.Lolu hlelo, oluqoshwe izinsuku ezingu-50 ubusuku nemini, inhloso yalo wukujabulisa izintombi nezinsizwa ezindala kuleli, esezihlala zihlezi emakhaya zingenzi lutho.Kulona kuzobonakala izaguga ezingu-12 zidlala imidlalo ehlukene, okuyothi isiqephu ngasinye kuphume oyedwa.Oyodla umhlanganiso ekugcineni uyokhala amuke nomklomelo ka-R100 000 ongukheshi.UBheki Ncube, ongumqondisi walolu hlelo, uveze ukuthi okuzobonakala kulona ngeke kukholakale ngezinye izikhathi kodwa bayaqinisekisa ukuthi konke kuyiqiniso.“Ngolimi lwesimanje singasho nje ukuthi sizobe siphethe izaguga ezisezintweni njengoba kuzona sizobe sifuna ulwazi oluningi kakhulu futhi eminye imidlalo izobe idinga ukuthi kube khona ababapha amaphoyinti yingakho kulolu hlelo sinamajaji asemikhakheni ehlukene kuleli okubalwa kuyo eyamafilimu neyokupheka. “Phakathi kwamajaji azobonakala kubalwa uZipho Sithebe osemkhakheni wemfashini, uSbu Makamedi osemkhakheni wokulingisa, u-Adon Domeyer osemkhakheni womculo njengoba enguphrojusa nonjiniyela osebenza nabaculi abahlukene emhlabeni no-Allison Greenlees owazi kakhulu ngomkhakha wokudla,” kuchaza uBheki. Uveze ukuthi indlela abazojajwa ngayo izogxila kakhulu endleleni abaphendula ngayo nabadlala ngayo kanjalo nasendleleni abagqoka ngayo.“Abantu abadala kuningi abakufundise intsha yakuleli eminyakeni edlule. Ngakho lolu hlelo lunika nabo ithuba lokuthi baphinde baxoxe izindaba zakudala ngempilo yabo. Angeke nje kube wuhlelo olunikeza ulwazi nemfundo ngamasiko kodwa luzobe lugcwele ubumnandi bodwa. Yize silushuthe ngesikhathi sobhubhane kodwa senze konke okusemandleni ukuthi baphephe ngaso sonke isikhathi. Lezi zaguga asingabazi ukuthi abantu bazozithanda kakhulu,” kuchaza yena.Uthe imidlalo abazoqhudelana kuyona kubalwa ukumodela, ukucula nokubhala izingoma, ukuqopha ama-video ezingoma, ukupheka, ukulingisa nokunye. ",Kuzoqhudelana izaguga ohlelweni olusha kuSABC2
"SIGODLIWE isinqumo mayelana nesicelo sikahulumeni sokudlulisa isinqumo esakhishwa yinkantolo eyathi imithetho kathaqa yesigaba sesine nesesihlanu ayihambisani nomthethosisekelo wakulelInkantolo enkulu yaseGauteng iyona obekulalelwe kuyo lesi sicelo.UMnyango wezokuBusa ngokuBambisana nezoMdabu wanikwa ithuba lokuthi iyibuyekeze le mithetho.UJaji Norman Davis wacelwa wu-Advocate Wim Trengove SC, owayemele uNgqongqoshe walo Mnyango uDkt Nkosazane Dlamini-Zuma ukuthi anike lo Mnyango ithuba  lokusidlulisela kwenye inkantolo  lesi sinqumo ukuze sibuyekezwe.UTrengove wathi maningi kakhulu amathuba okuthi enye inkantolo ibone ngenye indlela.Umhlali wasePretoria uReyno de Beer nenhlangano yakhe iLiberty Fighters Network, ekuqaleni kwale nyanga yababela enkantolo ifuna imithetho kathaqa ithathwe njengaleyo engawakhi umqondo futhi engahambisani nomthethosisekelo.UDkt Dlamini Zuma wathi imigomo nemithetho kathaqa yayenzelwe ukulekelela abantu bakuleli ukuthi bavikeleke kwiCovid-19.",Sigodliwe isinqumo mayelana nemithetho kathaqa kuleli
"ASELALA obenyomi amalungu omndeni wakwaMchunu eCato Manor, eMayville, ngenxa yendlu eklayeka izindonga okubangelwa amanzi aqhuma phansi egcekeni.Lo mndeni wakhelene nedamu lamanzi uMgeni Water, eWiggins.Bathi isingaphezu kuka-20 iminyaka benenkinga yamanzi ageleza egcekeni osekubheduke nezifo kwamosha nempahla yasendlini.Umnikazi womuzi uNkk Ntombikayise Mchunu uthe akanakwa uma ebikela abaseMgeni ngenkinga abhekene nayo.“Akekho ofuna ukungisiza ekubeni ngishintsha impahla yasendlini emosheka minyaka yonke ngenxa yamanzi abo. Aqhuma phansi egcekeni agelezele endlini, acekele phansi ama-tiles, ubhavu wokugeza nefenisha njengoba eseklaya nezindonga,” kusho uNkk Mchunu.Uthe kunuka isikhunta endlini, okuyiphunga eligcina selibagulisa.“Phambilini abaseMgeni bafika bakha udonga abalufaka oplastiki nokhonkolo bevimba amanzi kodwa aziphelanga izinyanga ezimbili aqala phansi aphuma. Umuntu uzowelwa indlu ephakathi ngoba angilutholi usizo,” kubalisa uNkk Mchunu.Ikhansela lendawo eku-ward 29 kuMasipala weTheku, uMnuz Mveli Mthembu, lithe seligqigqe kaningi kwaMchunu libafunela usizo eMgeni Water kodwa kunhlanga zimuka nomoya.UMthembu uthe ngoMsombuluko odlule ubekhona kulo muzi, wababikela abaseMgeni naseMkhwandlwini weTheku ngamanzi acekela phansi umuzi athe usalinde amathimba abo azohlola isimo.“Sengikhulumile nabezamanzi emkhandlwini ngaphinde ngabikela nabaseMgeni ukuze baphenye. Phambilini abaseMgeni bangitshele ukuthi akuyona inkinga evela edamini labo ngoba basanda kuwalungisa wonke amadamu abo. Ngibacele ukuthi ababuye bezobheka umonakalo owenzeka kwaMchunu, ngisalinde bona nosizo,” kusho uMthembu.Okhulumela abaseMgeni Water uMnuz Shami Harrichinder uthe imininingwane abanayo ikhombisa ukuthi lwadingidwa udaba nobuholi baseMgeni Water eWiggins ngoNovemba 2018.“Kwabe sekuqalwa uphenyo lokuthi asukaphi amanzi kodwa uphenyo lwamiswa emva kokumenyezelwa kokuthi izwe livelelwe yinhlekelele lafakwa esigabeni sesihlanu sikathaqa. Kuzoqhutshekwa nophenyo uma isixegisiwe imithetho kathaqa njengoba isesigabeni sesine,” kusho uHarrichinder.Uthe bayaqinisekisa ukuthi udaba bayalusukumela ukuze kutholwe ukuthi aphumaphi amanzi.",Bahlushwa amanzi aqhuma  egcekeni
"KUKHALWA ngothisha okuthiwa ukhokhisa abafundi bakaGrade 4 no-5 uR50 umfundi ngamunye ukuze ezobafundisa isiNgisi ngempelasonto nangamaholidi.Uthisha wesikole iSizani Combined, eMhlali, kuthiwa uthatha le mali enguR50 (okhokhwa njalo ngenyanga) afake ngayo uphethroli wokuza esikoleni njengoba kusuke kungelona usuku lokusebenza.Isolezwe lithole ukuthi lo thisha wakhala ngokuthi ngeke esakwazi ukuqhubeka afundise abafundi ngempelasonto, kube sekufikwa esivumelwaneni salo R50.Kuthiwa abanye bakhala ngale mali njengoba kungakhokhwa kulesi sikole.Lo thisha kuthiwawathi uyazi ukuthi akuvumelekile ukuba uthisha athathe imali kubafundi ngakho abayikhokhe egaraji yena uzofika esethela khona uphethroli wakhe.Bathi uma ingane ingakhokhile ayifundi kuleli kilasi elengeziwe.Kunencwadi ebhalwe igama lalo thisha okuthiwa uyithumelele abazali ngaphandle kokwazisa ubuholi besikole ukuthi abazali kumele bakhokhe le mali egaraji elisendaweni. Kuthiwa ilapho efike athele khona uphethroli ngayo le mali.Umzali ongathandanga ukudalulwa uthe le mali ibathwalise kanzima.“Esikoleni akukhokhwa, manje kulolu daba lokufundisa izingane ngoMgqibelo kumele sikhokhe ukuze uthisha ezoba nemali kaphethroli wokuza esikoleni ezobafundisa. Abanye abazali abanayo le mali ngakho siba senkingeni,” kusho lo mzali ocele ukungadalulwa ngoba engafuni kucwaswe ingane yakhe.Omunye umzali othintwe Isolezwe naye wacela ukuba igama ligodlwe, uthe bayasibona isidingo sokuba lo thisha afundise izingane zabo.“Okwenzekayo ukuthi izingane zethu ziqala ukufunda isiNgisi kaGrade 4 no-5 ngakho zithwala kanzima. Uthisha ubekade ezizela yonke le eminye iminyaka ngoba wathi kukhona umlungu obemnikelela imali yokuza esikoleni.“Kusukela kulo nyaka ubengasameseki, kube sekuphakanyiswa ukuba sikhokhe le mali kaphethroli kathisha egaraji. Akuyona imali yokuthutha izingane zethu kodwa eyokuthi afake uphethroli ngoba uhlala kude futhi kusuke kungelona usuku lokusebenza. Thina abanye abazali siyasibona isidingo sokuba afundise izingane zethu,” kusho lo mzali.Omunye wabazali uthe uma bengenayo le mali, izingane zabo zisalela ngemuva.Kuthintwa lo thisha uNksz Rose Khuzwayo, utshele Isolezwe ukuthi akakhokhelwa uR50 kodwa le mali kusuke kungeyokuthutha abafundi.“Kusuke kungakhokhelwa uthisha ngale mali kodwa eyokuthutha abafundi ukuba beze esikoleni ngoba kusuke kunguMgqibelo. Le mali bayiyisa egaraji okuyilona elibathuthayo besuka ezindaweni ezahlukene,” kusho uNksz Khuzwayo.Uma ebuzwa ngokuthi lona obathuthayo ungubani nokuthi izinombolo zakhe zithini, uthe akazazi.Umzali uthe izingane zabo ziyazifikela esikoleni, ezikho ezokuthutha ezihleliwe.Kuthintwa usihlalo wesigungu sesikole uMnuz Blose, igama lakhe elingatholakalanga, uthe abazi lutho ngalo R50 okuthiwa ukhokhwa abazali.“Uma kukhona into ekhona esikoleni uthishanhloko uyangazisa, angazi ngempela ngalokhu kufunda okuthiwa kukhokhelwa uR50,” kusho uBlose.Okhulumela uMnyango wezeMfundo KwaZulu-Natal, uMnuz Muzi Mahlambi, uthe usazokhuluma nabaholi abaphethe lesi sikole bese ebuyela kwiSolezwe ngalolu daba.",Bakhala ngothisha okhokhisa oR50
"INJINI okuyiyona eyayishayela isisu seMamelodi Sundowns kaTed “Makepisi” Dumitru idla izicoco zeligi ezintathu kulandelana, u-Eric Ramasike, ixwayisa amaqembu e-Absa Premiership ngobungozi beDowns kulandela ukuphuma kwayo kwiCAF Champions League neMTN 8 ngesonto elilodwa.ISundowns izobuyela kweyeligi okokuqala kusukela iphoxekile ikhishwa yiHoroya FC yaseGuinea kwiChampions League okulandelwe yimpoxo yokukhala ngaphandle kwiMTN 8 ishaywa iCape Town City. Izovakashela AmaZulu ngeSonto ngo-3 ntambama, eKing Zwelithini Stadium, eMlaza.Ngokusho kukaRamasike owayegqame eqenjini elabe libophele uCharles Motlohi, Joel Masilela noRoger Fuetmba, iSundowns isizoba yingozi kakhulu kweyeligi ukuvala ukuphenduka inhlekisa. Ngokusho kwalo mdlali owake wadlalela iBafana Bafana kanye, ngendlela amazi ngayo uPitso “Jingles” Mosimane opheka iSundowns, wonke amanye amaqembu asazobhekana naye kufanele agawule abheke.“Ngidlalile naye uPitso (Mosimane) ngakho-ke ngimazi kahle ukuthi ubenjani uma ehluliwe. Udaliwe ukuthi akakwazi ukwamukela okunye ngaphandle kokuwina. Lokhu usekufake nakubadlali bakhe ngakho-ke kuzoba nzima kwabasazobhekana nabo. Inkinga ukuthi iSundowns ayigcinanga ngokuphuma kwiChampions League nakwiMTN 8 kodwa kuhlekiswe ngayo nasezinkundleni zokuxhumana.“Angikholwa ukuthi ukhona umuntu othanda ukubhekana noPitso ediniwe. Unekhono lokungena ezingqondweni zabadlali bakhe ngakho ngiyazi ukuthi nabo badinwe ngendlela efanayo. Azothwala kanzima wonke amaqembu asazobhekana neDowns kule sizini futhi ngingakubhejela nemali ukuthi izosivikela isicoco sayo seligi.""ISundowns iya kulo mdlalo nerekhodi elihle uma ibhekene nezikaCavin Johnson kodwa umdlalo wokugcina zibhekene unqotshwe yileli qembu laseThekwini. Amagoli ashaywa abadlali asebeqinile uMabhuti Khenyeza noSiyabonga “Bhele” Nomvethe.Isinongo kulokhu ukuba khona kukaBongi Ntuli osemabhukwini eSundowns kodwa ubolekiswe kuMaZulu. Usezisholo ngowakhe ukuthi uma enganikwa ithuba angakujabulela ukushaya igoli ebhekene neqembu elingamboni njengomdlali ophelele kwazise yilokhu lamthenga kuwona AmaZulu lihlale limbolekisa.Imidlalo ye-Absa Premiership:NgoMgqibelo: Chippa United v Baroka FC (Sisa Dukashe Stadium, 3pm); Cape Town City v Kaizer Chiefs (Cape Town Stadium, 3pm); Mariztburg United v Bidvest Wits (Harry Gwala Stadium, 6pm); Polokwane City v Free State Stars (New Peter Mokaba Stadium, 8.15pm); Orlando Pirates v SuperSport United (Orlando Stadium, 8.15pm)NgeSonto: Black Leopards v Bloemfontein Celtic (New Peter Mokaba Stadium, 3pm); Highlands Park v Lamontville Golden Arrows (Princess Magogo Stadium, 3pm); AmaZulu v Mamelodi Sundowns (King Zwelithini Stadium, 3pm)",Uxwayisa awe-PSL ngeSundowns
"BONISWA MOHALEUSEXOLISILE uSotshwebu we-ANC eMkhanyakude uNksz Maniza Chantal Ngcobo obonake kwivideo enika abantu amabhodlela otshwala obubizayo, iHennessy. NgoLwesithathu ebusuku uNksz Ngcobo ubhale ekhasini lakhe kuFacebook ukuthi ngoJuni 20 bangcwaba unina kwase kuthi ngo-Agasti 1 baba nomcimbi wokugeza ngokwesintu.“Ivideo esabalele ezinkundleni zokuxhumana yathathwa ekhaya KwaMashaya, eMtubatuba ngamalungu omndeni. Asibuthenganga utshwala futhi angibudayisi utshwala. Angizange ngihambe nabo ngibuyise ekhaya kodwa loba tshwala obubonala kwivideo babusele ekhaya emuva komngcwabo kamama. Ngiwumuntu oseluleme kwiCovid-19 angisoze ngabeka impilo yami engcupheni ngokuphuza utshwala,” kusho uNksz Ngcobo.Kwivideo uNksz Ngcobo ubonakala ekhipha amabhodlela otshwala kube sekuqhuma umkikizo nomdanso kubantu bejabula.Uthe yize esecacisile ukuthi ivideo yathathwa ekhaya lakhe kodwa uyaxolisa.“Ngiyaxolisa ngendlela mina nomndeni wami esiziphathe ngayo kwivideo. Njengomholi ngithanda ukuxolisa kakhulu kubantu baseMkhanyakude nabaseNingizimu Afrika,” kusho uNksz Ngcobo.Ngeledlule Isolezwe libhale ngokusinda kukaNksz Ngcobo kwiCovid-19 eze egqugquzela abantu ukuthi balandele imigomo kahulumeni, baqhubeke nokugqoka izifonyo nokuqhelelana.USihlalo we-ANC eFar North uMnuz Ndodephethe Mthethwa uthe kuzohlanganiswa umbiko ube usuthunyelwa ehhovisi le-ANC laKwaZulu-Natal.",Uxolisile owe-ANC oqoshwe ephisana ngamaHennessy
"BASALE beshaqekile osomatekisi baseVerulam, ngaphandle kwaseThekwini, izolo kudutshulwa usomatekisi wasoSindisweni, washona. UMnuz Melusi Maxwell Mphiri (26), udutshulwe emini kwabha ngo-12 engazelele.Abasondelene nodaba bathi bekungonakele lutho umufi ezihlalele etekisini, erenki yamatekisi aya e-Gateway,  exoxa nabanye abashayela amatekisi, ngesikhathi kuqhamuka umuntu obehamba ngezinyawo wamdubula wabe esegibela imoto, esuke yahamba.Kuthiwa kubaleke wonke umuntu ecasha, abanye bekhala ubumayemaye. Umufi udubuleke emzimbeni nasebusweni kwasala kugobhoza igazi phansi erenki.Abezimo eziphuthumayo i-Reaction Unit South Africa (Rusa), bathumele isitatimende kwabezindaba bathi umufi ulethwe emahhovisi abo aseduze nerenki selidume ladlula.“Kufike itekisi yapaka ngaphambi kwamahhovisi ethu, bekukhona abesilisa abaningi kulona. Behlile bememeza becela usizo. Etekisini bekunowesilisa obenamanxeba okudutshulwa emzimbeni nasebusweni. Uhloliwe ngabezimo eziphuthumayo kwatholwa ukuthi useshonile. Abebehamba nomufi bathe udutshulwe eserenki. “Emuva kokudubula umsolwa kuthiwa ubalekile wayongena esihlalweni somgibeli kwi-Toyota Etios empunga evele yashaya yachitha naye. Abebekhona babe sebegibelisa umufi etekisini bamphuthumisa ukuba eyothola usizo,” kusho abe-Rusa.Okhulumela amaphoyisa KwaZulu-Natal, uColonel Thembeka Mbele, uthe kuvulwe icala lokubulala, uphenyo luyaqhubeka.Imenenja ehhovisi leSantaco KwaZulu-Natal, uMnuz Sfiso Shangase, isigxekile lesi sigameko yathi amaphoyisa mawabophe abasolwa maduze.“Esingakusho ukuthi izimo ezinjengalezi embonini siyi-Santaco, kasihambisani nazo. Manje sisesigabeni sokukhetha ubuholi obusha embonini, ngeke ke sathi lokhu yisizathu sokubulawa kwakhe lo somatekisi. “Sifisa amaphoyisa aphenyisise ngalolu daba bese kuboshwa abasolwa. Sifisa nokudlulisa amazwi enduduzo emndenini nabasondelene nomufi,” kusho uShangase.Imizamo yeSolezwe yokuthola umndeni kamufi kayizange iphumelele izolo njengoba izinombolo zingazange zitholakale.",Kuqhume inganono erenki kubulawa usomatekisi
"INKAMPANI ephakela ngamandla kagesi kuleli i-Eskom income uMnyango wezokuBusa ngokuBambisana neziNdaba zoMdabu KwaZulu-Natal ngokugqugquzela omasipala kulesi sifundazwe ukuthi bakhokhe izikweletu zale nkampani.Esitatimendeni i-Eskom ithe izingxoxo nomasipala abakweletayo zokuhlela indlela yokukhokha, zihamba kahle njengoba omasipala ababekweleta imali enkulu sebezikhokhile izikweletu zabo kanti abanye bayaqhubeka nokuzikhokha.“Eminyakeni emithathu edlule  lo mnyango udlale indima enkulu ukuqinisekisa  ukuqhubeka  kwezingxoxo zokukhokhelana phakathi kwe- Eskom nomasipala abakweletayo,” kusho isitatimende.Lesi sitatimende siveza ukuthi, uMasipala Abaqulusi ukwazile ukusula isikweletu sawo sika- R52.5 million ngoDisemba ngemva kokuthi izikhulu zawo zahlala phansi neziphathimandla zenkampani kwahlelwa indlela okuzokhokhwa ngayo isikweletu.  Uthe umasipala ukwazile ukukhokha ngesikhathi okwakuvunyelwene ngaso.Abanye omasipala abakwazile ukwesula izikweletu zabo uMasipala waseMsunduzi, owaseNkosi Langalibalele wona ozoqeda isikweletu sawo kule nyanga noMasipala waseNewcastle osuwehlise isikweletu sawo ngo- R38.3 million. Kuthiwa uMasipala waseMpofana nawo usuqalile ukukhokha isikweletu sawoLe nkampani ithe kuqale kwaba nomdonsiswano phakathi kwe-Eskom nomasipala ababili,  owaseNewcastle nowaseMpofana kodwa kwagcina kuqhanyukwe nesisombululo.“I-Eskom izimisele nokuqhubeka nobudlelwano obuhle phakathi kwawo nalo mnyango esifundazweni ngethemba lokuthi nabanye omasipala ababhekene nezinselelo ezifanayo, bayagqugquzeleka ukuthi bakhokhe izikweletu zabo,” sisho kanje isitatimende.",I- Eskom incoma omasipala ngokukhokha izikweletu
"KUSEKUBI esibhedlela kumdlali weMaritzburg United, uLuyanda Ntshangase, oshaywe wumbani ngesikhathi iqembu leMultichoice Diski Challenge (MDC) lidlala owobungani ngoLwesine olwedlule.Izolo usihlalo we-United, uFarook Kadodia, uthe basayicela imithandazo ezosiza umdlali ukuthi alulame njengoba esaphefumula ngemishini esibhedlela.“Kade ngiyile kombheka izolo (ngeSonto) sathola ukuthi usaphefumula ngamapayipi. Esikubhekile manje wukuthi akwazi ukuziphefumulela ngokwakhe. Uma odokotela kukhona okusha abasitshela khona sizokhipha isitatimende njengeqembu. Siyayidinga imithandazo ukuze alulame,” kusho uKadodia.Uthe isigameko senzeka ngoLwesine bedlala owobungani enkundleni engaphandle kwaseHarry Gwala Stadium lapho kwaba khona imvula nombani.Umqeqeshi weTeam of Choice, uFadlu Davids, uyena oveze lezi zindaba ngempelasonto ngesikhathi ephawula kwithelevishini ngemuva komdlalo wabo neSuperSport United we-Absa Premiership.Umdlalo uphele ngo 0-0 okuyiphuzu elibeke leli qembu laseMphithi endaweni yesine kwi-log ngamaphuzu angu-34.“Ngiyaziqhenya ngendlela abadlali bami abadlale ngayo ngenxa yesimo esidlule kusona kulezi zinsuku ezimbalwa. Akulula ukubona uzakwenu eshaywa wumbani eyolala esibhedlela. Siyamkhulekela, siyamcelela imithandazo. Siyamdinga ukuthi alulame, sifuna ukumbona enkundleni. Sidlalile yize kade kungelula sakwazi ukuthola umphumela. Vele bengingalindele ukuthi abadlali bami babe nomfutho njengasemihleni kodwa emuva sikwazile ukuthi siqine,” kusho uDavids.Kwenzeka lokhu emasontweni edlule iqembu belisanda kulahlekelwa wumlandeli wokuqina, uDavids ambize ngoThandeka.Kuyona le sizini i-United ishonelwe umdlali wayo uMlondi Dlamini engozini yemoto.Ngo-2016 kwashona uMondli Cele engozini yemoto. Kukhona konke lokhu kuzomele uDavids nabadlali bakhe baqine njengoba ngeSonto kumele babuyele enkundleni ukuyobhekana neRoyal Eagles emdlalweni weLast 16 Nedbank Cup ePrincess Magogo Stadium ngo-3.30 ntambama.",Kubi kumdlali weqembu le-PSL oshaywe wumphezulu enkundleni
"UMNIKAZI wenkampani eqopha imidlalo yethelevishini, uKutlwano Ditsele, uthe uyethulela isigqoko iFerguson Films ngokubanikeza umdlalo wabo iThe Imposter ukuthi bayididiyele.UKutlwano ungumnikazi weSetiri Films ekhiqiza iThe Herd ephele izolo ebikhonjiswa kuMzansi Magic.Esikhaleni sayo sekuzongena iThe Imposter phambilini eyayididiyelwa yinkampani kaShona noConnie Ferguson.UKutlwano ubhale ekhasini lakhe le-Instagram ukuthi baphoselwe inselelo yokuthi bawenze ngendlela yabo umdlalo. Uthe lesi yisikhathi esimnandi embonini yabo uma izinkampani zikwazi ukuhlangana zenze umsebenzi.I-The Imposter izobuya isishaya ngabalingisi abasha.UShona uthe bebefuna ukugqugquzela ukuthi abadidiyeli embonini basebenzisane ukwakha izinhlelo zethelevishini namafilimu.Umqondisi wezinhlelo zikaqedisizungu zeM-Net, uReneilwe Sema, uthe iThe Imposter izoba umdlalo wokuqala ukuthi bashintshanise izinkampani ukuthi zenze imidlalo kodwa zigcine into umdlalo okhuluma ngayo.Isizini yokuqala yayikhuluma ngamawele uMantwa noMatshepo Tau ababelingiswa nguThishiwe Ziqubu. UMantwa waphuma ejele wazophila impilo eyayiphilwa wudadewabo.Kwisizini entsha kuzobe kukhulunywa ngempilo kaTebogo “Tebza” Modikoane obhekene nengwadla yokondla umndeni wakhe. Ngakolunye uhlangothi iwele lakhe uGary Mokoena uphila impilo ewubukhazikhazi futhi uyimpunyela.Amawele azobe edlalwa nguMpho Osei.Abanye abalingisi ngoDidie Makobane odlala indawo kaMmabotho, uMmabatho Mogomotsi onguCandy, Gail Mabalane olungisa uKelebogile, Joyce Skefu ozoba uValeta, Seputla Sebogodi onguDali, Tiisetso Thoka odlala indawo kaPaballo, Nonhle Thema ongu-Evodia, Sonia Mbele ozoba nguBig Daddy, Kabelo Thai odlala indawo kaTurbo nabanye.",I-The Imposter ikhuza ibuya ngabalingisi abasha
"NGEKE afungiswe ePhalamende obenguNgqongqoshe wezeMvelo kuleli uNkk Nomvula Mokonyane ngoLwesithathu.UMokonyane uqokwe yi-ANC ukuthi abe nguSihlalo woZihlalo ePhalamede, obhekene namakomidi.UMokonyane umholi wesibili we-ANC oqavile ohoxile ekufungisweni ePhalamende ngemuva kokuhoxa kukaMnuz David Mabuza obekulindeleke ukuthi afungiswe njengePhini likaMengameli.NgoLwesibili owayenguSomlomo ePhalamende uNkk Baleka Mbete nowayengungqongqoshe wezaseKhaya uMnuz Malusi Gigaba bakhethe ukuhoxa ohlwini lwabaya ePhalamende.UMokonyane usebenze emnyangweni kahulumeni isikhathi eside ngaphambi kokukhonjwa yisigungu esiphezulu kwi-ANC ePhalamende.UMokonyane, osendaweni yeshumi ohlwini lwe-ANC, useke waba uNgqongqoshe wezokuXhumana, wezeMvelo kanye nowaManzi neNhlanzeko. Usanda kusolwa ngenkohlalalo emnyangweni waManzi neNhlanzeko, okuthiwa uwushiye usesimeni esingesihle sezimali.Enye yezinkinga lo mnyango osabhekene nazo, isikweletu esibalelwa ku11.2 billion okuthiwa sidalwe ukungaqoqwa kwemali yamanzi ekweletwa omasipala, izinkampani zikahulumeni kanye nezinkampani ezizimele.UMokonyane igama lakhe liphinde lavela kwikhomishini kaZondo, ephenya ngokulawulwa kombuso yidlanzana ngesikhathi kufakaza owayeyisikhulu eBosasa uMnuz Angelo Agrizzi. U-Agrizzi wazisa ikhomishini ukuthi uMokonyane wayegwazelwa ngoR50 000 ngenyanga ukuze avikele inkampani kwabezomthetho.INhloko ehhovisini likaMengameli uMnuz Zizi Kodwa ikuqinisekisile ukuthi uMokonyane ngeke afungiswe namhlanje kodwa wakuchitha ukuthi isizathu salokhu ngukuthi usehoxile ekubeni yilungu le-ANC ePhalamende.",UMokonyane usejoyine abangeke bafungiswe ePhalamende
"SITHEMBISO MKHIZEUMUHSIN “Mshini” Ertugral uncoma uMato Madlala ngokubuyisa uMabhuti Khenyeza kwiLamontville Golden Arrows.Lo mqeqeshi oyinhloko yosomaqhinga eqenjini  lesizwe langakubo eTurkey, utshele Isolezwe ukuthi ukubuya kukaKhenyeza kuzobasiza kakhulu Abafana Bes’thende ngoba ulazi njengoba ezazi usikompilo lwaleli qembu.Uthe okuhle ngoKhenyeza ukuthi uyayithanda i-Arrows, uyithatha njengekhaya lakhe lesibili.UKhenyeza ushaye ibuya kwi-Arrows ezoba yisekela likaMandla Ncikazi. Ubesehliselwe ekubeni umqeqeshi weqembu le MultiChoice Diski Challenge (MDC) kwiTS  Galaxy abefike kuyo ngesizini edlule ezoba yinhloko yabaqeqeshi ngesikhathi isadlala kwiGladAfrica Championship. Wadlala kwi-Arrows ngo-2002 kuya ku-2007. Ubuyile ngo-2015 kuya ku-2018.“Wenze isinqumo esihle kakhulu uMadlala ngokubuyisa uKhenyeza. I-Arrows uyazi njengoba ezazi, empeleni uma ukhuluma naye uyamuzwa ukuthi uyayithanda. Ngesikhathi ebuyele kuyo sikhulumile, wangitshea ngezinhloso zakhe kule ligi. Ngibafisela inhlanhla benoNcikazi. Uma kungaya ngezinhlelo zikaKhenyeza ngibona i-Arrows izokwenza kahle kule sizini,” kubeka u-Ertugral ogcine ukubonakala kuleli ngo-2019 eqeqesha iMaritzurg United.Ukhuluma kanjena nje u-Ertugral, umazi kahle uKhenyeza. Ngaphambi kokuthi ahambe eMaritzburg uke wasebenza naye eyiphini lakhe.Ngaphandle kwalokhu bake basebenza kwiChiefs ngo-2007 kuya ku-2008. Akekho owayezitshela ukuthi bayobuye bazwane ngoba baxabana kabi. Babuye basebenza ndawonye kwi-Ajax Cape Town ngo-2013 kuya ku-2014. U-Ertugral uke waqeqesha kuBafana Bes’thende phakathi kuka-2011 kuya ku-2012.Lo mqeqeshi uthe akuthandayo ngoKhenyeza wukuthi unalenkani nomfutho ayenawo ngesikhathi esadlala. Umyale ngokuqhubeka nokufunda nanokubukela kubaqeqeshi abadala.“Angiqale ngokubongela uNcikazi, uMabhuti angafunda lukhulu kuye. Engingamyala ngakho ukuqhubeka nokufunda, izinto zishintshile ebholeni lesimanje.  Akaphinde abukele kubaqeqeshi abadala. Nakuba nathi sesikhululile kodwa kukhona esisafunda kubona. Ngaleyo ndlela uzoya kude nokuqeqesha.”Selokhu kuqale isizini i-Arrows emdlalweni wokuqala ibambane neBloemfontein Celtic kwathi kowesibili yanenebula iSuperSport United ngo-3-1. Emdlalweni olandelayo, kusasa izovakashela iBaroka, ePeter Mokoba, eLimpopo ngo-7.30 ebusuku.UMABHUTI Khenyeza oseyiphini lomqeqeshi uMandla Ncikazi (abami naye) kwiLamontville Golden Arrows Isithombe: ARROWS TWITTER",U-Ertugral uncoma isinqumo ngoKhenyeza
"SEBEQINISE ezokuphepha abasezitolo zakwaWoolworths ngemuva kwemibiko yokuthukuswa kweziqhumane ezitolo zabo eThekwini.Baphawule okokuqala ngalokhu izolo njengoba ngoLwesine amaphoyisa ophiko lwamabhomu ebizelwe kwesinye sezitolo ngemuva kokuthi omunye wabasebenzi ethole isiqhumane.Amaphoyisa kuthiwa asihlakazile isiqhumane singakalimazi muntu.Emasontweni amabili edlule kwatholakala iziqhumane ezitolo zakwaWoolworths ezisenxanxatheleni yezitolo eGateway nasePavilion.Isikhulu sakwaWoolworths uMnuz Kay Naidoo sithe sebeziqinisile ezokuphepha ukuvikela amakhasimende nabasebenzi baboUNaidoo uthe okwamanje abakawutholi umsusa wokutholakala kwalezi ziqhumane ezitolo zabo kodwa uphenyo lusaqhubeka.Uveze ukuthi basebenzisana namaphoyisa noKlebe, nezinhlaka zikahulumeni ukuqhamuka nesisombulo.“Uzoqaphela ukuthi sekwengezwe onogada kuzo zonke izitolo zethu KwaZulu-Natal. Sesifake nendlela entsha yokusesha abantu uma bengena ezoqinisekisa ukuphepha kwabantu,” kusho uNaidoo.Uthe bayazi ukuthi ukwandiswa kwezokuphepha ezitolo kungaphatha kabi amakhasimende abo njengoba izitolo zabo ziqhubeka nokusebenza.Uthembise ukuthi bazoqikelela ukuthi amakhasimende ayaqhubeka nokuthenga ezitolo zabo ngaphandle kokuphazamiseka.",Sekuqiniswe ezokuphepha ezitolo zakwaWoolworths
"UNomvelo uphenduke ihlaya ngeledlule ngemuva kokusabalala kwesithombe sakhe esishuthwe kwithelevishini elingisa. Abantu bebabaza ubukhulu bekhanda lakhe.Ekhuluma neSolezwe ngeSonto uNomvelo ongowokudabuka eVumanhlamvu, eNkandla, uthe into emphathe kabuhlungu ukuthi abantu bebemthumelela ezinkundleni zokuxhumana ukuqinisekisa ukuthi uyayibona yonke into abayishoyo ngaye.Uthe okumxakayo ukuthi useneminyaka eyisikhombisa ajoyina lo mdlalo futhi akaqali ukuvela egundile ekhanda.“Angazi ukuthi kufinyelele kanjani ukuthi ngiphenduke ihlaya ezinkundleni zokuxhumana. Le nto sekunesikhathi iqhubeka ngilokhu ngiyiziba. Kuze kwafika lapho ngicikeka khona, belokhu bethi nginempandla esiphundu. Ngibone kungcono ukuthi ngifake i-video ngikhulume ngale nto ukuze izophela,” kusho uNomvelo.Uqhube wathi uyaqala ukuhlukumezeka ngalolu hlobo selokhu aqala ukulingisa.“Ngiqale ukulingisa kwiScandal! ngineminyaka engu-16. Ngangisafunda eNational School of the Arts. AbeScandal! bacela esikoleni ukuthi bathumele abafundi abazoya kwinhlolokhono yabo. Ngaba nenhlanhla kwakhethwa mina. Selokhu ngasebenza khona kuze kube yimanje,” kusho uNomvelo.Uxwayise abantu ukuthi bacabange ngaphambi kokuhlekisa ngabanye ezinkundleni zokuxhumana ngoba abawazi umonakalo ongadalwa ubudedengu babo.“Awukwazi ukuthi umuntu umgcone ngesici sakhe ube ungazi ukuthi uzophatheka kanjani.Abantu la ngaphandle banezinkinga eziningi. Uzokhuluma kanti usuyamcindezela, umfake ekhoneni elimnyama agcine esezenyeza ngendlela abukeka ngayo,” kusho uNomvelo.Uthe esakhula bebemgcona ngokuthi unekhanda elikhulu, ngakho lokhu kumbuyisele emuva.Uveze ukuthi uze wabuza unina ukuthi ngabe kukhona yini okuhlukile ngekhanda lakhe.Uthembise abalandeli bakhe ukuthi ngeke avumele okumehlele ukuthi kumphazamise emsebenzini nasempilweni yakhe.Uthe usazoqhubeka nokugunda izinwele zakhe uma ethanda.",Ugxeka abamgcona ngesici sakhe
"UFAKAZI ecaleni elibhekene noThabani Mzolo osolwa ngokubulala isitshudeni saseMangosuthu University of Technology, uNksz Zolile Khumalo, uthe wakhonjwa indlela kulesi sikhungo.UMnuz Mfundo Mpungose, owayenza izifundo zeQuantity Surveying, uthe izikhulu zamxosha ngoba zithi nguye owafaka uThabani endaweni ehlala abafundi bakulesi sikhungo eseSouth Beach eThekwini, iLonsdale, kanti uzodubula uNksz Khumalo.UMpungose ubephekwa ngemibuzo uMshushisi u-Advocate Nadira Moosa nommeli kammangalelwa, * -Advocate Ndumiso Xulu ngesikhathi ethula ubufakazi eNkantolo eNkulu yaseThekwini izolo.UMpungose uthe wavulela uMzobe ngenxa yokuthi wayemazela enhlanganweni yabafundi iSadesmo, uMzobe ayengumholi wayo futhi bobabili bekhonze umculo kamaskandi njengoba uMpungose ayeke afike esikoleni egqoke isikibha seqhawe lakhe, uKhuzani Mpungose.Ephekwa ngemibuzo ukuthi base benesikhathi esingakanani bazana, uMpungose uthe wayesazane noThabani izinyanga ezine futhi engalazi igama lakhe “ngangimazi ngoMzolo nje.”IJaji Nompumelelo Radebe, like lathukuthela ngesikhathi uMpungose noMzolo bebhekana maqede bemoyizela.Liyalele uThabani ukuba ahlukane nokumamatheka ngoba icala abhekene nalo libi futhi layalela noMpungose ukuba akhulume abheke kulo hhayi kwenye indawo.Lokhu kwenzeke ngesikhathi uMpungose eyalelwa ukuba akhombise inkantolo ukuthi yimuphi lomuntu amvulela.UMpungose uke wajuluka wamanzi futhi wanyukubala nasebusweni ngesikhathi uXulu eveza ukuthi wayengaqali ukungenisa uThabani futhi uma ephika, abammeli bazoya eLonsdale beyofuna izincwadi eziqukethe ubufakazi.Ugcine evumile ukuthi wake wangena uThabani kodwa yena wayevulela umuntu owayehamba nozakwabo uSmiso Buthelezi, uThabani okuthiwa wathi uzogeza endlini yakhe ngosuku lwesigameko.Ngaphambi kokungena kukaMpungose, uXulu uqale wapheka umngani kamufi futhi owayekhona kwenzeka lesigameko, uNksz Akani Masenge, othe wayemazi ummangalelwa futhi wayehlale umufi emazisa ngokuthi uyamsongela futhi uyamhlukumeza.UNksz Masenge uze waveza ukuthi umufi wake wamvezela imihuzuko lapho ayeklinywe khona ngummangalelwa.UNksz Khumalo wadutshulwa wabulawa eLonsdale ngoMeyi nyakenye ngemuva kwengxabano eyaba phakathi kwakhe nomsolwa okuthiwa wayengayizwa kahle eyokwaliwa ngumufi.Lesi sigameko kuthiwa senzeka phambi kwezinye izitshudeni ezazifunda nomufi.NgoMsombuluko uThabani uliphikile icala lokubulala nelokutholakala nesibhamu nezinhlamvu okungekho emthethweni.Icala lihlehliselwe uMsombuluko ukuze kukhwele ebhokisini omunye ufakazi. Izithameli beziyingcosana kanti ummangalelwa ubegqoke ijakhethi ewukhakhi,ephuce kahle ikhanda.",Bathukuthelise ijaji bemoyizela enkantolo kwelesitshudeni esabulawa
"IMEYA yaseMgungundlovu, uMnuz Themba Njilo, ithi babonga uNkulunkulu ngokuvikela umsakazi woKhozi FM olimale kabi esigamekweni okusolwa kuso ukuthi ubedunwa imoto.Kushaqise abaningi ukuvela kwezindaba zokuthi uSbu Buthelezi wohlelo lwasemini Indiza Nathi ngo-12 kuya ku-3 ntambama phakathi nezinsuku udutshulwe amahlandla amaningana ngeSonto ebusuku eMbali, eMgungundlovu.UNjilo uthe kubuhlungu okuvelele lo msakazi.“Ngiphuma kuye nje (esho izolo emini), isimo sakhe siyagculisa kakhulu. Siyambonga uNkulunkulu. Uyakhuluma konke kuhamba kahle siyabonga asiqedi,” kuchaza uNjilo ngamafuphi.Umthombo okhulume naleli phephandaba uveze ukuthi uSbu ubekwenye yezindawo afuna ukuqala kuzo ibhizinisi eMgungundlovu.“Kuthiwa ubemile ngaphandle kule ndawo ngesikhathi kuqhamuka abalisa okungaziwa ukuthi bangaki abavele bavulela ngenhlamvu. Isicabha sakhe ungasibona ukuthi silimele kanjani njengoba kwanaye edubuleke esifubeni,” kuchaza umthombo.Uveze ukuthi lo msakazi kuthe ngesikhathi esedubulekile wangena emotweni wahamba wayofuna usizo.“Kuvela ukuthi ungene egaraji nala engalutholanga khona usizo njengoba abantu bevele bathuka babaleka ngisho nabasebenzi. Uphinde waqhubeka wazishayelela nokuthe endleleni waluthola wase ephuthunyiswa esibhedlela,” kuchaza umthombo.LESI ngesinye sezithombe ezilethe ithemba kwabaningi ukuthi uyalulama umsakazi woKhozi FM, uSbu Buthelezi, ngemuva kokuvela kwezindaba zokuthi udutshulwe esigamekweni okusolwa ukuthi ubebanjwa kuso inkunzi eMgungundlovu ngeSonto ebusuku. USbu kulesi sithombe ubehanjelwe umculi wokholo uThobekile Mkhwanazi nabanye ozakwaboUveze ukuthi esibhedlela ukwazile ukulandisa abafike kuqala konke okwenzekile kodwa isimo sakhe sase siba sibana nokugcine esengeniswa egunjini labagula kakhulu.Abantu abaningi ezinkundleni zokuxhumana bazwelane kakhulu noSbu ngokumehlele.Okhulumela amaphoyisa KwaZulu-Natal, uColonel Thembeka Mbele, uthe kuvulwe icala lokuzama ukubulala ngemuva kwalesi sigameko.Uthe owesilisa oneminyaka engu-47 uhlaselwe ngabesilisa abangaziwa abavele bavulela ngenhlamvu ekhoneni lomgwaqo u-Archie Gumede noMoses Mabhida.UMbele uthe lona wesilisa ulimale esifubeni nasengalweni.Umculi wokholo uThobekile Mkhwanazi wehlise amaphaphu abaningi ngemuva kokuthi efake isithombe enaye lo msakazi esibhedlela.Okhulumela iSABC, uNeo Momodu, uthe abaphathi bakwaSABC nabasebenzi bonke bamfisela ukushesha alulame uSbu ngemuva kwesigameko esimehlele.Uthe lo msakazi uyalulama futhi isimo sakhe sempilo sihle kakhulu.",Uyelulama umsakazi woKhozi odutshuliwe
"UMSAKAZI weZululand 97.0 FM, uMinenhle “Minimizer” Masondo, uthi abantu bammangazile ngendlela abameseke ngayo njengoba esedlulele emzuliswaneni olandelayo emqhudelwaneni woKhozi FM, iNext Winnie Mahlangu Competition.UMinenhle (30) waKwaMvulane, KwaNongoma, udlulele esigabeni esilandelayo emuva kokuhlula uBongiwe Gwala (29) waseMgungundlovu noSne Mkhize (engatholakalanga imininingwane yakhe).“Ngijabule ngendlela eyisimangaliso Ngiyazi kusewumncintiswano, kusazoshuba kakhulu kunakuqala kodwa ukuthi ngitonyulwe kulabo abathathu ebengikhethwe nabo kusho lukhulu kimi. Kugide idlozi kwakhazimula uNkulunkulu,” kusho uMinenhle.UMinenhle, oqale ukusakaza kwiNongoma FM 88.3 FM kodwa manje osekwiZululand 97.0 FM, uzichaze njengentokazi ewuthanda kakhulu umsakazo nehlezi ifuna ukwenza uguquko emphakathini waseNingizimu Afrika.Okhulumela iSABC, uNksz Mmoni Seapolelo, uthe Ukhozi FM lucele ukunikezwa ithuba lokwenza umncintiswano walo ngendlela yalo.“Onqobile uzomenyezelwa uma sekuphothuliwe ukubalwa kwamavoti. Njalo ngesonto emasontweni amane ku-Agasti kunabazoqhathwa kusukela ngoMgqibelo bese olayini bokuvota bevalwa ngoLwesine ntambama.“NgoLwesihlanu, uma sekuphothuliwe ukubalwa kwamavoti, kuzoba nesimemezelo sowinile masonto onke. Lokhu kuzoqhubeka kuze kube u-Agasti 27 emuva kwalokho isiteshi siyobe sesimemezela uWinnie Mahlangu olandelayo,” kusho uMmoni.Odabeni esibike ngalo ngomkhankaso woKhozi wokuthungatha umsakazi wesifazane ngeledlule, kwenzeka iphutha ngokuthi sithi kuphawule umphathi siteshi obambile uSbongi Ngcobo ekubeni kwakuphawule iSABC lo msakazo ongaphansi kwayo.I-SABC yiyo eyaphawula yasinika yonke imini-ningwane esayishicilela ngomkhankaso. Sithi yobe kwiSABC, uSbongi nabo bonke abathintekile.",Ube neMinenhle edlulela phambili emncintiswaneni woKhozi
"BEKUKIKIZWA namakhorasi edla lubi abesifazane abathandana nabanobobulili obufanayo, abangabangani abane, abasonta ndawonye beshada kanyekanye.Emshadweni obuyindumezulu eDiakonia Centre, eThekwini, ngoMgqibelo, izitabane beziphume ngobuningi ukuzohalalisela abashadayo. Bekushada uThabile Makhanya (30) noLunga Sithole (35), uNontobeko Dladla (23) noEnhle Xulu (34). Bathe bonke sebethandane iminyaka emine futhi bangabangani bokuqina. Umshado wabo bawubhalise eMnyangweni wezaKhaya phakathi nesonto, bagcwalisa ngomhlophe ngoMgqibelo.“Sisaqala ukuthandana abazali bebengayizwa kahle le ndaba. Bagcine bevumile ukuthi sishade ngoba babonile ukuthi sithandana ngempela. Siqale ngalo mshado omhlophe, owesintu usazolandela,” kusho uThabile.UNontobeko uthe abazali kumele bamukele ukuthi badalwe ngale ndlela, akumele banqatshelwe uma befuna ukushada. Uthe ulobole waqeda, basazokwenza umshado wesintu.UMfundisi Thandeka Mteshane weGod’s Presence Ministries of Faith, utshele abebeshada ukuthi bangabanaki abazobagxeka.“Basazonikhuluma, babuze nokuthi abazali bawubusise kanjani umshado onje. Ngiyabonga bazali nenze kahle nabusisa umshado.,” kusho umfundisi.Ukhwele wadilika kwabagxeka izitabane, wathi bayahlulela. Uthe isonto elabo bonke abantu.“Kungcono nina niphumele obala kunalaba abazifihlile. Ninganqeni ukuthatha amaBhayibheli niye kodumisa. Kukhona abayoba nenkinga baphuthwe ukungena izulu ngoba bebona abanye bethu phakathi. Bayojika endleleni bethi akukhona ezulwini. Bayekeni banehlulele kodwa uJesu usazobahlulela,” kugcizelela uMfundisi Mteshane.UNksz Zanele Mkhize obenguMatron of Honour futhi obebaboleke nezingubo zomshado, uthe abebeshada bebehlele ukugqoka amasudi bonke.“Ngibacebise ukuthi bagqoke izingubo ezimhlophe ukuze kuphelele. Ngikhulume nomakoti kuphela, “abakhwenyana” bengazi ngezinhlelo zabo zengubo emhlophe, yingakho bevele bakhala sebezibona,” kusho uNksz Mkhize.",Bashade kanyekanye abanobulili obufanayo
"KUSHAQEKE abantu omaskanda behubhana esiteji besho ukuhluthulana ngequpha eWorkshop eThekwini kuleli sonto.UKhulekani “Phindamshaye” Manqele (23), ongumfowabo weGcokama Elisha, akasakwazi ukuyophromotha amaCD akhe eWorkshop ngemuva kokuphuma ngesamagundane esteji, ebalekela uzakwabo, uBahubhe Mkhize, omfice esacula ingoma emngcofayo kwasuka esinamandla.Lolu daba selushube kangangoba uPhindamshaye useze wabikela namaphoyisa futhi njengamanje usekubhaceni ngenxa yokusaba.Ngokusho komthombo ozibonele, uBahubhe utheleke lapho bekunandisa khona uPhindamshaye ethukuthele egane unwabu, ecikwa yingoma ebiculwa esteji esihloko sithi ITop 10 Yezinkunzi, lapho uBahubhe engunombolo 10 ekubeni imbangi yakhe, iThwasa Lekhansela lingunombolo 9.UBahubhe neThwasa Lekhansela bayinkukhu nempaka.Echaza uPhindamshaye uthe ubaleke wazephula ebona uBahubhe ezomshaya phambi kwabantu.“Bese kungokwesithathu uBahubhe engisabisa ngale ngoma, ethi angikhiphe igama lakhe uma ngingamsusi kunombolo 10”.UMASKANDI uPhindamshaye osekubhaceni ngenxa yokwesaba ngemuva kokuphuma ngesamagundane esteji Isithombe: FACEBOOK/PHINDAMSHAYEUPhindamshaye uthe yena wayengaqondile okubi ngale Top 10 Yezinkunzi kodwa wayebala abaculi abakhonzile.“Waqala wangisabisa ngo-Agasti 16 nangakusasa waphinde wangisabisa. Yingakho ngibone kufanele ngiyombika emaphoyiseni nokuyobhaca ngoba useyingozi kumina. Angisakwazi ukuyodayisa amaCD ami eWorkshop.” Eziphendulela uBahubhe uthe yena ubezidlulela nje eWorkshop njengoba ehlale enandisa khona.“Khona bengidiniwe ngesikhathi ngizwa lo mfana ecula le ngoma ngoba ngamxwayisa ngayo ngenxa yokuthi wasebenzisa igama lami singavumelene. Okungidina kakhulu lo mfana sihlale sinaye eWorkshop kodwa ukwazi ukuyocula ngami. Yini engangazisanga ukuze sivumelane naye. Uzibalekele ngingashongo lutho ngoba azi ukuthi sasivumelene ngani naye mhlazane sigcina ukubonana. Bengingazimisele ngokumshaya kodwa uma esehamba ekhuluma ngami ngoba efuna udumo, uzongiphoqa ukuba ngimthungathe ngize ngimthole futhi akekho ongangivimba. Sengikhathele ngabaculi baseWorkshop abangafuni ukusebenza kodwa abajaha udumo ngegama lami. Naye akasebenze njengabanye abafana,” kuphawula uBahubhe, ezwakala ukuthi unengekile.UBahubhe ngomunye womaskanda asebedumile. Uqwaqwade bonke omaskanda abadumile kwiMTN Maskandi Festival futhi wahlabana ngeFortuner. Wake wadla umhlanganiso kuMantshontsho Kamaskandi Awards nakumaSatma Awards. UPhindamshaye useyivukana elisakhiphe amacwecwe amabili, ethi Ukholo Lwami nelithi ITop 10 Yezinkunzi esimqhathe noBahubhe.",Bahubhane esteji bebanga ingoma
"UMphako ubegwetshwe ukuthi akhiphe imbuzi noma izinkukhu ngokwehlisa u-3 Second isithunzi owayembize neGcokama Elisha ukuthi bezochaza nge-albhamu yalo mculi iDog Style abazwakala bedelela abaculi kuyona. UMphako wadelela u-3 Second ngokuthi athi ngeke eze ukuzoxolisa futhi usekhathele uyena njengoba elokhu ebiza abaculi bakamaskandi ukuthi abazoxolisa uma bexabene. UMphako waze wabhala nakuFacebook ukuthi u-3 Second akathathe isiginci angene estudiyo ashayane neGcokama Elisha ngengoma.Ngemuva kwale nkulumo le mbongi ibe nezinkinga isiphupha u-3 Second eyigwaza ngobhoko eyibuza ukuthi kungani ingamhloniphi. Kuthiwa nethelevishini ubengasayibuki uMphako ngoba bekuvele kube sengathi kuqhamuka u-3 Second kuyona egqoke umqhele wakhe.UMphako naye ukuqinisekisile ukuthi impela ubenenkinga waze wayocela uxolo ku-3 Second. Esefike kuyena lo melaphi umtshele ukuthi kumele alethe imbuzi noma izinkukhu azoxolisa. Wathi uma engenayo into azoxolisa ngayo kuzomele azokwelusa izinkomo zakhe izinsuku ezintathu ukuze kuphele isigwebo.UMphako bekulindeleke ukuthi alethe imbuzi ngeSonto noma aqale ukwelusa izolo ka-3 Second njengoba ayevumile ukuthi uzokwenza kanjalo uma engabi nawo amandla okukhipha imbuzi yenhlawulo. Izolo uMphako ugcine eyilethile imbuzi abethembise ukuthi uzoyiletha ezoxolisa.U-3 Second uthe uyamxolela wathi imbuzi le abeyilethile uzobikela amadlozi akhe ngayo ukuthi usexolisile. Ngesikhathi efika uMphako ka-3 Second, lo melaphi uke wasikaza nokumkhiphisa inkomo kodwa wabuye wehlela ngezansi.",Uxolise ngembuzi uMphako ku-3 Second
"INDODANA kaBrenda Fassie, uBongani, izoveza konke okwenzeka empilweni yayo emuva kokudlula kukanina  emhlabeni.UBongani uzokuveza lokhu ohlelweni, iFinding Bongani Fassie, ezoqala ngMgqibelo, ngo-20h30.Kulolu hlelo uzoveza ukuthi kwenzekani ezimalini azishiyelwa ngunina nokuthi ibe njani iminyaka engu-17 unina engasekho.ULindiwe Mbonambi weMoja Love uveze ukuthi kulolu hlelo kuzogqama indlela uBongani akhule ngayo, eqala yaba ngefudumele kodwa yahamba yaba nzima.“Uzalelwe ekhaya elifudumele kodwa ngemuva kokudlula emhlabeni kukaBrenda, impilo yaba nzima kakhulu. Abantu bazobona ukuthi impilo ayiphilile ibingelula ngempela futhi ibe namuphi umthelela. Uzoveza ukuthi webelwa kanjani imizi ayeyishiyelwe nguBrenda kanjalo nezigidi zemali, ezinye zazo agcina engazitholanga, nokuthi ukuzihlanganisa nabantu abangalungile kwamlethela buphi ubungozi empilweni yakhe,” kuchaza uLindiwe. Uqhube wathi uBongani uzochaza kabanzi ukuthi abantu abathembisa ukuthi bazomnakekela bamjikela kanjani ngesikhathi esedinga usizo kubona. “Kukhona abantu, ngesikhathi kushona uBrenda, abathembisa ukuthi bayowa bevuka noBongani, uzoveza ukuthi lukhona yini usizo aluthola kubona noma cha. Wuhlelo lolu abantu abazoluthokozela kakhulu njengoba luzoveza okuningi okungenzeka ukuthi abantu bebezibuza ngakho mayelana nalo mfana,” kuchaza yena.Kulolu hlelo kulindeleke ukuthi kubonakale osaziwayo okukhona kubo uMercy Phakela, Kuli Roberts noChicco Twala.Lolu akulona kuphela uhlelo kulesi siteshi okulindeleke ukuba ludonse amehlo abaningi. Kuqala isizini yesibili yohlelo, Isencane Lengane, ngoMgqibelo, ngo-20h00.Kulolu hlelo kuzobonakala abashadikazi abasebancane, uSiyacela noThando, emuva kweminyaka emithathu bashada.Nohlelo olwethulwa wuJub Jub, Uyajola 9/9, nalo lushaya ibuya ngeSonto, ngo-21h00.UJub Jub noMoss Makwati bazobambisana ukusiza abantu abafuna ukubhekelwa omaqondaba babo ukuthi basathembekile yini.",UBongani Fassie nohlelo ngempilo yakhe kuMoja Love
"WILLEM PHUNGULAUTHEMBISA ukusheshisa ukukhishwa kwamatayitela ezindlu zomxhaso kahulumeni uNgqongqoshe omusha woMnyango wezokuHlaliswa kwaBantu KwaZulu-Natal.UMnuz Ntuthuko Jomo Sibiya, nguye oseqhoqhobele lo mnyango nowezeMisebenzi yoMphakathi emva kwezinguquko ezimenyezelwe nguNdunankuku uMnuz Sihle Zikalala ngoLwesibili. Engxoxweni ekhethekile neSolezwe ngeSonto, uSibiya uthe zisuka nje uzosheshisa ukukhishwa kwamatayitela osekuneminyaka eminingi ebhajwe emahhovisi eMgungundlovu. Bekulokhu kunesikhalo kubantu abaningi ukuthi labo abahlomula ngezindlu zomxhaso bafana neziqashi kuzo njengoba kungekho zicucu abaziphethe, okukhombisa ukuthi ngezabo. Bekunezinkulumo ezithi uhulumeni usaba ukuthi abantu bazozidayisa izindlu zomxhaso, bese bebuyela emjondolo futhi. Kwake kwavela ukuthi abantu bazidayisa ubuthaphuthaphu izindlu ngenxa yendlala, bese bephinda beyogxumeka imijondolo.USibiya uthe ngesikhathi uhulumeni akhela abantu izindlu, enye inhloso kwakuwukubuyisa isithunzi somuntu omnyama. Uthe uzosungula ithimba elizosebenza ubusuku nemini ukusheshisa ukunikezwa kwabantu amatayitela, ukuze bazibone bengabanikazi bezindlu ngokuphelele.""Ngicela ukubonga inhlangano yami i-ANC ngokungethemba. Yize umuntu njengelungu lesiShayamthetho le nhlangano kade ekulindele ukuthi kungenzeka ngelinye ilanga inhlangano imjube esikhundleni noma yisiphi kodwa kungethusile ukuthi inhlangano ingijubele ukuhola iminyango emibili. Kodwa-ke ngithembisa ukuthi ngizosebenza ngokuzikhandla futhi ngizohlala amagqozo kuyo indaba yamatayitela, osekuneminyaka ebambeke emahhovisi awo eMgungundlovu nezinye izidingo eziphuthumayo zomphakathi,"" kusho uSibiya.Ngasohlangothini lweMisebenzi yoMphakathi uthe uzogxila kakhulu ekuphuculeni indlela yokusebenza kohlelo olwaziwa nge-EPWP.USibiya uzalwa eNquthu esigodini eSilutshana lapho akhula futhi wafunda khona imfundo yamabanga aphansi naphezulu. Wafunda eSilutshana Primary naseKucabangeni High, wabe esedlulela eNquthu High lapho aphothula khona ibanga leshumi. Babebane kwabo kodwa wadlula umfowabo kwasala yena nodadewabo ababili. Ushadelwe, umkakhe ungusonhlalakahle. Uneziqu zepolitiki azizuza eNyuvesi yaKwaZulu-Natal ngo-2009. Kwipolitiki wakhethwa waba ngusohlalo wentsha ye-ANC eThekwini ngo- 2011 kuya ku-2013. Ngo-2014 kuphoqeleke ukuba abuyele ekhaya eNquthu lapho efike wakhethelwa esigungwini sesifunda iNkosi uBhambatha. Ngawo u-2014 uphinde wakhethwa njengelungu lesiShayamthetho emva kokhetho lukazwelonke. Ngo-2018 ukhethelwe esigungwini sesifundazwe se-ANC. Ngo-2019 ubuyelile esiShayamthetho waqokwa waba ngusihlalo wekomiti lezemfundo kwaze kwaba wuLwesibili njengoba eqokelwe kwesobungqongqoshe.",Uthembisa ukusheshisa amatayitela ungqongqoshe omusha
"KUFE owesifazane ngesikhathi amalungu amane omndeni ehlaselwa eNanda Newtown A ngoMgqibelo ebusuku.Amaphoyisa aphansi phezulu athungatha abahlaseli. Amalungu amane, umama nezingane ezintathu, kuthiwa ahlaselwe esendlini, agwazwa.Kuthiwa abahlaseli bebefuna ilungu lomndeni elithile.Ngesikhathi uhlaselwa umndeni umemezile wase uzwiwa wumakhelwane owuphuthumise esibhedlela.Umama ugcine eshonile, izingane zakhe zisesimeni esibucayi esibhedlela.Okhulumela amaphoyisa KwaZulu-Natal, uCaptain Nqobile Gwala, uthe kuvulwe icala lokubulala nawokuzama ukubulala esiteshini samaphoyisa eNanda.“Ngokophenyo oselwenziwe amadoda amabili angene emzini osemgwaqweni Isivumelwano eNanda. Kugwazwe amalungu amane omndeni. Kushone owesifazane oneminyaka ewu-51 emtholampilo wasendaweni. Abanye bayiswe esibhedlela lapho belashwa khona. Uphenyo lusaqhubeka. Akekho osaboshiwe,” kusho uCapt Gwala.",Kufe oyedwa kuhlaselwa umndeni
"I-EFF ihlabe yahlikiza umbono kaNgqongqoshe wezeziMali uMnuz Tito Mboweni, othi akuvalwe inkampani yamabhanoyi kuleli iSouth African Airways (SAA) ngoba yehluleke yancama ukwenza inzuzo okufanele iyenze.UMboweni osanda kuqokwa, ubekhuluma engqungqutheleni yabatshalizimali ebiseNew York lapho eveze khona ukuthi iningi imali elahlekayo ngale nkampani yezindiza.Okhulumela i-EFF, uDkt Mbuyiseni Ndlozi, uthi uMboweni uthathe ngamawala uma ethi akuvalwe iSAA.""Siyazazi zinkinga ezikhungethe le nkampani yezindiza kodwa sinalo ithemba lokuthi kukhona okungenziwa ukuze ivuselelwe.""Kufanele kulungiswe isimo kwenziwe ukuthi le nkampani ihlomulise abantu abaningi kuleli.""Uma ubheka izinga lezingozi zomgwaqo kucaca ukuthi kufanele ukundiza ngamabhanoyi kube yinto ephambili,” kusho uDkt Ndlozi.",I-EFF igxeka umbono kaMboweni ngeSAA
"I-COVID-19 isibuye yagadla kumaRoma aKhatholika eNingizimu Afrika, kulokhu ithathe u-Archbishop Abel Gabuza, obengumsizi wombhishobhi waseThekwini.UGabuza (64) ushonele esibhedlela iHillcrest, lapho ebelaliswe egumbini labagula kakhulu emuva kokuxinwa yiCovid-19.Esitatimendeni esithunyelwe kwabezindaba, uCardinal Wilfrid Napier ongu-Archibishop waseThekwini, uthe badabukile kakhulu ngokushona kukaGabuza. Uveze ukuthi ubesenabo iminyaka eyela kwemibili.“Ubengumuntu onomusa, omnene onemfudumalo futhi othanda abantu. Ukushona kwakhe kusho ukulahlekelwa kwamaKhatholika wonke ase-Afrika eseNingizimu. Sibonga kakhulu kodokotela akade bemnakekela nabo bonke abasebenzi basesibhedlela saseHillcrest,” kusho uNapier.Udlulise amazwi enduduzo emndenini kaGabuza, okubalwa udadewabo uNksz Hildegarde nomzala wakhe uKhomotso. UGabuza wazalwa ngoMashi 23 ngo-1956, wakhula eNingizimu Afrika ngezikhathi zobandlululo elokishini, i-Alexandra, eGoli.Emuva kokushona kukayise wahamba wayofunda esikoleni lapho abafundi behlala khona, ngoba unina wayezama ukumvikela odlameni olwaluqhubeka e-Alexandra. Emlandweni wakhe kuvela ukuthi kade wakuthanda ukuba ngumpriste kusukela eyingane. Wagcotshwa njengompriste ngo-1984.UNapier uthe izindaba zokushona kukaGabuza zizodluliselwa nakuPhapha Francis.",ICovid-19 isithathe u-Archbishop Gabuza
"ISIKHULU seMasterDrive, u-Eugene Herbert, sithi uma umshayeli noma umgibeli engahlali kahle noma ufase ibhande ngendlela efanele ubuchwepheshe bokubavikela bungadala umonakalo omkhulu.Uthe abashayeli nabagibeli abafasa kahle amabhande futhi abahlala kahle banciphisa amathuba okufa ngo-67%.""Lokhu kukhombisa ukubaluleka kokusebenzisa ezokuphepha ngendlela. Abantu abaningi, bengazi noma bazi, bahlala ezimotweni hhayi ukuvimba ubuchwepheshe bokuphepha ukuthi busebenze kahle kuphela kodwa ngendlela engadala okunye ukulimala.""Uthe nazi izindlela ezinobungozi zokuhlala:- Izinyawo kudashboard: Ama-airbag aphuma ngesivinini esifinyelela ku-250km/h. Uma iphuma izinyawo zikwi-dash, esikhundleni sokukuvikela ingaphula amathambo emlenzeni, okhalo noma emgogodleni nokungaholela ekutheni ufe.- Ukuhlala ugone ingane noma isilwane: uncisha ingane ithuba lokuthi ifase ibhande uyenze ukuthi iphume ngewindscreen ngesivinini imoto ehamba ngaso. Uma i-airbag iphuma izoshaya ingane noma isilwane ngesivinini esingu-350km/h.- Ukuhlala ngemuva ungalifasile ibhande: engozini abantu abangalifasile ibhande nezilwane bazoshaya ezihlalweni zangaphambili ngesivinini imoto ebihamba ngaso. Lokhu ngeke kulimaze abangemuva kodwa kungabulala abagibeli abangaphambili.- Ukungalifasi ngendlela ibhande: ibhande kumele lifaswe naleli elincane elingezansi okhalo leli elide lihlale ngasentanyeni. Kumele lingahlali entanyeni noma ngaphansi kwengalo.- Gwema ukuhlala uqethuke ingalo iqonde ibambe isiteringi. Awuboni kahle phambili futhi isiteringi awusibambi kahle. Hlala ngendlela yokuthi uma uqondisa ingalo isihlakala sithinta phezu kwesiteringi futhi ingalo iyagoba kancane.",Hlala ngendlela efanele emotweni
"ILINDELWE ngabomvu ifilimu yesilomo sikasomahlaya wakuleli uTrevor Noah, ezothathelwa encwadini ekhuluma ngempilo yakhe, iBorn A Crime.UTrevor Noah, okumanje uhlala e-United States kwazise ungumethuli wohlelo iThe Daily Show kuleliya lizwe, udalule izindaba ezithakaselwe abaningi zokuthi kuzoqoshwa ifilimu ngempilo yakhe.Ngesikhathi edalula lokhu umfo kaNoah wazise abalandeli bakhe ukuthi umlingisi obalwa nabaphambili njengamanje emhlabeni, uLupita Nyong’o, uzolingisi indawo kanina.“Umama wami umuntu wesifazane onamandla ongaba yibutho laseWakanda kalula. Ngakho ngikubonela kufanele kakhulu ukuthi indawo yakhe ilingiswe umlingisi osemnkantshubomvu, uLupita Nyong’o” kusho uNoah ekhasini lakhe lezokuxhuma kwi-Instagram.ULupita, okumanje usematheni ngendawo ayidlala kwifilimu iBlack Panther njengebutho elivikela izwe laseWakanda, uthe usekulindele ngabomvu ukulingisi nokuphrojusa le filimu.“Ngesikhathi ngifunda incwadi kaTrevor Noah iBorn A Crime ngangihluleka ukuyibeka phansi. Kungijabulisa kakhulu ukunazisa ukuthi ngizobe ngilingisa futhi ngiphrojusa ifilimu ngale ncwadi!” kusho lo mlingisi ekhasini lakhe kwi-twitter.Ngaphandle kokulingisia kwiBlack Panther uLupita useke wazakhela udumo kwifilimu eyanqoba inqwaba yezindondo emhlabeni, i-12 Years A Slave, waphinde wabonakala nakwiStar Wars.Njengoba kwaziwa ukuthi unina kaNoah, uPatricia Noah, ukhuluma IsiXhosa lo mlingisi ngeke athwale kanzima kakhulu kwazise kwiBlack Panther uqalile ukucathuliswa kuso abalingisi bakuleli u-Atandwa Kani noyise uJohn Kani nabo abalingis kuyo.Lo mlingisi ucashunwe yi-website yezokungcebeleka, iTshisaLive, ethi IsiXhosa sinzima kodwa uyasithanda.Okwamanje uNoah akakamemezeli ukuthi ubani ozodlala indawo yakhe kule filimu.My mom is a powerful woman who could easily be one of the beautiful soldiers in Wakanda. So it's beyond a perfect fit that she would be portrayed on the big screen by the radiant and regal Lupita Nyong' o. I'm beyond excited. 🙌🏽🤗 #Repost @lupitanyongo: When I read @TrevorNoah's ""Born A Crime,"" I could not put the book down. Excited to announce that I will be starring in and producing its feature film adaptation! #BornACrimeA post shared by 
Trevor Noah(@trevornoah) on Feb 21, 2018 at 6:09pm PST",Umlingisi ophambili kwifilimu engempilo kaTrevor Noah
"MDU NCALANEEbika eseGallagher EstateUMENGAMELI we-African National Congress uMnuz Jacob Zuma, usebenzise inkulumo yakhe yokuvula ingqungquthela yesine kazwelonke yokudingida imigomo yombutho ukucacisa kabanzi ngesiphakamiso sezomnotho esesaziwa ngeSecond Transition esisemqulwini wamaqhinga nezindlela ezinzulu zokuwaphumelelisa iStrategy and Tactics. Lesi siphakamiso ngesinye esisuse inkulumo mpikiswano ezifundazweni ezehlukene ezinye zivumelana naso nezinye zisichitha.Abangahabisani nalesi siphakamiso bebethi sihambisana nokuthi uZuma athathe ihlandla lesibili lokuhola uKhongolose engqungqutheleni ezoba seMangaung eFree State ngoDisemba, kanti abanye bebezibuza ukuthi kuze kuqanjwe lesi siphakamiso NgeSecond Transition nje yayibekwe nini iFirst Transition, abanye bethi yini entsha eqhamuka naleli qhinga ezokwehluka kobekwenziwa eminyakeni engu-18 eyedlule kusukela uKhongolose wathatha izintambo zombuso.UZuma uthi sekuyisikhathi sokuthi kubuyelwe emuva ezinqumweni ezingathathekanga ngenxa yesimo ngesikhathi sezingxoxo ezaholela enkululekweni iCodesa. “Eminyakeni emibili sizobe sihlanganisa iminyaka engamashumi amabili yenkululeko. Kumele sizinuke amakhwapha manje sibheke izinqumo okwakunzima ukuzithatha ezingxoxweni zeCodesa, sibheke ibanga esesilihambile ekuthuthukiseni izimpilo zabantu kusukela siziqaqa emaketangeni obandlululo sizifaka embusweni wentando yabantu. Kumele sibheke ukuthi sibhekephi nalo mshikashika. Kuyasicacela ukuthi namanje umnotho usesezandleni zabesilisa abamhlophe nokwenza kule minyaka engu-18 eyedlule siqhubeke nokuba nezinselelo ezinzima okuwububha, ukungalingani kwezomnotho, nokwentuleka kwamathuba emisebenzi,” kusho uZuma.UZuma uthe uKhongolose nezwe lonkana libe nempumelelo esigabeni sokuqala sentando yabantu. “Ngo-1994 sakwazi ukuyovota safaka uhulumeni wentando yabantu. Sikwazile ukutshala isiko lokuthi njalo eminyakeni eyisihlanu abantu bakhethe uhulumeni wabo kabusha, sashaya umthethosisekelo owaphasiswa ngo-elethu, sakha iPhalamende eliqapha ukusebenza koNgqongqoshe, sakha uhlaka oluzimele lomthetho, saphasisa imithetho eyayisingaphezulu kuka-700 eminyakeni eyishumi yokuqala nokwakuqinisekisa ukusiphula izingxabo zobandlululo, saba nomqulu wamalungelo abantu bonke. Lapha besisaqinisa isisekelo senqubo yentando yabantu. Kuningi futhi esehlulekile wukuphumelela kukhona njengoba imiphakathi yethu isasilele emuva ngezidingo futhi isabhekene nobubha, ukungasebenzi nokungalingani, nokuyinto egadla kakhulu entsheni nakwabesifazane,” kuchaza uZuma.UZuma uthi ngeSecond Transition, uKhongolose uhlose ukuqhamuka nokhukhulela ngoqo womkhankaso wokulwa nalezi zinselelo ubheke ngqo isimo sezomnotho ngale kokwesaba ngoba isizinzile inqubo yentando yabantu. Uthi manje isimo sezombusazwe sesizinzile wase ebala nezinto esezifezwe wuhulumeni kubantu waphinda wakucacisa ukuthi baningi abanye ezingakafi-nyeleli kubona izidingo. “Manje sekuyisikhathi sokuthi siqhamuke nento ezokwenza umehluko ngokushesha. Abantu kumele bazi ukuthi yilapho lo mqondo weSecond Transition uqhamuke khona, njengoba sekukhona abakhuluma sengathi asazi ukuthi sikhuluma ngani kulo mbono. Kumele kuphele nya ukuthi sibone abantu bemasha emigwaqeni ngenxa yezidingo bagcine sebemosa khona lokhu okuncane esesibalethele khona. Lokhu kuzoqedwa yinhlanganisela yamaqhinga anqala azofukula umnotho, kuvuleke amathuba emisebenzi, kuphele nobubha,” kuchaza uZuma.UZuma uthi lokhu kungenzeka uma kuzokwakhiwa amaqhinga azodidiyela uhulumeni, izinkampani zikahulumeni, izinkampani ezizimele, kwakhiwe izinhlelo ezizokwenza ukuthi babe baningi abantu abaqashwayo, kuphinde kuphuculwe nendlela yokuphakela abantu izidingo.“Le migogo kumele kube yiyona ekhuthaza ukuthuthuka kwabantu abansundu ukuze babe ngabanikazi bomnotho njengoba sibonile ukuthi amaqhinga esike saqhamuka nawo njengeBroad Based Black Economic Empowerment, engasisizanga kakhulu,” kusho uZuma.UZuma uthi izinhloso zeSecond Transition ngezokuthuthukisa umnotho ngokushesha nokulinganiswa kwawo kubo bonke abantu baseNingizimu Afrika njengoba kubeka iFreedom Charter. Uthi uKhongolose uphakamisa le ndlela entsha yokufukula umnotho ngesikhathi esibi lapho amazwe angaphansi kwe-Eurozone ethwele kanzima. Uthi yize kunjalo izwe alikakabi senkingeni. Uthe kuzomele kuqiniswe izinhlaka zokuqeqesha nokuthi intsha ikwazi ukungena ezikhungweni zemfundo ephakeme, umphakathi wabansundu ungene emkhakheni wezimayini, ezolimo, ezokuvakasha nezemvelo, okuyimikhakha engumgogodla womnotho.“Akumele nje sibheke udaba lokufaka izimayini ngaphansi kukahulumeni ngokuthi kumele sizifake kumbe singazifaki kodwa kumele sibheke ngale kwalokho sikhumbule ukuthi iFreedom Charter ithi kumele sabelane sonke thina esisezweni, nokuthi esikwenzayo kube yinto evikelwe wumthetho,” kuchaza uZuma.Emuva kwenkulumo kaZuma izithunywa zihlale amagqozo kumaKhomishini angu-12 adingida imigomo eyehlukene. Kulindeleke ukuba abike ngezisombululo azithathile kusasa uma sekuphothulwa ingqungquthela.",UZuma ucacise ngeSecond Transition
"UMGADLI waMaZulu FC, U-Emiliano “Nkathazo” Tade, odabuka e-Argentina, ugcine esayine kwiMamelodi Sundowns njengokwesifiso sikaPitso Mosimane ocija amaBrazilians.UMosimane ubengafuni ukusho igama lomgadli abemfuna kodwa izolo iSundowns igcine iqinisekisile ukuthi isimtholile uTade kanti uBongi Ntuli, obebolekiswe yiDowns kuSuthu, uzohlala unomphelo kuMaZulu, ngokwesivumelwano.Njengoba iwindi livala namuhla, uMosimane uthe ubemincile ukuthi ukuqala kahle kwezingxoxo kungaphazamiseki ngoba ufuna umgadli ongalibheki ipali futhi ongaqhamuki kumaligi angaphandle ngoba kusazothatha isikhathi ukuthi ajwayele ibhola lakuleli.UMosimane ukusho lokhu ngoLwesibili ebusuku ngemuva kokuthelwa kwezakhe othulini wuSuthu ngo 2-0, emdlalweni we-Absa Premiership eLoftus Versfeld, ePitoli.“Sisekhona isikhashana ewindini ngakho kukhona esikuhlanganisayo. Sifuna umgadli ongalibheki ipali, ngoba sekucacile ukuthi siyashoda ngamagoli, nakuba amathuba siwakha. Lo mgadli kuzofanele kube uwumuntu odlala lapha ekhaya, ngoba uma eqhamuka ngaphandle kusazomthatha isikhathi ukuthi ajwayele. Angifuni ukukhuluma kakhulu ngalo mdlali, ngoba izingxoxo ziyaqhubeka futhi ziqhubeka ngendlela esijabulisayo neqembu lakhe, ngakho angifuni konakale izinto,” usho kanje uMosimane.UMosimane usanda kudedela uToni Silva waseGuinea-Bissau, osejoyine i-Al Ittihad yase-Egypt. Sekungumlando ukuthi uSilva ushiye angalazi kulo mqeqeshi embiza ngoxovizwe obulala ikusasa labadlali njengoba ebathenga ajike abaduvise ebhentshini.“Akufanele sisayinise umgadli obengadlali ngoba kuzothatha isikhathi ukuthi abe sesimeni esihle sokudlala. Okwesibili kufanele kube ngumgadli oqonda kangcono okwenzeka lapha ebholeni laseNingizimu Afrika ngoba kuthatha isikhathi ukuthi abadlali bangaphandle bajwayele kuleli. Uma ngingenza nje isibonelo ngo-Ali Menza udonsa kanzima. Umdlali wangaphandle owasheshe wajwayela uLeornado Castro (osedlalela iKaizer Chiefs),” kuqhuba uMosimane.Ekhuluma ngomdlalo wabo noSuthu, uMosimane ukhombise ukubeka izaba wangayivuma induku.“Sakhe inqwaba yamathuba njengokwejwayelekile sangawashaya amagoli. Iqembu ebesidlala nalo ububona ukuthi lingcono kunathi ngokukhathala kwazise thina sidlala njalo ezinsukwini ezintathu. Lesi yisikhathi esinzima eqenjini, ngidinga ukwesekwa, nabadlali badinga ukwesekwa ngoba ekugcineni sonke singabantu. Nginxenxa abaphathi beqembu, abalandeli nethimba labaqeqeshi ukuthi sonke sibambisane ngoba izikhathi ezinzima kakhulu lezi,” kubalisa uMosimane.",Umgadli woSuthu uphelele kwiDowns
"IQEMBU laseNingizimu Afrika lekhilikithi amaProteas lenze elidume ngako uma lidlalela enkundleni yaseThekwini, iKingsmead, njengoba liphinde ladedela iwini seliyiphethe ngezandla kwi-test yokuqala abakhale ngaphansi kuyona ngewikhethi eyodwa bebhekene neSri Lanka.IKingsmead yinkundla yenhlanhla kwiSri Lanka kanti eyamashobolo kumaProteas. Lokhu kuphinde kwagcwaliseka ngesikhathi uKusal Perera egila izimanga ewinisa iqembu lakhe kade kungekho nokuncane okukhomba ukuthi linganqoba. Le bekuyiwini yesibili ye-test yeSri Lanka kule nkundla kwazise ngo-2012 iSri Lanka ihlule amaProteas abeholwa uGraeme Smith.Kuzokhumbuleka futhi ukuthi nango-2003 ngesikhathi amaProteas ephuma kabuhlungu koweNdebe yoMhlaba, agilwa yiSri Lanka futhi kwakudlalelwa eKingsmead. Isiyonke imidlalo yamaProteas ayigijime kule nkundla iyisishiyagalolunye, anqoba emibili athola isibhaxu kweyisikhombisa.Ngesikhathi uPerera eshaya ibhola liya ezintanjeni kushwiba uKagiso Rabada ngaphambi kokuthi abadlali baye etiyeni, ubeqinisekisa ukuthi iSri Lanka iyawunqoba umdlalo ngewikhethi eyodwa. Akuzange kukholakale lokhu uma uzokhumbula ukuthi iwikhethi yesishiyagalolunye yamaProteas ayithole iSri Lanka ishoda ngama-runs angu-78 kungasasele muntu. UPerera noVishwa Fernando abebhetha naye bewinisa iSri Lanka, ama-runs abawahlanganisile abenza irekhodi lokuba amaningi kunawo wonke ehlanganiswa abadlali bokugcina.Ngokwabathandi bekhilikithi baseNingizimu Afrika, lo mphumela uyimpoxo ebabazekayo ngokomqondo nasekuzithembeni nje ngaphambi kokuqala kweNdebe yoMhlaba. Nakuba kuyindlela ehlukile yokudlala kodwa amaphutha abenziwa ukaputeni uFaf du Plessis emisa abantu ezindaweni ezingafanele obekwenza uPerera azidalele, kushiye imibuzo ngokuqina kokhakhayi kuyena ngaphambi kwalo mqhudelwano weNdebe yoMhlaba.Bekungokwesibili emlandweni uPerera ehlanganisa am-runs angaphezulu kwayikhulu. Akungatshazwa futhi ukuthi indlela adlale ngayo ngeke aphinde ayikhohlwe. Uhlale enkundleni amahora amahlanu ebhekene nezingwazi zabashwibi ezihlanganisa oDale Steyn, Rabada noDwayne Olivier. Ubhekane namabhola anzima angaphezulu kuka-200.",Aphinde aphikwa yizinto amaProteas
"UBUHOLI beSantaco esifundeni iDurban West sebuzwakalise ukukhathazeka ngezigameko zokuqothwa ngenhlamvu kosomatekisi bakasoseshini waseMpumalanga (Hammarsdale) njengoba kudutshulwe ababili kuleli sonto.Njengamanje usoseshini waseHammarsdale awunaye usihlalo kwazise uMnuz Mbhekeni Hlophe obekulesi sikhundla ubulawe ngoKhisimusi, iPhini lakhe uMnuz Dumisani Magwaza labulawa ngoJulayi nyakenye.NgoMsombuluko kubulawe uMnuz Mthethomusha “Mthetho” Ngubane noMnuz Mnuz Stephen Somfana Makhaye.USihlalo weSantaco eDurban West, uMnuz Mathula Mkhize uthe banezinyanga ezintathu beqokiwe njengobuholi obusha kulesiya sifunda kodwa abakuqaphelile wukuthi inyanga ayipheli kungabulawa usomatekisi eHammarsdale.“Sinohlelo lokuvakashela ososeshini abangu-20 abangaphansi kwethu, besizohamba ngohlu oluthile kodwa ukubulawa kwabantu eMpumalanga sekuholele ekutheni sihlele ukuya khona kuleli sonto. Sizohlala phansi namalungu kasoseshini waseMpumalanga ukuze sizwe ngawo ukuthi inkinga ikuphi. Emuva kwalowo mhlangano sizobe sesihlangana noNgqongqoshe wezokuThutha uMnuz Mxolisi Kaunda nezinhlaka zokuphepha ukuze kuziwe nekhambi lokuvimba ukubulawa kwabafowethu,” kusho uMkhize.Ugqugquzele osomatekisi ukuthi uma kukhona ukungaboni ngasolinye bahlale phansi baxoxe njengosomabhizinisi kunokuthi badubulane.“Asifuni kuze kufike esigabeni sokuphazamiseka kokuthuthwa komphakathi njengoba kwenzekile kwezinye izindawo. Siyacela osomatekisi baxoxisane uma kukhona ukungaboni ngasolinye. Sizoxoxisana noKaunda ukuthi aqinise ezokuphepha kubanikazi bomsebenzi ngoba eMpumalanga kubulawa bona abagibeli abathinteki ndawo,” kusho uMkhize.Ebuzwa ukuthi ngabe zikhona yini izinhlelo zokuthi kube nokhetho kusoseshini waseMpumalamga njengoba kunezikhala ezimbili ebuholini obuphezulu, uthe bonke ososeshini kufanele babe nobuholi obuphelele kodwa bazoqale bahlangane namalungu aseMpumalanga ngaphambi kokwenza izincomo zokuthi kube nokhetho beyisifunda. Isifunda iDurban West singamele izindawo ezakhele iPinetown namaphethelo kanti kunososeshini abangu-20 ohlwini lwalesi sifunda ekubeni kunososeshini omncane Inteke Taxi Owners Association.UMkhize uthe usazohlangana namalungu obuholi baseNteke ngoba lo soseshini akawazi emabhukwini akhe. “Sizoxoxisana nabo, sizwe ukuthi basebenza kanjani sihlahle nendlela eya phambili ngekusasa labo njengoba besebenza esifundeni sethu. Njengamanje uhlu lunososeshini abangu-20, Inteke ayikho kulona.”Amaphoyisa athe asaphenya ngokubulawa kwamadoda amabili eHammarsdale kanti bekungakaboshwa muntu.",I-Santaco isukumela olodlame
"UMDLALI obalwa nabahlonishwayo kuleli asebeke bamela iBafana Bafana, uTeko Modise, ugeqe amagula ngokusetshenziswa komuthi eqenjini lakhe lakudala, i-Orlando Pirates.UModise (34) osegijima kwiCape Town City, udalule lokhu encwadini ekhuluma ngempilo yakhe enesihloko esithi Inside: The Curse of Teko Modise. Lo mdlali ugijime kwiPirates kusukela ngo-2007 kuya ku-2011.Phakathi kwezinto azibalulayo kule ncwadi ngokusetshenziswa komuthi kuleli qembu, ubala ukuthi bonke abadlali beqembu ‘babegeziswa’ yisangoma seqembu phakathi kwamabli  ngaphambi komdlalo.“Kuningi uTeko okwakumele akujwayele kwi-Orlando Pirates. Okunye kwakho indawo yomuthi kuleli qembu,” kusho umbhalo ocashunwe kule ncwadi.“Ngesikhathi uTeko efika kwiPirates wahlangana nesangoma seqembu. Ngesonto lakhe lokuqala isangoma sathi sifuna ukuzama into entsha. Emagumbini abadlali okushintshela ngaphambi komdlalo isangoma sasibeka induku emnyango . Bonke abadlali kwakumele bagxume bayeqe.”Ngokwencwadi, uma izindlela ezintsha zingasebenzanga, isangoma sasibuyela kokujwayelekile - ukuhlamba. Abadlali kuthiwa babevuswa phakathi kwamabili ngaphambi komdlalo, bageze ngamanzi afakwe 'amakhambi'.“Abadlali abaningi babenezinkolelo zabo, lokhu kwakungabaphathi kahle. Nokho ke kwiPirates yonke into yenziwa njengeqembu. Unenkolelo yakho noma awunayo, uyangena uhlambe.”Uthe noma babekwenza lokhu, imiphumela yayingaguquki. Isangoma sasilokhu sigcizelela ukuthi abadlali abawusebenzisi ngendlela umuthi.“Wabona ukuthi abadlali bayageza uma beqeda ukuhlamba emanzini athakiwe, nokuchaza ukuthi umuthi wawusuka, waqhamuka necebo elisha. Manje kunokuthi bageze phakathi kwamabili, abadlali babegeza ngaphambi komdlalo, bangene ebhasini, baye enkundleni.“Amanzi ayemnyama kakhulu, awazi ukuthi yini ekhona kuwo. Wawubona amahlamvu nezinti kodwa ungazi ukuthi yini enye ephakathi. Wawuncinzelwa kakhulu (uma usugezile)”Incwadi kaModise ibhalwe uNikolaos Kirkinis, yashicilelwa yiJacana Media.",UTeko ugeqa amagula ngokusetshenziswa komuthi kwiPirates
"ISITOBHA seKaizer Chiefs, uMario Booysen, siqinisa idolo ozakwabo ngokuthi akufanele bavumele ukugxekwa ngabalandeli kushabalalise ukuzethemba.IChiefs iphuma esibhaxwini sika 2-1 esithelwe yi-Orlando Pirates emdlalweni wabakhaya ngempelasonto. Lokhu kulethe ibohlololo ePhefeni ngemuva kokuthi abalandeli bebekade sebethemba ukuthi bazokwazi ukuziphindiselela. Emuva kwalo mdlalo abadlali bagxekwe kakhulu, ikakhulukazi uBooysen owenze iphutha eliholele ekutheni eZimnyama zishaye igoli lesibili.Izolo, eNaturena, bekubonakala ukuthi abadlali abakadluli kokwenzeke kowabakhaya. Ubukade ungekho umdlandla nenjabulo ejwayelekile ngesikhathi iqembu liziqeqesha.UBooysen uthe bekungelula ukukwamukela ukuhlulwa yiPirates. “Bekunzima ukukwamukela ngoba senze konke okusemandleni kodwa ngikholwa wukuthi besingenza kangconywana. Ngibona kufanele sithathe okuhle esikwenzile, siqhubekele phambili sigxilise imiqondo yethu emdlalweni olandelayo.""Ngaphandle kokugxekelwa iphutha alenzile uBooysen, iminwe eminingi ibheke kumqeqeshi uGiovanni Solinas ngokushintshashintsha abadlali basemuva, ikakhulukazi abadlala maphakathi.“Ebholeni kwesinye isikhathi uyawenza amaphutha. Kwesinye isikhathi uma wenza iphutha ujeza kanzima. Ngicabanga ukuthi sonke siyafunda kulona. Ngilenzile iphutha kodwa ukubheka phambili, kuya ngokuthi liyangikhulisa yini, ngizame ukulilungisa enkundleni yokuziqeqesha ngoba ekugcineni kufanele sigxilise imiqondo kokuphambi kwethu. Ngokwezinga labadlali esinabo, noma ubani angadlala. UDanny (Daniel Cardoso), Mathoho (Eric) noSiya (Siyabonga Ngezana) sonke singawenza umsebenzi. Kusezandleni zomqeqeshi. Awukwazi ukungabaza izinga labadlali esinabo ikakhulukazi emuva. Yebo, siyagxekwa kakhulu kodwa akufanele kuqede ukuzethemba. Asizithembe noma sigxekwa. Ngiyakholwa wukuthi ngeke umane ube ngumdlali obhedayo ngokushesha. Kufanele ugxilise umqondo wakho kokuhle, ukhule.""IChiefs inengcindezi yokuwinela indebe abalandeli asebefile yinkemane. Izobhekana neSuperSport United kwi-quarterfinal yeTelkom Knockout eMoses Mabhida Stadium, eThekwini, ngeSonto, ngo-3 ntambama. UBooysen, odlale kwiSuperSport amahlandla amabili, ufuna ukubeka iqembu phambili kunokubeka ekhanda ukugadulisana nabangani bakhe. Uqede isizini edlule egijima kwi-Ajax Cape Town emuva kokuphela kwenkontileka yakhe neMamelodi Sundowns asayine kuyona ngo-2014 esuka kwiMaritzburg United.ISundowns imbolekise amasizini amabili uBooysen kwiSuperSport okuyiyona ekhiphe iChiefs kwiMTN8. “Kuhlale kufana nempi uma uzobhekana nabangani bakho neqembu odlalile kulona. Kodwa ngicabanga ukuthi kufanele sigxile eqhingeni lethu esinalo naseqenjini ngoba njengomdlali ungazithola usuwenza amaphutha okuyinto ongayidingi. Kuhlale kukuhle ukubhekana neqembu odlalile kulona kodwa ekugcineni kufanele ugxilise umqondo wakho emsebenzi. Uma singadlala ngokuzinikela angiboni sizophuma kwiTelkom. Sibheke ukudlulela emzuliswaneni olandelayo. ISuperSport inabadlali abasezingeni. Baneqhinga esilaziyo. Kodwa kufanele sigxile kithina.”",Asizithembe noma sigxekwa - Booysen
"MTHOKOZISI MNCUSENIJomo Cosmos (4) 4 Chippa United (1) 3K UVELE ubuthaka ngezindlela eziningi kuJomo Cosmos abaningi abayibona isendleleni ebheke kuNational First Division (NFD) icishe ilahla amaphuzu ikade ihamba phambili ngo-4-1 kowe-Absa Premiership abawudlale neChippa United izolo ntambama, e-Olen Park.Nakuba iCosmos idlale leli okuthiwa linenkosi phakathi esiwombeni sokuqala, kwesesibili bese ubona ukuthi abadlali bayo sebefisa ukuthi umdlalo uphele. Uma iqembu lihluleka wukubambelela lihamba phambili ngo-4-1 nakanjani lisengcupheni yokubalwa nabalekela izembe.Esiwombeni sokuqala iCosmos imangaze abaningi ishaya amagoli amane kodwa kwesesibili abadlali bese bebitoza bonke bengasalifuni ibhola. Indlela iCosmos eqale ngayo yenze abaningi bazitshela ukuthi sesifikile lesi sikhathi uJomo Sono ahlale ekhuluma ngaso ethi iqembu lakhe lizomangaza abaningi ngokuthi ngeke libe sesibalweni samaqembu azobe elwela ukuvika izembe ngoMeyi wonyaka ozayo.Ukube umdlalo bewuphela ngesiwombe sokuqala bekungeke kuthuse kubalandeli beligi yakuleli ukuvuswa yizindaba zokukhonjwa indlela komqeqeshi weChippa, uRoger Sikhakhane, uma uzoyetshisa kahle indlela iCosmos ebukise ngayo ngamaChilli Boys.Ukuqala ngomfutho kweCosmos kukhokhelwe ngomzuzu ka-20 ngesikhathi uCharlton Mashuba ebhakuzisa inethi kungazelele muntu. Uthole ibhola elide elisuka esiswini lawela kuyena zingalindele izitobha zamaChilli Boys. Kudlule imizuzu eyisikhombisa kwavela iphenathi ethathwe uBrice Aka wayivalela enethini ukuphefumulisa kangcono ezikaJomo.Ngomzuzu ka-30 u-Andile Mbenyane obesenesikhathi engabonakali kuChippa kulandela ukuvelelwa yisifo ekhaya, ukhishiwe ngoba kubonakala ukuthi inkinga ingakuyena. Akusizanga lokho ngoba uPentjie Zulu ushaye elesithathu esuka nalo emuva.Ulibuyisile elilodwa uRhulani Manzini ngoka-38 kulandela ukudlala kamnandi kwesisu seChippa kugqame uLerato Chabangu noSandile Zuke. UManzini uyena ongene endaweni kaMbenyane zaqala zahlangana izinto zikaSikhakhane esegadla ngababili. Lesi kungaba esinye sezinqumo ezimbela uSikhakhane igodi.Kuphinde kwangena elinye igoli ngonyawo lukaSipho Mngomezulu seziya ekhefini zaya kulona kungu 4-1 okuyinto ebingeke yehle kahle kuMpengesi.Nakwesesibili isiwombe bekuseyiCosmos ebibukeka iyingozi futhi yakha namathuba ngokukhulu ukuzikhululekela. Ligcine livelile elesibili ngonyawo luka-Aristide Bance ngomzuzu ka-70. Liphinde langena elinye ngomzuzu ka-85 lishaywa nguLucas Twala.Komunye umdlalo, iBloemfontein Celtic engayazi iwini emidlalweni emihlanu iphinde yathola induku ka-2-0 ivela kuMpumalanga Black Aces ebuyele endaweni yesithathu esicongweni se-log.",Ubuthaka iCosmos isinda kuChippa
"SITHEMBISO MKHIZEUMQEQESHI weKaizer Chiefs, uGavin Hunt, usephumele obala ngekusasa likaKhama Billiat ozophelelwa inkontileka naleli qembu laseNaturena maduze. Kuningi ukuqagela ngekusasa lalo mgadli waseZimbabwe osehlale amasizini amathathu kwiChiefs eyamlanda ngedumela kwiMamelodi Sundowns. Ngokombandela wenkontileka ephakathi kukaBilliat neChiefs, iqembu livumelekile ukwelula ngenye isizini. Okunye osekubikwe kaningi emithonjeni yabezindaba ukuthi uBilliat ungomunye wabadlali abanesipiliyoni abazodilizwa kwiChiefs ngoba besolwa ngokubhacaza, nokuyinto eholele ekutheni izinto zibhimbe kakhulu kunakuqala kule sizini.Kuvela ukuthi ufunwa uthuli ngamaqembu ase-Egypt, i-Al Ahly neZamalek. Ephawula ngoBilliat ngemuva kokuthi iChiefs ibuyise isithunzi ngokuqumba phansi omkhaya baseSoweto, i-Orlando Pirates, ngo-1-0 koweDStv Premiership obuseFNB Stadium ngeSonto uHunt, uthe: ""UBilliat usezinhlelweni ezinkulu zeqembu. Iyangixaka le mibiko ethi akekho ezinhlelweni zeqembu. Ngiyazibuza ukuthi ngempela abezindaba bakuthathaphi lokhu abakubikayo? Okumqoka njengamanje ukuthi abuye ngamandla njengoba ephuma ekulimaleni. Njengamanje useqalile ukugijima kancane. Ngihlalele emthandazweni wokuthi cishe emasontweni amabili azayo alulame ngokuphelele bese simnika noma imizuzu engu-20 athi ukugijima kancane.“IChiefs ihleli endaweni yesishiyagalolunye kwi-log ngamaphuzu awu-23.UHunt, obekubonakala ukuthi kumjabulisile ukunqoba iPirates ebesimphendule ithofi, ubuye wancoma indlela uBernard Parker adlale ngayo enkabeni yesisu. Naye uParker ikusasa lakhe aliqondakali eNaturena. UHunt ubeqala ukwehlula iBucs. Yamshaya kabili emdlalweni owawundulela owamanqamu eMTN 8. Sekuhlanganiswe yomibili imilenze eZimnyama zanqoba ngo-5-0. Emlenzeni wokuqala weDStv Premiership ziphinde zanqoba ngo-2-1. Le miphumela yenze abanye babalandeli baMakhosi baqala bangabaza ubuholi bukaHunt. Lo mqeqeshi uthe bazosebenzisa ikhefu lamasonto amabili lemidlalo yeFifa ukulungisa amaphutha nokwamukela abadlali ababuya ekulimaleni. Igoli enqobe ngalo iChiefs libe lihle, liqotshelwa enethini umthakathi wezindaba uSamir Nurkovic, wahluleka wancama ukulivimba unozinti uSiyabonga Mpontshane. IBucs ihlulwa nje bese kuphele imidlalo eyisithupha ingayazi induku.  Ukunqoba bekuzoyibeka endaweni yesibili kwi-log yeDStv Premiership. Njengamanje ibambe indawo yesine ngamaphuzu awu-35.Umqeqeshi wayo uJosef Zinnbauer uthe: ""Besiwafuna ephelele amaphuzu kodwa izinto azihlangananga. Ingimangazile indlela iChiefs eqome ukusizuma ekubeni ibidlala esibayeni sayo. Mina angeke ngiliphasise lelo bhola. Bazamile abadlali bami nokho,“ kusho uZinnbauer.",UHunt ucacisa ngekusasa likaBilliat eNaturena
"ABACWANINGI baveza ukuthi ukudlala ama-video games anodlame kungenza izingane zigcine zingabantu abakhula benodlame.Lokhu kuvezwe ocwaningweni olwenziwe emazweni ahlukene lubheka imidlalo edlalwa yizingane nomthelela engaba nawo kuzona.Belubheka umthelela wokuzibandakanya kule midlalo ezinganeni ezingaphezu kuka-17 000 emhlabeni wonkana.Abacwaningi besikhungo semfundo ephakeme iDartmouth College, e-United States, baveze ukuthi iningi labo likholelwa ekutheni ukudlala ama-video games anodlame kunyusa amathuba okuba nodlame - basebancane abaphikisana nalokhu.USolwazi Jay Hull, ongungoti kwezokwelashwa kwezifo ezithikameza ingqondo ongomunye wabacwaningi abahamba phambili, uthe imiphumela yabo iveza ukuthi ukudlala ama-video games anodlame kunomthelela ekutheni izingane zigcine zinodlame.“Ngokwemiphumela esiyitholile sikholwa ukuthi kuyacaca ukuthi amavideo games anodlame anomthelela ekunyukeni kwamathuba odlame,” kusho uHull.Abacwaningi babheke imikhuba yodlame ezinganeni ezidlala ama-video games anodlame esikhathini esingangezinyanga ezintathu kuya eminyakeni emine ziwadlala.Izigameko zodlame abebezibheka kuzona bekuwukushaya ezinye izingane noma ukulwa nezinye izingane esikoleni - bebebheka nokushiwo ngabazali bazo, izingane ezilingana nazo nothisha ngezigameko zodlame esezike zabandakanyeka kuzona.Abacwaningi bathe banethemba lokuthi ucwaningo lwabo lungashintsha imicabango yalabo abebezitshela ukuthi ama-video games awanamthelela otheni ezinganeni.Ucwaningo lwabo lulandela olunye asebeke balwenza phambilini obelubheka umthelela wama-video games ekuziphatheni kwezingane - njengoba beveze ukuthi iningi lawo seligqamisa ukubhema, ukuphuza nocansi olungaphephile njengezinto ezinhle nokunomthelela othile ezinganeni eziwadlalayo.Amanye akhuthaza abantu ukuthi bashayele budedengu - okwenza ukuthi zithi ziqala ukushayela izingane zishayele budedengu.",'Ama-video games anomthelela wodlame ezinganeni'
"KUBANJWE umoya ekhempini ye-Algeria efike kuTotal Africa Cup of Nations (Afcon) ithwelwe ngeqoma ukuthi izobhubhisa njengoba ingase iwashe ijezi kweyamaqoqo kwazise ikhale ngaphansi kuTunisia kokaGroup B izolo ntambama, eStade de Franceville, eFranceville, eGabon.Lokhu kungenxa yokuthi i-Algeria isaphumelele ukuqoqa iphuzu elilodwa emidlalweni emibili kanti izovala iqoqo ngonzima kakhulu njengoba izodudulana neSenegal ezihola phambili ngokukleliswa kwamazwe e-Afrika. Lo mdlalo ungoMsombuluko. Ngalolo suku iTunisia izobe ibhekene neZimbabwe.Njengoba bekulindelekile womabili la maqembu esenhla nase-Afrika abengancengani yize bekuyi-Algeria ebonana kangcono. Nokho iTunisia isheshe yakhombisa ukuthi izoma emuva bese iphuma ngesivinini okuyinto ebiyisebenzela kwesinye isikhathi kodwa kufike kubhede uhlelo kubagadli bayo uma kwenzekile bafika phambi kwamapali e-Algeria.Obekungalindelekile ukuthi i-Algeria iqale lo mdlalo ngaphandle kukaRias M’bolhi (olimele) okungunozinti wayo wokuqina futhi uyena oyilamulele kuZimbabwe emdlalweni odlule lapho bebambane khona namaWarriors ngo 2-2.Esiwombeni sokuqala uSlimani uhlulwe ithuba elilula ngekhanda engamakwe muntu lo mgadli weLeicester City yase-England eliqondisa ngqo ku-Aymen Mathlouthi ongukaputeni futhi ongunizinti wompetha be-Afcon bango-2004, iTunisia. Ngoka-20 umzuzu noka-23 ngokuhlukana uYoussef Msakni weTunisia naye udlale ngethuba kade kuyikhona wamlandela noRiyad Mahrez wenza okufanayo.Umfutho we-Algeria nokuhlupha kukaSlimani obekubhoke esiwombeni sokuqala kube iwona futhi oqapheleka ngokushesha sezibuya ekhefini. Nakhona lapho i-Algeria ibisawuphethe umdlalo kodwa ingeyonaingozi. ITunisia iyona eyibone kuqala inethi ngonyawo lukaMsakni kodwa lashaya kukaputeni * -Assia Mandi umkhonto ugwaza ekhaya ngoka-50.Kusabatshazwa lokho, uFaouzi Ghoulam wenze iphutha elikhulu ededela uWabbi Kazri aphinde wamwisa esebhokisini kwadaleka iphenathi ethathwe uNaim Sliti oyibeke enethini ngoka-66.Ngemuva kokungena kwala magoli ibisalokhu iqhubeke njalo nokuzama i-Algeria kodwa kuze kwaqala isikhathi esengeziwe kwayima uSofianeHanni eshaya elokubika ekhaya le-Algeria.",Kubanjwe umoya ekhempini ye-Algeria
"ABANTU abaningi bayakujabulela ukubizwa ngamagama amahle ahambisana nezikhundla abaziphethe emsebenzini, ikakhulukazi uma beqashwe yizinkampani ezinkulu kodwa owesifazane waseNgwelezane washiya umsebenzi wokuba wumabhalane wakhetha ukuqoqa udoti emigwaqweni.UNkk Nokubonga Mnyango abanye abambiza ngoBabes Kadoti, uthi akumkhathazi lokhu ngoba vele udoti uyawuthanda futhi akaligqizi qakala iphunga elibi elithaphuka kuwo.UNkk Mnyango ungumsunguli wenkampani uThando Recyclers, le nkampani uthi ikhuthaza umphakathi ukuthi ungawulahli budedengu udoti, iphinde ukhuthaze wona umphakathi ukuthi uzenzele imali ngokuqoqa udoti osengabuye usetshenziswe ngokuthi uwudayise.Le nkampani uthi uyisungule ngemuva kokuthi ebone ukuthi kanti udoti uyimali. Lokhu uthi wakubona ngesikhathi ethunywe enkampanini abeyisebenzela ukuthi ayodayisa amaplastiki asesebenzile asetshenziswa yile nkampani ukuhlola ukuthi izingodo ezidayisayo ziswakeme kangakanani, ngo-2014“Bekungakhethwa ukuthi ngubani othunywa ukuthi ayodayisa oplastiki, ngo-2014 kwathunywa mina, ngathatheka uma ngibona ukuthi kanti udoti unemali ngabuye ngabuza nokuthi kungani bewuthenga bangitshela ukuthi bakwenzela ukuthi kongiwe imvelo.“Uthando lwami lokonga imvelo lwaqala lapho, angibange ngisachitha sikhathi ngaqala ngaqoqa udoti ngawubeka egcekeni lami ngaphambi kokuthi ngiye emsebenzini. Kwabaningi ukuqoqa izigubhu, amabhodlela, amathini namaphepha kwakubukeka njengokuhlanya,” kusho yena.Lo mcabango womakhelwane uthe waqina kakhulu ngesikhathi eseyeka umsebenzi enza lo msebenzi ngokugcwele ngo-2015. Imali ayithola emsebenzini uthe wathenga iveni elidala waliqamba ngokuthi “money maker”.Ngawo lowo nyaka wangenela umncintiswano owawuhlelwe uMkhandlu uMhlathuze, iResponsible Tourism Challenge, emunxeni oqondene nokuqoqwa kukadoti. Wawina isikali asisebenzisela ukukala udoti, okwamsiza ukuthi avule isikhungo esizothenga amabhodlela, izigubhu namaphepha emphakathini.“Ngo-2017 kwavuleka elinye ithuba ngangena ngaphansi kohlelo lwakaCoca-Cola Beverages SA (CCBSA) olukhuthaza ukuthi abafundi baqoqe udoti ikakhulukazi izigubhu, amabhodlela namaphepha. Ngathola izikole ezingu-14 engazifaka kulolu hlelo, zenza umsebenzi oncomekayo okwaholela ekutheni ngichonywe uphaphe lwegwalagwala, emncintiswaneni iBusiness Women of the Year ohlelwa yiyo iCCBSA,” kusho yena.",Kwamvulela uMnyango wemali ukuqoqa udoti
"INHLOKO yophiko lwezokushushisa u-Advocate Shamila Batohi, ithe ngamampunge ukuthi yathola uR1.7 milllion emkhankasweni kaMengameli uMnuz Cyril Ramaphosa, iCR17 esakhankasela ukuhola i-ANC.“Into engekho le. Angicabangi ukuthi kumele ngiyiphendule. Angazi kungani abantu benza lokhu.”Uthe le yimizamo yokumdidisa emsebenzini wakhe.“Ngeke kunginqide lokhu ukuthi ngenze umsebenzi wami. Isiqalo lesi, kukhulu okuzayo. Ngesikhathi ngiphonswa imibuzo ngifake isicelo sokuthi ngikhethwe kulesi sikhundla ngasho ukuthi izinto ezinje zizokwenzeka.”Usho lokhu ekhuluma kwiMorning Live izolo ekuseni emuva kokuvela kwezinsolo zokuthi wathola le mali.Kuthiwa yena namanye amajaji bathola le mali kwiCR17.Lokhu kusabalele kwiTwitter abantu babuza ukuthi bangazethemba kanjani ezokushushisa nezobulungiswa uma kungukuthi amajaji ayagwazelwa.",UBatohi uchitha eyomkhankaso kaCR17
"UPHUME esephelezelwa amaphoyisa umhloli obevalelwe ngabafundi befuna ngodli ukuhlolwa ukuthi abanayo yini iCoronavirus.Abafundi baseNqabakazulu High KwaMashu, ngoLwesibili bavalele umhloli bedinwa ukuthi ufike engahambi nabasebenzi bezempilo ababhekelele ukuhlonza nokuhlolwa kwabanegciwane ekubeni kade bethenjiswe ukuthi bazofika.Abafundi abafunda uGrade 12 bathi batshelwe ukuthi omunye wothisha unegciwane ngoLwesihlanu, kwangadalulwa ukuthi ungubani, obekuzobasiza ukuthi bazi ukuthi bake bathintana yini naye.Omunye umfundi oficwe yileli phephandaba uthe kutholakala ukuthi uthisha unaleli gciwane nje, sekukathathu befika esikoleni amakilasi engahlanziwe, uma bebuza kuthiwe abahlanza esikoleni abafikanga.“Siyayithanda imfundo kodwa impilo kithina ibaluleke kakhulu. Othisha bethu sathi uma sibacela ukuthi basichazele ukuthi njengoba kunothisha onegciwane yisiphi isinyathelo esilandelayo, bathi ababona ongoti balesi sifo akukho abazositshela kona, bahlala egumbini labo saze sahamba singatshelwanga lutho,” kusho yena.Uqhube wathi ngoMsombuluko bafike bavala amasango befuna ukuthi abezempilo abawongoti bafike bazobachazela ngoba othisha bebethi abazi lutho.“Sigcine siwavulile amasango ngoba kuthiwa nakanjani namhlanje (izolo) bazofika abasebenzi bezempilo bazosichazela. Umhloli ufike wangayiphendula imibuzo yethu washo lokho abefuna ukukusho kithina. Samcela ukuthi akaphume esikoleni ngoba akayixazululi inkinga esinayo. Siphumile esikoleni savala amasango samtshela ukuthi akasibizele ongoti abesithembise bona obekuthiwe bazofika. Asiqondile ukudelela othisha bethu kodwa siyazi ukuthi uma singangena emakilasini kanti sinegciwane singase singaqedi ukufunda,” kusho yena.Uqhube wathi umhloli ubabizele amaphoyisa afike abadubula ngezinhlamvu zenjoloba.“Umhloli ubone ukuthi abafundi abalwela amalungelo abo kumele badutshulwe kunokuthi alungise udaba lwethu. Thina siyayithanda imfundo uma sekulungisiwe esikhala ngakho sizobuyela emakilasini futhi sizimisele ngokufunda isikhathi esengeziwe ngoba siyazi ukuthi kube nesikhathi esilahlekile ngesikhathi kumisiwe ukwenziwa kwezinye izinto kuleli,” kusho yena.UMnuz Kwazi Mthethwa okhulumela Mnyango wezeMfundo KwaZulu-Natal uthe bakhuza umhlola ngabafundi abavalele umhloli esikoleni.“Siyazi ukuthi kunovalo ngalesi sifo kodwa udaba lokugula komuntu udaba olubucayi okungelula ukuthi ludalulelwe wonke umuntu okuyisona sizathu esiholele ekutheni abafundi bangatshelwa ukuth yimuphi uthisha ohaqekile. Lesi akusona isikhathi sokuthi sikhombane ngeminwe kodwa yisikhathi sokuthi sesekane. Udaba lokuhlolwa kwesifo oloMnyango wezeMpilo, yibo abachazayo ukuthi ngubani okumele ahlolwe nokungamele ahlolwe. Abafundi asikho isidingo sokuthi bagolozele othisha bathi bafuna ukuhlolwa ngenkani. Abafundi siyacela ukuthi benze umsebenzi wabo bangagxambukeli emsebenzini wezempilo,” kusho yena.Uthe njengomnyango zintathu izinto abazibheke kakhulu ukuthi izinsiza zokuphepha zikhona ezikoleni, ukuthi kuyafundwa njengoba kuke kwalahleka isikhathi nokuthi unyaka wokufunda ungalahleki.“Impi asiyidingi ezikoleni, sidinga kufundweUCaptain Nqobile Gwala okhulumela amaphoyisa kulesi sifundazwe uthe abafundi bakulesi sikole babe nombhikiso okuholele ekutheni kubizwe uphiko lwamaphoyisa olulwa nodlame emphakathi.“Amaphoyisa adubule laba fundi ngezinhlamvu zenjoloba ngenhloso yokubahlakaza , kubo akekho olimele noma oboshiwe,” usho kanje.",Ulaka befuna ukuhlolwa iCorona
"UHULUMENI uzoqhubeka nokuholela isibonelelo sabangasebenzi kanye nohlelo loxhaso lwesikhashana lwabasebenzi i-UIF Covid-19 Temporary Employer/Employee Relief Scheme (Ters).Lokhu kumenyezelwe uMengameli Cyril Ramaphosa, ethula inkulumo ebhekiswe esizweni izolo ePhalamende eKapa. URamaphosa umemezele ukululwa kwesikhathi sokukhokhwa kwalezi zimali ezaqala ukukhokhwa ngonyaka owedlule njengengxenye yemizamo kahulumeni yokulekelela labo abakhahlanyezwa ukubheduka kwegciwane iCorona.Isibonelelo sabangasebenzi, obekufanele sigcine ukuholelwa kule nyanga, sizolulwa ngezinyanga ezintathu kanti i-UIF Covid Ters yona izoholelwa kuze kube uMashi 15.“Amabhizinisi emikhakheni eyahlukene asadonsa kanzima kanti nemindeni eminingi nayo isathwele kanzima njengoba amathuba emisebenzi engavumi.“Ezinyangeni ezimbalwa ezedlule sibe nezingxoxo nezinhlaka ezahlukene emikhakheni yamabhizinisi kanye nezabasebenzi, abaphakamise ukuba sinwebe uxhaso lwezomnotho kanye nolwezenhlalakahle.“Yingakho sinqume ukunweba isibonelelo sabangasebenzi. Lesi sibonelelo sikhombise ukuba isisombululo sesikhashana ekwehliseni umthwalo emahlombe kwizakhamizi ezihlwempu.”URamaphosa uthembise ukuqhubeka nokuqinisa ukusebenza kwezinhlaka zezomthetho ukuze kuliwe nenkohlakalo.“Inkohlakalo ivimba ukuthuthukiswa kanye nokukhula kwezwe. Okudalulwa kwiKhomishini (iJaji uRaymond) kaZondo, zikhombisa ngokusobala izinga lokuLawulwa koMbuso yiDlanzana kanye nenkohlakalo. “Ubufakazi obethulwe kule khomishini bukhombise ngokusobala ukuthi izinhlaka zokulwa nobugebengu zibuthaka kangakani. Yingakho kubalulekile ukuthi siqhubeke nezinhlelo esiziqale eminyakeni emithathu eyedlule, zokuqinisa lezi zinhlaka.”URamaphosa uthe kuningi asebekwenzile ukuqinisa ukusebenza kwalezi zinhlaka kubalwa nokuqashwa kwabaholi abasezingeni ukuhola lezi nhlaka nokwenza ngcono ukusebenzisana kwezinhlaka ezilwa nobugebengu. URamaphosa uveze ukuthi basemkhankasweni wokuphucula ukusebenza komasipala.“Miningi imizamo esiyenzayo ukwesekela omasipala ukulungisa inkinga yokwahluleka komasipala ukuhlinzeka ngamanzi kanye nokuthuthukisa ingqalasizinda.“Sigxile kakhulu ekuqasheni abantu abawufundele umsebenzi komasipala ukuze senze isiqiniseko sokuthi ziyahanjiswa ngendlela izidingo.”URamaphosa uthe uhulumeni uzoqhubeka nokulwa nodlame olubhekiswe kwabesifazane nezingane. Umemezele ukuthi kunoR128 million osubekwe eceleni ukuqhuba imikhankaso yokulwa nalesi sihlava.Uthe basebenzisana ne-Eskom ukuqinisekisa ukuthi isimo sayo sezimali siyathuthuka, inciphisa izikweletu nokuncika kuhulumeni.Uveze ukuthi kunezinhlelo ezizomenyezelwa wuMnyango waMandla nokuMbiwayo zokufaka ugesi owu-2 000 megawatts ozobhekelela izimo ezibucayi.Kunezinhlelo zokuthola ugesi owu-11 800 megawatts ongayingcolisi imvelo.Uveze ukuthi i-Eskom iveze ukuthi izodinga u-4 000 kuya ku- 6 000 megawatts kagesi kule minyaka emihlanu ezayo ngoba iziteshi zikagesi zizobe seziphelelwa yisikhathi.Uthe ukulungiselela ukushoda kwalo gesi i-Eskom isiqalile ukuthola owu-2 600 ozophehlwa ngomoya nangelanga.Kuzobuye kutholakale ugesi owu- 5 000 megawatts kubakhiqizi bakagesi abazimele ukugwema ukucima kukagesi. Omasipala nabo bazokwazi ukuthenga ugesi uma sekuphothulwe umthetho ozolawula lokhu.Yize engakhulumanga ngazo zonke izinkampani zikahulumeni kodwa uthe zizoqashwa ngeso lokhozi ukuqinisekisa ukuthi ziba nozinzo.Uphinde wafisela iSilo samaBandla uGoodwill Zwelithi, ukwelulama okusheshayo.",Sizoqhubeka isibonelelo sikaR350 sabangasebenzi
"INKAKHA yomlingisi esanda kuba sematheni ngokuphumela obala ukuthi inenqwaba yamathoyizi ocansi, ithi icishe yalahlekelwa wumsebenzi kulandela ukudalula kwayo lezi zindaba.ULillian Dube ngo-Agasti waphenduka undabuzekwayo ngenkathi ekhuluma nelinye lamaphephandana aphuma ngeSonto eveza ukuthi unamathoyizi ocansi abalelwa kwayisikhombisa, wakhuluma nangokubaluleka kokuzithanda kwabesifazane.Uthe lokhu kucishe kwamlahlekisela ngomunye wemisebenzi ayenzayo. Noma kunjalo kodwa uthi akazisoli nakancane ngokukhuluma ngocansi.Kuleli sonto ekhuluma emsakazweni iMetro FM, uveze ukuthi wenza ihaba ngokuthi athi unamathoyizi ayisikhombisa, empeleni mathathu.“Nginamathathu kodwa noma ngabe ayisikhombisa akusho ukuthi ngingabe ngiwasebenzisa wonke kanye kanye. Uwagqoka wonke amahembe akho kanye kanye...cha?”.Eqhuba uveze ukuthi ukuphawula kwakhe kuleli phephandaba kwamdonsela amanzi ngomsele kubaphathi bakhe.“Ngeke ngisho ukuthi iyiphi leyo nkampani ecishe yangixosha ngoba benganeme ngale nto. Ngathi ngizokhuluma, ngeke ngithule ngoba kunabantu besilisa esibathandayo abehlelwe wumdlandla kwezocansi. Kwenziwenjani-ke, baye komakhelwane?”.ULillian uphinde wakuveza nokuthi akazisoli nangenkulumo yakhe aba nayo kwithelevishini noThomas Mlambo ekhuluma ngokuthi kubalulekile nokuncelwa kwamabele kwabesifazane uma abathandanayo bezijabulisa enkonzweni yasekameleni.Waze wabala ukuthi uma amadoda engajwayelwa ukubotoza amabele abesifazane, nawo angakwazi ukuzwa uma sekukhona isigaxa esingaba wuphawu lomdlavuza webele. Kanjalo nabesifazane wabakhuthaza ngokuthi nabo kumele kube khona abakuncelayo.-ANA",Ucishe waphelelwa yitoho ngenxa yamathoyizi ocansi
"INTATHELI YESOLEZWEUMQEQESHI obambile weBanyana Banyana uDesiree Ellis uqoke iqembu labadlali abangu-22 abazobhekana neFrance kowobungani ngenyanga ezayo.Umdlalo ungoJanuwari 22 eSaint-Denis, eReunion Islands ngo-9 ebusuku, ngokwesikhathi sakuleli. Ikhempu kulindeleke ukuthi iqale ngempelasonto kaJanuwari 13-15.U-Ellis ukhethe iningi labadlali ababebeyibambe ku-Africa Women Cup of Nations ebiseCameroon ngoNovemba lapho iqembu lathola khona indawo yesine. Ubabonelele nalabo badlali abenze kahle ngesikhathi kunemidlalo kazwelonke yeSasol League egcine inqotshwe yiBloemfontein Celtic ngasekuqaleni kwenyanga. Andile Dlamini (Mamelodi Sundowns); Roxanne Barker (SC Heerenveen, Netherlands); Yolula Tsawe (JVW, Johannesburg)  Nothando Vilakazi (Palace Super Falcons), Janine Van Wyk (JVW), Bambanani Mbane, Zenhle Chabaku (both Bloemfontein Celtic), Lebogang Mabatle (TUKS), Noko Matlou and Lebohang Ramalepe (both Ma-Indies FC), Nompumelelo Nyandeni, Linda Mothlalo, Gabriela Salgado                      (all JVW), Leandra Smeda, Thembi Kgatlana (both UWC Ladies), Refiloe Jane (Mamelodi Sundowns), Silindile Ngubane (Durban Ladies)                    Rhoda Mulaudzi, Andisiwe Mgcoyi (both Mamelodi Sundowns), Jermaine Seoposenwe (Samford University, USA), Shiwe Nogwanya (Bloemfontein Celtic), Bontle Mashilo (TUT-Pretoria)",Sebeqokiwe abazomela iBanyana
"MINENHLE MKHIZEAKADIKIBELE ngokusala ngaphandle ohlwini lwabadlali abazobanga umklomelo womdlali omncane ovelele ku-Absa Premiership uPhakamani “Phaka” Mahlambi weBidvest Wits.Namuhla e-Emperors Palace eGoli ngo-8.30 ebusuku, iPremier Soccer League (PSL) izochoma uphaphe lwegwalagwala abadlali abenze kahle ngesizini ka-2015/2016.Alikho igama likaMahlambi kulabo abazoklonyeliswa namuhla. Kodwa lo mdlali uthathe amehlo ezinkumbi zabathandi bebhola eNingizimu Afrika ngemilingo abeyigila enkundleni.Umklomelo weYoung Player of the Season uzobangwa ngu-Aubrey Modiba weMpumalanga Black Aces, Rivaldo Coetzee noSello Jaftha weFree State Stars.UMahlambi exoxa ne
Solezwe ukubeke kwacaca ukuthi akakhatha-zekile ngokusala ngaphandle.Lo mdlali akayiqedanga isizini ngemuva kokulimala idolo maphakathi nesizini.“Angiphathekile kabi nakancane ngokuphuthwa ngumklomelo womdlali omncane ovelele. Bonke abaqokiwe bakufanele ukubanga lo mklomelo. Mina ngiphazamiswe ukulimala futhi angiyena umdlali odlalela imiklomelo. Abaqokiwe benze kahle futhi ngibafisela inhlanhla,” kusho uMahlambi.UMahlambi udlale imidlalo engu-14 washaya amagoli amahlanu kule sizini esanda kusongwa. Ngokomthetho wePSL umdlali kufanele adlale imidlalo engu-15 kuya phezulu ukuze aqokelwe emiklomelweni yale nhlangano.Ngesizini edlule lo mklomelo unqontshwe nguPhumlani Ntshangase weWits.Lo mdlali odabuka eMlazi uwuthathe kuKeagan Dolly weMamelodi Sundowns.UMahlambi ufake isandla ekutheni iqembu lesizwe lika-Under-23 lizibekisele indawo kuma-Olympic Games aseRio de Janeiro, eBrazil ngo-Agasti.“Njengamanje sengiyazihambela. Nokho ngeke ngidlale kuma-Olympic. Angiboni ukuthi kuzoshaya isikhathi sokuqala kwawo sengiluleme ngokugcwele.“Angizimisele ngokujaha ukubuyela enkundleni ekubeni ngizizwa kahle ukuthi angikalulami,” kusho uMahlambi.Iqembu lakhe liqede endaweni yesibili ku-Absa Premiership egcine inqontshwe yiSundowns.“Sidlale kahle kakhulu njengeqembu. Ngesizini ezayo uma singaqhubeka ngale ndlela esidlale ngayo bese siba nomgqigqo ngicabanga ukuthi singenza kangcono kakhulu,” kusho uMahlambi.Abaqokiwe kweye-Absa Premiership:Young Player of the Season: Aubrey Modiba, Rivaldo Coetzee, Sello Jaftha.Goalkeeper of the Season: Denis Onyango, Moeneeb Josephs, Shu-Aib Walters.Defender of the Season: Thabo Nthethe, Thulani Hlatshwayo, Vuyo Mere.Midfielder of the Season: Hlompo Kekana, Keagan Dolly, Khama Billiat.Player’s Player of the Season: Khama Billiat, Keagan Dolly, Hlompo Kekana.Footballer of the Season: Khama Billiat, Keagan Dolly, Hlompo Kekana.Coach of the Season: Gavin Hunt, Pitso Mosimane, Muhsin Ertugral.Goal of the Season: Ben Motswari v Chippa, Mpho Makola v Chippa, Thabo Rakhale v Aces.Top Goalscorer: Collins Mbesuma (14 goals)",Akabadleli umona ontanga ngomklomelo wovelele
"UNGQONGQOSHE wezeMpilo KwaZulu-Natal uNkk Nomagugu Simelane-Zulu, uthe uhlela ukuba nomhlangano ophuthumaya nodokotela bzikhungo ezingoqhibukhowe ezibonakala ziqubuka ngokukhula ukushesha kodwa zibe zibeka izinga labantu abahlaselwe yiCovi-19 esimeni esibucayi ngenxa yokuthi umsebenzi wazo aziwenzi ngendlela efanele.UNkk Simelane-Zulu ukhulume kanje emva kokuthi uNdunankulu wakulesi sifundazwe ezwakalise ukuphatheka kabi ngalesi senzo esithangamini sabezindaba eThekwini ngeSonto esimayelana nezibalo zeCovid-19 KwaZulu-Natal, wabeka izizathu zokungahleleki komsebenzi owenziwa yilezi zikhungo.“Okwalezi zikhungo kuyakhathaza ngoba nathi sibona sekufika imiphumela esikhathazayo ngazo. Lezi zikhungo zivesane zibeke itende bese zithi zihlolela abantu iCovid-19,” kusho uNkk Simelane-Zulu.Ngokusho kwakhe, odokotela laba abanendaba nokuthi umuntu ukusiphi isimo, njengoba bayaye batshele nababahlolela leli gciwane ukuthi noma bangahlala ngaphakthi ezimotweni zabo, akunankinga.“Kunemininingwane eminingi lezi zikhungo ezingayithathi kubantu ezibahlolayo. Sesihlele ukuthi sibe nomhlangano nazo maduze nje ngobuchwepheshe besimanje ukuze zisichazele ukuthi kwenzekani ngempela,” usho njalo.Uthe bake baba nayo inkinga efanayo ngoMashi, kodwa babaxwayisa odokotela abenza lokhu.Uthe njengoba sekucaca ukuthi sebaphinde babuyela kulokho ababekhuzwa ngakho phambilini, bazophinde bakhulume nabo ngoba kuningi okungahambi kahle abakwenzayo. ",UNGQONGQOSHE wezeMpilo uzohlangana nodokotela bezikhungo zoqhibukhowe zeCovid-19
"KULINDELEKE ukuthi avele enkantolo namhlanje owesilisa waseVerulam obize umengameli wakuleli, uMnuz Cyrl Ramaphosa, ngegama lokucwasa abantu abamnyama eliqala ngo-K, kwivideo esabelele ezinkundleni zokuxhumana.UMnuz Kessie Nair kulindeleke ukuthi avele enkantolo yeMantshi ePhoenix ngemuva kokuboshwa oKlebe ngoLwesithathu.Okhulumela oKlebe kuzwelonke, uBrigadier Hangwani Mulaudzi, uthe uNair uvulelwe icala lokudicilela phansi isithunzi nokuphehla udlame.“Uboshwe ngemuva kokuvulwa kwecala ngoLwesithathu, uzovela enkantolo yemantshi ePhoenix. Kulindeleke ukuthi kube khona amanye amacala azothweswa wona uma umsolwa esevela enkantolo,” usho kanje.Owayeyikhansela emkhandlwini weTheku futhi olwela amalungelo omphakathi eChatsworth, uMnuz Brandon Pillay, uthe nguye ovulele uNair icala futhi usazombika nakwiSA Humans Rights Commision. UPillay uthe uNair uqale ngokubhala imibhalo ecwasayo ekhasini lakhe kuFacebook ngaphambi kokuthi afake iVideo,“Sifisa abantu bazi ukuthi inkulumo yakhe ayimele abomdabu waseNdiya kuleli,” kusho uPillay.Kwivideo ayifake kuFacebook uNair uzwakala ebiza uRamapahosa ngegama eliqala ngo-K izikhawu eziningana, emsola ngokucindezela abantu bakuleli. Ngasekugcineni uyaqhubeka acwase abantu abamnyama ababize ngezinkawu nezimfene.",Ukhalelwe ngamasongo kaSigonyela ocwase uRamaphosa ngokwebala
"KUPHELILE kwabebeqagela ngoRobert Marawa nokubuyela kwakhe eSABC emuva kokuthi inhlangano yokusakaza imemezele ngokusemthethweni ukuthi uzozwakala kusuka ngo-Agasti 1.Kuke kwaba nesikhulu isidididi ngokuqashwa kwakhe emasontweni adlule.Kulindeleke ukuthi uMarawa ethule izinhlelo ezimbili kanyekanye. Uzozwakala kuMetro FM ethula ezemidlalo ngoMsombuluko kuya ngoLwesihlanu ngo-6 kuya ku-7.Ngezinsuku ezifanayo uzophinde azwakale kuRadio 2000 kusuka ngo-6 kuze kube wu-8 ebusuku.Okhulumela iSABC, uKaizer Kganyago, uthe konke obekungakalungiswa phakathi kweSABC noRobert kugcine kulungisiwe futhi iSABC isikulungele ukumamukela.“Sikubheke ngabomvu ukuthi abuye azokwenza umsebenzi oncomekayo ezinhlelweni zethu kuphinde kube nokunyuka kwabalaleli ezinhlelweni azobe ezenza njengoba beqhubeka benyuka usuku nosuku,” kusho uKaizer.UMarawa uthe lokhu ukubona njengokuqhubeka kobudlelwano bakhe neSABC nokuzinikela kwayo ekuletheni izidingo zabantu. Ukuthola ukwesekwa okukuleli zinga kubalulekile kimi ukuze ngizokwazi ukuphakela abalaleli izinhlelo ezisezingeni eliphezulu, ezifanele abalaleli bethu. Ukudlala kohlelo eziteshini ezimbili kanye kanye siyethemba kuzonyusa isibalo sabalaleli,” kusho yena.Emasontweni adlule kuvele izindaba zokuthi kuphenywa izikhulu ezimbili zeSABC okukhona kuzo esibhekele ukusebenza khona, uChris Maroleng, okuthiwa azilandelanga umthetho ngokuqasha uRobert.Iphephandaba eliphuma ngeSonto, libike ukuthi uMaroleng noNkk Marcia Mahlalela baziswe ukuthi bazobekwa amacala ngokubuyisa uRobert.Uphenyo ngalolu daba lwaluqalwe ngobeyisikhulu esibambile eSABC, uNkk Nomsa Philiso, emuva kokuthola izikhalo kubasebenzi bekhononda ngokubuyiswa kukaRobert.Emacaleni obekuthiwa bazobhekana nawo kubalwa elokwehlisa esikhundleni umsebenzi onqabe ukubhala incwadi encoma ukuthi kuqashwe kabusha uRobert. Elesibili elokusayina inkontileka kaRobert ngaphandle kokuyihambisa kobhekele izimali zezemidalo ukuze asho ukuthi ikhona yini imali yokuholela uRobert.Elesithathu elokusayina inkontileka ezodla imali eningi eSABC ekubeni uNkk Mahlalela kufanele kube nguye oqinisekisa ukuthi imali ayimosheki kule nhlangano. URobert uzohola * -R7 000 ngohlelo olulodwa okusho ukuthi ngenyanga wenza * -R154 000 okuzodla iSABC * -R5.5 million eminyakeni emithathu.",UMarawa uzozwakala emsakazweni maduze
"I-ANC igxekwe ngamalungu amaqembu aphikisayo ePhalamende ngokuvikela uNgqongqoshe wezaseKhaya, uMnuz Malusi Gigaba ongafuni ukulungisa umthetho i-Immigration Amendment Bill, yize sekuphele izinyanga eziyisishiyagalolunye iNkantolo yoMthethosisekelo imcele ukuthi awulungise.Izolo uGigaba noMqondisi Jikelele woMnyango wezaseKhaya, uMnuz Mkhuseli Apleni nezinye izikhulu bebevele ePhalamende beyophendula ngezingqinamba zomnyango.Umhlangano ubizwe emuva kokuthi uMnyango wezaseKhaya uthathe izinyanga eziyisishiyagalolunye ukulandela umyalelo weNkantolo yoMthethosisekelo ewucela ukuthi ulungise isigaba esithinta ukuboshwa kwabantu bokufika abangene eNingizimu Afrika ngokungemthetho.Inkantolo yomthethosisekelo yanika uMnyango umnqamulajuqu kaJuni nonyaka ukuthi kube sekulungiswe zonke izigaba zomthetho wabokufika eyayikhala ngazo.U-Apleni utshele amalungu ePhalamende izolo ukuthi lolu daba lwafika esamisiwe ngo-Novemba wonyaka odlule.UMnuz Haniff Hoosen weDA uthe kuyihlazo ukuthi umnyango awukwenzi okushiwo yiNkantolo yoMthethosisekelo futhi uyaqhubeka nokubopha abokufika ngaphandle kokubashushisa.Uthe ufuna ukwazi ukuthi imalini esichithiwe ngamacala athinta uMnyango wezaseKhaya ongalaleli.UNkk Deborah Raphuti oyilungu le-ANC uthe kufanele umnyango ulandele okushiwo enkantolo ngoba kuzovikela wonke umuntu.UNkk Hlengiwe Hlophe-Mkalipi uthe uGigaba kufanele azikhulumele ePhalamende kungashiwo ukuthi makenze isitatimende okuyisiphakamiso esenziwe ngamalungu e-ANC. “Akasona isangoma, uyakwazi ukuzikhulumela. Asisho ukuthi uyena ongawulandelanga umthetho kodwa sithi njengoMphathi woMnyango kufanele asho okuthile ngokwenzeka emnyangweni wakhe. Angathuli kube sengathi uwupopayi, musani ukumvikela.”Kodwa uNkk Raphuti uthe abavikeli muntu ngoba wonke umuntu kufanele aziphendulele ePhalamende.",I-ANC igxekwe ngokuvikela uGigaba
"UMNDENI womphathi wesikhungo esigcina izingane ezihamba amacala, obulewe, ePinetown ufuna kuphenyisiswe ngokubulawa kwakhe njengoba usola ukuthi kusetshenziswe izingane.UMnuz Meshack Ntshangase (40), waseNkwezela eBulwer, ubulawe emagcekeni esikhungo i-Excelsior Child and Youth Centre, ePinetown ngoMsombuluko.Kusolwa izingane ezigcinwe kulesi sikhungo, ezineminyaka ephakathi kuka-13 no-17 ngokubulawa kwakhe, njengoba ezine kuthiwa zeqile emuva kwalesi sigameko.Lezi zingane kuthiwa zithathe isikhwama semali, i-laptop nokhiye wemoto kamufi zasebenzisa uphahla lwesikhungo ukubaleka.Isidumbu sikaNtshangase kuthiwa sitholwe sisethoyilethi kodwa amachaphazelo egazi akhomba ukuthi uhlaselwe esephaseji. Ugwazwe ngento ecijile. UNtshangase nguyena kuphela obesebenza njengoba abasebenzi besikhungo betelekile.Izolo ngesikhathi Isolezwe likulesi sikhungo abasebenzi bebeqhinqe ngaphandle kwesango bephethe izingqwembe okubhalwe kuzo izikhalo zabo. Bathe noma sekwenzeke lesi sigameko bazoqhubeka nokuteleka.Umfowabo kamufi, uMnuz Zithulele Ntshangase, ufike kulesi sikhungo ehamba nendodana kamufi uMxolisi, bezolanda imoto yomfowabo ebisapakwe emagcekeni.UZithulele utshele Isolezwe ukuthi kusenzima ukukhuluma ngodaba lomfowabo kodwa bafuna kuphenyisiswe ukuze kuvele iqiniso ngokubulawa kwakhe.“Umfowethu bekungumuntu oqotho. Izingane ezihlala kulesi sikhungo bezimthatha njengoyise okwenza kube nzima ukukholwa ukuthi zihlasele umfowethu, ngaphandle kokuthunywa ngumuntu omdala. Sifuna amaphoyisa aphenyisise,” kusho uNtshangase.Uthe ngesikhathi ebikelwa ngesehlo utshelwe ukuthi umfowabo unamanxeba amabili okugwazwa kodwa emakhazeni ubone inqwaba yamanxeba entanyeni, esiswini nangasesifubeni.Umufi unezingane ezimbili, uMxolisi noThembeka. Ubehlala nenkosikazi yakhe emafulethini akulesi sikhungo. Umufi waqala ukusebenza kulesi sikhungo ngo-1994. Kuthiwa ubewukhonzile umsebenzi wakhe njengoba kwesinye isikhathi ubelandwa eselivini ukuba azoxazulula izinkinga kule ndawo. E-Excelsior kuhlala izingane ezibhekene namacala obugebengu kodwa ezingeke zigcinwe ejele ngenxa yeminyaka yazo. Ngemuva kwesigameko, izingane ebezisele zithathiwe zayiswa kwezinye indawo.Akekho osaboshiwe ngokubulawa kukaNtshangase.Osebenza nanye ocele ukungadalulwa uthe bathwele kanzima njengoba bengakwazi nokukhushulwa ezikhundleni, abanye beba yitoho isikhathi eside. Umnyango uthe ukuqhinqa kwabasebenzi akukho emthethweni.",Basola itulo ngokubulawa  kwesikhulu esikhungweni
USEZWAKALISE ukukhathazeka umethuli wezinhlelo zethelevishini mayelana nokuhlukumezeka kwabesifazane abahlala bethenga amaqakelo nyanga zonke. USiv Ngesi ongomunye wosaziwayo besilisa abalekelela abesifazane ngamaqakelo uveze ubunzima abhekana nabo kulo mkhankaso. USiv emakhasini akhe ezokuxhumana okubalwa uTwitter no-Instagram ukhala ngokuthi abantu besilisa abaningi abasemandleni babukeka bengayikhathalele indaba yabesifazane namaqakelo.Yize uSiv ezama ukungqongqoza kweminye iminyango ukuzama ukuthola izindlela zokuthi abesifazane bahlinzekwe ngamaqakelo kodwa uthi kubukeka kusewuqansa ngoba abantu besilisa abaningi abayiboni indaba yamaqaleko njengento edinga ukusukunyelwa kulekelelwe abesifazane. Kunalokho abantu babona izindlelo zokwenza ibhizinisi elizofaka imali nyanga zonke. Lokhu uveza ukuthi kuyezwela kuye ngoba kusho ukuthi abesifazane bazoqhubeka nokubhekana nengcindezi yezindleko zamaqakelo nyanga zonke.Lesi sihloko sikaSiv sithinte abantu abaningi ezinkundleni zokuxhumana okubalwa nabanye bosaziwayo. Bephawula abantu abanye baveze ukuthi kufanele ngabe amaqakelo ahlinzekwa mahhala njengoba uhulumeni enza nakumakhondomu. Abanye bathi yize ikhona imkhankaso efunze ekaSiv kodwa kusekude phambili ngendlela esekukhulunywe kakhulu ngaso lesi sihloko kufanele engabe sewukhona umehluko uhulumeni awenzile.USiv uthe uzimisele nokulokhu elishumayela ivangeli lamaqakelo amahhala kwabesifazane kuze kube kuyenzeka. Lokhu uthe ukholelwa ukuthi kungawehlisa umthwalo emahlombe kulabo abangakwazi nokubhekana nezindleko zokuthengwa kwayo nyanga zonke,Ulwela abesifazane ngeyamaqakelo owethelevishini
"UZOQEDELA isigwebo sekhadi elibomvu bese ebuyela “ekhaya” umdlali wasemuva weKaizer Chiefs uLorenzo Gordinho ozobuyela eNaturena ngemuva kokubolekiswa kwiBloemfontein Celtic.UGordinho ubolekwe yiPhunya Sele Sele maphakathi nesizini edlule kusaqeqesha uSteve Komphela kwiChiefs.Lo mqeqeshi ugxekwe kakhulu ngalesi senzo kwazise kukhona abebekholwa ukuthi bakhona abanye abadlali basemuva abebengahanjiswa.Izikhalo ziqubuke ngisho ngaphakathi kwiChiefs. Ekupheleni kwenyanga uGordinho uzobuyela eNaturena ukuyoqala impilo entsha ngaphansi komqeqeshi * -Ersnt Middendorp. Nokho abalandeli abajahe ukuthi ayoxazulula izinkinga zaMakhosi emuva kungase kufanele balinde kancane kwazise usaqedela isigwebo sekhadi elibomvu alithole ngesonto eledlule iCeltic ihlulwa AmaZulu ngo 3-0 eThekwini.Lokhu kuchaza ukuthi uGordinho uzofika kwiChiefs sekunesikhathi agcina ukudlala okungasho ukuthi umqeqeshi ngeke akwazi ukumsebenzisa.IChiefs inomdlalo onzima lapho izobhekana khona neMamelodi Sundowns kowe-Absa Premiership ngoJanuwari 5 eFNB Stadium, eNasrec. Lo mdlali wasemuva uzobe esekulungele ukudlala ngoba isigwebo sizobe sesiphelile kodwa konke kulele kuMiddendorp ukuthi uzombona enjani ejimini.UGordinho uqale isigwebo sakhe ngempelasonto edlule ngesikhathi ezakhe zihlulwa yiHighlands Park ngo 2-1 kowe-Absa Premiership.Uzophinde ahlale ngaphandle uma iCeltic isibhekene neCape Town City ngoMgqibelo.Okhulumela iChiefs, uVina Maphosa, wenqabile ukwenaba ngokubuya kukaGordinho.“Iqembu adlala kulona uGordinho lingasithathela izinyathelo uma singakhuluma ngaye. Lizothi sikhuluma ngomdlali walo. Ngeke siphawule kuze kuba sekupheleni kwenyanga. Okwamanje usengumdlali weCeltic,” kusho uMaphosa.Nokho imithombo ethembekile ikuqinisekisile ukuthi uGordinho ubuyela eNaturena.Ngaphambi kokuqala kwesizini ka-2018/2019, kuqubuke umdonsiswano phakathi kweChiefs neCeltic ngoGordinho kwazise Amakhosi kade esefuna abuye eNaturena phezu kokuba izinyanga eziwu-18 okwakuvunyelwene ngazo bezingakapheli. Kugcine sekujikijelwana ngamazwi kwathenjiswana nezinkantolo.Nokho kugcine kuvela ukuthi uGordinho uyena obefuna ukubuyela eNaturena ngenxa yesimo esingemnandi eBloemfontein kwazise abadlali kade bebuye bangaholi ngenxa yesimo semali esinzima iqembu elibhekene naso.Imizamo yokuthola isikhulu esiphezulu seCeltic, uKhumbulani Konco, ayiphumelelanga kwazise ucingo lwakhe beluvaliwe.IChiefs izobhekana ne-Elgeco Plus yaseMadagascar emdlalweni womlenze wesibili weCAF Confederation Cup ekuhambeni ngoMgqibelo.Emlenzeni wokuqala eMoses Mbhida Stadium, eThekwini kudlule iChiefs ngo 3-0.Imidlalo ye-Absa Premiership:Kusasa: Bidvest Wits v Chippa United (Bidvest Stadium, 8pm)NgoMgqibelo: AmaZulu v Lamontville Golden Arrows (King Zwelithini Stadium, 3.30pm); Cape Town City v Bloemfontein Stadium (Cape Town Stadium, 6pm); Maritzburg United v Baroka FC (Harry Gwala Stadium, 8.15pm)NgeSonto: Highlands Park v SuperSport United (Makhulong Stadium, 3.30pm)",Kubuya indodana yolahleko kwiChiefs
"I-EFF kuphoqeleke ukuthi ize iphume ePhalamende izolo ngemuva kokusuka komsindo mayelana nodaba lokudliwa komhlaba.Umholi we-EFF uMnuz Julius Malema izolo uqhubekile nokutshela abantu bakuleli ukuthi abazitapele umhlaba ongasebenzi.USomlomo uMnuz Lechesa Tsenoli uxwayise uMalema wathi kumele ahloniphe umthethosisekelo.“Abantu abaqhubeke nokuthatha umhlaba, lo mhlaba ngowethu, uma i-ANC ifuna ukubulala abantu ibabulalela umhlaba, ayikwenze lokho,” kusho uMalema.UMalema uphendule ngokudinwa kuTsenoli ethi imuphi umthetho omvimbelayo ukuthi atshele abantu ukuthi abathathe umhlaba.“Ayikho into ozoyenza, ayikho futhi leli Phalamende into elingayenza, mina ngithi abantu abaqhubeka nokuthatha umhlaba, asidinge mvumo kuwena, noma ePhalamende noma kuMengameli futhi asinandaba namuntu,” kusho uMalema.UMalema utshele uTsenoli ukuthi akenze noma yini athanda ukuyenza.",UMalema usayiphaka eyomhlaba
"INKAKHA yomlingisi uSeputla Sebogodi, iveze ukuthi indawo yayo kwisizini yesine yomdlalo iThe River ezoqala ngoMsombuluko, izoletha into abantu abangayilindele.USeputla ulingisa indawo kaMohumi Ditshwene, ongubaba kaTumi, obuye ngoba ezoziphindiselela kuLindiwe Dikana (Sindi Dlathu). Uqale ukubonakala kulo mdlalo ngonyaka odlule, nalapho avela khona amasonto amabili wanyamalala.Kulo nyaka uphinde wavela, lapho Isolezwe lihabule ukuthi usebuye unomphela kulo mdlalo ngeke esanyamalala.Ekhuluma neSolezwe uSeputla, uthe indawo yakhe usuku nosuku izoshiya ababukeli bomdlalo bebambe ongezansi.“Lona ngomunye wemidlalo engadumazi nakancane, ukuba yingxenye yawo nje kusho lukhulu kimi. Indawo kaMohumi izokhula kule sizini yesine ezoqala, futhi uzoqhubeka nokuba yisitha sikaLindiwe, ngoba kuningi afuna ukuziphindiselela ngakho kuye. Ngiyabathembisa ababukeli ukuthi abaqhubeke nokubuka mdlalo ngoba kusazoshuba,“ kusho eSeputla.Uveze ukuthi nokuba seduzane nendodana yakhe uThapelo (Khabzela) nayo elingisa kulo mdlalo, kumenze wathokoza emoyeni.“Yize ngangingathandi angene kulo mkhakha wokulingisa ngenxa yezingqinamba engizaziyo, kodwa ukumbona enza kahle kangaka kuyangijabulisa. Ngangifuna abe emkhakheni wamabhange abale izimali, ngoba wayenza kahle kuMaths nakuPhysics esikoleni. Siyathemba ukuthi abantu bazoqhubeka nokuthakasela umsebenzi wethu sesindawonye,“ kuchaza yena.Isolezwe lihabule ukuthi kule sizini ziyanda izitha zikaLindiwe kunakuqala futhi uzojikelwa nangumyeni wakhe uZweli (Hlomla Dandala).Umthombo uphinde waveza nokuthi uTumi (Larona Moagi), uyashiya kulo mdlalo kanti kuzoba nomshado lapho kuzoba nesidumo, bese kufa othile.",Uthembisa lukhulu kwiThe River
"KUNGENZEKA uThabo Sonjica anyukele esigabeni esingaphezulu, ayolwa ku-lightweight kulandela ukuphucwa ibhande lakhe ngempelasonto edlule ngoba ehlulwe wukushaya isisindo ebesilindelekile.Uphromotha wakaGolden Gloves okuyisitebele esiphethe lo mshayisibhakela, uRodney Berman, uthe ngeke bamlahle kunalokho bazomzamela kwesinye isigaba.USonjica weqe ngo-2kg esigabeni se-junior featherweight nokuphoqeleke ukuthi alishiye ibhande lakhe le-IBO abelinqobe nyakenye.Lo mshayisibhakela ungenile eringini wahlulwa ngamaphuzu nguRoli Gasca wasePhilippines empini ebise-Emperors Palace ngempelasonto kodwa obese kungasasizi ngoba bese livele lihambile ibhande ngenxa yokusinda ngokweqile kunokulindelekile.“Umuzwa wokuqala ongifikele kube owokudinwa wukuthi ibhokisa lingaziphatha ngale ndlela engahloniphekile. Lokhu bekungeke kwehlise izinga lomqhudelwano kuphela kodwa kungabulala nekusasa lakhe. Kodwa uSonjica usemncane ngokwesibhakela akanaso isipiliyoni. Unethalente eliyisimanga futhi angaba nekusasa eliqhakazile uma engathola ukuphathwa okufanele akhuliswe ngendlela,” kusho uBerman.Uthe inzika yenkinga kaSonjica (onethambo elide) wukuthi umzimba wakhe umenza ubukeke efanelwe wukulwa esigabeni esingaphezulu kwese-junior featherweight.“Ngicabanga ukuthi ubude bakhe bumkhomba ukuthi kufanele ngabe ulwa ezingeni eliphezulu, okuyizigaba ezimbili ngaphezulu kwalesi akusona. Kufanele azakhele igama ku-junior lightweight. Ulahlekelwe ngokunikela ngebhande le-IBO kodwa sisekhona isikhathi sokuthi awine ezinye izicoco ngoba unethalente, udinga ukukhula ngengqondo.”UBerman ube esebongela uRyno Liebenberg ohlule uDeni Grachev waseRussia empini yebhande le-WBC light-heavyweight silver. ULiebenberg uselwe izimpi ezingu-16 ngaphandle kokwehlulwa. – 
Intatheli yeSolezwe",Uzanyelwa ukufakwa esigabeni se-lightweight uSonjica
"SITHEMBISO MKHIZEI-MARITZBURG United ishaywe yiMamelodi Sundowns, kwathi umqeqeshi wayo u-Ernst Middendorp, wakhala ngokulimala kwenye yezinsika zakhe.Ukushaywa kwe-United ngo 2-0  kuyilimazile njengoba yehlele endaweni ka-13 kwi-log yeDStv Premiership, ngamaphuzu awu-25. Isimo sayo kasisihle, ihlukaniswe yiphuzu neChippa United ehleli endaweni ka-15 kwi-log. Ibambene ngawu-25 neTshakhuma FC ekweyesi-14 neStellenbosch ebambe unombolo-12. Kubukeka kumphoqa kuMiddendorp ukunqoba kule midlalo emihlanu emsalele, ukuqinisekisa ukuthi bayalivika izembe.Ukushaywa kwayo kuqhubeze ishobolo lokwehluleka ukushayela ePitoli, iSundowns iminyaka eyisishiyagalolunye. Kubuzwa uMiddendorp ukuthi ngaphambi kwalo mdlalo, ubekulungiselele kanjani ukuqeda lolu khondolo, uthe: ""Amalungiselelo ahambe kahle kakhulu. Sineqembu elakhiwe abadlali bezinga eliphezulu. Sishaywe ukulimala kukaJudas  Mosemaedi ngasekuqaleni kwesonto. Nakuba kunjalo bakwazile ukuyibamba ishisa labo ebekade bekhona.“UMiddendorp ukhale ngezakhe eziyeka oqekelele bamathuba, athi yikho okubaqhathe nezitha. ""Ngasekuqaleni komdlalo sibe nenhlanhla yokungangenelwa yigoli. Nakuba kunjalo abadlali beSundowns bagcine bekwazile ukusebenzisa amathuba osuku, bashaye amagoli amabili. Thina sithole amathuba amathathu kuya kwamane kodwa asiwasebenzisanga ngendlela efanele. Wonke amathuba besiwahlelele, kawenzekanga ngephutha. Besihlasela, sinqoba amabhola, singena ngqo ebhokisini lezitha. Kuze kwaba kathathu. Lo mdlalo besiwulungiselele kahle kusukela uqala. Okusihlalele manje ukuthi sivuke sizithintithe kule midlalo esisalele. Siyasazi isimo esibhekene naso, nginethemba lokuthi sizokwenza kahle,“ kusho uMiddendorp.ITeam of Choice iye kulo mdlalo inethemba ngenxa yokungashaywa emidlalweni emithathu edlule. Mhlawumbe okuzothokozisa uMiddendorp nezakhe ukuthi bazoba nesikhathi esanele sokulungiselela umdlalo olandelayo, womkhaya neLamontville Golden Arrows.Uzoba ngoLwesithathu ngo-3 ntambama eHarry Gwala Stadium.Ngemuva kwawo iMaritzburg izosalelwa oweTshakhuma ozoba ePeter Mokaba Stadium, oweCape Town City, eCape Town Stadium, oweSuperSport United eLucas Moripe Stadium, nowaMaZulu ekhaya.",UMiddendorp ubalise ngokulimala komgadli bedliwa
"UBHEKE ukuthi bashaye amagoli amabili noma amathathu kusukela ngoLwesihlanu uma bedlala imidlalo yasekhaya umqeqeshi weMamelodi Sundowns uPitso Mosimane.Leli qembu laseChloorkop lizodlala neKampala City Council koweCAF Champions League, eLucas Moripe Stadium, ePitoli, ngoLwesihlanu ngo-7 ebusuku.“Bayiqembu elinzima, kuzobe kungumdlalo omkhulu ngoLwesihlanu. Kufanele sishaye amagoli ekhaya ngoba akulula ekuhambeni. Amagoli amabili noma amathathu mahle uma nidlala ekhaya. Ngibabonile ngesikhathi benqoba umdlalo wabo ngo 7-0 ekhaya. Kunomdlali oshaya amagoli kuleli qembu odlala ngenxele. Bayingozi enkundleni yabo encane enotshani obungebona obemvelo. Kufanele senze isiqiniseko sokuthi abalishayi igoli lapha kithi,” kusho uMosimane.Uthe ukuvikela isicoco seChampions League yinto engenzeka. “Kodwa udinga ukuthi abadlali bakho bangalimali, futhi babe sefomini. Kumele ungalishintshi iqembu lakho owine ngalo. Thina sibulawa ukungabi khona kukaKeagan Dolly. Indawo yakhe iyabonakala kodwa angisho ukuthi ngeke sidlale sinqobe uma engekho. Bengidlalisa uThemba Zwane kodwa bekungenele njengoba yena edlala ngonyawo lwesokudla, kanti akasheshi njengalona ohambile.”Uveze ukuthi ubulawa ngabadlali abalimele wathi kodwa abanye bebengadlali ngesikhathi bebhekene neMariveni ngoba ubebabekele oweCAF.“UTiyani Mabunda ulimale ehlombe, noHlompho Kekana bengithi uzodlala imizuzu engu-45 eKapa kodwa kwangakwenza ngoba bengingafuni ukuthi ngithathe amashansi. ULucky Mohomi ubengakajwayeli indlela esidlala ngayo. Ngigcine abadlali abafana noBangaly Soumahoro ngenzela lo mdlalo. UWayne Arendse unamakhadi kodwa kusafanele basitshele bona abeCAF,” kusho uMosimane.Uthe iqembu lakhe alidlalanga kahle libhekene neMariveni FC koweNedbank Cup kuyo le nkundla ngoMsombuluko. “Okubalulekile ukuthi sidlulele phambili kulo mqhudelwano. Bake bathi ukusithwalisa ubunzima begoloza ukudedela igoli. Kodwa siyijwayele imidlalo enjena, nangesikhathi sidlala neVasco Da Gama kwakunjena kowandulela owamanqamu weNedbank Cup.”ISundowns inqobe lo mdlalo ngamagoli kaLeonardo Castro no-Anthony Laffor. “Kuhle ukuthi ugcine elitholile igoli uCastro. Ubelifuna naseKapa. Kodwa engikuthandayo ngaye ukuthi akakashintshi.”",UPitso unethemba ngendebe yeCAF
"IMeya yeTheku uKhansela Mxolisi Kaunda, yamukela zonke izivakashi edolobheni, futhi inxusa izakhamuzi ukuthi ziqhubeke nokwamukela izivakashi ngezandla ezimhlophe.Wazisa nomphakathi ukuthi unqenqema oluhamba abantu ebhishi (i-promenade) luvuliwe ukuze abantu bakwazi ukugijima, bahambe ngama-bhayisikili futhi bazingcebelekele nje kulona. Kodwa unxuse wonke umuntu ukuthi alandele imigomo ebekiwe ukuze kungasabalali iCoronavirus njengoba izwe lingena kwisivuvu sesibili.Esabela ekhweleni likaMengameli, uKaunda uthe uMasipala wenze izinguquko ezinhlelweni zamaholidi alo nyaka.Nazi ezinye izinguquko:Kunomthetho wokuthi umuntu abe esekhaya kusuka ngo-11 ebusuku kuya ku-4 ekuseni;Kuzomele wonke umuntu agqoke isifonyo uma esendaweni yomphakathi noma isakhiwo okubalwa nezinto ezithutha umphakathiUtshwala abuvumelekile ukuthi buphuzelwe ezindaweni zomphakathi okubalwa amabhishi namapaki, ngaphandle kwasezindaweni ezinemvume yokuthi zibudayise;Azovalwa amabhishi eThekwini kusuka ngoDisemba 16, 25, 26 no-31, 2020 kanjalo no- 1,2,3 Januwari, 2021. Izakhamuzi zingaqhubeka nokugijima esihlabathini, zihambe noma zenze i-yoga kanjalo nezinye izinhlelo ezithuthukisa impilo. Ama-Park and Ride emabhishi azovalwa ngalezi zinsuku ezibaluliwe uMongameli;Ngezinye izinsuku, amabhishi azovulwa kusuka ngo-9 ekuseni kuya ku-6 ntambama. Ama-Lifeguards azobe ekhona eqaphe isimo ukuthi abekho abamukayo. Ama-Park and Ride azosebenza ngalezi zikhathi;Kuphoqelekile ukuthi abantu baqikelele ukuthi ngesikhathi sokuthi basekhaya, sebezivalele ezindlini njengoba kungekho ozovunyelwa ukuthi alale ezindaweni zomphakathi okubalwa ematekisini, emabhasini kanjalo nasezimotweni;Awuvumelekile umculo odlalela phezulu.Abangalandeli imigomo ebekiwe, izinsuku okuvulwe ngazo amabhishi, ukungafakwa kwezifonyo nokungaqhelelani, kuzokwenza ukuthi avalwe lawo mabhishi kuze kuphele isikhathi samaholidi. Abezomthetho basiqaphile isimo ukuze kulandelwe yonke imigomo,” kusho uKaunda.IMeya inxuse abamahhotela, izindawo zokudlela emalokishini ukuthi zingajahi ukwenza imali zibeke engcupheni abasuke behambele lezi zindawo.Amaphoyisa edolobha kanjalo nezinhlaka zezokuphepha zizoqinisekisa ukuthi imigomo iyalandelwa ikakhulu ezintweni ezithutha umphakathi njengamatekisi, okuyiwona athutha ingxenye enkulu yezakhamuzi zaseThekwini.Imibhiyozo emuva kwemingcwabo ivaliwe kanti kuzovunyelwa kuphela abangu-100 uma kunemicimbi ezindaweni ezivalekile kube abangu-250 kuphela ezindaweni ezivulekile.Izinhlelo zamaholidi eThekwini zihamba ngendlela. ITheku lilindele ukwamukela izivakashi ezingu-540 000 ngamaholidi, kusuka ngoDisemba 1 kuya kuJanuwari 31, 2021, okusho ukuthi kuzongena uR3 billion kwiGDP. Yize kunjalo kodwa isibalo sezivakashi sehle ngo-25% uma uqhathanisa nezibalo zango-2019 ngenxa yeCovid-19 nemigomo yomvalelandlini.IMeya  uKaunda, uveze ukuthi ziyaqhubeka izinhlelo zamaholidi emalokishini ahlukene eThekwini.Lezi zinhlelo zilethe umuzwa kaKhisimusi emalokishini njengoba kucule yonke ibhendi yeKwaZulu-Natal Philharmonic Orchestra, iLadysmith Black Mambazo, Thandeka Ndlovu kanjalo nabanye abaculi.Esontweni lesithathu likaDisemba, uKaunda ube nesidlo nezingane ezingcebeleke nase-Ushaka Marine World. Uvakashele izindawo ezithandwa izivakashi okuyiseMhlanga, Florida Road, Umlazi naseChesterville, ukuyoxoxa nabanikazi bezindawo zobumnandi kanjalo nabahambela lezi zindawo.Unxuse izakhamuzi nezivakashi ukuthi ziqaphele futhi zilandele imigomo yeCovid-19, wanxusa ukuthi kwehliswe isibalo salabo abaya ezindaweni ezigcwala kakhulu.“NgoDisemba, sifuna ukuqinisekisa izivakashi ukuthi zizokwazi ukuthola konke ezikudingayo njengokuhambela zonke izindawo ezizithandayo. Yingakho siya naseMlazi-ukuze sihambise ezokuvakasha kubantu futhi sihambise nomyalezo womkhandlu ngalesi sikhathi,” kusho uKaunda.Emuva kwesimemezelo sikaMengameli Cyril Ramaphosa ngemigomo yeCovid-19 ngalesi sikhathi samaholidi, uKaunda uthe uMkhandlu uyayeseka yonke le migomo. “Noma siqonda ukuthi izivakashi edolobheni zizodumala, kodwa sizoyilandela yonke imigomo ebekiwe ukuze izivakashi ziphephe futhi sihambisane nokudingwa umkhakha wezokuvakasha.”Udalule nebanga elihanjiwe ohlelweni lokuthi kufukulwe umnotho weTheku, okufaka ukuvula ezokuvakasha okuyisisekelo sesithathu.Ubalule nokuthi uMkhandlu weTheku usebenza nomnyango wezempilo, owezokuthuthukiswa komnotho, ezokuvakasha kanye nezemvelo, owezokuthutha nokuxhumana komphakathi ukuqinisekisa ukuthi izivakashi nezakhamuzi ziphephile eThekwini ngamaholidi.IDurban Tourism izoba nezinhlelo zokuqwashisa ngokuphepha emalokishini ahlukene kusuka ngoDisemba 20.IMeya inxuse intsha nabanye ukuthi behlise noma bangayihambeli imicimbi okugcwala kakhulu noma amaphathi angasabalalisa umbhedukazwe waleli gciwane.Inxuse umphakathi ukuthi uphuze ngokuzinakekela, uqhelelane, ungabi yiqulu kodwa imicimbi kube eyabantu abambalwa.“Zigwemeni izindawo ezigcwalayo, ezingenakho ukuphefumula okwanele. Phumelani ngaphandle nijabulele isimo sezulu saseThekwini. Washani izandla, nigqoke izifonyo ngendlela okuyiyo emakhaleni nasemlomeni, hhayi esilevini,” kusho uKaunda.",Luvulwe ngaphansi kwemigomo yeCovid-19 unqenqema oluhamba abantu ebhishi (i-promenade)
"BAZIQEQESHA naMaZulu FC abadlali ababili abanamava okudlala esigabeni esiphezulu ebholeni elikhokhelayo.USiphelele “Shaka Zulu” Mthembu noMakhehleni Makhaula bazama inhlanhla Osuthwini emuva kokunyamalala isikhashana ebholeni.UMthembu ugcine ukudlala kwiCape Town City isaqeqeshwa nguBenni McCarthy kanti uMakhaula ubedlalela iHighlands Park esidayisile esizokwaziwa ngeTS Galaxy.UMthembu ungumgadli odle ngamandla, yize engawashayi njalo amagoli kodwa uyakwazi ukuvulela ozakwabo izikhala kwakheke amagoli. Eminyekeni edlule ubangwe yizinkunzi zaseSoweto iKaizer Chiefs ne-Orlando Pirates. Ugcine ewadlalele womabili amaqembu ayintandokazi ebholeni lakuleli. Hleze ukugxekwa okugqamile ngoMthembu okuyaye kushiwo ngabalandeli bebhola wukuthi akawashayi amagoli amaningi alandele umsebenzi wakhe wokuba ngumgadli. UMakhaula ugqame kakhulu kwiFree State Stars. Uyakwazi ukudlala esiswini nasemuva. Unonyawo oluqinile nokho, uma emaka kusiphuka izidindi.“UMakhaula noMthembu bajima noSuthu. Bafike ngoLwesine olwedlule, basaziqeqeshe cishe kabili neqembu. Umqeqeshi * -Ayanda Dlamini ukubeke kwacaca ukuthi ufuna iqembu elizodlalela ukunqoba izicoco ngesizini ezayo, yingakho kulandwe laba badlali. Kunzima ukusho ukuthi bazosayina noma kuzokwenzeka kuphi kodwa kubukeka sengathi basagculisekile okwamanje abaqeqeshi,” kusho umthombo.Iphini lomqeqeshi kuMaZulu, * -Alan Freese, usebenzile noMakhaula kwiHighlands Park nanoMthembu kusekhona iPlatinum Stars.Esikhathini esedlule AmaZulu abenenkinga yodonga lwasemuva oluvuzayo, okungenzeka ukuba ukuthola uMakhaula kungasiza ukuvimba izitha engxenyeni enkulu yeqembu.Babukeka bebukhali abagadli boSuthu uBongi Ntuli noLehlohonolo Majoro abebevutha ngesikhathi kusongwa imidlalo yePremier Soccer League (PSL).Kodwa ukuthola uMthembu njengomgadli, kunganika ithimba labaqeqeshi indlela eyehlukile yokudlala phambili, ngenxa yokuthi uyakwazi ukugcina ibhola ecindezekile.Okhulumela AmaZulu, uBrilliant Mkhathini, uvumile ukuthi laba badlali baziqeqesha nezakhe.“Yebo bakhona, baziqeqesha neqembu. Laba ngabadlali ababili abanamava okudlala esigabeni esiphezulu. Yize kunjalo, kubalulekile ukungasayini umdlali ngento owawumazela yona kodwa umsayine ngoba kukhona okubonile,” kusho uMkhathini.",UMthembu noMakhaula baziqeqesha naMaZulu
"AHLABE ahlikiza inkulumo kaMengameli wezwe abeyibhekise esizweni amaqembu aphikisayo ePhalamende ethi akayeke ukuphupha ngezinto ezikude alungise okonakele manje.Abamaqembu aphikisayo bakhale ngokuthi abantu balambe manje, abasebenzi manje, bayadlwengulwa, ubugebengu budlangile, abantu abanazo izindlu kodwa uMengameli Cyril Ramaphosa ubatshela ngephupho lokwakha idolobha elisha, isitimela esihamba ngesivivini nokunye.Umholi weDA uMnuz Mmusi Maimane uthe abadingi amaphupho kodwa badinga umnyakazo manje.Uthe kudingeka uhlelo olucacile lokuthi okonakele kuzolungiswa kanjani.“Kumele kulungiswe indaba yokungasebenzi kwabantu kuleli. Ngeke imisebenzi ize ngezimayini noma ngezolimo kumele kugxilwe kwezobuchwepheshe. Akuhlukaniswe kabili i-Eskom, kudayiswe inkampani yamabhanoyi iSAA kuyekwe nendaba yomshwalense wezempilo iNHI ngoba iyabiza. Akulungiswe ezemfundo ngoba izingane zigibela amatekisi zisuka lapho zihlala khona ziye ezikoleni ezingcono,” kusho uMaimane.Uthe kwakumele kwehliswe isibalo songqongqoshe kwiKhabhinethi, kungandiswa amaphini ongqongqoshe. Uthe kumele avunyelwe uMvikeli woMphakathi ukuthi aphothule uphenyo ngomnikelo uRamaphosa awuthola kwiBosasa.Umholi we-EFF uMnuz Julius Malema uthe uRamaphosa kumele ayeke ukuphupha ngoba unguMengameli.“Yeka ukuphupha, kumele wenze izinto zenzeke. U-9.9 million wabantu abangasebenzi, manje okuyinhlekelele. Uma uthi eminyakeni engu-10 ezayo uzokwakha imisebenzi yabantu abangu-2 million, kusho ukuthi u-7 million ngeke usebenze,” kusho uMalema.Uthe bafuna izitshudeni zingakhokhi nhlobo imali yokubhalisa ezikhungweni zemfundo wathi ileyo imfundo yamahhala.“Asazi uMandela wabonani kuwena thina esingayiboni. Asinaso isizathu sokuthi sikususe esihlalweni sakho ngoba ukhethwe ngabantu kodwa uma kungukuthi awuphenduki ulungise amaphutha akho ngemali owayithola yomkhankaso wokuba nguMengameli we-ANC siyophoqeleka ukuthi sikususe,” kusho uMalema.Umholi we-IFP inkosi Mangosuthu Buthelezi uthe kumele kuboshwe abantu abenza inkohlakalo okumanje ababoshiwe.Uthe kumele kube nekhomishini ezobhekana nendaba yenkohlakalo kuleli.UShenge uncome isinqumo sokuthi kumele kusekwe omasipala abandonsa kanzima.UMnuz Nqabayomzi Kwankwa we-UDM, uthe baningi abantu abangasebenzi kuleli ngakho kumele kwenziwe umnyakazo manje.UDkt Zweli Mkhize, uNgqongqoshe wezeMpilo, uthe ngosuku bangu-212 abantu abasuleleka ngengculazi wathi abesilisa abadala abathelela amantombazane amancane.“I-NHI izobakhona iyona ndlela yokubhekana nokuthi kuhlinzekwe ngezempilo.”UMnuz Bheki Cele, uNgqongqoshe wamaPhoyisa, uthe bayalwa nenkohlakalo wathi angu-1800 amadokodo anikwe uphiko lwezokushushisa ukuze kushushiswe abathintekayo.Uthe bazosungula uphiko oluzoqeqesha abaseshi ukuze kuqiniswe umsebenzi abawenzayo.UCele uthe bayalwa nezehlakalo zodlame ezigubuzele izikole zakuleli.“Siyalwa namacala okuhlukumeza ngokobulili njengoba kukhona abantu-692 abathole odilikajele ngawo. Angu-3 234 amadokodo abephenywa uma sihlanganisa odilikajele benza iminyaka engu-30 521.”UDkt Blade Nzimande, uNgqongqoshe weMfundo ePhakeme, iSayensi noBuchwepheshe, uthe isikhwama esixhasa izitshudeni ngemali yokufunda ezikhungweni zemfundo iNational Students’ Financial Aid Scheme sizoxhaswa ngoR82 billion eminyakeni emithathu ezayo kulabo abafunda emanyuvesi.Uthe lesi sikhwama sizoxhasa izitshudeni zasemakolishi ngoR24 billion kule minyaka wathi kumele kukhiqizwe ama-artisan.I-EFF iphumile ngesikhathi sekukhuluma uNgqongqoshe wezamaBhizinisi kaHulumeni uMnuz Pravin Gordhan yathi izobuya uma eseqede ukukhuluma.URamaphosa uzophendula namhlanje yonke imibuzo.",'Asazi uMandela wabonani kuwena thina esingayiboni'
"KULINDELEKE ukuthi owayeyisikhulu seSouth African Airways (SAA), uNksz Dudu Myeni, avele enkantolo yasePitoli namhlanje aziphendulele ngecala elafakwa yi-Organisation Undoing Tax Abuse (Outa).Ukuqulwa kwecala likaNksz Myeni lahlehliswa ekuqaleni kwenyanga emuva kokungalibhadi kwakhe enkantolo.Amacala abhekene nawo asukela esicelweni esafakwa yi-Outa neSAA Pilots Association (SAAPA) ngoMashi 2017, sokuthi inkantolo ikubeke kucace ukuthi waba ngumqondisi owahluleka ukwenza umsebenzi wakhe.Ngalokhu bafuna ukuthi inkantolo imphuce ilungelo lokuba aphinde abe ngumqondisi kwezinye izinkampani.UNksz Myeni wayekade engusihlalo weSAA kusukela ngoDisemba 2012 kwaze kwaba wu-Okthoba 2017.Ngesikhathi engafiki enkantolo yasePitoli wathumela umyalezo eveza ukuthi ngeke akwazi ukukhokhela izindleko esuka kwakhe eRichards Bay eya enkantolo.Obekudala isidididi ecaleni likaNksz Myeni wukuthi ubesafake isicelo kubaphathi beSAA sokuba iSAA ikhokhele izindleko zecala. Ubesalinde impendulo ngalokho.Abe-Outa baveza ukuthi abakholelwa wukuthi uNksz Myeni akanayo imali yokuza ecaleni kwazise igama lakhe livela njengomqondisi ezinkampanini eziningi.",UMyeni enkantolo yasePitoli namhlanje
"UMQEQESHI we-Orlando Pirates, uJosef Zinnbauer akafuni ukuzifaka ingcindezi ngempumelelo yeZimnyama kwiCAF Confederation Cup.IPirates izibekisele indawo esigabeni samaqoqo eConfederation Cup emuva kokuhlula iJwaneng Galaxy yaseBotswana ngo 4-0 uma sekuhlanganiswa imiphumela yemilenze yomibili. Ngesikhathi iPirates igcina ukufinyelela kulesi sigaba, yahamba yaze yafika kowamanqamu lapho yahlulwa khona yi-Etoile du Sahel yaseTunisia isaqeqeshwa ngu-Eric Tinkler ngo-2015.Ngemuva kokuhlula iJwaneng Galaxy  ngo 1-0 e-Orlando Stadium ngeSonto ebusuku, uZinnbauer uthe kuseva ukuthi usengasho  ukuthi ukuqina kweqembu lakhe kulibeka ethubeni lempumelelo.Izolo bekulindeleke ukuthi aqhathwe amaqembu azogadulisana esigabeni samaqoqo. Kuwona kukhona izinkunzi ezaziwayo ebholeni lase-Afrika i-Enyimba yaseNigeria, CS Sfaxien yaseTunisia, neRaja Casablanca yaseMorocco. Kukhona nomakoti iNAPSA Stars yaseZambia.""Anginalo ulwazi ngamaqembu ase-Afrika kodwa sizokwenza isiqiniseko sokuthi siyaluthola ulwazi ngawo wonke aseqoqweni lethu. Okwamanje angazi ukuthi yimaphi aqinile nangaqinile. Ucwaningo esizolwenza luzokwenza sibone ukuthi amathuba ethu empumelelo angakanani. Ngiyazi ukuthi ibhola lase-Afrika linzima. Wonke amaqembu analo ithuba lokuyiwina iConfederation Cup. Okwethu wukuthi siqhubeke nokulwa. Asikwazi ukuzithela ngabandayo ngoba sesifike esigabeni samaqoqo,"" kusho uZinnbauer odabuka eGermany.Ukuphuma kweGalaxy kulo mqhudelwano kusho ukuthi alisekho iqembu laseBotswana elisele emqhudelwaneni weCAF. IGalaxy iwele emdlalweni wokuhlungela isigaba samaqoqo eConfederation emuva kokukhishwa yiMamelodi Sundowns kubangwa indawo kwesamaqoqo eChampions League.Umqeqeshi wayo, u-Ovis Rapotsane, uthe uyaziqhenya ngabadlali bakhe kwazise iligi imisiwe ezweni lakhe ngenxa yeCovid-19. Nokho uveze ukuthi izikhulu zidalule ukuthi izobuya emasontweni amabili ezayo.""Sidlale neqembu elinzima i-Orlando Pirates eselidlale imidlalo engu-24. Thina sisadlale eyisithupha kuphela. Ngiyaziqhenya ngabafana bami. Alidlalwa ibhola eBotswana. Kodwa ke ngizwile ukuthi iyaqala iligi emasontweni amabili ezayo,"" kusho uRapotsane.KwiCaf Champions League iKaizer Chiefs izokwamukela iHoroya yaseGuiena emdlalweni wanamuhla eFNB Stadium ngo-6 ntambama. IChiefs izobe iqala ukudlala kulo mqhudelwano kweyamaqoqo kulandela ukuvinjwa ukuya eMorocco ukuyodlala neWydad Casablanca ngemuva kokuthi leli lizwe elisenhla ne-Afrika libeke umgomo wokungavumeli abantu baseNingizimu Afrika ngenxa yeCovid-19. ",Owe-Pirates akafuni ukuqagela ngempumelelo yabo kwiCaf
"UBONGA ukuthi ubengekho endlini owesifazane waKwaMashu oshayelwe ucingo ngomakhelwane umuzi wakubo usungamalangabi.UNksz Slindile Cele waKwaD KwaMashu, obevakashele isoka lakhe ngeSonto ngesikhathi kusha umuzi wakubo, uthi ubonga ukuthi bekungekho muntu endlini enkulu ngesikhathi kusha umuzi wakubo.“Ngijwayele ukuthi uma ngivakashile ngibuye ngeSonto, kulokhu bengizobuya ngoMsombuluko ngoba ingane yami beyingekho, ivakashile njengoba kuvalwe izikole. Kusho ukuthi sinengane yami besizosha singqongqe nomuzi ukube besingaphakathi,” kusho yena.Uthe yize kungaziwa ukuthi umuzi ushiswe yini kodwa yena uyazichitha izinsolo zokuthi umuzi ushiswe yizintambo zikagesi ebezinenkinga. Indlela obekusha ngayo ubona sengathi kukhona okuthelwe kuwo.“Ukube bekuyizintambo umalume ubezozwa kuqhuma, manje akuzwakalanga lutho kubonakale ngelangabi nje. Nginemidlinzo eminingi ngalesi sigameko. Mina anginaso isitha ebesingafisa ukungishisa nendlu kodwa amanye amalungu omndeni anazo izitha abengafisa ukwenzakalisa umndeni wawo, kodwa angifuni ukuchaza kakhulu ngakho,” kusho yena.UNksz Cele uthe umuzi onamakamelo amane okulala ushe wangqongqa kwaze kwasha nohhafu wendlu engaphandle, elala umalume wakhe.Lo mndeni, osale nezingubo obuhambe nazo, uthi usacushiswe ngabangani.“Asikazi ukuthi sizothathani sihlanganise nani ngoba umuzi ushe wonke kanje. Ngeshwa omunye umalume okunguyena obekhokhela umshuwalense wendlu wagwetshwa ngoJanuwari. Thina esisele besingakazenzi izinhlelo zokuthi sikhokhe,” kusho yena.Lo mndeni awulivulile icala ngalesi sigameko.",Ushaya amakhala ngokusha komuzi
"BANINGI abantu abathi abakwazi ukuqala usuku lwabo ngaphandle kwenkomishi yekhofi, kukhona ngisho abesifazane abaze bathi bayalithandiswa uma bekhulelwe. Kodwa ongoti bezempilo bathi ukuphuza ikhofi ukhulelwe kungaba nemithelela emibi enganeni oyikhulelwe.Ucwaningo lwakamuva luveza ukuthi iningi lezingane ezizalwa zinesisindo esikhulu, zisuke zitholwe abesifazane abakhonze ikhofi. Bathi isithako esikulesi siphuzo, i-caffeine, iyona edala ukukhuluphala ngokweqile kulezi zingane.Lezi zingane azigcini nje ngokukhuluphala zingakazalwa, ngisho sezikhulile ziba nenkinga yokukhuluphala okunzima ukukulawula.Yingakho bethi inkomishi eyodwa noma ezimbili zekhofi kwabakhulelwe, kubeka ingane yakho engcupheni yokukhuluphala ngokweqile ngesikhathi isiyongena esikoleni.Ungoti obehola lolu cwaningo we-University of Gothenburg Sahlgrenska Academy eseSweden, uSolwazi Verena Sengpiel, uthi abesifazane bangazivikela izingane zabo kulokhu.“Kungaba umqondo omuhle ukuzibamba noma zivumelekile izinkomishi ezintathu ngosuku. I-caffeine akusiyo imishanguzo umuntu aphoqelekayo ukuthi ayithathe,” kusho uSengpiel.Kodwa noma kunjalo ongoti bathi akukabacaceli kahle ukuthi yikhona kuphi okwenza i-caffeine ikhuluphalise izingane. Ithimba ebelenza lolu cwaningo lihlanganise abasefazane abakhulelwe abaphuze ikhofi labalandela nezingane baze bayobeletha.Liqhubeke nokubalandela lenza ucwaningo izingane zaze zaba neminyaka engu-8.Izingane ezibalelwa ku-5% zabesifazane ababephuza ikhofi bese ziqalile zinesisindo esingaphezulu zineminyaka engu-5.Noma ucwaningo lusaqhubeka nokwenziwa kodwa uSengpiel ukhuthaza ukuthi abesifazane bahambele kude nekhofi uma bekhulelwe.Ngaphandle kwalolu cwaningo, abesifazane abakhulelwe bayaxwayiswa nangokuthi bahambele kude eziphuzweni ezinika amandla kwazise nazo zinesithako esingadala izinkinga enganeni engakazalwa. Kulabo abasazama ukukhulelwa, lesi sithako singaba yisithiyo, nakhona ongoti bathi kungakuhle baziqhelanise naso.Lesi sithako kuyenzeka sitholakale nasemithini yokwelapha umkhuhlane, abesifazane abakhulelwe kumele babuze kodokotela babo ukuthi imithi yomkhuhlane ababanika yona noma abazithengela yona ibalungele yini.",'Ikhofi alilungile komama abazithwele'
"KUHELEZA umoya wobumbano ekhephini yeKaizer Chiefs okubukeka ihanjelwa kahle yizinto njengoba iqhubeka nomgqigqo wayo omuhle.Lokhu kuvezwe nguGeorge Maluleka enkulumweni abe nayo naleli phephandaba. UMaluleka ungomunye wabadlali abasefomi kulezi zinsuku njengoba edlala ibhola elincomekayo. Lokhu kufakazelwa wukuthi ahambe nemiklomelo yomdlali ovelele imidlalo emibili ilandelana. Uthole lo mklomelo emdlalweni wabo neFree state Stars nakoweMaritzburg United.UMaluleka, oyibamba esiswini, uthe ukudlala kahle kwakhe kuwumthelela wokubumbana kweqembu.“Ngiyavuma ngenza kahle kakhulu futhi nami ngiyazizwa nginokuzethemba. Yize ngidlala kahle akuwona umsebenzi wami kuphela kodwa ukubambisana kahle nozakwethu. Angikwazi ukuzishaya isifuba ngithi konke kuwumsebenzi wami, yingoba sonke eqenjini sinephupho elilodwa lokwenza kahle,” kusho uMaluleka.Lo mdlali ugcizelele ukuthi njengoba iqembu liqhubeka lenza kahle yingoba banokubambisana okuhle nomqeqeshi bebonke bengabadlali.“Kumnandi ngisho ukuya ejimini. Ngicabanga ukuthi bonke abadlali bayakulangazelela ukuza ejimini ngendlela okumnandi ngayo,” kube uMaluleka.Uthe njengoba kubukeka bewuqale kahle umlenze wesibili we-Absa Premiership ukholwa wukuthi bazoqhubeka nokwenza kahle.“Sifuna ukubhekana nomdlalo ngawodwa, sizimisele ngokuthi wonke umdlalo esiya kuwo siqoqe amaphuzu aphelele. Luselude ukhalo okumele siluhambe ngaphambi kokuthi kuphele isizini, yikho ngingafuni ukukhuluma ngesicoco seligi manje,” kusho uMaluleka.Uthe indlela iqembu elidlala ngayo ubona sengathi sezibuye unomphelo izinsuku zenjabulo kuChiefs.“Uma sibona abalandeli bethu bejabule nathi siyajabula. Lokhu kusenza siye enkundleni sinokuzithemba kanti kuyasisiza ekutheni sidlale kahle. Ngicabanga ukuthi izinsuku zenjabulo sezibuyile kuChiefs futhi ngeke zisaphela.”UMaluleka ukhuluma kanjena nje ngezinsuku zenjabulo iChiefs abazange bayiqale kahle isizini njengoba abalandeli beChiefs bebengafuni ngisho ukuyizwa eyomqeqeshi uSteve Kompela kwazise imiphumela yayingamvuni. Ngaphandle kokungaqali kahle emidlalweni yeligi Amakhosi akhishwe emiqhudelwaneni yemikhumulajezi, iMTN 8 neTelkom Knockout. Ngemuva kwalokho badlali ngokulingana imidlalo eminingi ilandelana.",Ubabaza umoya wobumbano uMaluleka
SELIDLULISE amazwi enduduzo emindenini KaNksz Tozama Mantashe iqembu le-African National Congress esifundazweni sase-Eastern Cape kulandela ukudlula kwakhe ngenxa yezimo eziphathelene neCovid 19. UNksz Mantashe ubeyilungu lasePhalamende nophinde abe ngudadewabo kaSihlalo we-African National Congress kuzwelonke uMnuz Gwede Mantashe.Kubikwa ukuthi ushone izolo ebusuku emuva kokugula ngenxa yeCovid 19. Isitatimende esikhishwe yi-African National Congress yase-Eastern Cape siveza ukuthi ushonele esibhedlela exinwe ukugula. UNksz Mantashe uchazwe njengomuntu obezinikele kuleli qembu futhi eseneminyaka engaphansi kwalo.Uke wasebenza njengoMngcinimafa wegatsha ngo-2003 kuya ku-2005 emuva kwalokho waba nguNobhala wegatsha ngo-2005 kuya ku-2008 kwase kuthi ngo-2008 waqokelwa kwikomidi lesifunda iChris Hani.Waqhubeka nokusebenzela leli qembu enza imsebenzi eminingi eyahlukene iminyaka ilandelana kwaze kube uqokelwa esikhundleni  sasephalamende. ,ICovid seyidlule nelungu lephalamande lakaMantashe
"UMSAKAZI wesikhondlakhondla somsakazo, uKhozi FM, uPhindile Phewa owaziwa ngelikaPhindi P, usebonge abalandeli bakhe ngokuyamukela ngezandla ezimhlophe i-albhamu yakhe yokuqala.I-albhamu yakhe, ebizwa ngokuthi yiWorship World ayikhiphe ekupheleni konyaka odlule, ingeyokuqala egcwele njengoba ngo-2018 wakhipha i-EP enezingoma ezine kuphela. “Ngithola imiyalezo engikhuthazayo mihla namalanga abantu bencoma izingoma zami. Sengiyazazi nabazithanda kakhulu ikakhulukazi le ethi Yebo Bakithi nengawina ngayo ngo-2018,” kusho uPhindy P.Uthe ukwesekwa akutholayo kuyamangalisa futhi ubonga akaphezi kumdidiyeli wakhe, uWonder Khwela, okunguyena abayipheka naye le albhamu.Uveze ukuthi isizathu sokuthi angapiki muntu kule albhamu wukuthi usafuna ukukhula njengoba kuseyi-albhamu yakhe yokuqala.“Kodwa-ke noma kungathiwa kukhona engangifuna ukumpika angikholwa ukuthi wayengaba khona umculi ongavuma ukupikwa yimina ekubeni kufana nokuthi kusewumsebenzi wami wokuqala lo,” kubeka lo mzwilili.Uqhube wathi kungenzeka aqale apike abanye abaculi bowokholo uma eselungiselela i-albhamu yakhe elandelayo.UPhindy P akagcini ngokuba wumculi nomsakazi kodwa ubuye abe ngumethuli wezinhlelo, umlingisi nomphathi wohlelo.Elandisa ngohlelo lwakhe alushayela kuKhozi FM, ‘Ulibo Lokuqala’, nolungena njalo ngoLwesibili kuya Lwesihlanu ngo-4 kuya ku-5 ekuseni, uthe nakhona abalaleli bamtshengisa uthando oluyisimanga.“Ngike ngithuke isimanga ukuthi kukhona abalaleli abangalenzi iphutha lokungibukela (live) ngise-studio ekubeni uhlelo lwami lungena ekuseni kakhulu. Lokho kungenza ngizimisele kakhulu kunakuqala ngenxa yothando engilitholayo,” usho kanje.Uthe okwamanje i-albhamu yakhe isatholakala ezinkundleni ezidayisa umculo nge-internet kodwa ngokuhamba kwesikhathi izotholakala nasezitolo zomculo.Akafunanga ukwanda kakhulu ngempilo yakhe yangasese njengoba uma ebuzwa ngokuthi singawulindela yini umshado kuyena maduze, evele wahleka wathi: “Lutho okwamanje anginamuntu engithandana naye”.",OwoKhozi ubabaza ukwesekwa kwe-albhamu yakhe
"SELIPHINDE labuya lelo dimoni lokubulawa kwabesifazane nezingane. Sesiphinde sabuyela kulesi sikhathi lapho owesifazane ethuka izanya uma ebona owesilisa ngoba akazi uphezu kwaziphi izinhloso.Yileso sikhathi lapho wesaba ngisho ukuthuma esitolo ingane yentombazane okungenzeka ibuye iyisidumbu. Abesifazane besaba nokuvuka ekuseni bayozivocavoca emgwaqweni ngoba kungenzeka balandelwe, babulawe.Njengomuntu onentshisekelo yezindaba ezithinta abesifazane, ngizithole ngizenzela inhlolovo, ngayithumela kwabesilisa nabesifazane ukuzwa ukuthi bacabangani ngalesi sihlava. Emibuzweni yami bengifuna ukwazi ukuthi banamiphi imibono nokuthi babona konakelephi.Kungiphathe kabi ukuthi, indlela abantu abacikeke ngayo, sebefuna kubuye ngisho isigwebo sentambo. Kule nhlolovo ngithole isithombe sokuthi abesifazane babesaba ukwedlula izilwane abesilisa.Kuyangithunuka ukubona kusekhona abesilisa abazivikelayo basho nezizathu ezenza kubulawe abesifazane. Lokhu kwenza ngibone ukuthi kusekude ukuthi sinqobe. Indlela igama labesilisa eselihudululeke ngayo phansi sekumele bazithobe, baguqe bavume izono.Lesi yisikhathi sokuthi baxolise baze bashwelezele ngisho abanye abathinteka kulezi zigameko. Kungiphathe kabi kwinhlolovo yami ukuthi abaningi bathi emabandleni abakuwo ayikhulunywa eyokuhlukunyezwa kwabesifazane.Alukho uhlaka okumele luwuhlabe inhlali manje ngendlela osekonakele ngayo. Kumele ngabe kuzo zonke izinkundla okuhlangana kuzo abesilisa, kuqiniswa ekukhuzeni lo mhlola. Amabandla nawo awekho msulwa uma kukhulunywa ngokuhlukunyezwa kwabesifazane.Inkolo nesiko kunesandla njengoba kumanje baningi abahleli emishadweni “engekho”, abayibambe ishisa. Emabandleni abesifazane uma befuna ukuphonsa ithawula, bashaywa ngevesi elithi “owesifazane ongayakhi indlu yakhe, uyayibhidliza ngezakhe izandla”.Abantu baphume ngamabhokisi emishadweni yabo bebambelele ekutheni kuyabekezelwa. Okungiphula umoya wukuthi ezithangamini, eziye zihlelwe ukwakha nokweluleka abantu kwezobudlewano, bayingcosana abesilisa abazihluphayo. Nalabo abanogqozi yilabo vele abaqotho. Ontabakayikhonjwa abayingeni ngoba bazi ukuthi bangongqeqhe futhi ngeke batshelwe ukuthi baziphathe kanjani. Abanye banqabela ngisho abathandana nabo ukuthi baye kulezi zithangami ngoba bebona ukuthi bazovuleka amehlo.Ngibona sekukuncane okungenzeka kwabesilisa asebekhulile, osekumele kuqiniswe ebafaneni. Uma uzele ingane yomfana unenselelo yokuyiguqula indlela ecabanga ngayo. Lokhu kumele kuqale ngezinto ezincane zokukhipha umqondo wokuthi umfana ungcono kunentombazane.Kumele kushintshe ukuthi umfana abuye sekuhwalele ekhaya, angathinti lutho endlini ngoba kuthiwa akusebenze intombazane. Ingane yomfana ayitshelwe ukuthi kuyimvelo ukuzwela ubuhlungu futhi akulona ihlazo ukukhala, ukuze kuphume intukuthelo.Okonakele kakhulu yindlela esikhuliswe ngayo, ikakhulukazi thina sizwe esimnyama. Abafana bamanje kumele batshelwe ukuthi itshe seligaya ngomunye umhlathi.Kumele bazi ukuthi abesifazane bamanje nabo sebesebenza amahora afanayo nabesilisa. Kumele bazi ukuthi akusefani nakudala lapho umama ebelethwa emshadweni ukuzovusa umuzi ngokulamanisa izingane kuphela, ubaba abuye kanye ngonyaka esezolamanisa futhi.Inkinga enkulu wukuthi ngesikhathi kushintsha indlela yokuphila kuleli, abesilisa abacijwanga emqondweni ukuthi nabo bashintshe indlela yokucabanga.Elokugcina, kumele ibhekwe nalena yokubhekela kakhulu amantombazane ukuthi ayiyitshali yini inzondo ebafaneni.Ngesikhathi izwe likhululeka kuqhakanjiswe ukubhekela abesifazane, bashiywa ngemuva abafana. Yize yaziwa inhloso yalokhu kodwa sekumeleibuyekezwe.Uma umfana ephase ngo-A abayisithupha, kubhekelwa intombazane ephase ngokufana noma ngaphansi kunaye uma kutholwa umfundaze. Ngokunjalo nasemsebenzini kubhekwa kuqala ukuqashwa kwabesifazane, okwenza kutshaleke inzondo emfaneni owayengekho ngezikhathi zobandlululo, osethwala amacala okhokho. Kusamele sizinuke amakhwapha kokuningi, ngale kwalokho sizokhuluma kuze kutsheke imilomo.",Abamabandla abekho msulwa ngokubulawa kwabesifazane
"Kulolu hlelo okuzobonakala kulo osaziwayo bakuleli beveza amakhono abo okupheka luzoqala kuMzansi Magic (Channel 161), ngoJanuwari 8, ngo-9.30, ebusuku. Lolu hlelo luzokhonjiswa iziqephu ezingu-13, osaziwayo beveza ikhono labo lokushaya ibhodwe.Esiqeshini ngasinye kuzobonakala uZola ehlangana nosaziwayo ozombuza ukuthi yini afuna bayipheke futhi iphekwa kanjani bese behlanganisa leso sibiliboco.Lowo saziwayo uzoxoxa ukuthi lokhu kudla yini emenza akukhonze futhi wafundiswa ubani ukukupheka.Lokhu bazokwenza bebe beqhabula iziphuzo ezihlukene bukhoma ohlelweni.Uphrojusa walolu hlelo uGideon Eksteen, uthe ekupheleni kwesiqephu ngasinye laba bayobe sebejabulela ukudla abebekupheka.“Injongo yalolu hlelo ukukhuluma nosaziwayo ngezinto ezehlukene esiyohlale sibakhumbula ngazo. Luzobe lukhonjiswa bukhoma, osaziwayo bexoxa ngomsebenzi wabo abawenzayo, ubudlelwane abanabo nabanye osaziwayo endimeni abakuyo nokuthi obani ababagqugquzela ekutheni babe lapho bekhona manje. Ngeke sikushiye ngaphandle ukuthi obani ababukela kubo emkhakheni abakuwona,” kusho uGideon.Uthe lolu hlelo ngeke nje lubheke ukuthi yini ezodliwa kodwa nabathanda ukupheka bazosizakala ekuthuthukiseni ikhono labo lokupheka njengoba bezobona konke okudingekayo uma ulungiselela ukudla okuconsisa amathe.",Uzoba nohlelo lwakhe lokupheka kwiTV
"SIZOVALWA yiNewzroom Afrika isikhala esishiywe yisiteshi sezindaba i-AfroWorld View kwiDStv.Lezi zindaba zimenyezelwe yisikhulu esiphezulu sakwaMultiChoice SA, uMnuz Calvo Mawela izolo, othe bakhethe iNewzroom Afrika ngoba iyona eze nebhidi ekahle futhi iphethwe ngabantu abamnyama.INewzroom Afrika, isiteshi sezindaba esisha, iphethwe ngobefunda izindaba kwaSABC, uNksz Thabile Ngwato (28) onenkampani ebizwa ngeRapid Innovation noMnuz Thokozani Nkosi (43) we-Eclipse TV.UNksz Ngwato ushayele uhlelo lwakhe lokugcina lwezindaba kwaSABC ngo-Agasti 18 njengoba emenyezelwe njengomnikazi wesiteshi esisha.I-Eclipse kaNkosi ikhiqiza izinhlelo ezifana ne-I Want to Sing Gospel, Big Up! ne-It’s Gospel Time.UNkosi uke walingisa emidlalweni ehlukene yethelevishini okubalwa iYizo Yizo isizini yokuqala.Kuvela ukuthi uNksz Ngwato noNkosi yibo bodwa abanikazi beNewzroom Afrika okusho ukuthi umuntu emunye uphethe * -50%.UNksz Ngwato uzalelwe eMpumalanga kanti uqale ukusebenza kwiY-FM ngaphambi kokuyosebenzela iSABC njengomfundi wezindaba.Ungumfundi wezindaba, umphathi wezinhlelo, wenza izikhangiso ezidinga izwi kanti ukhuluma izilimi eziyisithupha zaseNingizimu Afrika okuyisiNgisi, isiBhunu, IsiZulu, IsiXhosa, iSePedi neSeSotho.UNkosi uzalelwe eSoweto ushadelwe nguNkk Bonolo Nkosi ababusiswe naye ngamadodakazi amabili uKholiwe no-Owakhe.Izolo abathanganga ukuphendula imibuzo yezintatheli njengoba bethe bacela ukukhuluma nabezindaba namhlanje.UNksz Ngwato uthembise abantu baseNingizimu Afrika izindaba eziseqophelweni eliphezulu futhi ezingenakho ukwenzelela kwabathile.Esitatimendeni bathe isiteshi sabo sizoqala ukusakaza ngonyaka ozayo futhi sizoba nezintatheli ezinohlonze njengoba ophethe ophikweni lezindaba ngowayeyisikhulu sakwa-eMedia, uNksz Malebo Phage.Izindaba ezisakazwayo zizoqashwa ngeso lokhozi yintatheli esayathatha umhlalaphansi eke yaba wumxazululi emacaleni athinta abezindabauMnuz Joe Thloloe ozoba yiNhloko ye-Editorial Ethics.UNksz Zanele Mthembu odumile ekukhiqizweni kwezindaba zethelevishini uzoba yiBroadcast Operation Chief.",Sesimenyezelwe isiteshisetv esizovala i-Afroview
"UVULWE ngempumelelo umbukiso wamafilimu amancane namakhulu owaziwa ngeDurban International Film Festival (DIFF), oqale eThekwini, eLangeni Hotel izolo.Lo mbukiso ongowesi-39 kulo nyaka uzophela ngoJulayi 29.Injongo yawo ukukhombisa ngamafilimu ahlukahlukene aqoshwe e-Afrika naphesheya kwezilwandle.Amanye awo asuke esekhonjiswe phesheya kwezilwandle nala athola khona ukunconywa kakhulu.Izolo kuvulwe ngesithangami sabezindaba la abanikazi bamafilimu abafufusayo benxuse khona ukuthi abantu basukume bazobukela umsebenzi wabo. Ntambama kube nemibukiso ehlukene.Abaqophi bamafilimu abaningi bakhulume ngazwi linye kulesi sithangami benxusa abezindaba ukuthi ababadlulisele isikhalo sabo emphakathini sokuthi uphume ngobuningi uzobakhombisa uxhaso.“Emalokishini ahlukene kuzobe kukhona imibukiso, siyanxusa ukuthi abantu beze khona bazobona umsebenzi wethu, njengoba konke esisuke sikwenza, sisuke sizinikele futhi sikwenza ngothando thina esikudingayo nje uxhaso kuphela ukuze umsebenzi uye phambili,” kuchaza izinsizwa nezintokazi ebezizisukumela zona kulesi sithangami zingajutshwanga muntu ukuthi azisukume.U-Eric Applegreen obemele uMasipala weTheku, uthe bazokwenza konke okusemandleni ukukhuthaza abantu ukuthi bahambele imibukiso ehlukene.“Ngomunye yemibukiso emikhulu eyenzeka eThekwini lona futhi siyaziqhenya ngawo. Siyathemba ukuthi uyothi uphela kuyobe kusizakele abaningi. Miningi imicimbi ehambisana nawo, siyathemba abantu bazophuma ngobuningi babo,” kuchaza yena.USbusiso Zondi, oyimenenja ehhovisi lezokuVakasha, eThekwini uthe, ukuba nemicimbi efana nalena eThekwini kusho lukhulu.“Silindele izivakashi ezingaphezu kuka-50 000 ukuza kulo mbukiso nezizoshiya inzuzo enkulu. Siyathemba ukuthi abantu bazowujabulela lo mbukiso futhi nentsha efuna ukungena emkhakheni wamafilimu kube khona ekuncelayo kubantu abehlukene,” kuchaza yena.",Uvulwe ngempumelelo umbukiso wamafilimu iDIFF
"‘Babona inqwaba yeziguli nabantu zonke izinsuku. Bese beyagoduka. Baye ezitolo. Abahloliwe. Abanazimpawu. Balokhu belifafaza nje igciwane ngaphezu kokulelapha. Icabangeni le nto. Kumele sibavalele bonke abahlengikazi nodokotela izinsuku ezingu-30, isibalo sabathelelekayo sizokwehla. Iyona kuphela indlela. Noma-ke bavele badutshulwe bonke bayahlanya vele.”Ubusho kanje omunye umbhalo ezinkundleni zokuxhumana. Kuyacaca ukuthi umuntu ongenazwelo lona, akazi lutho futhi akasiboni isidingo sokubonga ukuzinikela nokuzidela kwabasebenzi bezempilo okuyibona abasekhaleni lokulwa nokubhebhetheka kwalolu bhubhane lweCovid-19.Kodwa uma uyibeka eceleni indelelo yalo muntu ezinye zezinto azishoyo ziyezwakala futhi ziyiqiniso ngobungozi babasebenzi bezempilo uma sebehlangana nomphakathi okungaba yimindeni yabo noma uma beya ezitolo njengawo wonke umuntu ikakhulukazi ngoba abahlolwa bonke nokuyinto nabo ebakhathazayo.Uma sebeshayisile, bayagoduka, kokunye badlule ezitolo bacoshacoshe izinto futhi nabo bayabasiza abantwana babo ngomsebenzi wesikole.Owabo umthwalo uphindaphindiwe ngoba kumele bazigade emsebenzini nasekhaya.Omunye wodokotela kwesinye sezibhedlela zaseMgungundlovu uthe nakuba lapho esebenza khona ebengakabi bikho umuntu osetholakale ukuthi uphethwe yiCorona kodwa ubungozi bukhona futhi sebuyishintshile impilo emsebenzini nasekhaya.“Awusakwazi ukusondela esigulini uma usixilonga ngoba sekumele niqhelelane kakhulu kunakuqala. Usuxilonga futhi unake kuphela lezo zindawo esikhala ngazo.“Uma ngigoduka manje, angigezi nje izandla kuphela ngesibulalamagciwane kodwa ngifutha nezicathulo zami, umata emotweni, isteringi semoto nezindawo engizinyathelayo emotweni uma ngishayela. Nginganyathela noma yini emsebenzini, amathe, izikhwehlela kungenzeka noma yini. Yize kungesiye imigomo ye-World Health Organisation lena kodwa ngibone kungcono ukuthi ngiqikelele ngokweqile,” usho kanje.“Noma ngifika ekhaya manje, izicathulo ngizishiya emnyango, ngingene ngomnyango wangemuva ngiqonde ngqo e-bathroom, ngiwashe izingubo zami futhi ngigeze ngaphambi kokuthi ngihlale nomndeni wami. Angisakwazi ukuvele ngifike ekhaya ngigxumele izingane noma umkami njengakuqala ngoba ngeke ngazixolela uma bengatheleleka ngenxa yami.”Nakuba lo dokotela esincoma isinqumo sikahulumeni sokuvala izwe thaqa masinyane nokunqande ukubhebhetheka mawala kwe-Corona okubonakale kwamanye amazwe kodwa uyasigxeka isinqumo sokungazilungiseleli masinyane.“Kuze kube namhlanje abasebenzi bezempilo abakaze bafundiswe kahle futhi akukaze kube khona ngisho esisodwa isigcawu sokucobelelana ngolwazi. Kwakumele sisebenzise uJanuwari noFebhuwari ukwenza njalo ngoba vele kwase kubonakala ukuthi siyasabalala nakwamanye amazwe. Futhi kwakumele sisheshe sibahlole abantu abaqhamuka kwamanye amazwe.”Kumphatha kanjani lo dokotela ukubona abantu bezigcaluzela bewuvanzi?“Kunzima kodwa futhi siyakuqonda ukuthi impilo ayimi ngoba nakhu sekunobhubhane. Engingakwazi ukubaxolela yilaba abaqhubeka nemicimbi efana nemishado nababuthana emasontweni,” usho kanje.UMHLENGIKAZI wasesibhedlela iMediclinic eCenturion eGoli, uNksz Baphile Mxotwa elungisa iwodi leziguli. Isithombe esigciniwe: Thobile MathonsiUmhlengikazi osebenza kweminye yemitholampilo eThekwini uvumelana nalo dokotela ngokuthi abaqeqeshiwe kahle abasebenzi bezempilo. Uthi futhi uyafisa sengathi ngabe bayahlolwa njalo ngoba ubona kuyibona abayingozi kakhulu emphakathini.“Ngingazifutha izandla zami ngesibulalimagciwane uma ngiphuma emsebenzini futhi ngisifake nesifonyo kodwa inyufomu yami isuke ingafuthiwe. Ngingagibela etekisini okukhona kuyo umama onengane encane. Ngingabelethisa umuntu ngingazi ukuthi kanti senginalo igciwane ngoba asihlolwa,” usho kanje lo mhlengikazi.Ukhale nangokushoda kwezimpahla zokuzivikela lezi ezibizwa ngama-PPE.“Sinikwa isifonyo esisodwa ukuthi sisisebenzise usuku lonke kanti empeleni uma usuke wabona isiguli esinofuba kumele usishintshe leso simfomo. Kanjalo noma uma sesike sathinta amathe kodwa asikwenzi lokho ngoba sisebenzisa esisodwa usuku lonke. Asinazo nezigqoko kanti igciwane liyahlala nasezinweleni okuyingozi nakho.“Mina ukube ngiphethe ngangiyoqala ngihlole abasebenzi bezempilo futhi ngabe abasebenzi bonke kanyekanye ukuze uma kuba khona abagulayo kungaguli wonke umuntu.”Uthi abahlengikazi abafana naye abathembele ematekisini kumele baphinde babekezelele nokujeqezwa kabi ngabantu uma begibela ngoba abantu abathandisisi ukugibela nabo.“Ukuba wunesi umsebenzi okhathazayo sidalo, manje usufika ekhaya ubhekane nomunye umshikashika uzama ukuvikela umndeni wakho. Ngishiya izicathulo emnyango, ngishintshele egaraji futhi senginanebhakede elihlala emnyango engiwashela kulona izimpahla engizigqoka emsebenzini. Ngiqala ngokugeza uma ngifika kodwa nalokho kuyangikhathaza ngoba sinendawo eyodwa yokugezela esiyisebenzisa nomyeni wami, izingane futhi mina nginezingane ezincane eneminyaka emihlanu neneminyaka eyisikhombisa nosisi ongisizayo ukubheka izingane.“Siyabezwa nje abantu bethi asiqine ngoba safunga kodwa bayakhohlwa ukuthi phela singabantu, sinegazi futhi imindeni yethu ayizange ifunge kodwa zonke izinsuku siyibeka engcupheni ngoba ayikho into esizoyenza kumele sisebenze.”Uyakhala ngokuthi abasebenzi bezempilo ababalwanga ndawo ngesikhathi uMengameli Cyril Ramaphosa ememezela usizo lukaR500 billion.ABASEBENZI bezeMpilo eKapa abasebenzela iCommunity Health Care bayingxenye yabantu abahlolela abantu iCovid-19 emphakathini ngaphansi kohlelo lomnyango wezeMpilo. Isithombe: Armand Hough/African News Agency(ANA)Omunye umhlengikazi osebenza kwesinye sezibhedlela ezinkulu eThekwini uthe ngenhlanhla abakabi nesiguli esesike satholakala siphethwe yiCorona kodwa sekuke kwatheleleka abalingani babo ababili.“Ngiye ngizibuze njalo uma sengingena esangweni ukuthi kodwa ngiyaphi ngempela uma ngibheka ubungozi. Kodwa umuntu ngeke avele ayeke umsebenzi ngoba nakhu kunobhubhane, akulona ubhubhane lokuqala nakuba lulubi kakhulu lolu ngoba alikho ikhambi, vele-ke umkhuhlane awunalo ikhambi. Umuntu nje kumele aqikelele,” usho kanje.Njengalaba abanye abalingani bakhe, naye ushintshela egaraji uma efika ekhaya futhi naye ufutha nezicathulo ngesibulalimagciwane.“Ngithi ngifika nje ngibe ngigeza ngaphambi kokubona izingane, ngisabela kakhulu lona omdala ngoba une-asthma. Abazali bami yibona abanovalo kakhulu, ubaba ungifonela cishe zonke izinsuku ekuseni bese ngiyamchazela ukuthi angikho ewodini labantu abahlushwa yizifo zesifuba futhi isibhedlela asigcwele njengokujwayelekile ngoba bakhishwa abanye abantu nokusizayo. Kodwa kona kunzima,”Umyeni walo mhlengikazi uthe baba nenhlanhla ukuthi ngesikhathi kuqala ukuvalwa kwezwe thaqa wayesahlabe ikhefu umkakhe nokwabanika ithuba lokuzilungiselela bakwazi nokuya ekhaya elikhulu bayoshweleza nasemsamo ngaphambi kokuthi umkakhe abuyele emsebenzini.“Isikhathi esinzima ngoba usuku nosoku awazi kuzokwenzekani noma uzobuya emsebenzini kwenzekeni. Kodwa siyazihlomisa ngolwazi ngayo yonke indlela, nezingane ziyazi ukuthi kumele zigeze izandla njalo noma zibuya endlini uma zikade zisemnyango“Kuyadabukisa nje ukuthi abantu bazimisele futhi bazinikele ekuhlengeni izimpilo zabantu ngoba akuwona nje umsebenzi lo kodwa ubizo kodwa uhulumeni akabahlangabezi futhi akhombise ukubabonga.”Omunye umhlengikazi yena ungomunye walabo ababahlolayo abasebenzi bezempilo okusuke sekusolwa ukuthi bathelelekile uthe ukube akubhekiwe yena ekhaya ngabe usewuyekile umsebenzi.“Mina ngihlola laba abasebenza emawodini ka-Covid-19, angikaze ngibatshele nokubatshela ekhaya ukuthi ngiqondene ngqo nabo. Sengafunda nje ukuthi ngishintshela egaraji uma ngifika, izicathulo zomsebenzi zisala khona. Ngithi ngifika ngibe ngigeza.“Ngifisa sengathi ngabe bayazi laba abangaphoqelekile ukusebenza ukuthi banenhlanhla kanjani ukuthi bahlezi emakhaya ngoba sonke singathanda ukwenza njalo kodwa abanye bethu ayikho into abangayenza. Zonke izinsuku siziphonsa emlilweni siwubona sihlalele ethembeni ngoba nansi ne-lotto ayiwineki. Ngifisa kabi sengathi bengingake ngibavalele bonke abasebenzi bezempilo bahlolwe kodwa akekho onendaba nathi futhi ayikho into esigqugquzelayo,” usho kanje.Uthe ukuhlola abasebenzi bezempilo kunezakho izinselelo ngoba imiphumela ayisheshi nokubuya.“Nalo mbandela wokuzihlangula ohambisana nemiphumela awenzi izinto zibe lula ngoba phela abasebenzi bezempilo bayawuqonda kahle ukuthi usho ukuthini. Lo mbandela wokuzihlangula uthi ukungaveli kwegciwane akusho ukuthi awunalo ngoba kungenzeka ukuthi awuhlolwanga kahle; kungenzeka ukuthi uhlolwe ngesikhathi igciwane lisacashile futhi ungakabi nazo izimpawu.”Omunye umhlengikazi osebenza emtholampilo naye uvele wakhala uma ekhumbula usuku lokuqala lokuvalwa kwezwe thaqa evuka eya emsebenzini eshiya indodakazi yakhe yodwa.“Njengabahlengikazi nathi siyasaba futhi lokho kwenziwa kakhulu ukuthi asikaze siqeqeshelwe lesi sifo. Ngesikhathi kuqala kwakuthiwa abakwa-NICD abazohlola abantu, gwiqiqi sekuthiwa akube yithina, thina kowethu umtholampilo sanqaba ngoba sathi ngeke sikwazi ukuvele sifunde sesiwenza umsebenzi ngesifo esibucayi kangaka.”Naye ukhale ngokushoda kwezimpahla zokuzivikela.“Ngelinye ilanga nje ngifike emsebenzini seziphelile izifonyo ngoba base bezithathe bonke abafike kuqala kunami. Kwamele ngiqhamuke nelinye icebo, ngavele ngasebenzisa lokhu esivala ngakho izicathulo njengesifonyo, nganika nesiguli engangizosisiza into efanayo ngoba kumele isiguli uma sesifikile ngisisize futhi kwakuyisiguli esinofuba.”Uthe usenobhaskidi wakhe wezingubo ezingcolile lapho efaka khona izingubo zasemsebenzini uma engakaziwashi futhi nezicathulo zasemsebenzini uyazihlukanisa, akasazibeki ndawonye nezinye.Uthe bayagqugquzelana bebodwa nabalingani bakhe futhi sebekhuleka nasemini ukuze bame isibindi.“Nemiyalezo yokusigqugquzela nokusibonga evela emindenini nasezihlotsheni zethu iyona esinika amandla kanjalo nezintshumayelo. Nabaphathi bethu bayaseseka kakhulu. Kodwa iqiniso nje ukuthi kunzima, sisizwa umusa kaNkulunkulu.”","Usizi, uvalo nezinselelo kwabezempilo abalwa nobhubhane lwe-Corona"
"SEKUVELE negama likangqongqoshe wamaPhoyisa kuleli uMnuz Bheki Cele kwikhomishini ephenya ngokulawulwa koMbuso yidlanzana eqhubekayo eParktown eGoli. Igama likaCele livezwe ngowayeyisikhulu sophiko lwezobunhloli kuleli uColonel Dhanajaya Naidoo ngesikhathi ethula ubufakazi kwikhomishini ngoMsombuluko. Ekhuluma kwikhamera uNaidoo uveze ukuthi uCele wasebenzisa ngokungemthetho imali yezobunhloli. Owayeyisikhulu esiphezulu sezobunhloli uMnuz Richard Mdluli watshela uGeneral Solly Lazarus (owayeyisikhulu sezimali) ukuthi, uzosuswa ekuphatheni i-akhawunti yesikhungo. Ngo-2008, uLazarus owayeyingxenye yokudliwa kwezimali, watshela uCele ukuthi akakumise ukususwa kwakhe. UNaidoo uveze ukuthi uLazarus waba nenqwaba yemihlangano noCele kepha wagxila kowodwa ababanayo emzini kasomabhizinisi waseThekwini uMnuz Panganathan ""Timmy"" Marimuthu. Uthe, uLazarus wayedinga imali yomhlangano wamnika u-R40 000. UNaidoo uthe, le mali wayecabanga ukuthi ngekaCele kanti futhi wayengenaso isizathu sokucabanga ngenye indlela. ""Ayikho imali eyabuyiselwa kumina. Ngokucabanga kwami, yanikwa uCele,"" kusho yena.Ebuzwa yiJaji Raymond Zondo ukuthi kungani ecabanga ukuthi imali kwakungeyenkokhelo ngoba wayengekho ngesikhathi kuxoxwa uNaidoo uphendule wathi, wazicabangela ukuthi imali kwakungeyokugwazela. UNaidoo uqhube waveza ukuthi abasebenzi bophiko lwezobunhloli akubona kuphela abazuza ekuluthweni kwe-akhawunti yophiko, kodwa imali yahamba yaze yafinyelela ekufezweni kwezidingo zezintatheli ezakhokhelwa ukuthi zingazibhali izindaba ezithinta uphiko ezinye zalungiselwa izimoto zazo. Ngokusho kukaNaidoo, osehlale ngaphansi kohlelo lokuvikelwa umbuso iminyaka engu-11 edlule ngemuva kokushaya ikhwelo ngenkohlakalo kwezobunhloli i-akhawunti okukhulunywa ngayo yayibekelwe ukulekelela ukusebenza kwezinhlelo zobunhloli kodwa yasetshenziselwa impilo ewubukhazikhazi yezisebenzi.UNaidoo ovume ukuthi wazuza kule nkohlakalo, uthe wayazi izikhawu ezintathu lapho izintatheli zakhokhelwa khona ukufihla izindaba. Isikhathi sokuqala, kwakhokhelwa intatheli u-R20 000 eyahlangana noMdluli eyayinemininingwane eyayingadicilela phansi igama lophiko. UNaidoo uthe, wayekhona ngesikhathi uLazarus etshela omunye umsebenzi ukuthi kufanele kukhokhelwe enye intatheli imali. Yize uNaidoo engayidalulanga intatheli kepha uveze kancane ukuthinteka kukaNksz Ranjeni Munusamy, oyintatheli yeTiso Black Star. UMunusamy wabekwa ekhefini ngenyanga edlule ngemuva kokuvela kwegama lakhe kubufakazi bukamseshi woKlebe uMnuz Kobus Roelefse, nabo obuthinta imali yophiko. ",Kuvele igama likaCele kwikhomishini kaZondo
"ISundowns izovakashela iChiefs emdlalweni obhekwe ngabomvu wombango wesicoco se-Absa Premiership e-Orlando Stadium, eSoweto, namuhla ngo-6 ntambama. AmaBrazilians, asele ngamaphuzu amathathu kwiChiefs esesicongweni se-log, abengakaze awine nowokubika umdlalo weligi selokhu kubuye imidlalo yePremier Soccer League (PSL).NgoMsombuluko ahlule i-Arrows ngo 1-0 ngegoli elishaywe uThemba Zwane umdlalo usuyophela.Ukuthola amaphuzu amathathu kweSundowns kwi-Arrows kushubise umbango wesicoco seligi. IChiefs ilahle amaphuzu emidlalweni emibili edlule nokwenza izithole isixinwe yiSundowns. Iqale ngokuthola isibhaxu sika 3-1kwiBloemfontein Celtic ngesonto eledlule kwathi ngempelasonto edlule yabanjwa yiStellenbosch umdlalo uphela ngo 1-1.“Kusethule umthwalo ukuwina kwi-Arrows ikakhulukazi njengoba singenzi kahle siyiqembu. Sizamile emidlalweni eminingi ukucosha amaphuzu amathathu kodwa bekunzima ngoba asivimbi kahle emuva futhi asiwashayi amagoli ngendlela esifisa ngayo,” kusho uKekana.“Kodwa manje sisesimeni esihle ngoba siphumelele ukuthola amaphuzu amathathu ebesikade siwafuna siyiqembu. Manje abafana bayazi ukuthi singawuwina omunye umdlalo ngoba miningi esisazoyidlala. Sinalo ithuba lokuqhubeka nokuwina imidlalo.”Umphumela womdlalo wanamuhla uzocacisa okuningi ngeqembu elingase likhale lemuke nesicoco seligi.ISundowns ilwela ukusiwina okwesithathu kulandelana. IChiefs ifuna ukuqeda ishobolo leminyaka kwazise igcine ukusiwina ngo-2015.Emuva kwalo mdlalo amaqembu womabili azosalelwa yimidlalo emithathu ngalinye.“Siyazi ukuthi kufanele sibhekane nomdlalo ngamunye ngesikhathi. Eminye yemidlalo okufanele sibhekane nayo oweKaizer Chiefs futhi siyazi ukuthi kufanele sisebenze ngempela ukwenza isiqiniseko sokuthi siyawuwina.“Sisesimeni esihle sokuthi sikwenze lokho ngoba sisanda kuwina umdlalo okuyikho okusinike umdlandla. Singabadlali sifuna ukuwinela iMamelodi Sundowns izindebe,” kusho uKekana.Ekhempini yeChiefs, umdlali wasesiswini uWillard Katsande usevele ushilo ukuthi bayazi ukuthi ihlulwa kanjani iSundowns njengoba sebekwenze kabili kule sizini.Umzuliswano wokuqala wala maqembu waphela ngo 2-0 kuwina iChiefs ngamagoli ashaywa uSamir Nurkovic ozobe engekho kulokhu ngenxa yamakhadi aphuzi.Imidlalo ye-Absa Premiership:Namuhla - Ngo-3.30pm: Bloemfontein Celtic v Bidvest Wits (Absa Tuks Stadium).Ngo-6pm: Kaizer Chiefs v Mamelodi Sundowns (Orlando Stadium).Kusasa - Ngo-6pm: Stellenbosch v Chippa United (Absa Tuks Stadium).",I-Sundowns izodlala neChiefs inokuzethemba
"STHEMBISO NGOBESEAGCOTSHWE aba ngompetha abasha AmaZulu FC kwiDStv Diski Challenge Rewired eguqisa ngo 2-0 iMamelodi Sundowns emdlalweni wamanqamu obuseFNB Stadium eGoli, izolo emini.Abafana boSuthu abancane abaqeqeshwa nguSboniso “Nini” Vilakazi, baye kulo mdlalo benganikwe thuba njengoba bengakaze bahambe ibanga elitheni kwiDiski phambilini. AmaBrazilians amancane acijwa nguSurprise Moriri yiwona abethwelwe ngeqoma njengoba evamise ukuvulela kulo mqhudelwano.USuthu lufinyelele emdlalweni wamanqamu lungayitholanga induku emidlalweni eyisishiyagalombili. Eqoqweni lesibili obeluboshelwe kulo lugcine luhlezi endaweni yesibili. Lufinyelele kowamanqamu ngokuguqisa iKaizer Chiefs ngo 4-3 sekukhahlelwa amaphenathi.ISundowns iqede ihlezi endaweni yesibili kwi-log kwelayo iqoqo. Yona ingene kowamanqamu ngokuguqisa iCape Town City ngo 3-2.Emdlalweni wayizolo, womabili amaqembu akhombise zisuka ukuthi afuna ukuba ngompetha lapha njengoba abehlaselana kube ncane indawo. Kodwa abafana beSundowns yibona ebebengaphezu kancane ngomdlalo esiwombeni sokuqala.Emzuzwini ka-16 iSundowns ebicindezela ngamandla ithole i-free kick kodwa uSiphesihle Mkhize emhlulile njengoba eyibhamuze phezulu. Ngemuva kwalokho AmaZulu alitholile elawo ithuba, uGlen Baadjies unozinti wamaSandawana walichilizela ngaphandle ibhola ebelishaywe nguLindani Shange ngomzuzu ka-21. Ngomzuzu ka-28 uShange ugcine eyibonile inethi, ethola ibhola ebeligotshwe nguLindani Zungu. Kuyiwe ekhefini AmaZulu ehamba phambili ngo 1-0.Esiwombeni sesibili, amaqembu aqhubekile nokuhlaselana kodwa kusebenza onozinti.Ngomzuzu ka-67 uSuthu luthole iphenathi ebekwe enethini nguSibusiso Khumalo. Ngemuva kwaleli goli abafana bamaBrazilians bangqongqoze ngamandla emapalini oSuthu kodwa kwasho ukuthi abadlali basemuva bezikaVilakazi bese bekhonkile, bengafuni lutho oluzothinta unozinti wabo u-Olwethu Mzimela..Ngemuva komdlalo, uVilakazi uncome umsebenzi wethimba lakhe ngempumelelo yabo. UMoriri uthe nakuba behluliwe kodwa uyabancoma abadlali bakhe ngendlela abadlale ngayo kwiDiski Challenge kule sizini.",Kukhonye AmaZulu eba ngompetha beDiski
"UDUBE ukucula umrepha uDuncan ngesikhathi kunqamuka umsindo emcimbini i-INK Hop Festival ePrincess Magogo Stadium, KwaMashu, ngoMgqibelo ebusuku.Ungene isikhathi sesibheke ku-1 entathakusa. Ushaye izingoma zakhe okubalwa kuzo ethi, Dlala Mrepha ne Ring of Lies. Kuthe uma eseqala iTsiki Tsiki ngo-12.55 umsindo wanqamuka.Ukhombise ukudideka ukuthi kwenzekani qede waphuma esiteji. Akekho ochazile ukuthi kwenzekani kunalokho kwangena iqembu iBlack Diamond.Imizamo yokuthola uDuncan ayiphumelelanga ngenxa yokuthi uvele waphela emehlweni. Alungenanga ucingo ngesikhathi eseshayelwa.Umphathi wakhe, uNgane Sikobi, ukhale nge sound system.“Uma ungena esiteji usuke uhlelile ukuthi uzokwenza kanjani. Uma usuphazamiseka kulokho ngeke kubukeke kahle,” kusho uSikobi.Umcimbi ubuseqophelweni eliphezulu. Emgwaqweni besingekho isiminyaminya ngenxa yamaphoyisa kaMasipala weTheku abebheke isimo.Abantu bebephume ngobuningi babo begcwele otshanini abanye belapho kuhlala khona izihlwele uma kubukwa ibhola.UVUSI Nova ushaye amanoni akhe abantu bawacula naye kwi-INK Hop Festival KwaMashu ngoMgqibelo ebusukuKuthe uma sekungena uVusi Nova phakathi kwamabili abantu basondela phambi kwesiteji. Ubelokhu ebuza ukuthi bafuna yiphi ingoma bememeze bathi i-Asphelelanga. Ugcine evala ngayo ngemuva kuka-12.30 kwahlanya inkundla yonke.UMREPHA u-AKA ucule kwahlanya abantuNgaphandle kwakhe phakathi kwabanye abebenandisa kubalwa uBeast, Mthokozisi Ndaba, AKA, Prince Kaybee, DJ Fresh, TDK Macassette, DJ Sox, Zakwe, Zakes Bantwini, Mlindo The Vocalist nabanye. Uhlelo beluphethwe nguClement Maosa, Collen Zondo, Zeal, Mlwazet, Thah Simelane nabanye.",Kunqamuke umsindo waduba ukucula
"PHILI MJOLIABANTU  abadala abangu- 85 000 abashone kuleli kusukela ngoMeyi nyakenye  kungenzeka ukuthi babulawe iCovid-19. Ucwaningo olwenziwe iSA Medical Research Council (SAMRC) luveza ukuthi maningi amathuba okuthi abangu-85 000 abashonile  abaneminyaka ewu-60 kuya phezulu,  abavela ohlwini lomnyango wezasekhaya,   babulawe yiCovid-19 .Usolwazi Debbie Bradshaw we-SAMRC uthe lokhu kungasho ukuthi bangu-1.5%  abantu abadala ababulawe yileli gciwane kuleli  ngalesi sikhathi.Izibalo zakuleli zababulewe yigciwane ezikhishwa uMnyango wezeMpilo zikhomba ukuthi bangaphezulu kuka-40 000 abantu ababulawe yilona.USolwazi Bradshaw uthe bayaxhumana noMnyango wezeMpilo njalo kodwa ngesikhathi benza ucwaningo bebebheka izibalo zabadala abashonile ezibhaliswe eMnyangweni wezaseKhaya. Okwenza ukuthi bathi kungenzeka ukuthi babulawe yiCovid-19 uthe yingoba bashone ngesikhathi bebaningi abahaqwa ygciwane."" Uma sibheka amaphepha omnyango achaza ngezikhathi lapho zenyuka kakhulu izibalo zabahaqekayo kuba nengcindezi nasezibhedlela, sibona benyuka abashonayo ngokwezibalo zababhaliswe eMnyangweni wezaseKhaya. Lokho kusitshela ukuthi maningi amathuba okuthi babulawe yiCovid-19. Abantu abadala basuke benezifo ezingamahlalakhona  kanti abantu abanezifo ezingamahlalakhona babalwa njengabantu abasengcupheni yokuhaqwa yigciwane. Ingqinamba esibhekana nayo ukuthi iningi labantu esikhuluma ngabo lishonele emakhaya, alizange liye ezikhungweni zezempilo kanti siyazi ukuthi uMnyango wezeMpilo sikhona isikhathi lapho ubungakawushayi umthetho wokuthi zonke izidumbu zihlolwe, manje  kunzima ukwazi ukuthi abantu abashona bachazwa njengabashone ngokwemvelo  ngaphambi kwalo mthetho ngabe bebengenayo yini iCovid-19,""  kusho yena.Uthe isizathu esenza abantu bashonele emakhaya akucaci ukuthi yingoba izikhungo zezempilo bezigcwele noma yingoba imindeni ibingasiboni isidingo sokubayisa ezikhungweni zezempilo ngoba vele bebehlala ngokugula ngakho ibizitshela ukuthi ukugula kwabo okujwayelekile."" Esikuqaphelayo wukuthi abantu abashonile bebondla imindeni. Abantu abaneminyaka ewu-60 bondla imindeni ngakho ukushona kwabo ngale ndlela kuzodala izinkinga kwezomnotho,""  kusho yena",Kusolwa iCovid-19 ngokushona kwabadala abangu-85 000 kuleli
"SEKUQUBUKE umbango phakathi kothisha nesigungu esilawula isikole, iPhembisizwe High, eNtuzuma ngenxa yesikhundla sikathishanhloko okubikwa ukuthi sigaqelwe nawothisha abafundisa kulesi sikole.Kuthiwa lesi sikhundla esavuleka ngo-2017, nokusabambe kuso owayeyi-HOD, sesisuse omkhulu umsindo osuholele ekutheni kungabibikho ukubambisana phakathi kothisha nesigungu  esesihlukene phakathi.Othisha abagaqele isikhundla kubikwa ukuthi udaba baludlulisela ezinyunyaneni ngenhloso yokuthi luxazululwe njengoba bekhala ngokuba sebumnyameni mayelana nokungavalwa kwaso.Inhlolokhono yomsebenzi kubikwa ukuthi isiyenziwe kwaze kwaba yizikhawu ezintathu kodwa kungabibikho muntu oqashwayo nokwenza ukuthi abanye othisha nesigungu bashaye amakhala ngezinhlelo zomnyango.Omunye wothisha bakulesi sikole esiligodlile igama lakhe, uthe basola inkohlakalo ngohlelo lokuqashwa kukathishanhloko osekuphele iminyaka luhlehliswa. Uthe ihhovisi lomnyango wezemfundo abajwayele ukuxhumana nawo mayelana nezikhalo zabo uthembisa ukubasiza kodwa namanje basasebumnyameni.“ Iyinkinga indaba yakulesi sikole futhi sisola  inkohlakalo njengoba izinhlelo zokuqashwa kukathishanhloko zihlezi ziba nokuphazamiseka. Njengamanje sinebamba likathishanhloko esikhalayo ngalo nesingafuni ukuthi lingene kulesi sikhundla esingakavalwa. Into eyenza ukuthi singayizwa eyebamba wukuthi nalo lihlangene nethimba esikhala ngalo,” kubeka lo thisha.Ilungu lesigungu esilawula isikole, uMnuz Mdumiseni Khuzwayo, uthe isifiso salabo abafuna ubulungiswa enkingeni ekhungethe lesi sikole, wukuthi kungenelele umnyango ukuze kuxazululeke zonke izinkinga.“Sekunesikhathi eside kunalo mdonsiswano futhi sifuna ozohola lesi sikole ngendlela efanele yingakho sithi makungenelele umnyango. Akusaphephile nhlobo njengoba abantu sebebhekene ngeziqu zamehlo ngenxa yale nkinga,” kubeka uKhuzwayo.Okhulumela uMnyango wezeMfundo KwaZulu - Natal, uMnuz Kwazi Mthethwa,  uthe umnyango uphezu kwalo  lolu daba. ",Umsindo ngesikhundla sikathishanhloko
"USIHLALO weKhomishini ephenya ngokuLawulwa koMbuso yidlanzana iJaji uRaymond Zondo ugxeke ithimba lakhe labameli ngokuhluleka ukukhuluma nowayengumkhuzi wamaphoyisa kuleli, uNkk Riah Phiyega, ngezinsolo zokuthi wayephethe kabi iphini lakhe manje eseliyisikhulu soKlebe u-Advocate Godfrey Lebeya.ULebeya ubethula ubufakazi kule khomishini izolo. Ubelindeleke ukuba afakaze ngokugxambukela kwabathize ezindabeni zamaphoyisa. Esitatimendeni esinikezwe ikhomishini uLebeya owayephethe abaphenyi futhi eyiphini lomkhuzi wamaphoyisa, uveze kabanzi ukuthi wayengaphethwe kahle futhi ebekwa eceleni amaphoyisa, okubalwa naye uPhiyega.Uthe lokhu kwakudalwa amacala ake awaphenya athinta amaphoyisa nokubalwa icala lomphathi wezobunhloli uMnuz Richard Mdluli.UZondo ukhale ngo-Advocate Suzan Wentzel, ngokuhluleka ukubona ukuthi iyiphi ingxenye yobufakazi bukaLebeya enikezwe ikhomishini ethinta amaphoyisa nokungaphathwa kahle kwakhe.“Ngabe kukhona umphenyi oke waya kuPhiyega, wambuza ukuthi kungani wenza lokhu kuLebeya? Miningi imibuzo ebingabuzwa. Kungenzeka uma ebuzwa ngalezi zinto abe nezimpendulo, okungenza kucacise izinto,” kusho uZondo.U-Wentzel, uthe uPhiyega waveza ukuthi angabuletha ubufakazi kwikhomishini.UZondo uthe kungumsebenzi wethimba labameli ukuba liye kuyena limbuze ngezinsolo ezibhekiswe kuyena.“Ithimba labameli libe nephutha ngokungayi kuyena, nabaphenyi banephutha ngokungayi kuye, Ikakhulukazi abaphenyi. Ngigxeka ithimba labameli ngoba yibona okumele balawule abaphenyi,” kusho uZondo.ULebeya waqokwa uMengameli wakuleli uCyril Ramaphosa ngo-2018 ukuba angene esikhundleni sowayephethe oKlebe uMnuz Berning Ntlemeza, owayekade exoshwe owayengungqongqoshe wamaPhoyisa kuleli uMnuz Fikile Mbalula.Lokho kwenzeka emuva kokuba iNkantolo eNkulu yaseNorth Gauteng yakhipha isinqumo sokuthi kwakungamele aqokwe kulesi sikhundla ngowayengumengameli uMnuz Jacob Zuma.",UZondo ugxeke abameli bekhomishini ngolukaPhiyega
"AKUKHO muntu ozovumeleka ukuthi avakashele ezikoleni ngaphandle kokuthi avumelane nothishanhloko wesikole ngasinye ukuze kuliwe nokusabalala kweCovid-19 ezikoleni.Lokhu kushiwo uNgqongqoshe weMfundo eyisiSekelo uNkk Angie Motshekga ngenkathi ephawula ngamalungiselelo okuvulwa kwezikole ngoMsombuluko wangoJuni 8 lapho aveze khona ukuthi u-95% wezikole kuleli ukulungele ukwamukela abafundi.UNkk Motshekga uthe yizikole ezihlangabezana nemithetho yezempilo yokulwa neCovid-19 kuphela ezizovulwa okunguGrade 7 noGrade 12.Ezikoleni okutholakala ukuthi azinazo izinsiza zezempilo zokunqanda ukusabalala kweCoronavirus, uthe abafundi bakulezo zikole bazothathwa bayiswe ezikoleni ezingomakhelwane ezinazo izidingo.""Sizoxhumana noMnyango wezeMpilo mayelana nezithuthi zabafundi ukuthi zibe sezingeni elifanele lokulandelwa kwezokuphepha kwabafundi,"" kusho uNkk Motshekga.Uthe uma kukhona abazali abanquma ukuthi izingane zabo zingalubhadi ezikoleni kusukela kusasa, hhayi ngenxa yeCovid-19 kodwa ngezizathu ezaziwa yibona, lokho basakuhlela njengomnyango.Ukhuluma kanjena uMotshekga, uke wakubeka phambilini ukuthi abazali abakhetha ukuthi bazifundisele emakhaya izingane zabo, banelungelo lokukwenza lokho, inqobo nje uma bezosebenzisana noMnyango.Uthe phambilini umnyango wawubesula kwirejista abafundi abazali babo abakhetha ukubafundisela emakhaya, kodwa wathi kulokhu ngeke bakwenze.""Abazali bangazenza izinhlelo zokufundisa izingane zabo emakhaya kuze kufike lapho ababona khona ukuthi sekumele babaphindisele esikoleni,"" ucashunwe esho kanje uNkk Motshekga.Ngokwakhe, isikole yindawo ekwazi ukukhulisa umqondo womfundi, yindawo ekwazi ukunakekela ukuphepha kwabafundi, nokuthi bathole nokudla okubenza bathuthuke kwabakwenzayo.",Akukho muntu ozovakashela izikole engahlelanga nothishanhloko
"KUSEYISILONDA enhliziyweni yobengumpetha womhlaba, uMzonke “The Rose of Khayelitsha” Fana, ukuphucwa ibhande le-International Boxing Federation (IBF) Super Featherweight.UFana (44) usenqumo ukuphanyeka amagilavu emgibeni.Waqala isibhakela esikhokhelayo ngo-1994, uthe usegcine esithathile isinqumo sokuyeka isibhakela emuva kweminyaka engabaza. Ugxekiwe yiningi ngo-2016 ecishe efela eringini emuva kokushaywa kanzima ngu-Emmanuel Tagoe waseGhana empini yebhande le-International Boxing Organisation (IBO) eKumasi, eGhana.UFana (38-13-0) uquleke emuva kokukhala kwensimbi eqeda empi, waphuthunyiswa esibhedlela. Nokho uyohlale ekhunjulwa njengomunye wabashayisibhakela ababeke isibhakela saseNingizimu Afrika ebalazweni lomhlaba.Uwine ibhande lokuqala nge-SA Super Featherweight ngo-1999 ehlula uMatthews Zulu, walivikela kayisithupha ngaphambi kokuwina ele-World Boxing Council (WBC) International ngo-2003. Uthole ithuba eliyingqayizivele lokulwela ibhande le-WBC ngo-2005 kodwa wakhala ngaphansi engqweleni yaseMexico, * -Antonio Barrera.Ngo-2007 uFana uwine ibhande le-IBF Super Featherweight ehlula uMalcolm Klassen. Nokho lisheshe lamhlahlekela ephucwa nguCassius “Hit Man” Baloyi ngonyaka olandelayo. UFana ubuyise leli bhande ehlula uBaloyi ngo-2010 lingasaphethwe muntu. Emuva kwalokho uthwale kanzima ukuthola impi yokulivikela ephromothwa nguBranco Milenkovic onuka iqaqa kwabanini eNingizimu Afrika. UFana ugcine ephuciwe ibhande yinhlangano i-IBF.“Sengiyasiyeka isibhakela. Kumanje ngibeka isikhindi sami namabhuzi ami phansi kombhede. Uyazi nawe ukuthi akulula ukuthatha isinqumo sokuyeka into oyithandayo. Kodwa miningi le minyaka. Ngaqala isibhakela ngo-1985, ngangena kwesikhokhelayo ngo-1994. Ngizamile ukwenza okusemandleni ami, angikhonondi ngalutho, angizisoli ngalutho. Ngabe nginamanga uma ngithi isinqumo sokuyeka ngisithathe namuhla. Sekuphele iminyaka emithathu ngiyeka kodwa ngibuyele,” kusho uFana.“Angikhonondi ngalutho ngoba okwenzeka bekuyingxenye yamagingxigingxi esibhakela nepolitiki yakhona. Ngaphucwa ibhande le-IBF ngenxa yazo lezo zimo zesibhakela. Yilokho-ke okubuhlungu enhliziyweni yami. Kwaba yizindaba ezimbi kakhulu , hhayi kimina kuphela kodwa kubona bonke abantu abathanda uMzonke neNingizimu Afrika yonke.”UFana uveze ukuthi njengoba eseyeka isibhakela usezoba ngumqeqeshi kaFelix Venganayi waseZimbabwe. UVenganayi ubengumqeqeshi kaFana kwazise ubengasenaye umqeqeshi asebenza naye ngokugcwele.“Ngizoqopha umlando ongakaze wenzeke esibhakeleni. UFelix obekade ehlala ekhoneni lami, usezoqhubeka nokushaya isibhakela mina ngingene ekhoneni,” kusho uFana.",UFana usethi khumu emankomaneni
"Mbali KhanyileLo mkhuba ojwayele ukwenziwa uma kuzoba nabantu abaningi, usuphenduke into ejwayelekile kubantu okuholela ekutheni bangasiboni isidingo sokunaka ukubukeka kwengaphakathi lomuzi uma kungekho zinhlelo zemicimbi yemindeni.Yize kunabantu abangasiboni nhlobo isidingo sokuzijwayeza ukuvuselela indlela okumele libukeke ngayo ingaphakathi le ndlu, bakhona abazinika isikhathi sokubheka indlela esesitayeleni eyenza ikhaya libukeke lilihle futhi liheha ngenxa yokuhlotshiswa kwalo.UNksz Thando Sibisi weYellow Couch Concept okuyinkampani elungisa ingaphakathi lemizi, uthe okumqoka nokumele abantu bangakukhohlwa, wukuthi indlela ebukeka ngayo indlu isuke ichaza ukuthi uzithanda kangakanani umnikazi wayo.“Kumqoka ukuthi abantu babheke imibala abapenda ngayo ngaphakathi endlini. Isikhathi esiningi imibala egqamile nezothe ngendlela ehehayo. Ngaphezulu kokubheka izindonga, nemibala yama-cushion ebekwa kosofa nayo iyakwazi ukwenza indlela elibukeka ngayo igumbi lokuphumula, lihlobe,” kuchaza uNksz Sibisi.Phakathi kwezinye zezimpahla zasendlini ezenza lihlobe ingaphakathi lomuzi ubale izibuko ezinkulu ezinamekwa odongeni athe kuhlotshiswa ngazo ephaseji, egumbini lokugeza, elokulala, elokuphumula nelokudlela.Ubale nama-rug abekwa embhedeni uma sewendlalwe kahle, namalambu ahlobisayo esayidini lombhede.Uthe okunye osekungenisile wukunamekwa kwamatshe obumba odongeni, okwenza indlu ibukeke ngendlela egculisayo nehehayo kwabathanda izindlu ezihlobile.Echaza ngemibala edlisayo kulezi zinsuku, uthe ngumbala osasibhakabhaka othe ukuzotha, ompunga kanjalo negqamile okubalwa kuyo omhlophe, oluhlaza nombala onsundu.“Okunye okubalulekile nokumele abantu bakwazi wukugwema ukugcwalisa kakhulu indlu ngezimpahla ezingenasidingo. Indlu kumele iphefumule ukuze ibukeke kahle futhi ihehe amehlo akho noma kuthiwa sewenze ushintsho kuyona,” kubeka le ntokazi.Uthe inhlanzeko ngokunye okumele kube semqoka futhi bakuqaphele ngaso sonke isikhathi abantu noma ngabe umnikazi womuzi unekhono elingakanani lokuhlobisa indlu.“Abantu kumele bangakubalekeli ukuthatha amaqhinga asetshenziswa emahhotela abalala kuwona uma bezikhiphile noma behambe ngokomsebenzi. Amanye amaqhinga okuhloba bangawathatha kuwona,” kuphetha uNksz Sibisi.",Kuhle ukushintsha ukubukeka kwekhaya
"NJENGOBA kunenkinga yeCoronavirus ezweni, abadala nabakhubazekile kuleli bazosheshe bayithole imali yempesheni kahulumeni.Izolo inhlangano ekhipha isibonelelo sikahulumeni iSouth African Social Security Agency (Sassa), ikhiphe isitatimende lapho ithe ngenxa yeCorona bafike esinqumeni sokuba abadala nabakhubazekile basheshe bahole.“I-Sassa ikhathazekile ngenxa yeCorona nendlela ephazamise ngayo izwe. Kube sekuboniswana kwaphuma isinqumo esithi isibonelelo sika-Ephreli sizosheshe sitholakale ngoMashi 30 no-31, 2020 kwabadala nabakhubazekile. Ngo-Ephreli 1 nonyaka, kuzobe sekuphuma zonke ezinye izibonelelo okubalwa nesezingane,” kusho isitatimende sakwaSassa.Bathe lena yimizamo yabo yokwehlisa isiminyaminya sabantu abagcwala ezitolo, emadolobheni nasemabhange uma bezohola imali yesibonelelo sikahulumeni.I-Sassa ithe labo abahola emholweni bazokwazi ukuthola imali yabo kusukela ngo-Ephreli 3 nonyaka, bese kuzoya ngokuthi lapho uhola khona iluphi usuku okuholwa ngalo.AbakwaSassa bathe labo abafakelwa imali ebhange, uma isingenile ngeke isaphuma. Banxuse abahola emabhange ukuba bangayikhiphi yonke imali yabo kodwa besebenzise ezinye izindlela okubalwa ukusebenzisa ikhadi uma bethenga, kunokheshi.Ezikhungweni okuholelwa kuzo, bathe kuzoqinisekiswa ukuthi kunokuhlanzeka. Kuzophinde kuqikelelwe ukuthi abeqi ku-100 abantu abasizwa ngesikhathi.AbakwaSassa banxuse ukube abantu beshintshe indlela yokwenza izinto ikakhulukazi kwinhlazeko nokugeza izandla ngaso sonke isikhathi.",Bazosheshe bahole abadala nabakhubazekile ngenxa yeCorona
"IGWETSHWE odilikajele ababili neminyaka engu-15 ngaphezulu eNkantolo eNkulu oPhongolo indoda yakwaNongoma elahlwe ngamacala amabili okubulala nelilodwa lokuzama ukubulala.UMnuz Ndumiso Sikhakhene (31) utholwe enecala ngoLwesine waphinde wagwetshwa yinkantolo ngalo lolu suku.Ulahlwe yicala lokubulala uMnuz Mholi Gabela noMduduzi Nkosi nelokuzama ukubulala uMnuz Thabo Ndwadwe ngesikhathi kuhlaselwa isitolo Okhukhwaneni, KwaNongoma, ngo-2005.Kuthiwa ngo-Januwari 19, 2005, kwaba nokudubula kulesi sitolo okwaphetha ngokuthi kushone uGabela noNkosi kwalimala kanzima uNdwandwe.Amaphoyisa enza uphenyo abe esebopha abasolwa uSikhakhane noSifiso Mnyandu.Kuthiwa uSikhakhane weqa waya eGoli, wabuya wahlala eThekwini ngalesi sikhathi eqile.UMnyandu kuthiwa wagwetshwa iminyaka engu-12 ngo-2007 ngala macala enkantolo enkulu eMtubatuba.USikhakhane kuthiwa waboshwa ngo-2008 kodwa waphinde weqa.Kuthiwa ngesikhathi eqile wabe esesolakala ecaleni lokubulala omunye umuntu eThekwini, waboshwa wagwetshwa iminyaka engu-19 ngaleli cala neminyaka emithathu ngelokweqa.USikhakhane uhambe izinkantolo eziningi ngaleli cala ngaphambi kokuthi agixabezwe ngodilikajele ePhongola.Khonamanjalo, ugwetshwe iminyaka engu-20 ngoLwesine umlisa olahlwe ngamacala okudlwengula.USithenjwa Mkhize (28) ugwetshwe enkantolo yesifunda ePinetown ngecala okuthiwa walenza ngoMashi 26, 2011.Wadlwengula owesifazane oneminyaka engu-20 ophazamisekile emqondweni ngesikhathi evakashele uskwiza wakhe eClermont.Ngesikhathi owesifazane ehleli egcekeni kwafika uMkhize wambamba ngenkani wangena naye endlini yakhe wafike wamdlwengula.Owesifazane wabika udaba kuskwiza wakhe. umdlwenguli waboshwa ngo-Agasti nyakenye. – 
Intatheli yeSolezwe",Ugwetshwe odilikajele ababili ngawokubulala
"Nhlanhla Sithole OMUNYE wokaputeni osehlabane ephindelela ne-Orlando Pirates, uLucky Lekgwathi, ukholwa wukuthi uma inqoba yonke imidlalo esele, bese kuqhuzuka izimbangi zayo kungayisiza iphendule amatafula kwi-Absa Premiership.Exoxa nentatheli yeSolezwe ngeSonto ngomqhafazo ugcizelele wathi ezikaMagebhula zisenalo ithuba lokukhala zemuke nesicoco seligi uma abadlali bezobuyela enkundleni bezitshela ukuthi bazoyinqoba yonke imidlalo.“Basengaba ompetha beligi uma bezothi besuka baphonsele wonke amaqembu abazodlala nawo inselelo enzima.Bangase bayinqobe yonke imidlalo bese kuthi laba ababanga nabo phezulu baqhuzuke emidlalweni embalwa esilele.Ngaleyo ndlela ngibabona benalo ithuba lokuphendula amatafula,” kusho uLekgwathi.EzikaMagebhula kumiswe imidlalo yePremiership zihlezi endaweni yesine ohlwiini lokukleliswa kwamaqembu ngokwamaphuzu eziwaqoqile.Zibambene phezulu neSuperSport United ngamaphuzu awu-40 ehlezi endaweni yesithathu, okuchaza ukuthi zisele ngamaphuzu ayisishiyagalombili kwiKaizer Chiefs eqhwakele phezulu, okuyenza isale kwiMamelodi Sundowns enamaphuzu awu- 44 nehlezi endaweni yesibili.ULekgwathi ukhulume kanje ngeqembu lakhe elidala, nashiya kulona eyiqhawe labalandeli ngendlela alihola ngayo liyothatha izindebe ezintathu ngesizini eyodwa kulandelana, elizovula ngomdlalo onzima.Kulo mdlalo lizogadulisana nompetha bangesizini edlule iSundowns eDobsonville Stadium, eSoweto ngo- Agasti 11 ngo 6 ntambama.Lo mdlalo uzokuba ngumkhombandlela ekutheni ezikaMagebhula zikuyona indlela yokuyophendula amatafula.Kanti ngokolunye uhlangothi neSundowna izobe ibheke ukuthi iwathatha wonke amaphuzu amathathu ukuze izibeke ethubeni lokubamba Amakhosi.Amasandawana azodlala lomdlalo ephuma komunye umdlalo onzima weNedbank Cup Semi-Final neBidvest Wits, nayo ezodlalela ukuthi ivalelise kule sigaba ngegiya eliphezulu njengoba ngokuphela kuka-Agasti, leli gama lizokube lingasekho emabhukwini ePremier Soccer League.Lokhu kulandela ukuthengiselwa kwayo usomabhizini waseLimpopo uLawrence Mulaudzi, ozoyishintsha igama ibe iTshakuma Tsha Madzivhandila (TTM) ngesizini ezayo.NgoLwesithathu Amakhosi azokube ebhekene neWits nayo ezokube iphuma emdlalweni onzima, emdlalweni ozokuba se-Orlando Stadium, eSoweto ngo-6 ntambama.",ULekgwathi uthi iPirates ingawaphendula amatafula
"KUYANCOMEKA ukuthi umphakathi usuqalile ukubona ukuthi akusizi ukugxila emantombazaneni kuphela uma kuhlunyeleliswa izimilo noma kuyalwa abantwana. Kuyacaca ukuthi abantu besilisa - abadala nabancane - kufanele bazi ngaso sonke isikhathi ukuthi empilweni siyafika isikhathi sokuphoxeka okufanele bakulungiselele ukubhekana naso ngaphandle kokusebenzisa udlame nesihluku. Ukungathembeki komuntu omthandayo, izikweletu, ukungahloniphani, nokungaboni ngaso linye kuyingxenye yempilo.Akufanele-ke uma umuntu ezithola ebhekene nokwaliwa; ebambe isithandwa sakhe simbhangqe nomunye noma ekhulise ingane engesilo igazi lakhe - ukubala nje izimo ezinzima zempilo - kube wukuthi uyaqala ngqa ngisho ukuyicabanga into enjalo.Ngendlela izimo zothando eziguquguquka ngayo kufanele umuntu ahlale elindele noma ngabe yini nganoma yisiphi isikhathi - futhi ukubhekana nazo kube yinto asake wayicabanga, wavuma ukuthi uzobhekana nazo ngendlela efanele. Angikholwa wukuthi bonke laba bantu besilisa abaphenduka izilwane uma sekuphele uthando kusuke kuyinto abake bayicabanga ukuthi bayophoxeka noma bazizwe bedeleleka ngelinye ilanga.Bheka nje ngesonto eledlule utolika wasenkantolo udubule wabulala umkakhe obeyimantshi nabantwana babo abathathu. Kuthe kusombuluka leli sonto kwadutshulwa umhlengikazi waseMahatma Gandhi ebulawa umyeni, obe esezidubula naye wafa. Konke lokhu kwenzeke phambi kwabantwana babo.Sekuwumlando okwenzeke phakathi komculi wegqom’ uMampitsha noBabes Wodumo.Abafundi bale ngosi bazokhumbula ukuthi ngonyaka ka-2016 ngenyanga yabesifazane, ngabhalela uBabes incwadi eyayisuka ekujuleni kwenhliziyo kimina ngenxa yenjabulo yokumbona engenisa kulendima kaqed’isizungu. Kwase kuphele isikhathi eside kukade kwagcina ukuba khona umuntu wesifazane onedumela nekhono elingaka. Kulencwadi ngangimyala ngithi uma efika kulendima akozibamba ziqine ngoba udumo luyinkinga.Ngasho nokuthi njengoba evela endaweni eyilokishi nje baningi ababheke yena, nabantu abasha abazofisa ukuhamba ezinyathelweni zakhe.Ngamkhumbuza nokuthi impilo yakhe akuseyona eyakhe yedwa, njengesihlabani silindele lukhulu kuyena. Ngamxwayisa nangezinto ezihogelwayo neziphuzwayo uma ukulendima, kodwa kunezinkomba zokuthi naye ungene kulolu gibe abaningi esasibathanda ababengaphambi kwakhe abangena kulona.Ngoba nakhu naye evulelwa amacala okushaya - nakuba lokho kungasho-ke ukuthi akashaywe. Into eyenzeke phakathi kwalaba bobabili, nakulezi zigameko engizibalulile, kukhombisa ngokusobala ukuthi isihluku esenzeka ekhaya, phakathi kwezithandani, siseyingxenye enkulu yempilo kuleli - nokuyinto ekhathaza kakhulu.Ngaphambi kokuba ngigogode ezifundweni zokunakekelwa nokukhuliswa kwabantwana eDurban University of Technology, besiba nesikhathi lapho siyosebenza khona nentsha ngenhloso yokulekelela ezindaweni ezehlukene ezinabantwana nentsha.Sisebenzile nasezikoleni zamabanga aphezulu. Besisungula imidlalo ezolekelela abafundi ukuthi baqhamuke nezindlela ezahlukahlukene zokubhekana nodlame kanye nanoma yiziphi izimo abangahambisani nazo: ezibaphoxayo, ezibacasulayo, ezibafikisela ngosizi noma ezibehlisa isithunzi.Inqwaba yabafana ebesinabo kulezi zinhlelo belubuza ukuthi kungani kufanele kuchithwe isikhathi uma umuntu ekucasula, akashaywa ngani. Kukhona nje owayibeka ngembaba eyokuthi uma yena exakwa umuntu akahluphi, ubuya nommese ngakusasa “alungise” udaba uma kuphuma isikole.Nakuba bekushaqisa lokhu kodwa kwakhombisa isidingo esikhulu sokufundiswa kwabantwana babafana ngezindlela zokubhekana nezimo ezibafaka ingcindezi.Abafana bayazidinga izinkundla zokufundiswa ngokuphatha umuntu wesifazane, ukubhekana nezimo ezingabacasula nokukwazi ukukhuluma ngezimo ezihlukumeza umoya wabo - kanye nokubaluleka kokuvele usishiye isimo obonayo ukuthi singaphezu kwakho, lokhu okubizwa ngesilungo ngo- “Just Walk Away.”· Ukuzazi uma usudinga usizo beze uyalucela: Ayikho into eyongijabulisa njengokubona isizukulwane sabesilisa esizongacwasani ngoba nje kukhona ocele usizo. Uma ukhuluma ngemizwa yakho, kuba lula ukuthola usizo lokubhekana nesimo;· Ukuba nendlela obhekana ngayo nezimo ezikucindezelayo: Ungathola umuntu ongakhuluma naye, uzijwayeze ukuchaza indlela ozizwa ngayo kulowo muntu osuke ekuphazamise umoya noma ngabe uphathina wakho, ngaphandle kodlame;· Ukuzithoba nokwazi izinto ezikucasulayo: Kubalulekile ukwazi ukuthi yini ekwenza uzizwe wehluleka ukuzibamba nokuthi uma usuzizwa kanjalo uzobona ngaziphi izimpawu, futhi ujwayele ukwenzanjani ngakho;· Yiba nozwelo kuwe uqobo: Ukuzibona sengathi akumele wehlulwe yimizwa kufaka enkulu ingcindezi. Khohlwa wukuthi “Indoda ayikhali” ngoba ukukhala kufana nokubhodla. Kuyasehlisa isimo esesiqongile, noma ngabe uphoxekile noma ngabe udiniwe. Okokugcina, ngisaphinda futhi: kungcono ukuvele uhambe kunokudala umonakalo omkhulu ozozisola ngawo noma ukuphuce umphefumulo wakho.",[IMIBONO] Azisukunyelwe izinkinga kwezothando
"ISIKHULU esiphezulu seSouth African Airways (SAA), uMnuz Vuyani Jarana, sithi inkulumo kaNgqongqoshe weziMali, uMnuz Tito Mboweni, iholele ekutheni abantu bahoxise amathikithi akade bewathengile ngoba bengazi ukuthi inkampani isazoqhubeka nokusebenza noma cha.UMboweni uthe njengoba iSAA ingayenzi imali kufanele uhulumeni ayidayise.UJarana uthe kumanje umatasa nokuqinisa abantu idolo ukuthi iSAA iyaqhubeka nokusebenza ngoba uyasilungisa isimo senkampani.“Sesilethe uzinzo eSAA ngoba nemizila yangaphakathi isiyayenza inzuzo. Imizila esasinikeza inkinga ngeyamazwe angaphandle. Sesilungisile isimo eLondon. E-Afrika umzila osasinika inkinga owase-Uganda, i-Entebbe. Sinenkinga futhi ngeHong Kong ngoba sincintisana no-Emirates nezinye izinkampani,” kusho Jarana.Uthe iSAA inesikweletu sikaR9.2 billion kodwa uyazama ukulungisa isimo.Mayelana nokuthi uhulumeni kufanele adayise iSAA uJarana uthe leso yisinqumo sikahulumeni bona benza konke okusemandleni ukuqinisekisa ukuthi yenza inzuzo.UNgqongqoshe wamaBhizinisi kahulumeni, uMnuz Pravin Gordhan, ugqugquzele abasebenzi beSAA ukuthi balwe nenkohlakalo ukuze iSAA ingawi.Uthe uke wakhuluma neDanish Airlines ebifuna ukusebenzisana neSAA ukuze ingenise kwamanye amazwe.Ugcizelele ukuthi ngeke uhulumeni akwazi ukutakula iSAA minyaka yonke ngakho kufanele yenze inzuzo ngoba nabakhokhi bentela bakhathele yiyona.“Kuyishwa ukuthi iSAA yayiphethe imakethe yase-Afrika eminyakeni edlule kodwa leso sicoco sesiphethwe yinkampani yamabhanoyi yase-Ethiopia. Ngiyacela abaphathi benkampani nani basebenzi nishintshe isimo ngoba uma zingashintshi izinto nizosala nezihlalo ezingenamuntu emabhanoyini,” kusho uGordhan.UDkt Azar Jammine, isazi somnotho kwa-Econometrix ,uthe uhulumeni kufanele adayise ingxenye ethile yeSAA ukuze ayeke ukukhokha imali yokuyitakula inkampani egcine ukwenza inzuzo ngo-2011. “Angazi ukuthi kungani uhulumeni engadayisi ingxenye ethile yeSAA ngoba uma kunenkampani ezimele isimo sizoshintsha yenze inzuzo. Asikwazi ukuba nenkampani kazwelonke ewumthwalo kubakhokhi bentela.”",Isikhulu sakwaSAA sisola inkulumo kaMboweni
"ABABUKELI bomdlalo iThe Queen sebeveze ukuthi besingekho isidingo sokuvala isikhala sikaVuyiswa (Zandile Msutwana), kulo mdlalo.Lokhu kulandela ukuthi ngoMsombuluko uThembisa Mdoda olingisa indawo kaVuyiswa kulo mdlalo eqale ukubonakala kuwona.UThembisa ulingisa le ndawo ngemuva kokulimala kukaZandile eqopha okumanje ululamela ekhaya.Ezinkundleni zokuxhumana ababukeli balo mdlalo baveze imizwa ehlukene ngokubonakala kukaThembisa.Abanye bathe ngabe kube ngcono ukuthi indawo yakhe imisiwe aze alulame.Abanye bebedidekile njengoba bebezibuza ukuthi kwenzekeni kuVuyiswa abamaziyo kulo mdlalo. UMelvy-Melz uthe: “Umoya wami awuvumi ukwamukela lo Vuyiswa. Abanye abalingisi kudalelwe ukuthi bamiswe uma besenezinkinga kuze kube bayalulama babuye emsebenzini”.URose Roro uthe: “Ngizithola ngibuka umdlalo iThe Queen Mzansi ngibona uThembisa Mdoda elingisa indawo kaVuyiswa. Ngiyamthanda impela kodwa hhayi ukuthi alingise le ndawo”.UMthimkhulu Rhadebe uthe: “Angimuzwa kahle lo Vuyiswa omusha”.UMs Sharo_shaz uthe: “Uyohlala eyedwa uVuyiswa kimina. Sengikhumbule indlela amamatheka ngayo nje”.U-Awethu Mangali uthe:“Angijabule ngalo Vuyiswa siyacela nisibuyisele uSis Vee wethu”.UTopollo Tayx uthe: “Ngabe kungcono ukuthi  bavale isikhala sikaVuyiswa ngomuntu ofana naye nse”.UMzansi Magic ngenyanga edlule wakhipha isitatimende umemezela  izindaba zokuza kukaThembisa kulo mdlalo.Esitatimendeni bakubeka kwacaca ukuthi uZandile kudingeke ame ukuqopha njengoba elimale khona ngaphakathi kulo mdlalo, kodwa indawo yakhe izoqhubeka nokuba khona kulo mdlalo njengoba izovalwa uThembisa.Isolezwe lithole ngomthombo walo ukuthi uThembisa usazobonakala kulo mdlalo isikhashana njengoba uZandile eyoze abonakale uma sekuqala isizini entsha.",Isikhalo kunyamalala uZandile kwiThe Queen
"Bazali nabaBheki abathandekayo, Ngibhala ukunazisa kafushane ngokwenzekayo ngamaphuzu amqoka ehlukene aphazamise ukuqala konyaka wokufunda wangowezi-2020 nangokuqhubeka konyaka wokufunda. Njengoba nazi, ukuqala konyaka wokufunda wangowezi-2020 ubuhaqwe yizibhelu nokucekelwa phansi kwempahla okuholele ekuphazamisekeni kwezinhlelo zokubhalisa nokuqala konyaka wokufunda.  Ngenkathi iNyuvesi isiqala ukubuyela esimweni, siphoqeleke ukuthi sethule izinhlelo ezisheshayo nezinqala zokubhekana nobhubhane i-coronavirus (noma i-COVID-19).IZIBHELU NODLAME – IZIMFUNO ZOKUBHALISA MAHHALANgokuqala kwesikhathi sokubhalisa ngonyaka wezi-2020, i-UKZN ibhekane nezimfuno zezitshudeni zokucisha izikweletu ezindala nokuthi ibhalise izitshudeni ezicela kumaphesenti angama-78. Loku bekuyizimfuno isikhungo ebesingeke sikwazi ukuzivuma ngenxa yezizathu eziningi ezinjengalezi ezilandelayo:Kakade ngisho inqubo kahulumeni yokuxhasa ezemfundo ephakeme ayifinyeleli kwizitshudeni imindeni yazo ehola imali eyevile kumaR350 000; Ukuthi izitshudeni ezindala bezikweleta iNyuvesi uR1.7 billion ekupheleni kowezi-2019; INyuvesi ibingadingi ngisho nesisodwa isitshudeni ukuthi sikhokhe imali esiyikweletayo iphelele ngaphambi kokubhalisa; Inkokhelo yesikweletu edingeka kwizitshudeni ibingenye yeziphansi kakhulu emanyuvesi kahulumeni, isukela kumaR10,000 iye kuR45 000 isitshudeni sisinye kuthi amaphesenti angama-60 azo zonke izitshudeni zethu akhokhe ngaphansi kwezi R10,000 ukuphungula isikweletu namaphesenti angama-67 angakhokhi nhlobo uma ebhalisa ngoba exhaswe yiNSFAS nabanye abaxhasi. Nakuba kunje, bekuthiwa izitshudeni ngeke zikwazi ukukhokha izimali ezidingekayo nokujwayele ukuphazamisa izinhlelo zokubhalisa kodwa iNyuvesi ikwazile ukubhalisa abantu abalingana naseminyakeni edlule.Njengoba nginibhalela nje, iNyuvesi isivele iyedlulile imigomo ebizibekele yona yokubhalisa izitshudeni ezenza iziqu zokuqala ngonyaka wokufunda wezi-2020 ngephesenti. Izitshudeni ezivumelekile ukubhalisa ngaphandle kokukhokha nezingenamibandela ngokwezifundo zikwazile ukubhalisa ngokobuchwepheshe kusukela mhla ziyi-7 ngoMasingana wezi-2020 kwaze kwaba mhla ziyi-6 kuNdasa wezi-2020. Zicela kumaphesenti angama-84 izitshudeni ezibhalise zikude, okuyisibalo esihambisana nesangonyaka odlule. Ngenkathi kuvalwa inyuvesi mhla ziyi-19 kuNdasa wezi-2020, bezimi kanje izibalo zokubhalisa eNyuvesi: Abeziqu zokuqala Bawu- 35 179 ababhalisele ukubhala kanti bawu-34 914 abahlela ukubhalisa (101%).Abaziqu zokuqhubekaBawu- 11 113 ababhalisele ukubhala kanti bawu-12 812 abahlela ukubhalisa (87%).Bebonke bawu-46 292 ababhalisele ukubhala, bawu-47 726 abahlela ukubhalisa (97%).Loku kuwubufakazi obusobala bokuthi iningi lezitshudeni zethu azikaze nakanye ngesikhathi sokubhalisa zihambisane nezibhelu nokuthi futhi zazingekho zona njengoba ziqhubekile nokubhalisa ngisho zesatshiswa, zihlaselwa nabaphathi beNyuvesi. Kuqubula imibuzo ebalulekile ukuthi kungani i-UKZN ihlaselwe ngale ndlela ngisho izitshudeni zangempela zivumelene nemizamo yeNyuvesi, zazama izaba zokuthola imali ukuze ziqhubeke nemfundo yazo.Kuyacaca manje ukuthi izibhelu nodlame bekungasuki emoyeni nje. Kunezinhlobo ezimbili zamaqembu abantu imisebenzi yabo iphazanyiswa yizinguquko ezinqala ezenzeka eNyuvesi: (i) Abalingani asebezitholele umbele ogwansile ngokuphehla udweshu nokugqugquzela izibhelu eNyuvesi (ii) neqeqebana lezitshudeni esezihlale isikhathi eside zingaqedi izifundo zaze zagcina sezifana “nefenisha” yaseNyuvesi. Kuwona womabili la maqembu sekuneminyaka eminingi ukwehlela ngezansi kweNyuvesi kwenza ukuthi ahlomule ngokwezimali nangokwemisebenzi edalekayo, azitamuzele umbuso nokho okukhubaza iNyuvesi.Umphumela waloku wukuthi umsebenzi omqoka weNyuvesi, okungukufundisa, usuwehlengamaphesenti angama-99 eminyakeni eyishumi edlule, kwathi isibalo sezitshudeni sakhuphuka ngamaphesenti angama-90 ngaleso sikhathi.Kunamaqoqo alokhu ekhona eNyuvesi aphokophele ukusibuyisela emuva, afuna ukuthi izenzo zenkohlakalo, ezobumbungulu nezindlela ezidida usathane zabantu abathile namaqembu athile kuchume nakuba kuwisa i-UKZN.Siyakubona loku kanti abaphathi beNyuvesi bazimisele ukuqhubeka nalezi zinguquko ezinqala ukuqinisekisa ukuthi ikusasa lesikhungo liyasimama negama layo liyandlondlobala ezweni lonkenasemhlabeni wonke. Ngeke sisonge izandla ngenkathi izikhungo zemfundo ephakeme emhlabeni wonke zishintsha izindlela ezenza ngayo izinto ngokushesha, kushintsha nezinto ezilindelwe emanyuvesi kahulumeni.Ngeke siphumelele kulokhu ngaphandle kokusimama ngokomnotho okwenza ukuthi sikwaziukutshala imali – ngeke sivele “sithenge” ukusetshenziswa kodlame nokwesatshiswa ngenxa yokubambelela emgomweni nasekutheni kuzowisa i-UKZN, ngakho sizoqhubeka nokuhlakula ukhula lwabantu namaqembu acabangela izisu zabo; noma ngabe yilabo osekuwumsebenzikubona ukuba yizitshudeni nezimpisi eziphila ngokukhwezela umlilo wezibhelu Ukuze ziphumelele lezi zinguquko, sidinga ukwesekwa yinina bazali nababheki ukubhula izinkulumo ezibhebhezela izibhelu, ukubona ukuthi abaphathi base-UKZN benza izinto ngendlela efanele ukuqinisekisa inhlalonhle nemfundo yezingane zenu nokuqhubeka nizeseke, neseke nathi ekuzakheleni ikusasa eliqhakazile.UMKHANKASO WETHU NGE-CORONAVIRUS (I-COVID-19)I-COVID-19 imenyezelwe njengobhubhane lomhlaba yi-World Health Organization nenhlekelele yezwe lonke nguMengameli u-Cyril Ramaphosa. I-UKZN iyasithakasela isinqumo esiphusile nesisheshayo sikaMengameli sokuvala izwe thaqa ukulwa nesifo esibhebhethekayo i-COVID-19ukunciphisa izinga loku”bhebhetheka kwaso”. Yisikhathi esinzima lesi emhlabeni kanti siyiNyuvesi sisheshe sasukuma savalela amaholidi aphakathi nonyaka ngokushesha kusukela mhla ziyi-17 kuNdasa wezi-2020 ukuze sinike izitshudeni ithuba lokuthi ziphume lapho zihlala khona eNyuvesi, zisheshe zifinyelele emakhaya ukuzama ukuphephisa impilo yazo.Asisodwa kuloku. Ezinye izikhungo ezingabalingani bethu eNingizimu ye-Afrika yonkana, eYurophu naseNtshonalanga Melika nazo ziphoqeleke ukuthi zithathe izinyathelo ezifana nalesi. Umsebenzi wethu wokunakekela impilo nenhlalonhle yezitshudeni zethu, abasebenzi bethu nomphakathi uhambisana nomsebenzi wethu wokuba yizakhamuzi ezweni. Njengoba kufanele sibambisane ukunqanda ukubhebhetheka kwegciwane, sehlise izinga lokusabalala kwalo ukuze sinqobe lolu bhubhane.Umgomo omqoka emphakathini wukunqanda igciwane, okubalwa kukhona ukugwema ukuhlangana nokunciphisa abantu abaningi endaweni eyodwa. INyuvesi ihlinzeke ngezinto zokuthutha kwizitshudeni ezingenawo amandla, yahlinzeka ngendawo yokugcina izimpahla kulezo zitshudeni ezingakwazanga ukugoduka nezimpahla zazo.Kukhishwe amabhasi acela kuma-300 ukuthi ahambise izitshudeni ezinkabeni zamadolobha esifundazwe saKwaZulu-Natali. La mabhasi ahlanziwe, kwabulawa amagciwane, izitshudeni zanikwa izinto zokuhlanza izandla, amagilavu nezifonyo ngaphambi kokuthi agibele amabhasi ukuvika ingozi. Okwamanje akukacaci ukuthi zizoqhubeka nini izifundo. Sizobona ngezimemezelo zikahulumeni.Zonke izitshudeni zinxuswa ukuthi ziqhubeke nokuba nesimilo, ziqhubeke nokwenza umsebenzi wesikole ngalesi sikhathi. Kwenziwa yonke imizamo ukuthi kuphothulwe isu lokufundisa nokufunda nge-internet. Kepha siyazazi izinto ezidinga ukukhunjulwa: (1) kunezitshudeni ezenza unyaka wokuqala eziningi ezinjengokuthola ama-laptop (2) nendaba ye-wifi. Ngenxa yalezi zizathu, akulindelekile ukuthi izitshudeni zithumele umsebenzi wesikole noma ziwuthole kwi-internet njengoba bengaba baningi abangeke bakwazi ukubamba iqhaza. Kunezinto ezintathu abaphathi beNyuvesi abazibhekayo. Nazi: (i) wukuthi sizobuyela esimweni sakudala (sokuxhumana emabaleni enyuvesi) ngemva kukathaqa wezinsuku ezingama-21 (ngomhla wama-20 kuMbasa); (ii) wukuthi ngeke sibuye ezinsukwini ezingama-21 nokuthi mhlawumbe singakwazi ukubuyela ekubonaneni ngoNcwaba (iii) nokuthi kungenzekani uma singalahlekelwa yisimesta yonke yonyaka wokufunda ngenxa ye-COVID-19.IHhovisi lokuFundisa nokuFunda, i-ICS, amaphini oMphathinyuvesi namaDean ezikole kumaKolishi ezokuFundisa nokuFunda bebesebenza kanzima ukubheka ukuthi yini edinga ukwenziwa, nini futhi nokuthi ngubani ozoqinisekisa ukuthi uhlelo lonyaka luyaqhubeka ngaphandle kokuphazamiseka kakhulu. Kuloku kukhona okudingeka ukwenziwa ngabasebenzi njengokufaka umsebenzi wesikole ku-MOODLE kodwa okumqoka kakhulu abakwenzayo wukuthi yiziphi izinyathelo siyiNyuvesi esizithathayo ukuze zonke izitshudeni zethu zilungele ukufunda zikude uma kuba nesidingo sokuthi kufundelwe kude okukhona kukona ukusebenzisa ama-laptop njengendlela yokuxhumana, njll.Ukubheka nokulungiselela izindlela zokuxhumana ngobuchwepheshe ukuthola nokusabalalisa izinto zokufunda akufanele kuthathwe njengonto yokusiza manje kuphela kodwa kufanele kuthathwe njengendlela yokuphucula izinga lezitshudeni zase-UKZN (nabasebenzi) esikhathini esizayo. Izitshudeni zizokwaziswa ngaleli su ngesikhathi esifanele kanti iNyuvesi izokwenza konke okudingekayo ukuqinisekisa ukuthi izitshudeni ziyaziswa ngendlela efanele, zicijwe ngaphambi kokuthi kubhekwe indaba yokulandela lolu hlelo lokufunda ngobuchwepheshe. Minyaka yonke, iNyuvesi iba nezitshudeni ezingama-30 000 nemindeni yazo emiCimbini yokweThwesa iziQu yonyaka. Ngeshwa, ngalesi sikhathi kudingeke ukuthi simise imiCimbi yokweThwesa iziQu yangoMbasa. IHhovisi elengamele ukubhalisa lizothumela labo obekufanele bethweswe iminyezane ukuthi bazozithola kanjani izitifiketi zabo. Ngokuvumelana nabaholi bezitshudeni, abaphathi benyuvesi bayakwemukela ukuthi imiCimbi yokweThweswa imiNyezane imqoka kwizitshudeni zethu, kepha ikakhulukazi emindenini yabo. Ngakho-ke lesi sinqumo sokumisa imicimbi sizobuye sibuyekezwe esikhathini esizayo, kubhekwa ukuthi ihamba kanjani indaba yobhubhane i-COVID-19.Ukunciphisa amathuba okutheleleka kwabasebenzi nokuhambisana nemigomo kathaqa ezweni lonke, yimisebenzi emqoka kuphela ezoqhubeka nokwenziwa emabaleni eNyuvesi. Bonke abasebenzi kudingeka ukuthi baqhubeke basebenzele emakhaya uma kungenzeka ngokuyalelwa yizimenenja zabo. Sizama ukuqinisekisa ukuthi uyaqhubeka umsebenzi ngangamandla enyuvesi kulesi simo esingejwayelekile. Konke ukuhlangana nokuhamba okungenasidingo kumisiwe noma kuhlehlisiwe.IMPUMELELO YASE-UKZNNakuba kukhona izinselelo esibhekene nazo siyi-UKZN nomhlaba wonke, kepha siyaziqhayisa ngempumelelo yethu efakazela amagalelo ethu njengeNyuvesi ePhambili kwezokuFundisa e-Afrika.UKUSIMAMA KWE-UKZN KUYIBEKA ESICONGWENIINyuvesi yaKwaZulu-Natali ibe sesicongweni eNingizimu Afrika ngemiphumela yocwaningo olushicilelwe ngonyaka wezi-2018. Lokhu kwenzeke ngesikhathi umNyango wezeMfundo ePhakeme nezokuQeqesha ugcina ukubhekisisa. I-UKZN isike yalala isibili kuzwelonke kwezamaphepha ocwaningo ashicilelwe esephelele.Funda KabanziI-UKZN YETHULE UMKHANKASO WOKUQALA WE-COVID-19 E-AFRIKAI-UKZN yethule ingqophamlando kwezeMpilo yaseNyuvesi yokulwa nemikhankaso yokunqanda ukubhebhetheka kwe-Coronavirus (i-COVID-19). Ukweseka le mikhankaso, iNyuvesi yenze iposilombani elithi: [email protected] ne-hashtag ethi: #ukzncovid19 yemibuzo yezitshudeni. Kuzoba nocingo lwezimo eziphuthumayo lokuxhumana nabalingani beNyuvesi ngegciwane.Funda KabanziNANGU UMENGAMELI WE-SA MATHEMATICAL SOCIETYUmHoli weziFundo zeziBalo ophikweni lwaseMgungundlovu uSolwazi u-Precious Sibanda usanba kubekwa waba nguMengameli we-South African Mathematical Society (i-SAMS) amahlandla amabili. Uyaziwa ngamagalelo akhe endimeni yezocwaningo nezindlela zokusetshenziswa kwezibalo nokubumba uketshezi ngendlela yezibalo, uSibanda uneminyaka eli-17 engumfundisi wase-UKZN.Funda KabanziISIFUNDISWA SAKWA-HUMANITIES SIQOKELWE UKUBA NGUMENGAMELI WE-ENGLISH ACADEMY OF SOUTHEN AFRICAIsifundiswa sase-College of Humanities uSolwazi Mbongeni Malaba siqokelwe ukuba nguMengameli we-English Academy of Southern Africa (i-EASA). I-EASA iyinhlangano engenzi nzuzo eyasungulwa ngonyaka we-1961 ukukhuthaza ukusetshenziswa kwesiNgisi ezweni lonke kulesi sifunda. Ngesikhathi sakhe sokuba nguMengameli, uSolwazi Malaba ufisa ukugqugquzela ukubambisana phakathi kwemiNyango yesiNgisi emanyuvesi esifundeni samazwe aseningizimu ye-Afrika, nokuqhubeka nokugqugquzela ukubambisana phakathi kwezikole.Funda KabanziISIPHETHONakuba kunezinselelo ezingakaze zibonakale esibhekene nazo, kepha asikho isidingo sokudangala. Abasebenzi baseNyuvesi bakhombise ukuba ngabasebenzi abavuthiwe, okuyinto iNyuvesi eyaziwa ngayo. Sezishintshile izimo kodwa okusihlanganisile kusenjalo kanti loko esimandla kukona kuzosinqobisa ngalesi sikhathi esinzima. Impela njengoba sibhekene nalobu bunzima kodwa kumenyezelwe ukuthi i-UKZN isesicongweni kumanyuvesi ezweni kwezemiphumela yocwaningo olushicilelwe. Lokhu kwenzeke ngesikhathi umNyango wezeMfundo ePhakeme nezokuQeqesha ugcina ukubhekisisa. I-UKZN isike yalala isibili kuzwelonke kwezamaphepha ocwaningo ashicilelwe esephelele. Ngalesi sikhathi sokudideka, izinqumo zizokhishwa kwi-website yeNyuvesi, iNdlela yeziMemezelo yeNyuvesi nangezincwadi zombani. Ngalesi sikhathi niyanxuswa ukuthi niqhubeke nibhukulele impilo enhle nokunciphisa amandla obhubhane.Ozithobayo,USolwazi uNana PokuUSekelashansela noMphathinyuvesi",UKZN: Umyalezo kasekela shansela ngokuqala konyaka wokufunda wangowezi-2020
"UMHOLI we-Economic Freedom Fighters (EFF) uMnuz Julius Malema usegqugquzele abantu ukuthi bakhombise inhlonipho nakubanu besifazane abadayisa ngocansi. UMalema usho kanje njengoba kuyinyanga yabesifazane ngesikhathi ethula inkulo yakhe kugujwa usuku lwabo ngempelasonto. UMalema uthe ziningi izindlela abantu besifazane bakuleli ababukelwa ngayo phansi okubalwa nabadayisa ngomzimba. Uveze ukuthi abantu abadayisa ucansi nabo banamalungelo njengabo bonke abantu abenza imisebenzi eyahlukene. UMalema uthe kumele ahlonishwe amalungelo abantu abadayisa ngocansi bayeke nokuhlambalazwa njengoba kwenzeka uma betholwa bedayisa. UMalema uthe kuyihlazo nokuthi kuboshwa abesifazane abadayisayo kuphela bebe bekwenza nabesilisa. ""Kungani beboshwa abantu besilisa abathengayo bengaboshwa? Kuboshwa omahosha ngoba bengabantu besifazane ngoba kulula ukuhlambalaza kalula kanjalo abantu besifazane.,"" kusho uMalema.Eqhuba uthe lolu daba lubalulekile futhi kumele lulungiswe ngokushesha. UMalema uthe akekho umuntu osuke ephoqiwe ukuthenga, yingakho kumele abantu besifazane kumele bayekwe basebenzise amalungelo abo. Ephetha uthe kufanele ngabo omahosha kuyimanje bayabhekelelwa ngamagilosa okuthi bakwazi ukudla njengoba kuvalwe imigwaqo emingini, kuze kube umnotho ubuyela esimeni esingcono bakwazi nokuqhubeka nebhizinisi labo.Mayelana nokukhishwa inzalo kwabesifazane ngaphandle kwemvume yabo uthe kumele nakho kubhekisiswe ngoba bonke abantu besifazane banelingelo lokuzikhethela mayelana nokuthola abantwana.",UMalema ukhuthaza ukuhlonishwa kwabadayisa ngomzimba
"UGAXWE ithayi entanyeni wangqongqiswa owesilisa obesolwa ngokudlwengula alengise ngothayi umfundi kaGrade 12 eMacekane, eMpangeni, kuleli sonto.Lo mphakathi obudinwe uthelwa ngamanzi, kuthiwa uqale watitinya kanzima lo msolwa (22), obizwe ngoLindo Mthembu, ngaphambi kokuthi agaxwe ithayi ashiswe ngoLwesine ebusuku.Leli phephandaba lithole ngemithombo yalo ukuthi uMthembu ubanjwe ngamalungu omphakathi engazelele emgwaqweni endaweni yaseMatshana khona eMpangeni ase emqhuba amphindisela eMacekane.NgoLwesine Isolezwe libike ngokutholakala kwesidumbu sikaSiphelele Mbatha (19) obefunda eQhamuka High School, okusolwa ukuthi uMthembu umdlwengule wamklinyela ehlathini elibuqamama nakubo.Intukuthelo yomphakathi igqame ezithombeni ezithunyelwe lapho umufi evela ethungeleke ngomlilo, nakwi-video lapho kukhona abamemezayo bethi akaqotshwe abe yizicucu.Ngokusho kwekhansela likaMasipala waseMhlathuze ku-Ward 31, uMnuz Sipho Ntombela, umsolwa kuthiwa ubengabonwa nangokhalo eMacekane selokhu isidumbu sikaNksz Mbatha satholakala ngoLwesibili.“Ngifike endaweni yesigameko kanye namaphoyisa. Umufi ubesevele eshonile.“Ngizwe khona lapho ke ukuthi selokhu intombazane yakwaMbatha yabulawa, umphakathi ubumatasa wenza olwawo uphenyo.“Awugcinanga lapho kodwa kuthiwa uphume inqina kusuka ngoLwesibili wayomfuna lo mlisa osolwayo. Uthe ungamthola wase umbuyisela la enze khona icala,” kusho uNtombela.Eqhuba uthe libi icala uMthembu abesolwa ngalo kodwa umphakathi bekungamele uzibambele umthetho ngezandla.“Muhle umsebenzi wokuthi bamtholile. Bese kufanele bamnikele emaphoyiseni ukuze ashushiswe, agwetshwe ngesenzo sakhe.“Njengomholi womphakathi angilugqugquzeli udlame olwenzekile. Ngiyaqonda ukuthi umphakathi uphakanyelwe umoya ngokubulawa ngesihluku kwentombazanyana emsulwa,” kusho uNtombela.Embikweni weSolezwe, kuvele ukuthi uSiphelele unyamalale ngoMsombuluko endleleni egodukayo ephuma esikoleni.Ngesikhathi isidumbu sakhe sitholwa, kuthiwa wayehilelwe ngothayi wakhe womfaniswano wesikole kanye nomunye uthayi wesikole esiwumakhelwane.Kuthiwa eduze kwakhe kwakukhona ophaqa bomfana owaziwayo ofunda uGrade 9 kulesi sikole esiwumakhelwane.Okuvela manje ngemithombo ukuthi lo mfana obekunguyena oqale wasoleka kugcine kuhlaluka ukuthi uyisihlobo sikaMthembu, kanti nalezi zimpahla zakhe zazihambe naye uMthembu ngalelo langa lesigameko.Ethintwa ngalolu daba uMnuz Sizwe Mbatha (31), ongumfowabo kaSiphelele, uthe ngeke akwazi ukukhuluma ngoba usematasa ngamalungiselelo omngcwabo.Imizamo yokuthola izihlobo zikaMthembu ayiphumelelanga.Okhulumela amaphoyisa KwaZulu-Natal, u-Colonel Thembeka Mbhele, ukuqinisekisile ukubulawa kwaleli bhungu.“Amaphoyisa aseMpangeni aphenya icala lokubulala. Asikakwazi okuholele kulesi sigameko kodwa uphenyo luyaqhubeka,” kusho uMbhele.",Ugaxwe ithayi wangqongqiswa osolwa ngokudlwengula
"KUKHALWA nxa zonke ngomholi weNFP obesanda kushadelwa oshone engozini yemoto nozwakwabo ababili oPhongolo.UMnuz Mduduzi Xaba (44), obenguSihlalo weNFP oKhukho, oLundi, kuthiwa uhlangabezane nengozi esendleleni esuka emsebenzini oPhongolo eya ekhaya oLundi ngoLwesihlanu ebusuku.Ubesebenza kuMasipala waseZululand.Kuthiwa imoto abehamba ngayo ishayisene nebhasi.Umufi uvelelwe yingozi kuzoba nomngcwabo kaninakhulu ngoMgqibelo ngempelasonto. Emasontweni amabili bekugcwatshwa uyise.Kuthiwa ngoJune 28 nonyaka ubeshadelwa.Umndeni nabeqembu bathe bafe olwembiza ngokufa kwakhe.Udadewabo kamufi, uNksz Sicholo Xaba, uthe baphithene amakhanda ngokudlula komfowabo.“Siphithene amakhanda impela ngokwenzekile ngoba bekuwumuntu obesuka emsebenzini simlindile ukuba afike ekhaya. Simangele sekuthiwa wehlelwe yingozi nabanye okuthiwa ubesebenza nabo. Asikayi ngisho nalapho kwenzeke khona ingozi,” kusho uNksz Xaba.Umufi kuthiwa ushiye inkosikazi yakhe nezingane eziyisishiyagalolunye.UMnuz Siphamandla Ntombela, weNFP uthe: “Ubuholi beNFP buzohambela umndeni wakwaXaba oKhukho, oLundi, kusasa (namhlanje) ukuyohlanganisa amehlo nokuzwa amalungiselelo omngcwabo.”Uthe umufi ubesondelene nomholi weNFP, uNkk Zanele Magwaza Msibi.“UXaba akayijoyinanga iNFP kodwa wayekhona kusungulwa i-friends of VZ, waba khona futhi kusungulwa kweNFP,” kusho uNtombela.Okhulumela amaphoyisa KwaZulu-Natal, uLt-Colonel Thulani Zwane, uthe kuphenywa amacala amathathu okubulala ngokungenhloso.Awatholakalanga izolo amagama ababili abebehamba nomufi.",Umholi weNFPushone engozini yemoto
"UMBUZO: Umyeni wami udlule emhlabeni ngonyaka odlule wangishiya nabantwana ababili. Ngisanda kuthola ukuthi ubenomunye umntwana ngaphandle ayengifihlele yena. Angazi ngempela ukuthi kumele ngenzenjani ngale ndaba. Uma ngiyicabanga ivele ingicasule kakhulu ngoba angikaze ngizitshele ukuthi wayengenza into enje. Ngivele ngifikelwe oukucasuka uma ngicabanga ngabantwana bami osekumele ngiphazamise impilo yabo ngibazise ukuthi banomfowabo abebengamazi yonke le minyaka.Ngabe ngenza iphutha uma ngivele ngizivalela umlomo wami ngingatsheli muntu ngale ngane yomyeni wami yangaphandle?Igama ligodliweImpendulo:Siyazwelana nawe kodwa ngeke kukusize ukuyifihla le ndaba ngoba iyogcina ivelile. Abantwana bakho bayosola wena ngoba bayothola ukuthi ubuyazi indaba sonke lesi sikhathi. . Kuhle ukuthi abantwana bakho bakhule bazana nowakubo. Sibona kungcono uhlanganise imindeni uyazise ukuze nabo bazi ukuthi umyeni wakho ushiye umntwana obungamazi. Ngokuhamba kwesikhathi wazise nabantwana bakho ukuze bakhule bazana nomntwana wakubo. Angangahlala nani kodwa anganivakashela ngamaholide ukuze abantwana bakhule bazana ukuthi bangabandawonye.Umbuzo:Nginenkinga kankosikazi ohleze ebalisa ngayo yonke into. Ayikho into ehamba kahle emehlweni akhe. Uma engabalisi ngomsebenzi wakhe, ubalisa ngezinto esinazo noma esingenazo emshadweni wethu. Akukho nje akubona kuhamba kahle ngomshado wethu ngokubona kwakhe. Uhleze esiqhathanisa nabanye abantu okuyinto esiqala ukungikhathaza ngoba ubengenjena sisanda kushada.Besiziphilela kamnandi yonke le minyaka, yintsha le nto yakhe. Besingakhathazwa nhlobo yizinto ezenzeka ngaphandle. Manje angisazi ukuthi sekushintshephi. Akusemnandi nhlobo emshadweni wethu ngenxa yalokhu. Ngenzenjani ukuze isimo sibuyele endleleni esasiyiyo ekuqaleni?Mondli, eNewlandsImpendulo:Kuyenzeka empilweni ufikelwe isikhathi lapho ubona sengathi kukhona okushodayo empilweni yakho. Esikhathini esiningi kwenzeka uma usufinyelele kuzo zonke izinto obuzibekele zona empilweni lapho usuke usudinga izinselelo ezintsha empilweni. Kuhle ukuthi nike nibhekisise amaphupho enu njengomndeni ke nibuke ukuthi nikuphi ngempela.Ngabe senifikile ezintweni enanizibekele zona njengomndeni? Uma kwenzeka ukuthi senifikile, zinikeni inselelo entsha. Kusobala ukuthi unkosikazi wakho udinga enye inselelo, into ezomenza ukuthi uma evuka ekuseni asebenzele phezu kwayo. Vuselelani izinto enanikade nizifisa, nisebenzele phezu kwazo ukuze ningabi nesikhathi sokubheka ukuthi kwenziwani kweminye imizi.Umbuzo:Umyeni wami ulahlekelwe umsebenzi ezinyangeni eziyisithupha ezedlule. Wathola yonke imali yakhe emsebenzini kodwa wayihlaphaza yonke wangakhokhela nesisodwa isikweletu sakhe noma esiqondene nekhaya lethu. Manje akanawo ngisho uzuka lo.Usecela kimina imali ekubeni imina manje osebhekene nazo zonke izidingo zasendlini kanti nami angisebenzi into etheni. Ngiyabazi ubunzima bokuzama ukuthola omunye umsebenzi ungawutholi kodwa nami sengiyasindwa manje ukuthwala ikhaya ngingedwa. Izinto azisafani ngempela phakathi kwethu. Sesihleze sixabanela imali into ebingakaze ibe yinkinga phakathi kwethu. Ngiyamthanda kakhulu umyeni wami kodwa ngifuna ukwazi ukuthi ngimbekezelela kanjani umuntu olahlekelwe umsebenzi ikakhulukazi umuntu owasaphaza yonke imali kodwa manje usefuna mina ngithwale ikhaya. Siyokwazi kodwa ukudlula kulesi simo ngelinye ilanga?Joyce, eThekwiniImpendulo:Siyazwelana nawe sisi. Ukulahlekelwa umsebenzi kunzima kakhulu kulezi zinsuku ngoba umsebenzi awusatholakali kalula. Umyeni wakho wenza elikhulu iphutha ngokuthi uma eseyitholile imali angasizi ngezinto zasekhaya ngoba ngabe umthwalo wakho uthe ukuba lula ngoba kukhona izikweletu asezivalile emva kokuthola imali. Kuhle umyeni wakho ake abheke ezinye izindlela zokwenza imali ngaphandle kokuqashwa. Iziphi izinto azithandayo noma aphiwe kuzona? Akazame ukwenza imali ngalezo zinto ukuze akwazi ukukubambisa ekhaya. Kunabantu abalahlekelwa umsebenzi kodwa manje sebengabaqashi babanye abantu. Kuningi angakwenza esalindele ukuqashwa.Akukho ongakwenza ngaphandle kokumeseka umyeni wakho. Amukho omunye ongakwenza loku ngaphandle kwakho.Yebo kunzima ukuthwala ikhaya uwedwa kodwa emshadweni wafungela ukuthi uyoba naye kukuhle noma kukubi. Manje ususesimeni lapho ekumele uzimele izifungo zakho. Sinifisela inhlanhla!",[Ezothando] Akusemnandi emshadweni ngenxa yomkami obalisayo
"KUBOSHWE  abesifazane ababili baseSteadville, eMnambithi, emuva kokutholakala kombungu ugqitshwe ethuneni elingashoni phambi komnyango wendlu egcekeni lomuzi.Abesifazane bakhalelwe ngamasongo kaSigonyela ngesonto eledlule emuva kokuthi omunye wabo obekhulelwe, ebonakale engasenaso isisu kodwa ingane ingabonwa futhi.Kuthiwa abomndeni wakhe bamhlalise phansi bamfaka imibuzo, wankwankwaza, base bebiza amaphoyisa. Umthombo uthi amaphoyisa awachithanga sikhathi afika aqala uphenyo lwawo olusheshe lwamphenya izinqe umnikazi wombungu nomunye wesifazane okuthiwa unesandla odabeni.“Yiwona-ke amaphoyisa amhlanzise iqiniso ngoba amphose imibuzo wagcina ehlambuluka ukuthi uyizalile ingane wayigqiba ethuneni elingashoni,’’ kusho umthomboKuthiwa amalungu omphakathi abethukuthele eveva abememeza unina wengane ngesikhathi evalelwa evenini ethi akabolele ejele, awamfuni nokumbona.Kuthiwa ithuna elingashoni beliphambi kwenye yezindlu khona egcekeni.Kuvele nokuthi kube yisimo esinyantisa igazi ngesikhathi amaphoyisa esevukuza ekhipha umbungu umbozwe ngengubo ethuneni.Kukhale ubumayemaye besililo samalungu omphakathi ecela amaphoyisa ukuba ahlenge umphefumulo wengane engenacala nokho kwacaca ukuthi bese konakele.Umthombo uthi kuzohlolwa isidumbu ukuqinisekisa imbangela yokufa.Okhulumela amaphoyisa KwaZulu-Natal, uCaptain Nqobile Gwala, uthe babophe abesifazane ababili abathintekayo esigamekweni.“Baboshelwe icala lokufihla ukukhulelwa emuva kokuthi kutholakale umbungu ugqitshwe ethuneni elingashoni. Uphenyo lwethu luyaqhubeka lwenziwa ngamaphoyisa aseMnambithi,’’ kusho uCaptain GwalaKwenzeka lesi sigameko nje Isolezwe ngeSonto libike ngokuboshwa kowesifazane osolwa ngokosa usana lwakhe eMtiwaneskop khona eMnambithi ngesonto eledule.",Kuboshwe abesifazane ababili abagqibe umbungu egcekeni
"INHLOKO yenkulisa ye-Orlando Pirates, u-Agusto Palacios, itusa usihlalo, u-Irvin “Iron Duke” Khoza ngokusayinisa ukhilumu wabadlali abafanele ukugqoka ijezi leZimnyama.Ekuqaleni kwesonto iPirates imemezee abadlali abasha abayisishiyagalolunye okunguVincent Pule, Meshack Maphangule, Paseka Mako, Linda Mntambo, Abel Mabaso, Brilliant Khuzwayo, Kudakwashe Mahachi, Asavela Mbekile noBen Motshwari.Kumasizini ambalwa adlule uKhoza ubegxekwa ngabalandeli, bemsola ngokungalikhathaleli iqembu. Ngesizini ka-2016/2017, iPirates ishintshe abaqeqeshi, yagcina iqede ngaphandle kweTop 8 emuva kokuwina imidlalo eyisithupha isizini yonke. Ekuqaleni kwesizini ka-2017/2018, uKhoza ushintshe ukwenza ebuyisa uMilutin “Micho” Sredojevic, wamqashela iphini uRulani Mokwena obekwiMamelodi Sundowns.“Ngihlala ngisho ukuthi usihlalo uyalwazi uhlobo lwabadlali iqembu eliludingayo. Lokho ukukhombisile ngesizini edlule ngesikhathi kufika uMicho noRulani. Uyabona iminyaka yabadlali abasayinisile, ngeke badlale amasizini amathathu noma amane kuphela.Ngikholwa wukuthi iqembu lenze kahle ngesizini edlule, sekufanele liqhubeke lapho. Okubalulekile manje wukuthi ubani omsayinisayo. Yikho iPirates ihlala ithule, ingabangi umsindo ngokuthi yimuphi umdlali emfunayo. Kuhlale kuqagela abezindaba. Sithole abadlali abahle uma kuhlaselwa. Sivele sinoLyle Foster manje sekufike uMahachi. Ngijabule kakhulu ngendlela iqembu elisayinise ngayo. Sengimaze iminyaka engu-24 u-Irvin, ngiyazi indlela enza ngayo izinto. IPirates iya kwiCAF Champions League okusho ukuthi kufanele iqembu liqine nhlangothi zonke. Ngicabanga ukuthiisizini ka-2018/2019 iyathembisa,” kusho uPalacios.Nakuba iPirates ibukeka izoqina kakhulu ngesizini ezayo kodwa kuhlale kuyisilonda kwabaningi ukuthi abadlali basenkulisa abanyuselwa esikimini esikhulu.Ukuvuna izithelo ngenkulisa, iPirates yagcina ngoGift Leremi, Senzo Meyiwa, Joseph Makhanya, Bennedict Vilakazi, Lebohang Mokoena nabanye.Iqembu lePirates lika-Under 19 eliqeqeshwa nguPhilani Kubheka, linyukele kwi-ABC Motsepe League emuva kokudla umhlanganiso kwi-SAB League eGauteng.“Okubalulekile wukukholelwa kubadlali nokunyusa ukuzethemba kubona. Ngiyazi ukuthi abadlali bazokwenza kahle. Angikhathazekile ngokuthi abekho abadlali abasuka enkulisa abanyusiwe. Nyakenye besinoFoster manje kukhona uMbulu (Siphumelele) oyibamba esiswini odlale emdlalweni wokugcina wesizini.Kufanele abadlali ubanyusele esikimini esikhulu uma sekufike isikhathi. Awufuni ukumnyusela ukuthi ayohlala ebhentshini,” kusho uPalacios.",UKhoza ushiye uPalacios encamile
"AKUBUZWA ukuthi umdlalo wamasemifinal ozodonsa amehlo eningi ngowamaqembu aseke aba ngompetha balo mqhudelwano, iMamelodi Sundowns neBidvest Wits kodwa lapho kuzoqopheka khona umlando kusemdlalweni weBaroka FC neBloemfontein Celtic.Womabili la maqembu azonqwama kwi-semifinal yokuqala e-Orlando Stadium, eSoweto ngo-2 ntambama, ngaphambi koweWits neSundowns ngo-7 ebusuku, awakaze adlale kowamanqamu eNedbank Cup.Lokhu kusho ukuthi iqembu elilodwa phakathi kwabo lizongena emlandweni wokudlala okokuqala kowamanqamu alo mqhudelwano.Phakathi kwala maqembu yiBaroka egcinile ukudla isicoco iguqisa i-Orlando Pirates kowamanqamu eTelkom Knockout ngo-2018.ICeltic nayo ike yayinqoba iTelkom iguqisa iSundowns eThekwini ngo-2012.Iphindile iCeltic yangena kowamanqamu eTelkom ngo-2017 kodwa yaguqiswa yiWits nayo eThekwini.IBaroka idlulele kuma semifinal iguqisa omkhaya bayo, iBlack Leopards ePeter Mokaba Stadium ngoMashi.ICeltic yona ithwale kanzima ukuze idlule kwiTS Sporting edlala kwiGladAfrica Championship, inqoba ngo 2-1 emaphenathini ngemuva kokubambana ngo 1-1 Kanyamazane Stadium, eMpumalanga.ICletic iya kulo mdlalo isiphazamisekile ngemuva kokushiywa isgubhukane ngumqeqeshi wayo ebimuzwa kahle, uLehlogonolo Seema, ovumbuke kwiChippa United.Esihlalweni asishiye kwiCletic uSeema, kubekwe owayengukaputeni walo iqembu laseBloemfontein, uJohn Maduka.Ngaphansi kukaSeema iCeltic ibidlala ibhola elihle futhi iyithola nemiphumela encomekayo yize bekunesikhalo esingapheli ngokutenga komnotho kuleliya qembu.IBaroka ayisilo iqembu elidala kunobhuthsuzwayo waseNingizimu Afrika kodwa selokhu yafika yazakhela udumo lokuba ngufishi omncane odla abakhulu.Kuzokhumbuleka ukuthi idume ngayo iNedbank Cup inquma izinkunzi zaseSoweto, iKaizer Chiefs neMoroka Swallows eminyakeni engu-10 eyedlule.Ngaleso sikhathi ibisadlala kwi2nd Division esiyaziwa manje ngokuthi yi-ABC Motsepe League.Akuthathanga sikhathi ukuthi idlulele kwi1st Division njengoba isibhukuda nezingwenya kwiPremiership.",IBaroka neCeltic ethubeni lomlando kwiNedbank Cup
"MHLELI: Kwelakho eliwela umfula ugcwele ngithi ake ngithathe leli thuba ngibeke umbono wami ngobuholi be-ANC eKZN, ikakhulukazi eThekwini.UKhongolose mkhulu awubambeki, ikakhulukazi eThekwini, Mzimkhulu, Newcastle naseSikhaleni. Ngingabala kushone ilanga kodwa indlela esehle ngayo isibalo samavoti siyadumaza. Kuyacaca ukuthi abantu sebelahlekelwe yithemba kuKhongolose bafudukela kwi-IFP nakwi-EFF amaqembu akhula ngamandla. Phela awakaze athinteke enkohlakalweni futhi awakaze agqame nakwiKhomishani kaMoerane eyayigxile ekubulaweni kosopolitiki. Kawathinteki futhi nakwiKhomishini kaZondo. Kanti kwenzenjani kuKhongolse? Lo mona ongaka?Abekho abaholi abazi ijele ukudlula abaholi bakaKhongolose - bayeba bayabulala. Sekwanele phela manje, ake senzele uLuthuli noMandela amaqabane ayelwela umzabalazo osuzomuka ngenxa yomona.Sengiphetha ngiyafisa ubuholi obuphezulu baseThekwini obuhlowa ngubaba uZikalala ke buhoxise umama uGumede bebambise uNomusa Dube-Ncube ngoba njengoba esehhovisi nje uzophazamisa uphenyo. Akwenziwe njengoba kwenziwa kuNdobe, kungakhethwa iphela emasini.Freeman Sifundo Manyonienseleni",[IMIBONO] Abantu sebephelelwa yithemba kuKhongolose ngenxa yomona
"INHLANGANO yokhetho kuleli i-IEC ithi iyasithokozela isinqumo seNkantolo yezoKhetho sokuhlehlisa izinhlelo zokhetho lokuchibiyela obekufanele lubanjwe ezindaweni ezahlukene. I-IEC ithumele isitatimende sabezindaba ngoLwesibili ichaza ukuthi ukubheduka kwegciwane iCorona (Covid-19) kwenze kwaphoqeleka ukuba kuhlehle izinhlelo zokhetho. Isitatimende sithi inkantolo ikhombe uJuni 3 no-10 njengezinsuku okungase kuqhutshekwe ngazo nezinhlelo zokhetho. Kuvela nokuthi ukhetho bekufanele lubanjwe ezinsukwini ezingu-90 lapho kuvalwa khona izikhala zamakhansela kodwa akuvumelekile ukuthi lubanjwe emuva kwezinsuku ezingu-120, emuva kokuphuma kwesinqumo senkantolo.Ngenxa yale micilikishi kuzophoqeleka ukuthi ikhalenda lokhetho libuyekezwe kabusha ukuze kuqondanisiwe kahle konke. Inkantolo iphinde yanika i-IEC igunya lokuthi ibuyele kuyo izofaka isicelo sokuhlehlisa uma kunesidingo. Izifundazwe ebezilinde ukuba nokhetho komasipala bazo yi-Eastern Cape , North West , KwaZulu-Natal ,Gauteng naseWestern Cape. E-Eastern Cape bekuzokhethwa kuMasipala iWalter Sisulu , uMzimvubu ne-Amahahlathi. INorth West ibizoba nokhetho komasipala iRusternburg neJB Marks. KwaZulu-Natal bekuzokhethwa koMasipala oPhongolo naseRay Nkonyeni kanti eWestern Cape bekuzoba eDrankenstein",ICorona iphazamise ukhetho lokuchibiyela
"ISOUTH African Football Association (Safa) ayiphumeli obala ngekusasa lika-Owen Da Gama okhwele wadilika kule nhlangano eyisola ngokungamhloniphi.Ngesonto eledlule iSafa imemezele uStuart Baxter njengomqeqeshi omusha weqembu lesizwe iBafana Bafana. UBaxter ocija iSuperSport United edlala ku-Absa Premiership uzovala indawo ka-Ephraim “Shakes” Mashaba oxoshwe ekupheleni konyaka odlule.Kuthintwa uDominic Chimhavi wezokuxhumana kuSafa ngezinhlelo zomqeqeshi omusha uvele wangena ezintangeni.“Umqeqeshi omusha sihlele ukumethula kwabezindaba ngasekupheleni kwesonto. UDa Gama uyiphini labaqeqeshi kwelesizwe futhi isikhundla sakhe sisami kanjalo. Akukho okushintshile,” kusho uChimhavi.UDa Gama usole iSafa ngokumbukela phansi ngesikhathi ethintwa yileli phephandaba izolo.“Ngisebumnyameni ngekusasa lami. Angazi nami ukuthi kwenzekani. Indaba yomqeqeshi omusha nami ngiyibone sengiyifunda ephepheni. Ngeke ngisho ukuthi ngimi kuphi. Ngikhulumile nesikhulu esiphezulu kuSafa uDennis Mumble wathi uzobuyela kimina. Kuze kube yimanje ubengakaze abuyele kimina. Ngidumele ngesenzo seSafa. Kubuhlungu ukuthi ngemuva kwakho konke esengikwenzele iqembu lesizwe bese bengiphatha ngale ndlela. Ngifake iqembu lesizwe lika-Under 23 kuma-Olympic Games ngemuva kweminyaka engu-16 lihluleka wukudlala kulo mqhudelwano. Ngiphinde ngaba yiphini leqembu likaShakes Mashaba elenze kahle lingena ku-Africa Cup of Nations ngo-2015. Sidlala neBurkina Faso kwakuhlezi mina noShakes ebhentshini,” kubalisa uDa Gama.Lo mqeqeshi unenkontileka ephela ngonyaka ozayo neSafa. Ufike kwelesizwe ngesikhathi kuqashwa uMashaba.“Mina belingindele ukuthi iSafa ingithinte ingazise ukuthi isimtholile umqeqeshi omusha nokuthi kuzokwenzekani. Ngikhathazekile ngekusasa lami ngeke ngiqambe amanga. Akekho umqeqeshi ongajabulela ukusebenza ngaphansi kwalezi zimo. Kuzokwenzekani uma uBaxter ethi ufuna ithimba lakhe elisha labaqeqeshi? Kumele baphumele obala ngokuthi uhlelo lokusebenza kwabaqeqeshi luzoqhubeka yini. Phela amaqembu esizwe amancane enza kahle wonke. Ngiyezwa kuthiwa angizange ngisifake isicelo sokucija iBafana. Ngangizosifaka kanjani singazange sikhishelwe esidlangalaleni? Kwathiwa sizokhishwa kodwa lokho kwangenzeka ngemuva kwalokho kwathiwa ngiphumele obala sekuhambe isikhathi,” kusho uDa Gama.Ngenyanga ezayo iBafana izodudulana neNigeria emdlalweni wokuhlungela ukuzibekisela indawo kwi-Afcon eseCameroon ngo-2019. Ngemuva kwalokho iBafana izodlala imidlalo yokuhlungela iNdebe yoMhlaba eseRussia ngonyaka ozayo.",Usola iSafa ngokungamhloniphi
"UNGQONGQOSHE wezeMfundo KwaZulu-Natal, uMnuz Kwazi Mshengu, ubeyokotha iSilo samaBandla uGoodwill Zwelithini kaBhekuzulu ngoLwesibili, eyosibeka esithombeni ngokwenzeka emnyangweni wakhe.UMshengu obephelezelwa yiNhloko yoMnyango, uDkt Enock Nzama, ubevakashele esigodlweni seSilo Osuthu, KwaNongoma.Esitatimendeni esikhiswe umnyango kwabezindaba, kuvela ukuthi ukuvakasha kukaMshengu bekuwukuyokotha iSilo nokukhuluma ngezithinta ezemfundo.“INgonyama ingushampeni kwezemfundo esifundazweni futhi isebenzisana kahle nomnyango ukuqhakambisa isiko lokufundisa nokufunda,” kusho isitatimende.Bekungokokuqala ukuthi ungqongqoshe ayokotha iSilo esigodlweni saso selokhu eqokelwe kulesi sikhundla.Ungqongqoshe usanda kuncoma iSilo komunye umcimbi wokwethulwa kwesichazamazwi samabanga aphansi eThekwini ngenyanga edlule.Uncome iSilo ngokukhathalela ezemfundo kulesi sifundazwe, wazibophezela nokuthi bazimisele ukuqhubeka nokusizana naso kuzo zonke izinhlelo kwezemfundo.Kulo mcimbi iSilo sikhuthaze ukufundwa kwezincwadi nangokufundiswa kwezingane ngolimi lwazo.UMshengu wagcizelela kuBayede ukuthi bazoqhubeka nokuqhakambisa ukufundwa kwezincwadi zolimi lwebele emikhankasweni yabo kwezemfundo.",Ungqongqoshe ubeyokotha iSilo Osuthu
"KUSAMILE ukufunda ekolishi eliqeqesha ngamakhono eGroutville emuva kokuba sekuphele izinsuku izitshudeni zilala emakilasini ngoba zingakhokhelwe imali yokuqasha izindawo zokuhlala. Izitshudeni zize zakhishwa ngamaphoyisa ekolishi ngoLwesihlanu.Izitshudeni zaseMfolozi TVET College zicasulwe wukuthi sezibekezele isikhathi eside zingayitholi imali yokukhokhela izindawo zokuhlala ekhishwa yisikhwama iNational Students Financial Aid Scheme (Nsfas). Isolezwe lithole ukuthi ngoMsombuluko odlule bafike emakilasini nezimpahla nezingubo zokulala ngoba abanye sebexoshiwe emiqashweni abebehlala kuyo ngenxa yokungakhokhi. Ukulala kwabo emakilasini kuphazamise nokufunda njengoba kuthiwa othisha bagcine bengasafiki yavalwa ikolishi.Okhulumela isigungu sezitshudeni, uMbali Nxumalo, uthe bagcina ukufunda ngoMsombuluko odlule.“Izitshudeni bezilokhu zibekezele kodwa inkinga iqale sezixoshwa ezindaweni zokuhlala ebeziqashe kuzona. Inselelo enkulu wukuthi zihlala ezindaweni ezikude futhi zizidinga ngempela izindawo zokuhlala. Kumanje ezinye zimpintshiswe abanezindawo zokuhlala, ezinye zaphindela emakhaya,” kusho yena.Uthe izitshudeni azihlangene nokuphazamiseka kokufunda ngoba ukulala kwazo bekungaphazamisi. Uveze ukuthi bamangele uma othisha nabahlanza amakilasi bengasafiki. Bagcina ukulala ngoLwesihlanu emuva kokukhishwa ngamaphoyisa. Kuthiwa le nkinga isiphazamise nezitshudeni ezifunda ngasese njengoba othisha bengasafundisi. Zilinganiselwa ku-80 izitshudeni okuthiwa zithintekile kulolu daba.UMnuz Sam Zungu, ophethe wonke amakhempasi eMfolozi, uthe kuzocaca ngoLwesithathu ukuthi sizovulwa nini isikhungo. Uphikile ukuthi izitshudeni ziqale ukulala emakilasini ngoMsombuluko wathi ziqale ngoLwesithathu.“Okumele sikucacise wukuthi asikwazi ukulawula uhlelo lokukhipha imali yezitshudeni kwaNsfas. Izitshudeni zizifakela izicelo ngqo kwaNsfas thina sithole uhla lwabazoxhaswa emuva kwesikhathi. Inkinga iqale ngokuthi kufike uhla lwamagama abazoxhaswa uNsfas ngesikhathi izitshudeni zisemaholidini ePhasika ngo-Ephreli 4. Bekumele ziqale ukufunda ngoMsombuluko odlule, ngenxa yokuhluleka ukubekezela zacasuka. Besisalindele ukuhlaziya uhla bese siluphindisela kwaNsfas ukuqinisekisa abazoxhaswa,” kusho uZungu.Ekhuluma nephephandaba uMnuz Kagisho Mamabolo okhulumela abakwaNsfas uthe ziyaqhubeka izinhlelo zokuqinisekisa izitshudeni ezizoxhaswa bacela zibekezele.",Kusamile ukufunda kwelicija ngamakhono
"STHEMBISO NGOBESEIKAIZER CHIEFS izigwazele ibhece kwiMamelodi Sundowns iyitalabha ngo 4-1 emdlalweni weDStv Diski Challenge eJohannesburg Stadium, eGoli izolo ntambama.Amagoli aweze ngelibanzi iChiefs, abekwe enethini nguKamohelo Hoala oshaye amathathu ngomzuzu ka-11, 41 noka-43 nelikaTshepo Mohlala elingene ngoka-81.Ukunqoba kwesikwati seChiefs esiqeqeshwa ngu-Arthur “10111” Zwane, kusenze saqhubeka nokuhlala phezulu esicongweni se-log kaGroup B kwiDiski Challenge, ngamaphuzu angu-12 emidlalweni emihlanu. Lokhu sekwenze yabukeka ikhanya indlela yaso yokuyodlala emidlalweni eyandulela owamanqamu.Iqembu elizoqeda phezulu kumaqoqo amabili eDiski nelesibili yiwona azodlulela kweyandulela owamanqamu. Lo mdlalo uqale ngegiya eliphezulu njengoba womabili amaqembu abehlaselana engakhombisi ukwesabana. Ngomzuzu ka-11 ukaputeni waMakhosi uSabelo, uqhamuke nomnyakazo omuhle, ethumela ibhola elide phambili lahlangana noHoala ongacucuzanga ukulibeka enethini engasabonwa ezintini uGlen Baadjies ovimbela amaBrazilians, acijwa nguSurprise Moriri.Ngemuva kwegoli leChiefs, nabafana beDowns baqalile ukuziqoqa njengoba besebehlasela bephindelela emapalini eChiefs abegadwe nguBontle Molefe.Akumangalisanga ukuthola kweSundowns igoli lokulinganisa ngomzuzu ka-19 elishaywe ngu-Ofentse Mashiane obethole ibhola eliyikhona ebithathwe nguThando Buthelezi.Ngemuva kokuthola igoli lokulinganisa, abafana bamaBrazilians kube sengathi bathelwe ngezibonkolo njengoba bebelokhu bengqongqoze njalo emnyango wabafana beziMpofana.Ngomzuzu ka-26 noka-28, uMolefe weChiefs usebenze umsebenzi omkhulu evimba amabhola amabili abethunyelwe kuye nguButhelezi weSundowns.Ngemuva kwalokhu iChiefs ibuye nayo yaqala ukuhlangana. Ngomzuzu ka-41 ithole igoli lesibili ngonyawo lukaHoala obethole ibhola ebelivela kuMthokozisi Balakazi.Ngomzuzu ka-43 ubuyile futhi umthakathi wezindaba uHoala wabeka elesithathu enethini. Esiwombeni sesibili abafana beSundowns bazamile ukuvuka bazithintithe kodwa kwala kona ukuthi udonga lwasemuva lweChiefs obeluholwa nguJordan Sampson ngokubambisana no-Aden McCarthy, belungafuni lutho oluzothinta unozinti walo.Ngomzuzu ka-78, amaBrazilians abeneshwa ngesikhathi unompempe obephethe umdlalo, uXola Sitela, ekhiphela ngaphandle ngekhadi elibomvu uKarabelo Ramakepa ngemuva kokudlalisa kabi uTshepo Mohlala weChiefs.Ngomzuzu ka-81 uMohlala ushayele iChiefs igoli lokuvala inkundla ngemuva komnyakazo omuhle obuqhamuke noHoala ogcine eqokwe njengomdlali wosuku.Imiphumela yeDStv Diski Challenge:Bloemfontein Celtic 2-0 Tshakuma, Orlando Pirates 2-3 Swallows, SuperSport United 4-3 Maritzburg United, Baroka FC 1-2 Black Leopards, TS Galaxy 0-0 AmaZulu FC, Lamontville Golden Arrows 4-2 Stellenbosch FC, Cape Town City 2-0 Chippa United, Kaizer Chiefs 4-1 Mamelodi Sundowns.",IChiefs encane ivulele umpetshisi kwiSundowns
"UZOGUGELA ejele owesilisa ogwetshwe udilikajele ngecala lokudlwengula umshana wakhe wentombazane owayena-10 emaflethini aseCornubia, ngaseVerulam ngoMeyi 2019.Le ndoda eneminyaka engu-37, elingeke lidalulwe igama layo ngenhloso yokuvikela umgilwa, igwetshwe yiNkantolo yesiFunda eVerulam.Kuthiwa yakhoseliswa ilo mndeni ngemuva kokukhululwa ejele ngemuva kokudonsa iminyaka ngecala lokugqekeza nokweba.Ngosuku lwesehlo, kuthiwa le ndoda yabuya ebusuku idakiwe kulo muzi oyiflethi yaqonda esitezi lapho kwakulele khona umgilwa nodadewabo, yafike yamnukubeza. Kuthiwa yaphuma yahamba emuva kwalesi sehlo.Uyise wengane kuthiwa wayelele ekamelweni elingezansi, waze wabikelwa ekuseni benogogo wengane ngalesi sehlo.Okhulumela iNational Prosecuting Authority KwaZulu-Natal, uNkk Natasha Kara, uthe bayasamukela isigwebo esinikwe umsolwa.UNkk Kara uthe umsolwa wavele waya emaphoyiseni eyofuna amkhoselise esezwile ukuthi umphakathi owawuwotha ubomvu, wawufuna ukumudla luhlaza.UNkk Kara uthe amaphoyisa avele ambopha ngemuva kokuthola ukuthi uyena owayesolakala.“Ingane yathunyelwa esibhedlela iyokwelashwa yalulekwa nangokomqondo. Enkantolo umsolwa ubelokhu eliphika icala, waze walanda umuntu athi wayehlezi naye ngesikhathi okusolakala ukuthi wanukubeza ngaso umgilwa,” kusho uNkk Kara.Kodwa ubufakazi bengane obuqandula ikhanda, bamgojela umsolwa. Kuvele nokuthi ngobusuku besigameko, umsolwa wabashiya ayehlezi nabo isikhashana, wabuye wabuya.",Ugixabezwe udilikajele owadlwengula umshana
"ISIKHULU seHighlands Park, uSinky Mnisi, sidinwe siyaveva ngomkhuba esithi mubi wokupotshozwa kwezindaba zeqembu ogcina ubaveza bengabantu abangamahlathi.UMnisi, onamasheya eqenjini, ucasulwe yimibiko eqhamuke ngoLwesibili ethi badedele abadlali abangu-12.Okumkhalisayo wukuthi lezi zindaba ziqhamuke emithonjeni yabezindaba bebe bengakatshelwa bonke abadlali ngesinqumo esesithathiwe. IHighlands idle umhlanganiso ngamalengiso kwiNational First Division ngesizini edlule iqhuba imidlalo engu-19 ingehlulwa ngaphansi kuka-Owen Da Gama.“Yebo, sibadedelile abadlali. Into embi eyenzekile engifuna ukuxolisa ngayo wukuthi bekungafanele abadlali bezwe ngabezindaba ukuthi abekho ezinhlelweni zeqembu. Lokho kwenza sibukeke njengeqembu elingenzi izinto ngendlela eqondile. Kukhona lapha ngaphakathi umuntu obe ukhanda limtshela okwakhe wadedela lezi zindaba, engingazi ukuthi ubethunywe wubani ngoba thina siyiqembu besingakasho ukuthi akwaziswe abezindaba,” kusho uMnisi obezwakala ukuthi iyamcasula eyokuba khona kukaphoshozwayo eqenjini lakhe.Abadlali abaphelelwe umsebenzi kwiLions of the North, uTumisang Mashele, Seun Ledwaba, Elias Monene, Larry Horaeb, Mxolisi Gumede, Ayo Oluwafemi, Mbuyiselo Thathani, Siphelele Luthuli, Pentjie Zulu, Zamuxolo Ngalo no-Edwin Sitayitayi.“Sibadedele ngoba bebengekho ezinhlelweni zomqeqeshi. Ubengabasebenzisi ngesizini edlule ngakho bekusobala ukuthi ngeke bayithole indawo kwiPremiership. Zonke izinqumo esizenzayo sizenza ngokuxhumana nethimba lethu labaqeqeshi. Kusemqoka ukuthi umhloniphe umqeqeshi ukuze iqembu lisebenzisane kahle,” kusho uMnisi.Indaba yabadlali abachithiwe akusiyona kuphela ecasula uMnisi, uzihlangulile ngombiko othi iqembu selisayinise obeyisitobha seMaritzburg United, uBevan Fransman.“Angifuni ukuphawula ngendaba kaBevan ngoba ayiqhamukanga ngathi. Yimenenja yakhe ecashunwe ithi usesayinile nathi. Yebo, ubekhuluma nomqeqeshi kodwa mina njengobhekele izindaba zokuphathwa kweqembu angikayiboni inkontileka yakhe,” kusho uMnisi.Imenenja kaFransman, uSteve Kapeluschnik, icashunwe ithi umdlali usayine inkontileka yeminyaka emibili neHighlands Park.",Ucikwe wukuputshuka kwezeqembu
"Ubekhuluma emcimbini wokucobelelana ngolwazi bezamafilimu iDurban Filmmakers in Conversation endaweni yobumnandi iS43 eMorningside, eThekwini, ngoLwesine ebusuku.Uveze ukuthi kumthathe cishe iminyaka emihlanu ngaphambi kokuthi iphupho lakhe lifezeke.Uthe ufikelwa umunyu uma ebona indlela abantu abawuthakasela ngawo lo mdlalo ngoba uvele acabange ubunzima adlule kubo ngaphambi kokuthi ube yimpumelelo. “Ngiqale ukuqoqa ulwazi ngalo mdlalo ngo-2013/2014 lapho engihambele khona amahostela aseThekwini ngiqoqa ulwazi. Ngangifisa ukuthi kube yifilimu ehlanganisa wonke amahostela aseThekwini,” kusho uMthunzi,Uthe uhambele iziteshi zethelevishini eziningi ehamba ecela uxhaso lalo mdlalo kodwa zonke zamchitha ngenxa yokuswela amava.Uveze ukuthi kwalesi siteshi lo mdlalo osudlala kuso naso samchitha, sathi akathole inkampani enamava angasebenzisana nayo. “Ngo-2016 ngisebenza kuZalo ngaphoqeleka ukuthi ngitshele abakhiqizi boZalo ngeHostela, bachazeka kakhulu. Baqala bangqongqoza eziteshini zethelevishini ezahlukene, zabuya izimpendulo. I-SABC ibe nenkinga yezimali engicabanga ukuthi yingakho singakwazanga ukusebenzisana nawo. Angazi kwenzakalani kwi-e.tv.”Uthe iM-Net yabaphendula ngasekuqaleni kuka-2017 esesebenza emdlalweni we-e.tv Imbewu.Imali uthe yiyo eholele ekutheni lo mdlalo ungagcini usukhombisa wonke amahostela. Ngenxa yocwaningo alwenzile ngalo mdlalo, uthe uyaqonda ukuthi kunezinto okungamele azithinte noma amagama okungamele awabize.Uthe ubone kungcono ukuthi adlale eduze kweqiniso, angacasuli abantu ukuze noma besafuna ukuqhubeka nalo mdlalo bamukeleke ehostela KwaMashu.“Kuveze okubi ufundise abantu kodwa ukuveze nokuhle. Ukhulume ngento esatshwayo abantu kodwa uyenze bayithande. Abantu basehostela bangabantu abagcina sebephoqeleka ukuthi benze okubi ukuze baziphilise,” kusho uMthunzi.Ukhuthaze amaciko asafufusa ukuthi angayeki ukukhwezela umlilo ozovuthisa amaphupho awo.",Umsunguli  weHostela  uchaza ngobunzima adlule  kubona ngalo mdlalo
"AKAZIMISELE ngokuphonsa ithawula ngombango wesicoco se-Absa Premiership u-Ernst Middendorp opheka iKaizer Chiefs.UMiddendorp uthe amathemba akhe ngesicoco ngemuva kokushaya iHighlands Park ngo 3-2 eMoses Mabhida Stadium ngoMgqibelo ebusuku anyukile. Amagoli ashaywe uBernard Parker, Leonardo Castro noDumisani Zuma. Awe-Highlands abekwe uBevan Fransman noLesenya Ramoraka.IChiefs isinamaphuzu awu-32. Isele ngegebe lamaphuzu ayisishiyagalombili kwiMamelodi Sundowns enamaphuzu awu-40. ISundowns ilahle amaphuzu ibanjwa ngo 0-0 iBloemfontein Celtic ekhaya emdlalweni wangempelasonto. I-Orlando Pirates igudluze iBidvest Wits endaweni yesibili ihlula iLamontville Golden Arrows ngo 1-0. Izitshudeni ziguqiswe yiCape Town City ngo 3-2.UMiddendorp uthe kusengenzeka noma yini ngesicoco uma bengayeka ukulahla amaphuzu njengoba benzile emidlalweni edlule.“Ngokwezibalo kusengezeka noma yini. Sizowulungiselela ngokuzimisela umdlalo ozayo neMaritzburg United ebe nomdlalo omuhle (ishaya AmaZulu FC). Njengoba ngike ngasho phambilini, uma singayeka ukulahla amaphuzu njengasemidlaweni edlule bese senza ngendlela efanele esisuke sikuhlelile singawathola amaphuzu amathathu noma sidlala nobani. Okuhle nokumnandi ngebhola wukuthi awukwazi ukuqagela okuzokwenzeka,” kusho uMiddendorp.Ukuze kuphenduke amatafula iChiefs idinga ukunqobe yonke imidlalo esele okungayibeka emaphuzwini awu-56 bese wonke amaqembu angenhla kwayo kwi-log wona elahle amaphuzu.UMiddendorp ugcizelele elokuthi yize esalakha iqembu kodwa asikho isikhathi sokudlala ibhola elihle.“Amaphuzu amathathu yiwona amqoka njengamanje. Angizimisele ngokuthi ngemuva komdlalo ngizochaza ngokuthi sidlale ibhola elihle. Kumele sishintshe indlela esidlala ngayo ngoba esikudingayo ngamaphuzu amathathu futhi yilokho esizozilungiselela khona ngomdlalo ozayo.”Umdlalo wabo ne-United useFNB Stadium ngoMgqibelo ngo-6 ntambama.ITeam of Choice ilwela ukubalekela izembe njengoba iyibambe emsileni ngamaphuzu awu-17. Ngempelasonto ishaye omakhelwane Amazulu emdlalweni obushubile ophele ngo 2-1.Okunye uMiddendorp azimisele ngakho wukulungisa udonga lwakhe. Sebengenelwa amagoli ayisikhombisa emidlalweni emihlanu edlule yeligi.Ngale kwalo mbango weligi uMiddendorp angaziboni ephumile kuwona, iChiefs isenalo ithuba lokuqeda le sizini nendebe njengoba izodlala neCape Town City kowandulela owamanqamu eNedbank Cup ngasekupheleni kwenyanga.IChiefs yayigcine ngaphansi kukaStuart Baxter ukudla isicoco kumasizini amathathu edlule.",OweChiefs akalilahlile ithemba ngesicoco seligi
"BAZOGCINWA esitokisini abasolwa abayisikhombisa abagasela emzini womuntu eDrummond, ngaseMgungundlovu, maqede bagwaza umnikazi wawo. Uphiko lwamaphoyisa obephenya, izolo eMgungundlovu lubophe laba basolwa abaneminyaka engu-18 kuya ku-34 kulandela ukuthi bangena emzini womlisa (67) eDrummond go-7 ebusuku ngoMeyi 15 bambamba inkunzi. Laba basolwa bangena ngaphakathi kulomuzi bebahlanu behlome ngezibhamu nemmese maqede babophela umgilwa kwelinye lamagumbi okulala.Okhulumela amaphoyisa esifundazweni saKwaZulu-Natal uCaptain Nqobile Gwala uthe abasolwa bafuna ngenkani inombolo yasebhange  eyimfihlo  kamgilwa yokukhipha imali ngaphambi kokuthi bamgwaze emzimbeni bephindelela. muva kwalokho kwabe sekukhishwa imali ewu-R7 000 ekhadini lakhe lasebhange eMgungundlovu naseHammersdale. Amaphoyisa abesenza uphenyo olunzulu oluholele ekutheni kuboshwe laba basolwa zatholakala nezinye zezimpahla ezebiwa. ""Abasolwa bathatha ithelevishini, ilaptop, amakhadi asebhange nezinye izinto ezibalulekile maqede bahamba. Umgilwa wakwazi ukuziqaqa wabikela amaphoyisa wase ephuthunyiswa esibhedlela ukuyothola usizo. Abasolwa bavelile enkantolo kaMantshi eCamperdown ngecala lokuphanga. Bazobuyela ngoJuni  15 ukuze bafake isicelo sebheyili,"" kusho  uCaptain Gwala. Umkhuzi wamaphoyisa esifundazweni uLieutenant General Khombinkosi Jula uwashayele ihlombe amaphoyisa ngobamba laba basolwa. ",Bavele namhlanje enkantolo abayisikhombisa ababoshwe eMgungundlovu
"USEKHULULEKILE ukubheka amadlelo aluhlaza kwelinye iqembu obengumdlali we-Orlando Pirates uMpho Makola, ongomunye wabamataniswa neKaizer Chiefs. IPirates ngoLwesine imemezele ukuthi isivumelene nalo mdlali ukuthi inqanyulwe inkontileka abenayo naleli qembu asehlale kulo amasizini ayisikhombisa.“Sivumelene nomdlali ukuthi kunqanyulwe inkontileka yakhe ngemuva komhlangano naye. Iqembu lifisa ukubonga uMakola ngakwenzele lona, simufisela inhlanhla ngekusasa lakhe” kusho iPirates esitatimendeni esishicilele kwiwebsite yayo. Ngenyanga edlule iPirates ibikuvezile ukuthi uMakola usohlwini lwabadlali abangekho ezinhlelweni zomqeqeshi uMilutin ‘Micho’ Sredojević. UMakola ubesedlale imidlalo engaphezulu kuka-170 kwi-Orlando Pirates kusukela ayijoyina ngo-2012. Uyishayele amagoli awu-21. Ngesizini edlule uMakola udlale imidlalo ewu-13 kuphela yeligi.Ngaphandle kukaMakola, iPirates isidedele abanye abadlali okubalwa kubo uThamsanqa Gabuza, Thabo Matlaba, Gladwin Shitolo, Phetso Maphanga, Diamond Thopola noCaio Marcelo. Khonamanjalo, umgadli weSupersport, uBradley Grobbler useziqinisekisile ezokweshelwa yi-Orlando Pirates.",Kuphelile obekuhlanganisa iPirates noMpho Makola
"LISAQHUBEKA nokubhebhetheka ngesivinini kuleli igciwane iCovid-19 njengoba izolo uMnyango wezeMpilo uveze ukuthi sesinyukele ku-45 973 isibalo sabantu osekuqinisekisiwe ukuthi bahaqwe yileli gciwane kuleli. UNgqongqoshe wezeMpilo uDkt Zweli Mkhize udalule lokhu ngoMgqibelo ebusuku lapho aveze khona ukuthi isibalo sabashonile sesiku-952 kuleli. Kwabashone kamuva, abawu-25 abaseWestern Cape, abayisithupha abaKwaZulu-Natal, abayisikhombisa abaseGauteng nabayisithupha base-Eastern Cape. UMkhize uthe noma sisakhuphuka isibalo sababulawe yileli gciwane, eNingizimu Afrika leli gciwane lisabulale kuphela u-2% wabantu abahaqekayo. Emhlabeni leli gciwane selibulale u-6% wabantu abathelelekile ngalo. IWestern Cape isahamba phambili ngesibalo sabantu abathelelekile njengoba bewu-30 379, okuwu-66% wabo bonke abantu abaphethwe yileli gciwane kuleli. As of today, the cumulative number of confirmed COVID-19 cases is 45 973, the total number of deaths is 952 and the total recoveries is 24 258 pic.twitter.com/T62CJfeZzM%%%twitter https://twitter.com/hashtag/COVID19SouthAfrica?src=hash&ref_src=twsrc%5Etfw"">#COVID19SouthAfricaStatistics as at 06 June 2020. 
pic.twitter.com/3RYyNl1Vz8— Dr Zweli Mkhize (@DrZweliMkhize)Sebebalelwa ku-850 871 abantu asebehlolelwe iCovid-19 kuleli kanti abawu-30 196 kulabo bahlolwe emahoreni awu-24 edlule. NgoMgqibelo uMkhize wamukele ama-ventilator awu-20 eChris Baragwanath Academic Hospital eGoli. Ama-ventiators, okuyimshini esiza abantu abangakwazi ukuphefumula kahle, azosiza empini neCovid-19 kanti ayingxenye yamanye awu-50 athunyelwa yizwe i-United States of Amerca kuleli. IMelika ithembise ukunikeza iNingizimu Afrika ama-ventilator awu-1000, kanti iyodwa inani layo lilinganiselwa kuR500 000. ""Sizokwamukela lesi sipho esikhulu esikhombisa ubungani, ukuseseka nokubambisana...lokhu kwenzeka ngenxa yengxoxo phakathi kukamengameli Donald Trump nomengameli Cyril Ramaphosa lapho amazisa khona ukuthi sishodelwa yizinsiza zezempilo empini neCovid-19. Kungijabulisile kakhulu ukwazisa umengameli ukuthi ingxoxo yakhe noTrump isithela izithelo,"" kusho uMkhize.","#Coronavirus: Sinyukele ku-45 973 isibalo sabahaqekile kuleli, kushone abanye abawu-44"
"SIZWE BLOSEP HAMBILINI uma uzoqala ibhizinisi wawubheka ukuthi akekho yini umuntu owenza lelo bhizinisi noma ubone igebe elikhona bese uyaliqala ukuze uvale leso sikhala obona ukuthi sivulekile.Akhona-ke lawo mabhizinisi othola ukuthi ayavulwa ngaphandle kocwaningo, njengaleli lamatafula, othola abantu bembondelene ndawonye bedayisa obhanana noma ama-apula bonke.Angazi noma nasemsakazweni sesilandela lolu khondolo yini.Okubuhlungu ngalo wukuthi ludala ukuthi imisakazo ingakhuli, ihlezi igidagida ndawonye njengoba kwenzeka kweminye.Njengamanje sinemisakazo yomphakathi eminingi, abanye bathi isizathu salokhu kwaba nezindawo eziqokwe ukuthi zizothuthukiswa, lokhu kwenzeka ngesikhathi sikaMengameli wesibili wezwe ngemuva kwenkululeko uMnuz Thabo Mbeki.Ngalesi sikhathi kuvela ukuthi kwaba nesiphakamiso sokuthi kube nemisakazo yalolu hlobo ukuze kube lula uma abantu befuna ukusabalalisa ulwazi ezindaweni zabo.Ngicabanga ukuthi kwakungumbono omuhle lo, ikakhulukazi uma kukhulunywa ngentuthuko kodwa kubonakala sengathi akukho ukulawuleka okukahle ekukhishweni kwezimvume zemisakazo.Sengathi kunalabo abalalayo bavuke ngakusasa bacabange ukuvula umsakazo nangempela bayithole imvume. Iningi lale misakazo kalenzi kahle ngokwezibalo nangokwebhizinisi.Bheka nje iVibe FM, yize izinze KwaMashu kodwa isakazela umphakathi waseThekwini namaphethelo, uma ngibheka angiyiboni yenza kahle ngabalaleli enabo abangu-74 000.Lokhu kungishiya nginombuzo wokuthi kungani kuneVibe FM kuphinde kube neNanda FM endaweni eyodwa ebizwa nge-INK (Inanda, Ntuzuma, KwaMashu) Area. Uma sibheka ngasohlangothini lwebhizinisi, le misakazo iyalimala.Isibonelo nje uMasipala weTheku ngicabanga ukuthi kumele uzifake izikhangiso zawo kodwa ngesinye isikhathi ugcina ufake komunye umsakazo ungafaki komunye.Ukube nje bekuwumsakazo owodwa umele i-INK Area, ngicabanga ukuthi nesibalo sabalaleli ngabe sikhulu.Kuphinde kube noGu Youth Radio ne-Radio Sunny South, kungani nje le misakazo esendaweni eyodwa yanikezwa imvume, kuthiwa iSunnySouth ilalelwa ngabantu abangu-13 000.Angiyazi-ke inkinga yoMgungundlovu FM njengoba lo msakazo uzicanasela eMphithi futhi amabhizinisi kahulumeni wesifundazwe amaningi enzelwa khona, kungani ungenzi kahle ngokwezinombolo nezikhangiso.Kule engenisa inzuzo, nayo ikushiya unemibuzo.Ngikhumbula uGrant Shakoane weVuma FM ethi uma beke bahlanganisa i-million, yena uyobe esegculisekile noma angawushiya umsakazo.Omunye wozakwethu uthi uPhindi Gule wathi bazothi beqeda unyaka babe sebenabalaleli abayisigidi.Njengamanje lo msakazo uqeda unyaka ngibona kusazothatha isikhathi ukuthi iVuma FM ifinyelele kulesi sibalo, okusho ukuthi uGrant njengoba eno-74 usazohlala eside isikhathi kwiVuma FM.Cha, iqiniso wukuthi sikhona isiminyaminya emagagasini omoya. Ukube asikho lesi siminyaminya ngabe iGagasi kudala lawushaya u-2 million njengokwesifiso salo.Ukugcwala kwemisakazo kugcina kuyiphazamisa nasohlangothini lwebhizinisi.Umkhangisi usecabanga kabili ngaphambi kokuthi athumele isikhangiso, uzocabanga ngeVuma ebanga neGagasi FM nayi ne-East Coast Radio igolozile futhi yona iyazibuthela ezikhangisweni noma isibalo sabalaleli bayo sisincane.Ngicabanga ukuthi sekuyisikhathi sokuthi iVuma FM iyeke ukuzibekela imibandela eminingi, ayidlale umculo ngokukhululeka, ngoba ngisho ubuza umuntu osebenza khona ukuthi idlala umculo onjani, uzothi lo ogqugquzelayo kodwa uzwe sekudlala neMi Casa. Mina ngithi abakhululeke badlale umculo bangazinswinyi ngoba lokho kuzobenza bangayi phambili.",Isiminingi ngokuxakile imisakazo
"KUKHONJWA ngenjumbane unina wengane ngokuvikela isoka lakhe eliboshelwe icala lokudlwengula intombazane eneminyaka engu-14 elingayizali.Umsolwa waseMnini, eMgababa, ukhalelwe ngamasongo kaSigonyela ngoLwesithathu ngo-10 ebusuku ngecala lokudlwengula.Isihlobo sentombazane sikhale ngomzala waso, okungunina wengane ukuthi uvele wazithela ngabandayo. Wenqabile ukuhambisa ingane esibhedlela ukuyohlolwa ngodokotela emuva kokudalula ukuthi ibidlwengulwa iphindelela nguyise ongayizali kusukela ngonyaka odlule.“Sibabi kunina wengane ngokuveza lolu daba njengoba ethi sihlukumeze ingane yakhe ngesenzo sethu. Ize yahanjiswa ngugogo wayo esibhedlela ngoba unina ethe ngeke ahambe ngoba kunezingane okumele asale nazo endlini,” kusho isihlobo esingeke sidalulwe.Isihlobo sithe sibikele abadala emndenini emuva kokuzwa izingane ezincane emndeni zilukhulumela phansi lolu daba.“Sisola ukuthi unina wengane ubazi ngokudlwengulwa kwengane kodwa efihla. Umzala obehlala nonina wengane edlwenguliwe uthi wabuzwa yilo wesifazane ukuthi angathini uma kuthiwa uhlangabezana nesimo lapho isoka lakhe (likamzala) lidlwengula ingane yakhe (kamzala). Kuyasolisa uma ulalela lo mbuzo nokuzithela kwakhe ngabandayo ukuyisa ingane esibhedlela,” kusho isihlobo.Isihlobo sithe unina wengane uhlala nesoka nezingane zabo ezine nangayizali endlini yomxhaso.Lesi sihlobo sithe baphatheke kabuhlungu bengumndeni ngalesi sigameko futhi ingane ikhombisa izimpawu zokudideka emqondweni.“Ingane iphazamiseke ngomqondo uyizwa noma ukhuluma nayo. Isitshele ukuthi kusukela ngonyaka odlule inukubezwa ngokocansi nguyise ongayizali. Umsolwa umuntu othulayo ongamphikela ezenzweni zobugebengu. Sifuna anganikwa ibheyili kodwa anikwe isigwebo esiqinile.”Okhulumela amaphoyisa esifundazweni uColonel Thembeka Mbele ukuqinisekisile ukuthi amaphoyisa asesiteshini saseManzimtoti ngoLwesithathu avule icala lokudlwengula.UColonel Mbele uthe idokodo selidluliselwa esiteshini samaphoyisa eMlaza ophikweni olubhekele amacala odlame emndenini, ukuvikelwa kwezingane nokuhlukunyezwa ngokocansi ukuze kuqhutshekwe nophenyo.",Uboshiwe ‘obedlwengula’ ingane angayizali
"ISITOBHA seHighlands Park, uBevan Fransman, sibona iChiefs “isiyinja engenamazinyo” uma kuqhathaniswa nezikhathi sisagijima kuyona bewina isicoco se-Absa Premiership kabili ngaphansi komqeqeshi uTed Dumitru ongasekho.UFransman oyibambe kwiChiefs kusukela ku-2003 kuya ku-2006 engakaze adlale kwiPremiership, usedlalele amaqembu ayisikhombisa kusukela lapho. Akakufihli ukuthi iChiefs ayisenaso isithunzi njengalena adlala kuyona eyayishaya ngabadlali okukhona kubona uJohn “Shoes” Moshoeu, Patrick Mabedi, Cyril Nzama nabanye.IChiefs isiphenduke ihlaya eNingizimu Afrika ngokuhluleka ukujabulisa abalandeli bayo. Isiqede amasizini amane ngaphandle kokuwina indebe.“Angicabangi ukuthi kumnandi ukuqhathanisa amaqembu ezikhathi ezihlukene kodwa ngizokhuluma iqiniso. Ngangisemncane ngidlala kwiChiefs, ngino-19 noma-20. Isikwati esasinaso sasiphethe izihlabani zodwa eMzansi, abadlali beBafana Bafana. Ukuthola isikimu kwakuyinto enkulu kumdlali ona-19. Ngaleso sikhathi iqembu elaliboshelwa liyafana neliboshelwa yiSundowns manje. Abadlali abawu-11 abasenkundleni babengadingi ukutshelwa ukuthi kufanele benzeni. Sasinabadlali abenza izinguquko ngaphandle kukaTed, bethi asiyeke lokhu, asenze lokhu,” kusho uFransman.“Umdlali oshisayo eMzansi ubekwiChiefs, uJabu Pule, Stanton Fredericks, Shoes Moshoeu unamba-10 ophambili eMzansi futhi akekho osafike kuyena. Yisikhathi esihlukile manje. IChiefs isilahlekelwe ubuyona nesithunzi. Amaqembu abesaba ukudlala nathi. Ngangidlala emuva kwesokunxele kodwa ngiphumelela ngoba akekho owayesihlasela. Babesaba ngenxa yezinto ezazenziwa abadlali bethu kubona.”I-Highlands eqede endaweni yesikhombisa kwi-log ye-Absa Premiership ngesizini edlule ikade ibuya kwiNational First Division (NFD), izokwamukela iChiefs emdlalweni wePremiership ozoba seMakhulong Stadium, eTembisa, ngeSonto, ngo-3 ntambama.Umqeqeshi * -Ernst Middendorp uhlalelwe wumsebenzi wokubumba iqembu elizobuyisa izinsuku zenjabulo. Ngempelasonto iChiefs ihlulwe yi-Orlando Pirates ngo 2-0 koweCarling Black Label Cup nakuba kuqale abadlali abebekade beqokwe ngabalandeli. Akubuzwa ukuthi abalandeli bazofuna iChiefs iqale ngegiya eliphezulu ukuze bayethembe ukuthi kule sizini izosiqeda isomiso sezindebe.UFransman usebenze noMiddendorp emaqenjini amathathu okuyiChiefs, Bloemfontein Celtic nakwiMaritzburg United kumasizini ambalwa edlule.“Kulula ukudlalela ukusinda ezembeni eqenjini elisuke liphuma ehlathini. Kodwa thina ngesizini edlule sizifake ingcindezi sazitshela ukuthi asenze okungaphezulu kwalokho. Kuyasiza kancane ngoba kuyasiphoqa ukuthi sizikhandle. Uma kungenzeki lokho uqeda endaweni ekahle. Bekungelula. Wonke amaqembu abezitshela ukuthi azozenzela kithina. Siyazi ukuthi iChiefs ayikutholanga ebikade ikufuna ibhekene nePirates koweCarling kodwa asikubheki lokho ngoba isikimu besisethwe abalandeli,” kusho uFransman.Imidlalo ye-Absa Premiership:NgoMgqibelo: Mamelodi Sundowns v SuperSport United (Lucas Moripe Stadium, 3pm); Baroka FC v Cape Town City FC (Old Peter Mokaba Stadium, 3pm); Chippa United v Stellenbosch (Nelson Mandela Bay Stadium, 3pm); Orlando Pirates v Bloemfontein Celtic (Orlando Stadium, 6pm); AmaZulu FC v Bidvest Wits (King Zwelithini Stadium, 8.15pm)NgeSonto: Highlands Park v Kaizer Chiefs (Makhulong Stadium, 3pm); Black Leopards v Polokwane City (Thohoyandou Stadium, 3pm); Lamontville Golden Arrows v Maritzburg United (Sugar Ray Xulu Stadium, 3pm)",Isitobha seHighlands sikhala ngezinga leKaizer Chiefs
"MHLELI: Ngingumlaleli womsakazo uKhozi FM ongeneme ngohlelo olushayelwa uSelby Mkhize noS’ya Mhlongo i-12 to 3 Cafe. Uhlelo alunazo izingosi ezihlabahlosile kodwa abasakazi bakhuluma ngezinto ezithinta bona isikhathi esiningi.Kukancane lapho uhlelo lwabo olufaka khona umlaleli. Into engimangaza kakhulu wukuthi umdidiyeli omkhulu wohlelo ungumuntu osemnkantshubomvu kodwa ngendlela okwenzeka ngayo ungathi akukho lutho oluhlelwayo lubhalwe phansi bese luyalandelwa.Kunengosi emnandi ebingena emuva kwezindaba zokugamanxa kwehora lokuqala lapho bekudlalwa khona izingoma ezipholile kwesinye isikhathi kube ngezicelwe umlaleli, asebefike bayishintsha.Badlala imfishimfishi yento engaqondakali. Ngicela abaphathi nomdidiyeli wohlelo, uThozama Ngwenya, bake babuyekeze uhlelo babheke ukuthi luyabaheha yini abalaleli.Robert MdladlaECingci",[IMIBONO] Safa abasakazi bekhuluma ngabo
"OWAYENGUNDUNANKULU waKwaZulu-Natal uMnuz Willies Mchunu uthi kuzoba nzima kozongena esikhundleni seSilo samabandla onke, uGoodwill Zwelithini ka Bhekuzulu.UMchunu osebenze neSilo kakhulu ngesikhathi esewuNdunankulu wesifundazwe, uthe iMbube ishiye imbe umgodi okungelula ukuba kube khona ozowugqiba.""Ukungena esikhundleni somuntu obuse cishe iminyaka engu-50, kuzoba umqansa. Kepha sinethemba lokuthi indlunkulu izokwazi ukuthola umuntu osezingeni lakhe. Siyayethemba indlunkulu, inomlando wokukhiqiza izilo. Sinethemba lokuthi ozongena endaweni yeSilo naye uzothola ukuhlonipheka okufanayo.""UMchunu ukusho lokhu engaphandle kwesigodlo KwaKhethomthandayo, KwaNongoma izolo.UMchunu ubehambisana nonobhala jikelele we-ANC uMnuz Ace Magashule nomengameli we-ANC Women's League, uNkk Bathabile Dlamini.Bonke laba baholi basho ngazwi linye ukuthi iSilo besigqugquzela ubumbano kwi-ANC.Njengoba sekusondele ukuba iSilo sitshalwe, kubonakale ukhula umthamo wabantu abahambela esigodlweni.Phakathi kobuholi obuphezulu obuhambele esigodlweni izolo, kubalwa isekela mengameli uMnuz David Mabuza, ubuholi bukazwelonke bePAC, ubuholi bukazwelonke be-ATM, amakhosi ezinye izizwe kubalwa inkosi yakwaMokoena, eyamaBhaca neyabaPedi.Abazobhonga emswaneni bebengena beshintshana, abanye balinde imizuzu eminingi ngaphandle kwesigodlo ngenxa yesibalo esikhulu sabantu abebelinde ithuba lokuyobhonga emswaneni.Bekumatasa ngaphakathi esigodlweni njengoba abasebenzi abenza amalungiselelo okutshalwa kweSilo bebephuma bengena esigodlweni, beqinisekisa ukuthi konke kumi ngomumo.Nezinkomo abezilethwa abazokhalisa indlunkulu, bezifika ubuthaphutha.Nakuba kumatasa ngaphandle kwesigodlo, abekho abadayisi abasebenzise leli thuba ukwenza inzuzo.Ichaza enye yezinduna eyingxenye yenqwaba yezinduna ezifika  esigodlweni zonke izinsuku, ithe ukudayisa akuvumelekile esigodlweni njengoba isizwe sisazilile.Izinduna ezihleli ngaphandle kwesigodlo zenza isiqiniseko sokuthi wonke umuntu uyayihlonipha imithetho yasendlunkulu okubalwa kuyo ukungafakwa kwezigqoko  nezandla emaphaketheni.Loyo ophula eminye yale mithetho, izinduna ziyamhebeza, zisabise ngokumhlawulisa.Khonamanjalo, ungqongqoshe wezoLimo  nokuThuthukiswa kwezindawo zaseMakhaya uNkk Thoko Didiza, unqabile ukuphawula ngekusasa leNgonyama Trust Board.UNkk Didiza, ongomunye wabebezobhonga emswaneni, uthe njengoba kusaziliwe, akufanele kukhulunywe ngamafa eSilo.Kunesiphakamiso esisacutshungulwa sokuthi kuhlakazwe Ingonyama Trust Board, eyengamele umhlaba weSilo. ",'Siyayethemba iNdlunkulu ngokuqoka umholi'
"SIVELE obala isizathu esenza abalandeli bangalubhadi ezinkundleni uma kudlala iBafana Bafana ngesikhathi idlala ngokulingana neParaguay izolo ebusuku emdlalweni wesihle wokuhlonipha lowo owayengumengameli wokuqala wentando yabantu kuleli uNelson Mandela.Nakuba umqeqeshi weBafana uStuart Baxter enze izinguquko eziningi kulo mdlalo kodwa akubathokozisanga abalandeli ukubona abanye babadlali beboza ekubeni bebizwa njalo kwelesizwe.IBafana iyona eqale ngomfutho esiwombeni sokuqala uPercy Tau enza adume ngazo ekhombisa ukungaluhloniphi udonga lwasemuva lweParaguay.Ngomzuzu wesibili uTau ujike kwasani wathi ulibeka enethini waphika unozinti weParaguay * -Antony Silva kwaba yikhona.Iqalile yakhombisa izimpawu zobungozi iParaguay ngomzuzu ka-15, ngesikhathi umgadli wayo uFederico Santander enyenyela udonga lwasemuva lweBafana, wabhekana ngqo noDarren Keet, wathi ulibeka enethini lashaya ipali, kwaba ukuphunyuka kweBafana.Isitobha seMamelodi Sundowns uMotjeka Madisha siphenduke impuphu ngomzuzu ka-18, sizama ukusebenzisa amandla ku-18 waso, sishoka uDerlis Gonzalez sashibilika. Ulithathile uGonzalez ibhola wathi ulibeka phakathi kwagoloza uKeet emapalini.Kuphakame wonke umuntu ezihlalweni ngesikhathi uPule ededela inguzunga yeshodi engaphandle kwe-18 ngomzuzu ka-29 kodwa yaphuma eceleni kwepali.Ubuhlakani beParaguay buvele ngesikhathi uMiguel Almiron odlala kahle ngonyawo lwesinxele ejika kwasani odongeni lwasemuva kwiBafana, wabhekana noKeet, wathi uyalibeka wavimba, lwahlangana nonyawo lukaSantander walibhajiswa ezintanjeni, zahamba phambili ngo 1-0 izivakashi.Ngemuva kwalokho uMadisha uziqhathe nabalandeli ephasa umphuphe wephasi engafikanga kuKeet, umgadli wezivakashi uSantander wabhekana nepali kodwa wageja. Abalandeli bashwibe izandla bemfuna ephumile uMadisha obebukeka sengathi akekho kahle emdlalweni.Iqale ngendlela efanayo njengasesiwombeni sokuqala iBafana, iya ngomfutho odongeni lwasemuva lwezivakashi kodwa bekugoloza ukaputeni weParaguay uJunior Alonso noFabian Balbuena emuva.Abadlali uBaxter abafake ngesiwombe sesibili uDino Ndlovu, Fortune Makaringe, Thulani Serero, Buhle Mkhwanazi, Thamasanqa Mkhize nonozinti uRonwin Williams.Bangene ezindaweni zoTiyani Mabunda, Lebogang Maboe, Mothiba, Ramahlwe Mphahlele, Darren Keet noMadisha.Akusisazanga nokho kangako njengoba ezikaBaxter ziqhubekile nokungathathi izinqumo eziphusile ikakhulukazi uma zihlasela.Kucishe kwangena elesibili kwiParaguay ngesikhathi uHector Villalba ephuma uqekelele ebhekana noWilliams nokho wamgeza.Kuthe sekuvalwe amehlo ekugcineni isithandwa sabalandeli bebhola lakuleli uPercy Tau washaya ingcwenga yegoli, elibuyise injabulo kubalandeli abese bedubile abanye sebehamba enkundleni.",UTau uthobe izinhliziyo zabalandeli beBafana
" Zanele Mthethwa BAVUKE bazithuntutha abesifazane abasebhizinisini lokudla, izitsha zabo ebezilele uthuli ngenxa yokuqina kwemithetho kathaqa. Kubuye inhlasi yethemba ngesikhathi uMengameli uMnuz Cyril Ramaphosa enciphisa imigomo kathaqa, wamemezela ukuthi abamabhizinisi okudla sebengawathumelela amakhasimende. Laba besifazane bathe bayazama nokulandela imigomo kathaqa.UNksz Fikile Xaba ongumpheki nomnikazi wendawo yokudla iMafifi Leaflet Restaurant & Bara eJozini, uthe ikati belilele eziko. Uthe ushayeke kakhulu ngesikhathi kuqala uthaqa ngoba indawo yakhe idayisa notshwala. Yize eseqalile ukuthuthela amakhasimende afaka ama-oda, uthe inkulu inselelo.""Akulula ukuhambisela ukudla abantu emakhaya, kungcono labo abasemadolobheni. Ngisendaweni enezinga eliphezulu lokwebiwa kwezimoto, okwenza ngisabe ukuthutha ukudla. Ngenxa yokuthi yisemakhaya abanye abantu abasebenzi, amanani okudla aphansi, okuzodla iphakethe uma ngihambisela amakhasimende,"" echaza.Uthe uzoqhubeka nebhizinisi noma kunzima, ukwenzela ukuthi amakhasimende angamkhohlwa.UNksz Thabi Kweyama weThabi's House Cakes, Events & Catering eHammarsdale, uthe ubesephuthwe ama-oda amaningi kwabafuna amakhekhe emicimbini yokuzalwa.""Kube nzima ngoba ngesikhathi kumenyezelwa imigomo kathaqa bengingenaso izithako ezenele endlini. Kuthe noma sekuxegiswa imithetho, ezinye izitolo bezingenazo izithako esizisebenzisa uma sibhaka. Nokho sengiqalile ukupheka nokubhaka, ngihambisele amakhasimende. Inselelo enkulu ukuthi kuyizindleko ukuthutha ukudla, okumele ucabange ezinye izindlela ukuze ungashayeki ephaketheni,"" kuchaza yena.UKHALA ngenselelo yokuba semakhaya uNksz Fikile Xaba onendawo yokudla, osekudingeka athuthele amakhasimende ukudla njengoba sekuvunyelwe esigabeni sesine sikathaqa ISITHOMBE:FACEBOOK --UNksz Kweyama uthe usenqume ukupheka okuyisikalo esikhulu ukuze noma ethola ikhasimende, angalimali kakhulu ephaketheni. UBuye aphekele imicimbi nemishado, okwenze walimala kakhulu njengoba nayo imisiwe. Uveze ukuthi amanye amakhasimende abesekhokhile kwadingeka awabuyisele imali.UNksz Nokwazi Cele weGee Gee's Cakes eThekwini, uthe uthole amakhasimende amaningana ngempelasonto yeMother's Day. Uthe ubesefile amakhasimende emkhalela efisa amakhekhe akhe kodwa evalelwe imithetho kathaqa. Njengoba sebevunyelwe ukuthutha ukudla, uthe usenamakhasimende azokwenza emakhaya imicimbi yokuzalwa neyokugubha usuku lomshado.""Kunzima kuleli bhizinisi kodwa ngixwayisa abanye ozakwethu ukuthi bazame ukungalahlekelwa amakhasimende ngenxa yalesi sikhathi esinzima. Kumele bazame ukusebenza ngalokhu abanakho, ngeke kufane nokungenzi lutho,"" kusho yena.",Bavuke bazithuntutha abesifazane abasebhizinisini lokudla
"MHLELI: Ngiyathokoza ukuthola ithuba lokubhala ephephandabeni elihamba phambili.Ngithanda ukuphawula ngomsakazo Ukhozi FM ngokuxwayisa abaphathi bawo. Ngithi uma bengabhekile luzophelelwa ushatini ngenxa yento eyenziwa abasakazi bohlelo Us’giya Ngengoma yokusakaza sengathi basakazela abangani babo.Banomkhuba wokukhuluma noma yini ewukubhinqa emsakazweni ubezwa kahle ukuthi bachukuluza abathize.Siyacela kubaphathi bomsakazo bayibheke le nto, okungenani abakhishwe abasakazi bakaS’giya Ngengoma kufakwe abanye. Akunikwe ithuba umsakazi omusha kulolu hlelo.Ngiyafisa ukwazi ukuthi buphi ubuholi obudala obabuhola Ukhozi FM ngezikhathi zoLinda Sibiya ngoba ngalezo zikhathi Ukhozi lwaluheha abasakazi ababehlonipha umbhobho kodwa manje sekukwampunzi edlemini.Thulisani MyezaETHEKWINI",Abasakazi bazowubulala USgiya Ngengoma
"UYAVEVA umzali wengane eneminyaka eyisikhombisa yesikole saseMlaza, iSandakahle Primary okuthiwa ishaywe uthisha yaba midwa yidwa.Unina omkhulu wengane ogama layo ligodliwe, efunda uGrade 1 kulesi sikole esikwaV, uthe baphatheke kabi ngesimo efike ikusona ekhaya ngoLwesibli ibuya esikoleni.Uthe ingane ibonwe ngunina oyizalayo ngesikhathi eyikhumula umfaniswano wesikole.“Ingane ibinemivimbo emhlane, engalweni nasezimbanjeni kubonakala ukuthi ibishaywa. Asiyivuni futhi asisho ukuthi ayigangi kodwa lokho akusho ukuthi kufanele ishaywe kanjena. Sixakwa wukuthi bakuvumela kanjani lokhu esikoleni ngoba umthetho awukuvumeli ukushaywa kwezingane. Njengoba eseqalile eshaya ingane kuqala unyaka uyophela injani,” kusho unina omkhulu wengane.Uthe okunye okubakhathazayo wukuthi kungenzeka ukuthi akuyona ingane yabo kuphela eshayiwe kodwa mhlawumbe lokhu kuyenzeka nakwezinye.Uthe bafisa sengathi umnyango ungangenelela uvikele izingane ekuhlukunyezweni ezikoleni.Izibalo zabakwaStats SA zangaphambilini ziveza ukuthi iningi lezingane ezifunda ezikoleni zakuleli ziyashaywa ezikoleni. Isifundazwe iKwaZulu-Natal sikwezihamba phambili ekushayweni kwezingane njengoba kuvele ukuthi zingu-10.1% izehlakalo zokushaywa kwezingane ezikoleni.Okhulumela uMnyango wezeMfundo KwaZulu-Natal, uMnuz Muzi Mahlambi, uthe imigomo yomnyango ithi akuvumelekile ukushaywa kwezingane.“Abazali kufanele basibike lesi sigameko eMnyangweni wezeMfundo. Uma kuqinisekiswa ukuthi lezi zinsolo ziyiqiniso sizothatha izinyathelo zokuqondisa ubugwegwe,” kusho uMahlambi.",Intukuthelo ngengane ‘eshaywe’ esikoleni
"UMENGAMELI we-ANC Women’s League, uNksz Bathabile Dlamini, ubalule ukwanda kwezenzo zokubulawa kwabesifazane nezingane wase enxusa ukuthi izinhlelo ezilwa nako aziqale zisebenze manje.Ubekhuluma emgubheni we-ANC KwaZulu-Natal weminyaka ewu-108 obusoGwini Sports and Leisure Centre, eGamalakhe, izolo.UNksz Dlamini uthe akukhulunywe nabantu, ikakhulukazi abafana abancane, bafundiswe ngokuthula, ubumbano nokuhlonipha abantu besifazane.“Ezikoleni akufakwe izifundo ezifundisa ngobulili. Bonke abaholi, abamasonto nabendabuko, abazihluphe ngezindaba zokuhlukumezeka kwabesifazane ngoba sesiphatheke kabi kakhulu. Izindawo ebezihlonishwa yila osekunukubezwa khona kakhulu abantu besifazane oCheryl Zondi bawofakazi. Amajaji, amaphoyisa nabameli abaphethe izindaba zokuhlukunyezwa mabaqhubeke njalo nokuqeqeshwa kungamiwa,” kusho uNksz Dlamini.Uthe wonke umuntu waseNingizimu Afrika akabe ne-biometric (ubufakazi obuveza ubuyena bomuntu).“Maqabane ibheyili yomuntu odlwengulile asiyivumi. Asikufuni ukudedelwa ngoshwele ejele kwabantu abadlwengulile. Sifuna bathole isigwebo sokudilikelwa yijele futhi abahlale emajele okuvalelwe kuwo iziboshwa eziyingozi. Uma ngabe ulibofuzo seluqinisekisile ukuthi umuntu udlwengule umuntu wesifazane, wambulala akushicilelwe ukuze abantwana bethu bezokwazi,” kusho uNksz DlaminiUthe bafuna izingane zifundiswe imfundo ezozenza zikwazi ukuzenzela izinto, ziqale namabhizinisi.“Ezomnotho zethu azakhe amathuba omsebenzi, zeseke amabhizinisi abesifazane nemifelandawonye. Okhethweni oluzayo ngithi bantu besifazane sikhona, yithina esibaningi singaba amakhensela,” kusho uNksz Dlamini.UNobhala we-ANC Youth League KwaZulu-Natal, uMnuz Thanduxolo Sabelo, ubalise ngentsha engawatholi amathuba omsebenzi wathi iningi lababethamele umgubho wayizolo abasebenzi.Uphonsele inselelo abaholi bezombusazwe nabakahulumeni ukuthi emakhanda abo kudume ukusungula amathuba omsebenzi uma bebuyela emakhaya.“Angasali namakhansela. Ngonyaka ozayo siya okhethweni lohulumeni basekhaya. Ngeke size seseke ikhansela noma imeya engabacabangeli abantu abasha. Siyazibonga izimeya namakhansela eziqasha izihlobo nezintombi zazo. Kulo nyaka ozayo zimeya nani makhansela lungisani izindlela zenu. Uphiko lwentsha lunomgomo ka-40% wokumeleleka ezinhlakeni zikahulumeni. Ngonyaka ozayo sifuna izimeya namakhansela amancane kungabi ngaphansi kuka-40%,” kusho uSabelo.",‘Azisebenze izinhlelo ezilwa nokubulawa kwabesifazane’
"Leli ciko, ebelifunda esikoleni esizimele iSt Stithians Girls’ College, liphase ezinye izifundo ezimbili ngo-distinction.“Ngiyakhala njengamanje,” ubhale kanje uBotlhale (17) ekhasini lakhe lakuTwitter.Yize engatholakalanga ukuba aphawule kodwa wakuveza ukuthi ukuhaya izinkondlo nokulingisa akumphazamisi ezifundweni zakhe. “Ngifuna uma sengiphothule isikole ngiyokwenza izifundo zeChartered Accountant.”Ukuphumelela kwakhe akuthusi ngoba isiqubulo sakhe sithi “Ukuhlanganisa iMfundo noJesu kuphuma iMpumelelo.”Le ntokazi yaseMahikeng, eNorth West, yaqala ukwaziwa ngesikhathi idla umhlanganiso emqhudelwaneni waku-e.tv, iSA’s Got Talent .Ngemuva kokuhlabana, uBotlhale wabe eseqopha iCD esihloko sithi Spoken Word & Music, eyayigabe ngenoni elalithi Africa My Pride.Ngemuva kwalokho ube esehlabana ngendondo yeBest Praise Singer kumaSatma Awards futhi uyinxusa lokuqala elincane kunawo wonke lalo mqhudelwano wezindondo.Ubuye waqokwa njengenxusa lomkhankaso weNelson Mandela’s Children’s Hospitai iLegacy of Hope ngesikhathi wethulwa eNew York e-USA .Wabe esehlonishwa yiBrand SA ngokuhlonipha uMandela ngenkondlo kaMaya Angelou e-USA.",Umlingisi ukhale mi ephasa uGrade 12
"BASALE bezibuza imibuzo abantu abaningi ngokudlondlobala kweqembu lezepolitiki ebelingabhekiwe okhethweni iFreedom Front Plus eholwa uMnuz Pieter Groenewald. Kumanje selibalwa namaqembu amahlanu azihola phambili njengoba belihlezi endaweni yesihlanu ngesikhathi kushicilelwa.IFreedom Front Plus iyaziwa ngokumela amaBhunu inqwaba yawo okungabalimi abangahambisani namaqembu agcwele izinhlanga ezahlukene.Umbuzo obubuzwa abantu abaningi othi yini edale ezikaGroenewald zesekwe kungaka. Umhlaziyi wezepolitiki uSolwazi Bheki Mngomezulu uyiphendulile le mibuzo eveza ukuthi zimbili izinto ezikhuphule leli qembu.UMngomezulu uthi iphuzu lokuqala elizuzise iFF Plus kube wudaba lomhlaba oluwatatazelisa kakhulu amaBhunu uma luthintwa. I-ANC inanelwa yi-EFF, abajiki ekutheni uhlaba awuthathwe ngaphandle kwesinxephezelo.""I-Freedom Front Plus iyaziwa ukuthi iyaphikisana nomgomo we-ANC wokuthatha umhlaba ngaphandle kwesinxephezelo.“AmaBhunu ethukile ngendaba yomhlaba kodwa abeke ithemba lawo kwiFreedom Front Plus ebukeka ikhuluma kahle kuwona,’’ kuchaza uMngomezulu.Uthi amaBhunu uma enenkinga ayahlangana edwebe amaqhinga okuyixazulula yingakho ehlale phansi anquma ukuthi kufanele avotele iFreedom Front Plus ngobuningi bawo.Uze walinganisa ngokuthi abantu abamnyama benza okuphambene ngoba uma benenkinga abaqhamuki namaqhinga kodwa bavele bagxobe itoyitoyi babulale impahla.Iphuzu lesibili uMngomezulu alibekile wukufuduka kwabanye abamhlophe besuka ku-DA ngoba bengasayizwa kahle.""I-DA isizibeke njengeqembu elemukela zonke izinhlanga kanti abamhlophe abaningi abahambisani nalokhu, babambe elentulo ngokuthi kabadlelani nezinye izinhlanga. Inqwaba isukile kwiDA yazitholela ikhaya elisha kwiFreedom Front Plus,’’ kuchaza uMngomezulu.",#Ukhetho2019: Okubeke i-FF plus phambili emaqenjini amancane
"UMISIWE emsebenzini umdansi wase-Afrotainment, uNhlanhla “Sgaqah” Chiliza onecala lokudlwengula intombazane eneminyaka engu-13.USgaqah (31) uyilungu leqembu Amadada Dancers adansela abaculi base-Afrotainment okungoDJ Tira, Tipcee noDladla Mshunqisi.Imenenja kaSgaqah, uSenzo Shezi, ithe lo mdansi ngeke abonakale esiteji.“Inkampani ithathe isinqumo sokuthi imumise uSgaqah kuze kudlule le lifu elimnyama elimgubuzele,” kusho uSenzo.Uthe bayameseka lo mdansi ngoba akakalahlwa ngecala yinkantolo yomthetho njengoba esahamba icala.“Akaxoshiwe, usasebenza nathi kodwa umile ukubonakala esiteji. Wenza eminye imisebenzi emqhelanisa namehlo abantu. Uhlukumezekile yena ngale nto kodwa uzoba ngcono,” kusho uSenzo.USgaqah waboshwa maphakathi nenyanga eyedlule.Isolezwe labika ngokuthi kuthiwa wacelwa imali, uR8, yintombazane efunda uGrade 8, wayibuza ukuthi ihleli nobani ekhaya yathi ihleli yodwa wase eyilandela.Unina wentombazane wathi sebesendlini wayiphushela ekamelweni labazali wayehlisa ama-legging nephenti wayifaka iminwe esithweni sangasese.Ngesikhathi evele eNkantolo yeMantshi eThekwini waliphika icala.USgaqah wadedelwa ngebheyili kaR5 000 ngemuva kokuveza ukuthi uzohlala nemenja yakhe eGreyville. Icala lakhe lahlehliselwa u-Okthoba 5 njengoba kusaqhutshekwa nophenyo.Kusukela aphuma akakaze abonakale esiteji uma ozakwabo beyonandisa.",Umisiwe kowokudansa owe-Afrotainment
"KUNEZINTO ezimbalwa ezicasulayo ngokuyobuka umdlalo webhola bukhoma enkundleni eNingizimu Afrika. Enye yazo ukuthi kuyaye kuthi ungakangeni enkundleni, sekufanele ubhekane nonogada abaluhlaza.Bahlale benolaka nje onogada basebholeni ungafunga ukuthi iyona ndlela abaqeqeshwa ngayo nabatshelwa ukuthi yilona limu abalandeli bebhola abaluqonda kahle.Uyabekezela ugwinye itshe uma uwumlandeli webhola, uqhubeke uye enkundleni ngoba ukubuka ibhola bukhoma kumnandi kakhulu kunokulibuka kwithelevishini.Yingakho sithi asibathulele isigqoko onogada abebesemcimbini kamaskandi obe yingqophamlando ngoMgqibelo i-#Gcwalisa iMabhida.Bebenesihe futhi behlonipha ngendlela emangalisayo. Kusukela usengaphandle enkundleni, bebekufuna kahle ithikithi, bakuchazele ngenhlonipho ukuthi kumele ushone ngakuphi kuze kube uyofika lapho uhleli khona.Baze bawuhlonipha abantu umsebenzi wabo futhi baze bakwenza into emnandi ukuya enkundleni, ufike emcimbini usajabule hhayi usuhluthukile ngoba kade ukhacwa ngonogada.Inkampani ebinikwe umsebenzi iwuphathe ngobunono yenza izinto ngalo mcimbi obuhlelwa yiNdlamlenze Development Foundation kaKhuzani wahlonipheka futhi waba sezingeni ngayo yonke indlela.Yebo ngasekugcineni kukhona okwaphazamisa njengoba kukhona abantu abayisishiyagalombili abaphuthunyiswa esibhedlela sebelimele kodwa futhi nalapho abahleli bomcimbi bakhombisa ukuthi ukuphepha kwabantu bakubeke eqhulwini njengoba bavele bawuvala umcimbi benzela ukunqanda isimo.Kulula ukubhangqa abantu ngebhande elilodwa futhi uma abantu bedume kabi akube kusanakeka uma benza okuhle. Yingakho nje sibona kubalulekile ukuqhakambisa umsebenzi omuhle wonogada abebesebenza kwi-#Gcwalisa iMabhida kungabi nje ukukhuluma ngonogada uma begxekwa kuphela.Njengoba kuyizinto ezincane ezona umcimbi, zona futhi lezo zinto ziyawuphakamisa umcimbi. Onogada babe nesandla ekuphakamiseni umcimbi kaKhuzani.- Umbono wePhephandaba",[IMIBONO] Kuyancomeka okwenziwe onogada abebeseMabhida
"UMNYANGO wezeMfundo KwaZulu-Natal usuxwayise izikole  ngokubamba imiphumela yabafundi ngenxa yokuthi abazali bayehluleka ukukhokha imali yokufunda yezingane zabo.Esitatimendeni umnyango uveze ukuthi,  usuthole inqwaba yezikhalo ezivela ezindaweni ezehlukene ngokubanjelwa kwabafundi ama-riphothi ngoba kuthiwa abakhokhe imali yesikole.“Sesikuveze kaningi ezikoleni  ukuthi ukujezisa abafundi ngokubabambela imiphumela yabo ngenxa yokuthi abazali babhekene nenselelo yokungabikhona kwemali, akuvumelekile. Izikole ziyacelwa ukuthi zikhulume nabazali kuhlelwe indlela yokukhokha ngaphandle kokuphazamisa ikusasa lengane,” kusho isitatimende.Khonamanjalo, umnyango uthe seluqalile  uhlelo lokumakwa kabusha nokubuyekezwa kwamaphepha abebefunda u-matric nyakenye abakholwa ukuthi kwaba namaphutha  ngesikhathi  bemakelwa. Lolu hlelo luqale ngesonto eledlule kanti luvuleleke kubona bonke abanesifiso sokumakelwa noma ukubalelwa kabusha amamaki abawathola kuleso sifundo umuntu anezinsolo zokuthi abenzekanga kuso ubulungiswa.  Lolu hlelo luzophela ngoLwesithathu ngesonto elizayo, imiphumela ikhishwe ngoMashi,14.Imali yokumakelwa kabusha nokubuyekezelwa imiphumela, ofisa ukufaka isicelo uyokwaziswa ngesikhathi efaka isicelo.  Kuthiwa abafisa ukubhalisa bangaxhumana namahhovisi ezifunda.",OwezeMfundo e-KZN uxwayisa izikole ezibamba imiphumela yabafundi
"UKUNCIPHA kokusetshenziswa kukagesi kulawa maholidi, kwenza i-Eskom ingabhekani nenkinga yokuba kucishwe ugesi kulezi zinsuku.Yize kunjalo abakwa-Eskom izolo bathumele isitatimende baxwayise ukuthi awusetshenziswe kahle ugesi njengoba kungenzeka uphinde ucinywe uma bebhekana nengcindezi.“I-Eskom izoqhubeka isebenzise ugesi obekelwe izimo eziphuthumayo uma kunesidingo ngalesi sikhathi.“Yize kunjalo, sifisa ukukhumbuza amakhasimende ethu ukuthi isimo asikabi sihle futhi ngeke sikwazi ukuqagela ukuthi singashintsha nini,” kusho abakwa-Eskom esitatimendeni esithunyelwe abezindaba.NgeSonto ugesi awuzange ucinywe, bathe ngo-6.30 ekuseni amandla kagesi abengu- 14,574MW. Ithimba lakwa-Eskom kuthiwa liyaqhubeka nokuqapha isimo ngesikhathi samaholidi, ukuze banciphise amathuba wokuba ugesi ucinywe.“Siyawanxusa amakhasimende ethu ukuba ehlise ukusetshenziswa kukagesi, ukuze ugesi ungacinywa,” kusho abakwa-Eskom.",Abakwa-Eskom basaxwayisa abantu
"SIMANZONZO isimo eMgungundlovu kulandela ukuvulelwa ngenhlamvu erenki yaseMasukwane kwashona umuntu oyedwa obezidlulela ngoLwesihlanu. Kusuke esinamathambo kule renki ngesikhathi kufika amadoda ahlome ephelele avulela ngenhlamvu, kwashiswa nemoto yonogada eyodwa.Lokhu kuhlasela kuthiwa kumayelana nombango womzila phakathi kwamatekisi aseHowick nawaseMgungundlovu.Amatekisi aseHowick nawaseMgungundlovu asesifundeni esisodwa kodwa kuhlukene ososeshini - Zimeleni Taxi Association nePMB Long Distance.Kuthiwa amatekisi asebenza umzila waseHowick yiwona anemvume yokuthutha kodwa awaseMgungundlovu nawo asenayo imvume yize engenayo indawo yokuthulula uma efika eHowick.Abanikazi bamatekisi aseMgungundlovu baveze ukuthi njengoba benemvume, bazoqala ukusebenza kulo mzila ngenkani.Abamatekisi aseHowick baya enkantolo bezama ukunqanda ukuthi awaseMgungundlovu angangeni emzileni wabo.Udaba lusesenkantolo.Okhulumela amaphoyisa KwaZulu-Natal, uCaptain Nqobile Gwala, uthe kuvulwe icala lokubulala, elokuzama ukubulala nelokulimaza impahla.“Ngabo-10:30 ekuseni kufike amadoda ehlomile erenki adubula abantu. Onogada baserenki nabo badubulile. Owesilisa olinganiselwa eminyakeni engu-30 obezihambela udubulekile ekhanda. Ushonele endaweni yesigameko. Imoto yonogada ibe isishiswa. Akekho oboshiwe kodwa uphenyo luyaqhubeka,” kusho uCaptain Gwala.Abashayeli bezimoto nomphakathi obudlula kule ndawo ngesikhathi sesigameko bathe bethukile futhi bazizwa bengaphephile emuva kwalesi sehlakalo.Ezinkundleni zokuxhumana bekukhona ababhale ukuthi kushone abantu abayisishiyagalombili, abanye bethi bayisithupha. Lokhu kuchithwe amaphoyisa.NgoFebhuwari kube nokudubula okufanayo erenki, unogada (32) waserenki waboshwa ngecala lokuzama ukubulala kulandela ukudubula umshayeni (40) esetekisini khona eMasukwane.Imenenja ehhovisi leSantaco eKZN, uMnuz Sfiso Shangase, uthe udaba lokubangwa kwalo mzila bayalwazi futhi balusebenze kakhulu lwaze lwaya enkantolo.“Lwakhulunywa udaba kwaba sengathi luyaphela. Kuyadumaza ukuba kudutshulwe erenki ngoba kufaka nabagibeli engozini. Sihlezi sikukhuluma ukuthi asikho isidingo sokuba abantu bebulalane, akuhlalwe phansi kuxoxwe,” kusho uShangase.USihlalo kusoseshini waseMgungundlovu, uMnuz Bheki Sokhela, ethintwa ngalokhu, uthe ngeke akwazi ukukhuluma ngoba usangena emhlanganweni noNgqongqoshe wezokuThu-tha uMnuz Mxolisi Kaunda.UKaunda uthe amaphoyisa azokwenza konke okusemandleni ukubopha abenzi bobubi.“Mayelana nezimvume, sihlanganile nezinhlaka ezithintekayo, savumelana ngokuthi akusetshenziswe ngokwesivumelwano senkantolo,” kusho uKaunda.Ukuphikile ukuthi umnyango wakhe yiwo oqhatha ososeshini ngokukhipha izimvume.Khonamanjalo izolo KwaMashu amaphoyisa adubule ababili abebesolwa ngokuduna imoto e-Avoca babulala owesilisa ngoLwesine.",Isidumo kuvulelwa ngenhlamvu erenki
"NJENGOBA kuvulwe izikole abanye abazali babhekana nomqansa wokungazi ukuthi wuhlobo luni lomphako abangawulungisela izingane zabo. Lokhu kudideka ukubona ngabanye babo abenza ukudla okuphambene nalokho okumele bakulungisele izingane, nokudingeka ezikoleni njengoba ezinye zezikole zikubeka kucace ukuthi kumele ingane iphathe ukudla okunempilo. Imvamisa lezi ezinabazali abangakunaki ukubaluleka kohlobo lokudla okumele bakulingise, uzifica ziphethe ukudla okungenayo impilo nokungenazo nhlobo izakhamzimba. Izitsha zazo zijwayele ukuba nomphako ogcwele izoso, uswidi omningi, amakhekhe wodwa noma ijusi enoshukela omningi ngokweqile.Umpheki uChef Nono Mtshali, uthe kubalulekile ukuthi umzali enze ukudla okungeke kubuye ekhaya kungadliwanga nhlobo yingane.“Abazali kumele benzele izingane zabo ukudla okuhehayo okuzokwenza ukuthi izingane zikuqede. Ngakho ukwenza uhlobo lomphako owodwa ngoba unqena, kungagcina sekuholela ekutheni ingane yakho ingakuthokozeli nhlobo ukudla umphako wayo esikoleni,” kusho uChef NonoUthe uma ingane ibuya nomphako ekhaya kumele umzali azibuze ukuthi kungani ibuye nakho? Uthe ziningi izindlela ezingasetshenziswa ngabazali ezingenza ukuthi izingane zabo zihlezi zikuthakasela ukuvula izitsha esikoleni uma sezihlangene nezinye izingane.Phakathi kohlobo lokudla athe abazali bangakufaka, ubale isemishi elithakwe nokudla okufana noshizi, upholoni, lettuce, cucumber, umkhwepha wenkukhu nakho konke okunye okwenza ukuthi isemishi lihehe. Uthe isidlo ebesidliwa ngobusuku bayizolo esifana nepasta, i-lasagne kungaphathwa yizingane ezikoleni. Ama-wrap athakwe ngezindlela ezahlukene uthe angafakwa esitsheni somphako wengane. “Asikho isidingo sokuthi ingane ihlezi yenzelwa amasemishi uma iya esikoleni. Izingane ziyacikeka wukudla into eyodwa ngaso sonke yisikhathi yingakho kusemqoka ukuthi abazali basebenzise amacebo ahlukile,” kusho yena.Uqhube wathi ukudla kwengane kumele kuqikelelwe ukuthi kunezakhamzimba. Uthe kumqoka nokuthi abazali bajwayeze izingane zabo ukuthi ziphuze kakhulu amanzi kunejusi.“Ingane ingaqala ukujwayezwa lo mkhuba wokuthanda ukuphuza amanzi ekhaya ukuze ingabi nayo inkinga yokuwaphuza nasesikoleni.”Omunye umpheki, uNksz Ntokozo Khanyile, uthe ama-sliders afakwe i-mince, utamatisi, u-lettuce nocucumber ngokunye abazali abangakwenzela izingane. Uthe i-sauce kumele abazali badlalele kude nayo ngoba inomkhuba wokona ukudla kwengane njengoba isikhathi esiningi yenza ukuthi  ifike nakho esikoleni sekumanzi futhi kungasanambitheki ngendlela efanele. “Kunokuthi kube nama-chips eceleni kwesitsha somphako, umzali akafake ukherothi ongaphekiwe noshizi we-cheddar namagrebhisi, ubhanana noma i-aphula. Ibhodlela elinamanzi lisemqoka kakhulu emphakweni wengane. I-yoghurt ngezinye zezinto ezinezakhamzimba abazali abangazifaka, ” kusho uNksz Khanyile.Uphethe  ngokuthi ama- meat balls nawo ayathakaselwa kakhulu yizingane. Uthe umzali kumele aqikelele ukuthi ufaka amathathu kuphela njengoba esuke ehambisana ne-wrap kwesinye isikhathi. Nakhu okunye ukudla ongakulungisela ingane yakho: Pizza bread Ama-fish cake",Qikelela ngomphako  owulungisela ingane esikoleni
"USEDLULILE emhlabeni owayengunozinti weKaizer Chiefs, u-Arthur Bartman. Ukudlula kukaBartman kuqinisekiswe yiMaritzburg United, ayeqeqesha kuyo onozinti, ngoLwesibili ebusuku. “Iqembu selithole izindaba ezibuhlungu zokushona kowayengumqeqeshi wonozinti eqenjini, u-Arthur Bartman. Sikhulekela umndeni wakhe kulesi sikhathi. Uyohlezi eyingxenye yeTeam of Choice,”  kusho leli qembu ku-twitter.Akukacaci ukuthi yini imbangela yokudlula kwakhe emhlabeni.UBartman, obeneminyaka ewu-46, uqale ukudlala kuPSL ngesizini ka-1998/1999, edlalela i-African Wanderers. Eminyakeni engaphezulu kwelishumi udlalele amaqembu okubalwa kuwo iMoroka Swallows, Bush Bucks, Supersport United, Kaizer Chiefs neGolden Arrows.Ezinkundleni zokuxhumana abadlali bePSL, amaqembu nabalandeli bebhola bathumele imiyalezo yenduduzo emndenini abanye beveza ukuthi bayomkhumbula ngani. Umgadli weChiefs, uRyan Moon uthe uyazigqaja ngokuthi wasayina inkontileka yakhe yokuqala eqenjini uBartman ayegijima kulo njengomkhaya wakhe. I was not only privileged enough to come from the same small town as you, but also went on to work with you during my first professional contract. My deepest condolences to the Bartman family 
#RIPArthurBartman🙏🏽 
pic.twitter.com/QXnVh0fPPe— Ryan Moon (@ryan29moon) 
March 19, 2019Rest In Peace, Arthur 🙏The club has learnt with sadness of the passing of former goalkeeper coach, Arthur Bartman. Prayers and thoughts go out to the Bartman family during this time. You will always be a part of the Team of Choice.
#WeAreUnited
pic.twitter.com/Sbtj9J6GJG— Maritzburg United FC (@MaritzburgUtd) 
March 19, 2019CTCFC Family has learnt with sadness of the passing of legendary goalkeeper, Arthur Bartman. Our prayers and thoughts are with Bartman family during this time.Rest In Peace AB 🙏💙🙌 
pic.twitter.com/zoBxBLa1lQ— Cape Town City FC (@CapeTownCityFC) 
March 19, 2019R.i.p Arthur Bartman i miss you mate 
pic.twitter.com/QkbZynaIzp— Steve Haag Sports (@STEVEHAAGSPORT) 
March 19, 2019",Usedlulile emhlabeni owayengunozinti weChiefs
": Sineminyaka eyisikhombisa sishadile nonkosikazi wami. Kuningi okusihambela kahle njengomsebenzi nezifundo zethu. Kusukela eminyakeni emine edlule sizama ukuthola ingane kodwa lutho. Kuze kube yimanje asinayo ingane yethu sobabili. Ngisola ukuthi inkinga ikuyena ngoba imina kuphela enginayo nomunye usisi waphambilini.Angiziboni ngiqhubeka nomshado okungenazingane kuwona. Sizame konke engicabanga ukuthi kufanele sikwenze, njengokuya kwadokotela, ukuthatha amaholidi nokwenza isiqiniseko sokuthi unkosikazi wami uhlezi ejabulile emshadweni wethu.Udokotela akukho akubonayo okuyinkinga, ngakho angazi noma sekuyinto edinga isiko lakubo na. Angifuni ukuhlukana naye kodwa ngidinga izingane ezithi thina. Ngicela usizo.Thabani, eHarding: Noma abantwana beyisibusiso esivela kuMdali kodwa akuyena wonke umuntu obekelwe ukuthi uyoba nabantwana.Ngakho akuyona into enhle ukufuna ukuhlukana nonkosikazi wakho ngenxa yokungatholi kwakhe abantwana. Phela akulona iphutha lakhe ngakho ukumsola ngalokhu kuyinto embi kakhulu.Kuzomhlukumeza kakhulu ukwazi ukuthi ufuna ukumshiya ngenxa yokungabatholi abantwana. Uma odokotela bethi abayiboni into evimba ukuthi angabatholi abantwana kungenzeka ngempela ukuthi asikho isidingo sokutatazela.Yekelani izinto zenzeke ngesikhathi sazo. Kwezinye izikhathi kuyenzeka ukuthi ingcindezi yenze kube nzima ukukhulelwa kumuntu wesifazane. Yeka ukumxina ubone ukuthi kuzokwenzakalani ngemuva kwesikhathi. Uma kwenzeka egcina engabatholi abantwana, akuyona inkinga leyo. Ningakhulisa lo mntwana wakho eninaye noma nikhulise umntwana okungeyena owenu. Abantu abaningi sebenzenjalo. Ningathokoza emshadweni noma bengekho abantwana uma nina nifuna ukuhlalisana kahle.: Sesineminyaka emibili sithandana nowesilisa odabuka eZambia. Siyathandana kakhulu futhi ungiphathisa okweqanda ngendlela anginakekela ngayo. Kodwa ngisanda kuthola njengoba silungisela ukushada ukuthi akanazo izincwadi ezisemthethweni zokuba kuleli. Ngiyesaba ukuyotshela iziphathimandla zoMnyango wezaseKhaya ngoba bazomphindisa kwelakubo, kube wukuphela kobudlelwane bethu lobo.Ngifisa ukusheshisa udaba lomshado ukuze abe isakhamuzi sakuleli kodwa manje izincwadi ezifanele akanazo. Ngicela usizo bakithi.Tholakele, eVerulam: ENingizimu Afrika kunomthetho othi uma umuntu okungeyena owakuleli eshada nomuntu wakuleli kunikeza umuntu wangaphandle ilungelo lokuhlala kuleli.Kubukeka sengathi isoka lakho selizitholele indlela yokuhlala eNingizimu Afrika njengesakhamuzi. Okubalulekile kodwa ngukuthola ukuthi ngempela ukushada ngoba ekuthanda hhayi ngoba efuna indlela yokuhlala kuleli.Nguwe kuphela ozokwazi ukukubona lokho. Thina nje sithi vula amehlo ukuze ungene kulo mshado ubhekile, ungaziboni usuyithikithi lakhe lokuhlala eNingizimu Afrika. Uma konke kukuhle futhi nithandana, cha asiyiboni inkinga ngokuthandana nomuntu wakwelinye izwe.: Abantwana bami abamfuni nhlobo umyeni wami. Ngahlukana nobaba wabo eminyakeni embalwa edlule nganenhlanhla yokuthola omunye umshado ngonyaka odlule. Njengonina, lokhu kungiphatha kabi kakhulu. Naye useze waphuma kubona njengoba ebona sengathi abamuzwa nhlobo. Lokhu kuyangihlukumeza ngempela ngoba kusobala ukuthi sekumele ngikhethe phakathi kwabo nomyeni wami. Mina bengizifunela umuntu ozongithanda nabantwana bami. Le eyenzeka manje bengingazange ngicabange ukuthi ingenzeka.Ziningi, eThekwini: Kujwayekelekile ukuthi abantwana babe nesikhwele ngomuntu umzali athandana noma ashada naye. Bona njengabantwana banovalo lokuthi ukufika komunye umuntu empilweni yakho kuchaza ukuthi bona bazolahlekelwa ngomunye umzali.Ukuhlukana nobaba wabo kukodwa kunzima kodwa uma nomzali enisele naye eseshada kwenza abantwana babone sengathi sebezolahlekelwa abazali ababili. Ngaphandle nje kokuthi balwela nobaba wabo.Noma iyiphi ingane inesifiso sokuthi abazali bayo bahlale ndawonye. Ayikho ingane ethokoziswa wukuhlukana kwabazali. Ngakho into ebalulekile njengamanje wukuthi ubenze babone ukuthi ukushada kwakho akuzoshintshalutho.Usabathanda njengomama wabo futhi ngeke kushintshe lokho. Kubalulekile futhi bazi nokuthi umyeni wakho akazelanga ukuzovala indawo kababa wabo.Ubaba wabo uyohlale engubaba wabo futhi kuhle nawe ubakhuthaze ukuthi babonane nobaba wabo ngaso sonke isikhathi ukuze bobone ukuthi ubaba wabo usekhona empilweni yabo.",[EZOTHANDO] Izingane zami azimfuni nhlobo umyeni wami
"STHEMBISO NGOBESEINJINI yesisu kwiTshakhuma Tsha Madzivhandila (TTM), uCelimpilo Ngema, ithi abafuni ukuzifaka emlandweni omubi wokuba yiqembu lokuqala kwiPremier Soccer League, ukunqoba indebe yeNedbank Cup  bedlala kwiligi ephezulu, iDStv Premiership, bese ligawulwa yizembe.UNgema usho kanjena nje, kubukeka itshe limi ngothi njengoba iTshakhuma isemaqenjini asempini yokuvika izembe elizogawula uma kusongwa isizini.Iihlezi endaweni ka-13 kwi-log ngamaphuzu angu-29 emidlalweni engu-28. UNgema, uthe yonke imidlalo abayidlalayo inzima kakhulu kwazise wonke amaqembu abhukule kakhulu njengoba isizini isisongwa.Nakuba kunzima kunjalo kodwa uthembisa ukuthi bazokwenza konke  okusemandleni abo ukuvika izembe.“Kunzima kakhulu ukuba kule ndawo esikuyo njengamanje, kodwa kumele senze ngakho konke okusemandleni ethu ukuthi siyalisindisa iqembu ezembeni.“Indlela esidlala kahle ngayo kulezi zinsuku ingenza ngibe nokuzethemba okukhulu ukuthi nangesizini ezayo sizobe sisagijima kwiDStv Premiership. Asifuni ukuzifaka emlandweni omubi wokwaziwa njengeqembu elanqoba indebe yeNedbank kodwa ekugcineni lahamba nayo laya ehlathini,” kusho uNgema phambilini obedlala kuThongathi FC  kwiGladAfrica Championship.Iqembu elizoqeda emsileni kwi-log lizoya ngqo ehlathini kwiGladAfrica. Elisendaweni ka-15 lizodlala eyokuhlunga namabili aqhamuka kule ligi yeNational First Division.UNgema ubuye waphawula nangokufika kwabaphathi abasha nomqeqeshi uDylan Kerr.“Ngingasho ngithi ukufika kwabaphathi abasha eqenjini kuze nomehluko omkhulu kakhulu uma kuqhathaniswa naphambilini.“Manje sesidlala ngaphandle kokuba nokhwantalala kwazise phambilini izinto bezingahambi neze kahle eqenjni. Manje sesinake umsebenzi okumele siwenze enkundleni. Okwenzeka ngaphandle kwayo umsebenzi wabaphathi beqembu. Nokufika komqeqeshi uKerr kube nomthelela omkhulu ekutheni sidlale kahle emidlalweni yethu yakamuva. UKerr ungumqeqeshi okhaliphile wenza izinto ngendlela ehlukile kunomqeqeshi ebesinaye phambilini.”ITshakuma iyoze ibuyele enkundleni ngoJuni 2 idlala neChippa, e-Old Peter Mokaba Stadium, ePolokwane. IChippa ibambe unombolo-15 okusho ukuthi womabili amaqembu azobe ewadinga ngendlela exakile amaphuzu aphelele. ",OweTTM ufuna bagweme umlando omubi kwiPSL
"BAZOWUKHOMBA umuzi onotshwala abadayisa izikhala kulayini wasehhovisi loMnyango wezaseKhaya elisemgwaqeni uMngeni eThekwini.Lokhu kuvezwe imenenja yaleli hhovisi, uMnuz Mbongeni Magagula, ethe ishaqekile ngokuzwa ukuthi kunabantu abafuna imali kubantu ngokubangenisa ezikhaleni zabo kulayini.Isalukazi esicele ukungadalulwa, siveze ukuthi sikhokhele amadoda amathathu ukuze abe phambili kulayini kodwa ashaye achitha nemali yaso.Uthe ufike ekuseni kuleli hhovisi ngoLwesihlanu kwaqhamuka amadoda amathathu acela ukumfunisa indawo yokupaka imoto yakhe.“Bangilandelile ngasemuva kolayini omude, bathembisa ukuthi bazongifaka esikhaleni esiphambili kulayini uma ngingabanika uR300.“Ngibe nokungabaza kodwa ngabacela ukuthi behlise imali ngathi nginoR150. Bagcine sebethatha wona,” kusho isalukazi.Uthe unogada ubembuka ngesikhathi ebanikeza imali, ezama ukumcebisa ukuthi angabaniki. Kodwa wamziba ngoba ebona ubude bukalayini.Uveze ukuthi enye into emenze wakhokha le mali yingoba akakwazi ukuma isikhathi eside, unenkinga yedolo kanti akazi ukuthi udlala amaqola.Onogada ababili abebekhona isalukazi siqolwa bathe sebeyazi ngalo mkhuba wabantu abadayisa izikhala kolayini.Bathe bakhona abantu asebeke bababamba kodwa kunzima ukubona abanye ngoba bafika bengabantu abazokwenza omazisi.UMagagula obeqaphe ulayini uthe lo mkhuba usunesikhathi uqhubeka kuwo wonke amahhovisi abo.Uthe selokhu eqale ukusebenza kuleli hhovisi ngoMashi nyakenye, usexoshe inqwaba yabantu abama ngaphandle kwalo ngenhloso yokuqola abantu.“Sekuphele izinyanga eziyisithupha ngagcina ukuwabona la maqola. Umnyango wethu ubeka eqhulwini abantu asebekhulile ngeminyaka, abakhubazekile nabakhulelwe asebezobeletha.“Uma izisebenzi zinqaba ukubasiza kumele babike ehhovisi lami,” kusho uMagagula.Uthe ukhulumile nonogada ukuthi kumele kuqiniswe ezokuphepha, abazobanjwa bazobathumela emaphoyiseni.",Bazoboshwa abadayisa izikhala kolayini
"IMIPHUMELA yokhetho lokuchibiyela obeluseNkandla ngoLwesithathu isifake itwetwe kwabanye abaholi beNFP asebebona sengathi iyizinkomba zokushabalala kwale nhlangano.Lokhu kulandela ukuthi leli qembu lithelwe ngehlazo lathola amaphesenti amabili kuphela, okuyizibalo ezibengaphansi ngisho kweze-EFF ethole amaphesenti amane ku-ward 7.Bekungekhona okokuqala izibalo ziyiphika njengoba emasontweni amabili edlule lithole izibalo ebezikhomba ukulahlekelwa ukwesekwa okhethweni obeluseMtubatuba.UNkk Sindi Mashinini Maphumulo, obuye ahole abesifazane baleli qembu, uthe inkinga abanayo yimibango okumanje isezinkantolo.Abaholi baleli qembu bafakana enkantolo ngonyaka odlule ngoba befuna kucace ukuthi ngabe uNkk Zanele Magwaza Msibi uyena yini obhala izitatimende nothatha izinqumo ezijulile ngeqembu.Kumanje kulungiselwa ukuba icala lingene ngoJuni 7 enkantolo yaseThekwini ukuze kuqhubeke lolu daba.“Sekuyoba yinhlanhla uma ukhetho luka-2019 lusifice sisekhona ngoba kuyacaca ukuthi okwenzeka manje kukhomba ukuthi sizogcina sishabalele. Yingakho mina engafaka udaba enkantolo ngithathe isinqumo sokuba kuxoxiswane ukuze le ndaba ingabe isaqhubeka ngokwezinkantolo. Nokho inkinga ukuthi ithimba esixoxisana nalo alivumelani nathi ngeziphakamiso esinazo. Thina kolwethu uhlangothi sicele ukuba kubuyiswane bese sithatha abanye abaholi sibafaka esigungwini esakhethwa engqungqutheleni eyayiseNewcastle ngonyaka odlule. Sifuna le nto yokudonsisana iphele ukuze kwakhiwe iqembu ngoba sisenkingeni. Ngisho imiphumela yaseNkandla nezibalo zaseMtubatuba zishayisa ngovalo. Zisitshela ukuthi lukhulu luyeza,” kusho uNkk Mashinini Maphumulo.Lo mholi wafaka iqembu enkantolo ngonyaka odlule ekhala ngesinqumo sokuhlakazwa kweNational Working Committee.Wayefuna inkantolo icacise ukuthi ngabe uKaMagwaza Msibi uyakwazi yini ukubhala nokukhuluma.Leli cala lingene ngoJanuwari 30, lahlehlela uMeyi 25, laphinde lahlehla langena ngoLwesihlanu nalapho lihlehliselwe khona uLwesine (Juni 7).UMnuz Ericson Zungu osohlangothini olufakwe enkantolo uvumile ukuthi isimo ababhekene naso sibe nomthelela okhethweni lokuchibiyela eNkandla naseMtubatuba.“Sonke sifuna iphele le nto yezinkantolo ngoba kumanje uthola ukuthi noma kunokhetho lokuchibiyela akekho ohambayo ayokhankasa. Nalabo abayayo baya kanye noma kabili bese bezihlalela. Ngisho uhlelo lokuqokwa kosuke ezomela iqembu kuba yihlazo nje ngoba kuhlangana abantu abangu-10 bese kuthiwa sekuqediwe. Nalokho kwenziwa ngamakhempu yikho kunje,” kusho uZungu.Uqhube wathi udaba ababhekene nalo lubucayi ngoba uhlangothi lukaNkk Mashinini olufake iqembu enkantolo, aluvumi ukwamukela iziphakamiso zabo.“Bathi bona asikhiphe uMnuz Maliyakhe Shelembe noSolwazi Nhlanhla Khubisa ebuholini ngoba yibo abenza iqembu lagcina lingalungenelanga ukhetho ngo-2016. Thina sithe uma kunjalo abavume ingqungquthela eyayiseNewcastle ukuba ithathwe njengento engazange ibekhona. Sifuna iqalwe phansi bese kuxoxwa indaba yabaholi okufanele bamele zonke izinhlangothi kuTop 6. Inkinga abakuvumi lokho,” kusho uZungu.Uthe yize bebhekene nalesi simo kodwa eZululand ubuholi bakhona buthathe isinqumo sokusebenzisana kahle.Uveze ukuthi kumanje bahlela ukungenela ukhetho lokuchibiyela oluzoba KwaNongoma ku-ward 20.Le ward isale ingenamuntu ngemuva kokugwetshwa iminyaka engu-6 kwekhansela le-IFP.",Itwetwe kwiNFP iqembu 'lishabalala'
"USjava emasontweni amabili kuvele ukuthi uye kuleli lizwe kwangacaca ukuthi uyokwenzani.Kulesi siteji kukhonjiswa abaculi basemazweni ahlukene abasuke bezokhombisa ngethalente labo.USjava eGermany ubeyocula ingoma yakhe ethi Mama.Le ngoma ibe nesasasa kuleli njengoba abantu bebekhombisa ukuyithakasela, naveza ukuthi ubehlonipha ngayo unina wakhe.Ku-video ayifake enkundleni yokuxhumana ubonakala ecula le ngoma nashayelwe izandla abantu abaningi.USjava uthe kukhona konke, ubonga abanikazi balesi siteji abamnike ithuba lokuyocula kusona.“Ngiyabonga kakhulu kwabakaColours. Hhayi nje ngokunginika ithuba lokuthi ngicule kodwa futhi ngokuphinde ngigqugquzele abantu abahlukene abanamaphupho amakhulu, ngiyabonga kakhulu,” kusho uSjava.Uthe ukubonga kwakhe ngeke nje kugcine kubantu abambizile kodwa nakophrojusa bale ngoma.“Ngiyabonga nakubantu bakuleli abalokhu bekhombise ukungixhasa kakhulu,” kuchaza le nsizwa ngonyaka odlule ekhale yamuka nendondo yeViewers’ Choice Best International Act emcimbini wamaBET.Inkampani aqopha ngaphansi kwayo uSjava ikhiphe isitatimende la iveze khona ukuthi iyaziqhenya ngalo mculi.“Uma uqophe endaweni efana naleya, ingoma yakho ibukwa abantu abangaphezu kuka 3 million. Siyambonga ngokuziqheya ngemvelaphi yakhe nokuqhakambisa umculo wakuleli,” kuchaza yena.",BUKA: USjava uyaqhubeka nokubhakuzisa ifulegi
"ZITHWELE kanzima izalukazi zaseLindelani, eThekwini osekuphele izinyanga zihleli emijondolo enezimbobo, emuva kokuthi uMasipala weTheku udilize imizi yazo yodaka uthembisa ukwakha izindlu ezisesimeni esifanele ngokushesha.UNkk Nomandla Mgobhozi (73) onesifo sohlangothi utshele Isolezwe ukuthi ngoJulayi batshelwa ukuthi uMasipala weTheku uzodiliza imizi yabo yodaka eseLindelani kwa-C ngoba midala bese ubakhela imizi emihle esesimeni esifanele.“Sajabula nathi uma sizwa ukuthi umasipala usicabangela into enhle kanjena, satshelwa ukuthi kuzodilizwa ngo-Agasti bese kwakhiwa izindlu zethu. Ngempela ngo-Agasti kwafika ugandaganda wadiliza. Izingane zangihlanganisela umjondolo ngothayela engangifulele ngawo. Kunzima ukuhlala kulo mjondolo ngoba makubanda ubanda kakhulu, uma lishisa ngathi ngiyathoswa. Siyacela umasipala usakhele njengoba wawuthembisile ngoba manje akusezi muntu owakhayo.”UNkk Mgobhozi uveze ukuthi uma bebuza kubantu ababezosebenzela inkontileka okwathiwa izokwakha izindlu zabo, kuvela ukuthi yaxoshwa yingakho umsebenzi umile.Ucele umasipala ukuthi uqoke omunye usonkontileka ngoba uhlezi kabuhlungu nabazukulu bakhe ababili oyedwa oneminyaka eyisithupha nomunye oneminyaka eyisishiyagalolunye.UNkk Ntombiyenkosi Sithole (67) naye odilizelwe umuzi wakhe uthe kudala bafika eLindelani, bazakhela imizi yodaka kodwa bayaphoxeka uma uhulumeni engasifezi isithembiso sokubakhela.“Izimpahla zethu zebiwe amaphara. Izingane ezindala zilala ezihlotsheni ezinye ziqube komakhelwane ngoba nginezingane eziyisithupha. Ngisele nabazukulu bami abathathu okuyibona engihlupheka nabo. Siyacela umasipala usakhele izindlu zethu ngoba sesilinde isikhathi eside.”Ikhansela lendawo uMnuz Joseph Khuboni lithe akekho usonkontileka oxoshiwe kodwa okwenzekile wukuthi ngesikhathi kufanele aqale umsebenzi kuye kwaba nabantu abamvimbayo.“Uma kuzoqala umsebenzi kuba nabahlola umhlaba ukuze babone ukuthi usesimeni esifanele yini sokwakha. Lapha kube khona abantu abavimba usonkontileka kodwa lolu daba sesilulungisile ngoba besinomhlangano ngoLwesibili. Udaba lokwakhiwa kwezindlu luzolungiswa,” kusho uKhuboni.Imizamo yokuthola ukuphawula kuMasipala weTheku ayiphumelelanga njengoba kushaye isikhathi sokushicilela bengayiphendulanga i-email abathunyelelwe yona.",Izalukazi zisabambe udonga ngezindlu
"INHLANGANO eyengamele ibhola iSouth African Football Association (SAFA) isiqinisekise iqembu elisha elizodlala umdlalo wobungani neBafana Bafana kulandela ukuhlehliswa komdlalo wayo neZambia ngenxa yezinxushunxushu zokuhlaselwa kwabantu bokufika kuleli.  IBafana ibihlelele ukudlala owesihle neZambia eLusaka ngoMgqibelo kodwa leli qembu lahoxa ngenxa yokusabela ukuphepha kwabadlali kanye nethimba labaqeqeshi. IBafana, esanda kumemezela uMolefi Ntseki njengomqeqeshi wayo omusha, izobhekana neMadgascar kowesihle ngoMgqibelo ngo-19:00 ebusuku e-Orlando Stadium, eSoweto. Abalandeli beBafana bazothola ithuba lokubuka iqembu okokuqala lidlalela ekhaya kusukela ngoNovemba wangonyaka odlule, lapho eladlala khona ngokulingana ngo 1-1 libhekene neParaguay emdlalweni weNelson Mandela Challenge eMoses Mabhida Stadium. IMadagascar, ehleli kunombolo 96 emazweni omhlaba ebholeni likanobhutshuzwayo ngokukleliswa yiFIFA, idlale kahle kwi-Africa Cup of Nations (AFCON) ebise-Egypt njengoba yakhishwa yiTunisia kuma-quartefinals. IMadagascar, edlala kwisigaba seCOSAFA, isadlale imidlalo emibili neNingizimu Afrika, owodwa waphela zibambene kwathi omunye kwawina iBafana. UNtseki umemezele ithimba elizomsiza okukhona kulo u-Arthur Zwane njengephini likamqeqeshi, kanye nowayengumqeqeshi weBafana uTrott Moloto njengomeluleki wakhe. UNtseki ubekelwe umgomo wokufaka iNingizimu Afrika emiqhudelwaneni i-Africa Cup of Nations ka-2021 neka-2023 nakwiNdebe yoMhlaba ezoba seQatar ngo-2022. ",IBafana isizodlala neMadagascar kowobungani
"KHETHA SANGWENISEWUPHILA  ngokuvuka ezintatha uyohlala olwandle umndeni wakwaNtunja, ePort Shepstone, ososizini emuva kokuthi ilungu lawo lithathwe wulwandle alangabe lisatholakala.Kuthiwa u-Oscar Ntunja (16) umfana ofundayo, usobozelwe wulwandle ngoLwesibili olwedlule ehamba nabangani bakhe bebhukuda.Uninalume ka-Oscar, uMnuz Sipho Ntunja, uthi umshana wakhe uhambe ewumuntu oyolanda ingane esikoleni bamangele sebezwa ukuthi uthathwe wulwandle. Uthi bebengazi ukuthi uzoqala olwandle ayobhukuda kusho ukuthi bavumelane nabangani ngalokho.‘’Ubehamba nabangani bakhe ababili abalingana naye base benquma ukudlula olwandle. Kuthiwa bebengena bobathathu bebambene, ulwandle lwamthatha yena abanye lwabachilizela ngaphandle. Afikile amaphoyisa ngebhanoyi amfuna aze ayeka, engamtholi.“Sivuka ekuseni ngo-5 siye khona sinethemba lokuthi ulwandle luzomkhafulela ngaphandle,’’ kuchaza uNtunja.Uthi ulwandle beluvaliwe kungavunyelwe muntu ngoba kusavalwe izwe ngenxa yeCorona. Lokhu kudale ukuthi ngesikhathi egwiliza u-Oscar, angasheshi ukuthola usizo ngoba izinhlambi azikho. Kuthiwa abangani bakhe basashaqekile ngoba isigameko senzeke phambi kwabo.UNtunja uthi abakalilahli ithemba lokuthi bazomthola umshana wakhe futhi abakakhanyisi ngisho amakhandlela ngoba abazi noma ushonile lapho akhona, abanaso isiqiniseko.‘’Into esikhala ngayo wukuthi sithole usizo lwabantu abayizinhlambi, abakwaziyo ukutshuza emanzini. Kumi yonke into ekhaya umndeni ukhathazekile ngalesi simo. Sihamba size sifike kwezinye izingxenye zolwandle ngoba kuyenzeka lumchithele kwenye indawo umuntu.’’Uthi usuku nosuku bengamtholi lunzima emndenini ngoba abakwazi ukuqhubeka nempilo bengazi ukuthi kwenzakaleni kuyena.",Usuhlala olwandle umndeni ubheka umfana ogwilizile
"IZITSHUDENI zase-University of KwaZulu-Natal (UKZN), eHoward College, ezivuke umbhejazane zathungela isakhiwo nezimoto ngoMsombuluko, zithembisa ukuthungela sonke isikhungo ngomlilo uma zingavunyelwa ukuthi zibhalise. NgoMsombuluko ekuseni, izitshudeni zakulesi sikhungo zitholane phezulu namaphoyisa nonogada kulandela ukunqatshelwa kwezitshudeni ezikweletayo ukuba zibhalise. Izitshudeni bezihlome ngamatshe nangezinduku, okuholele ekutheni amaphoyisa asebenzise izinhlamvu zenjoloba ukuhlakaza isixuku ebesinkanise emagcekeni esikhungo.03 February 2020 - KUMISIWE ukubhalisa e-Edgewood kulandela umbhikisho wezitshudeni ezisabise ngokushisa isikhungo sonke uma zingavunyelwa ukuba zibhalise. Isithombe: Doctor Ngcobo/African News Agency(ANA)Kusolakala ukuthi esinye isitshudeni sidubulekile okudinge ukuthi siphuthunyiswe esibhedlela. Omunye wezitshudeni obezifihle ubuso ngendwangu okhulume nephephandaba elinguzakwabo we
Solezwe, 
iThe Mercury, uthe uNgqongqoshe wezeMfundo ePhakeme uMnuz Blade Nzimande, umemezele ukuthi ingxenye engu-15% wesikweletu sezitshudeni usuliwe kanti izitshudeni sezingakwazi ukubhalisa. Ngokombiko wephephandaba elinguzakwabo we
Solezwe, i
Daily News, izitshudeni zithungele ngomlilo isakhiwo iHIV Support Centre esophikweni oluseHoward. Kuphinde kwabikwa ukuthi nasophikweni oluseMgungundlovu kusuke uthuthuva ngalo udaba olufanayo. %%%twitter https://twitter.com/hashtag/UKZNPROTEST?src=hash&ref_src=twsrc%5Etfw"">#UKZNPROTEST""Blade Nzimande said this 15% historical debt is no more and we can register. When we get here, they demand it and telling us we can't register. What nonsense is that? We must as well burn the school,"" said one of the students wearing a mask. 
@TheMercurySA— Sakhiseni Nxumalo (@SakhiNxumalo)%%%twitter https://twitter.com/TheMercurySA?ref_src=twsrc%5Etfw"">@TheMercurySA
#UKZNPROTEST— Sakhiseni Nxumalo (@SakhiNxumalo)%%%twitter https://twitter.com/hashtag/UKZNPROTEST?src=hash&ref_src=twsrc%5Etfw"">#UKZNPROTESTLaw enforcement agencies securing the UKZN Edgewood College. The campus has been closed. 
@TheMercurySA
pic.twitter.com/ZsG9mm026k— Sakhiseni Nxumalo (@SakhiNxumalo)",BUKA: Izitshudeni zishise isakhiwo e-UKZN zifuna ukubhalisa
"INKAKHA yaseJalimane, uLothar Matthaeus, isixwayise iBayern Munich ngokuthi iqinise ekushudeni emuva uma isibhekene neBayern Munich kowamanqamu e-Uefa Champions League ngeSonto.Ngemuva kokungcwaba iBarcelona ngo 8-2 ngeledlule, iBayern iqale kanzima ngoLwesithathu itwetwiswa yiLyon egcine iyimboze nokho ngo 3-0 kwisemifinal.“IBayern ithwale kanzima kwiLyon ukunalokhu kuyehlele ibhekene neBarcelona,” kusho uMatthaeus, owayedlelela yona iBayern.“Uma bezodlala kanjeya ngeSonto, ngeke bauinqobe iChampions League noma bathembela egameni lokuba zimfivilithi.“IParis ibukhali kabi ukuneBaercola noma iLyon, futhi banabadlali abanele abanamagalelo okuphosa ibhola ezikhaleni ezibucayi.” ILyon iyeke amathuba amaningana ukuqeda ngeBayern ngemuva kokudlala amaphasi abukhali ezikhaleni nadide amaJalimane.Ukaputeni uMemphis Depay uke wageja kwathi noToko Ekambi washaya ipali emizuzwini engu-15 ngaphambi kokuthi uSerge Gnabry ehlise amaphaphu eBayern ngamagoli amabili ngesiwombe sokuqala.URobert Lewandowski ubasele igoli lokugcina ngesiwombe sesibili nokwenze iBayern yanqoba umdlalo ka-21 ilandelana.Akubuzwa ukuthi iBayern iyayishaya inethi ngemuva kwamagoli angu42 emidlalweni engu-10 kwi-Uefa ilandelana.Angu-15 alawo magoli ngakaLewandowski, ohamba phambili ngamagoli kwiChampions League kule sizini kanti uGnabry usekwayisishiyagalolunye.",UMatthaeus uxwayisa iBayern ngobukhali bePSG
"Kodwa yena uthi akazi ukuthi yini le eyenza abantu baze bambize ngaleli gama. Uthi uyazisebenzela akancikile emadodeni anemali ukuze aphile.Uthe into ebalulekile kuyena ukukhulisa indodana (9) yakhe ngendlela efanele nokusebenza imali ezomenza aphile impilo ayifisayo.Uveze ukuthi uma kukhulunywa izinto ezingeke zimngenisele mali ephaketheni, uvala izindlebe sengathi akezwa lutho.“Uma kungeke kwenze ngcono impilo yengane yami kungifakele imali angizingeni.“Ngiyazi abantu banezincazelo ezingafani ngabantu besifazane abazimele, abazithandayo nabaphila impilo abayithandayo.“Mina ngazitshela ukuthi ngizokwenza konke ukuze ngiphumelele. Ukusebenza nezinkampani zezikhangiso nokubona ukuthi basebenzisa ukukhanga kwemizimba yethu ukukhangisa imikhiqizo yabo, mina ngazibonela ithuba lokwenza imali nentuba yebhizinisi elikhulu.“Yingakho ngathi uma ngifika e-USA ngabona izinto esizenziswa mahhala emakilabhini besikhokhela imali.“Ngabuya ngafika ngashintsha ngabiza imali futhi angizange ngibe nandaba noma sekubatshazwa sengathi yihlazo ukukhangisa ngiveze nomzimba. Kodwa abalandele emva kwethu sebeyalehlisa izinga ngoba benza lokhu ngobunuku babe nqunu noma yikanjani,” kusho uTebogo.View this post on InstagramThe world needs dreamers and the world needs doers. But above all, the world needs dreamers who do.”A post shared by 
Tebogo(@tebogo_thobejane_) on May 23, 2019 at 11:51am PDTUthe okumumangaza kakhulu wukuthi yena ziyaphela nezinyanga eziyisithupha engakaze ashelwe yindoda.“Kufana nale micimbi namazwe okuthiwa abesifazane bahanjiswa amadoda, angikaze ngikwenze lokho. Uma ngingekho ngisuke ngihambe ngokomsebenzi hhayi ngoba ngihanjiswa amadoda.“Ngiyakhangisa ngidayisa neBofa (okuyigama lamabhande okunciphisa isisu kwabesifazane) ngethula nezinkulumo ezakhayo,” kusho uTebogo.Eqhuba uthe ngesikhathi abantu abaningi bematasa nokuhlaziya impilo yakhe, yena uyaqhubeka nokushumayela ivangeli lokuzimela emantombazaneni asemancane.Uveze ukuthi uhambela izikole ezehlukene eGoli ekhuthaza amantombazane ukuthi asebenzise ithuba lezinkundla zokuxhumana ukuziveza nokusungula amabhizinisi.Lokhu uthe ukwenza ngenhloso yokukhombisa intsha ikakhulu amantombazane ukuthi angakwazi ukuzimela nokusebenzisa izinkundla zokuxhumana ukuzithuthukisa athole nohlobo lwamabhizinisi afuna ukungena kuwo.Ngempelasonto edlule ubeseThekwini kwiYouth Influencer and Entrepreneurs Social Media Summit eHilton Hotel ezogqugquzela intsha ngokubaluleka kokuziqalela ibhizinisi yize usemncane ngeminyaka.",Udalula imfihlo ngokhalo lomnyovu
"UMNDENI womculi wegqom' uBabes Wodumo aweneme ngendlela udaba lokuhlukunyezwa kwendodakazi yawo olusingathwe ngayo wumsakazi weMetro FM, uMasechaba Ndlovu.""Ngeke singaphawuli ukuthi indlela lolu daba olusingathwe ngayo emsakazweni iMetro FM isishiye nemibuzo engaphenduleki njengoba kuye kwacaca ukuthi indodakazi yethu ivinjezelwe ekhoneni ngumsakazi ingalindele. Siyethemba ukuthi izimpendulo ngalesi senzo ziyoqhamuka kwabafanele,"" kusho uyise kaBabes, uMbhishobhi Welcome Simelane.NgoLwesihlanu uMasechaba unekele izwe ukuthi unomngani owathatha uBabes ngemuva kokuxhifwa wuMampintsha ebusweni ngesibhakela waphuma igazi ngamakhala. Uthe futhi wamshaya waze waphuka emlenzeni.Ngaphambi kokuveza lezi zindaba ezashaqisa abaningi, uMasechaba uzwakala ethi ubeshilo ukuthi ngeke akwenze lokhu ngaphambi kokugeqa amagula. Uze atshele uBabes futhi akadingi nokuthi aphendule.Kusukela kwenzeke lokhu abantu bahlukene phakathi abanye beseka uBabes abanye bekhala ngendlela uMasechaba aluveze ngayo udaba.USimelane uthe ushaqeke kakhulu ngokuzwa ukuthi uMampintsha ubehlukumeza indodakazi yakhe.""Sifisa izwe lazi ukuthi siwumndeni asihambisani nazo zonke izinhlobo zokuhlunyezwa kwabesifazane nokuthi besingenalwazi nobudlelwano bezothando abebenabo ngaphandle komsebenzi obubahlanganisile,"" kusho uSimelane.Uthe akusiyo inqubo yabo ukuthi bazigaxe ezindabeni zangasese zezingane nasemsebenzini eziwenzayo kodwa lolu daba lubaphoqile ukuthi bakhulume ""sizwakalise ukuthuka kwethu kwazise izimo zokubulawa kwabesifazane bebulawa ngabebethanda nabo zixhaphakile.""Bathe bayabonga kuMampintsha ngokuvundulula uBabes futhi ambeke ezingeni akulo namuhla futhi banethemba lokuthi uzokwamukela ukukhula kwakhe njengoba esenkampani ethi yena iWena Wodumo Entertainment.Babonge abeseke indodakazi yabo.Part 2: ‘UBabes uyongivikela nini emhlabeni?’ 
#BabesWodumo
#Mampintsha
#MasechabaVideo: 
@FaneleBengu
pic.twitter.com/bj0he4QanH— Isolezwe Newspaper (@IsolezweNews) 
May 20, 2018Ngesikhathi ekhuluma emsakazweni uBabes wathi akasathandani noMampintsha ayesethembisene umshado naye. UMampintsha yena uthe ubengaze amtshele uBabes ukuthi abasathandani.",Umndeni ugxeka uMasechaba ngolukaBabes
"LUBUKEKA luselude ukhalo odabeni oluphakathi kweMeya yaseKapa uNksz Patricia de Lille njengoba elwa ngayo yonke indlela ukuphikisana nezinqumo zeqembu lakhe iDA asephenduke umzondo kulo.Ithimba labameli bakaDe Lille eliholwa wuqeqwe u-Advocate Dali Mpofu SC, litshele iNkantolo eNkulu yaseCape Town ukuthi iDA ishaye phansi kwashunqa ngeke uDe Lille alale engandlalelwe.Bafuna ahlale esikhundleni sobumeya kuze kushaye uMeyi 25, lapho kuzophinde kulalelwe khona udaba lwakhe enkantolo .Lo mholi uphume ngaphandle kwenkantolo wakhuluma nenqwaba yabantu abavela emaqenjini ehlukene abebezomeseka.“Sizolwela ubulungiswa sikholwa ukuthi wonke umuntu uyalingana phambi komthetho wezwe.""Angizile lapha ngoba ngizibona ngimkhulu kuneqembu,"" kusho uDe Lille.Abameli bakhe batshele inkantolo ukuthi iDA ixhamazelile odabeni lukaDe Lille ayilandelanga imigudu efanele ngesikhathi imxosha.UDe Lille wephucwe ubulungu beDA wasuswa nasesihlalweni sobumeya eKapa emuva kokungaboni ngaso linye phakathi kwakhe neqembu lakhe.IDA ikhala ngokuthi ayisabethembi ubuholi bukaDe Lille nenguyazana yeqembu emkhandlwini ayisamuzwa kahle.IPhini likaSihlalo wesigungu esiphezulu kwi-DA uNksz Natasha Mazzone uthe, abantu baseKapa mabangakhathazeki ngoba umasipala usazoqhubeka usebenze kahle nakuba kusekhona umdonsiswano.",Luselude ukhalo kolweDA nesikhundla sikaDe Lille
"ISESIMENI esibucayi esibhedlela saseGoli indodana (4) yomlingisi osanda kudlula emhlabeni, u-Andile Gumbi.Lokhu kulandela ukuthi uBhekani Gumbi edubuleke esithweni sangasese ngesikhathi evakashele unina uNksz Hlengiwe Ngcongo eFourways, eGoli ngeSonto ebusuku.Ngokusho kukanina ka-Andile, uNkk Philile Mthabela (58) waseMlaza, uBhekani udutshulwe yisibhamu sikamlamu kaNksz Ngcongo ebesisesikhwameni.“UHlengiwe ungitshele ukuthi bebehleli nezihlobo zakhe begubha usuku lokuzalwa lukaBhekani ngesikhathi uBhekani ethatha isikhwama sikamlamu wakhe esasinesibhamu phakathi. Uthe umlamu wabe esememeza ukuthi akabeke phansi leso sikhwama wathuka wasilahla phansi, kwaqhuma isibhamu samdubula,” kusho uNkk Mthabela.Uthe namanje usadidekile ukuthi umzukulu wakhe udubuleke kanjani ngoba isitatimende asithole emaphoyiseni asifani naleso esishiwo wuNksz Ngcongo.“Sihambile saya eGoli ngoLwesithathu ukuyobona uBhekani. Siye nasesiteshini samaphoyisa iDouglasdale lapho icala elivulwe khona. Sithole ukuthi uBhekani wayenonina noyise ongamzali kuphela ngesikhathi edubuleka. Kuyangithusa ukuthi ngabe usenomunye ubaba ngokushesha,” kusho uNkk Mthabela.Uthe akasho ukuthi uNksz Ngcongo akabambelele emathanjeni ka-Andile ngoba usemncane, impilo kumele iqhubeke.“Ngikhale ngaze ngaphuma esibhedlela ngimbona umzukulu wami ekulesiya simo. Okungiphatha kabi wukuthi angazi ukuthi kuzokwenzakalani kuye njengoba edubuleke endaweni ebucayi.“Ngifuna ubulungiswa, uma kukhona osephutheni ajeze,” kusho uNkk Mthabela.Uqhube wathi: “Bengikhathazwa wukuthi * -Andile usanda kungishiya, kuzoba nguKhisimusi wokuqala engekho,” kusho uNkk Mthabela.Uphikise nemibiko yokuthi uNksz Ngcongo wayeshadile no-Andile.Uthe * -Andile wayegcine ecele isihlobo esihle, wayengakahambisi nomembeso kanti nesitifiketi sakhe sokushona siveza ukuthi ubengashadile.Imizamo yokuthola ukuphawula kukaNksz Ngcongo ayizange iphumelele.Uthe uma ezwa ukuthi ukhuluma nentatheli wabuza ukuthi kumayelana nani, maqede wathi usematasa ngeke akwazi ukukhuluma.Okhulumela amaphoyisa eGauteng, uCaptain Mavela Masondo, uthe amaphoyisa avulele umnikazi wesibhamu icala lokuba budedenguemuva kokuthi umfana oneminyaka emine ezidubule kwesingezansi.“Kuthiwa ngeSonto ngabo 10.50 ebusuku, umlisa ona-35 wayehleli nomfana nonina ngesikhathi eshiya isikhwama esinesibhamu ekhabetheni lethelevishini, wabe esephuma eya emotweni.“Uzwe sekuqhuma isibhamu engaphandle okuyilapho bebone khona ukuthi umfana usezidubule ngesibhamu asikhiphe esikhwameni,” kusho uMasondo.Uthe umfana uphuthunyiswe esibhedlela, idokodo lecala lidluliselwe kumshushisi ukuze akhiphe isinqumo. Akukaboshwa muntu okwamanje.",Indida ngendodana yomlingisi edubulekile
"INDODA, okuthiwa idlwengule isitshudeni (21) saseWits esigilwe kade sisemcimbini komunye umuzi eGoli ngempelasonto emuva kophuza ingilazi yewayini, izovela enkantolo kuleli sonto.Kuthiwa isitshudeni siphaphame ekuseni singasaligqokile iphenti.Okhulumela amaphoyisa, uCaptain Xoli Mbele uthe: “Isitshudeni sithe besisephathini. Indoda ibe isisinikeza ingilazi yewayini. Sithe silale ubusuku bonke saze savuka ekuseni ngo-4.30.”Kusolwa ukuthi kungenzeka ukuthi kukhona ebikufakile esiphuzweni sesitshudeni.Kuthiwa sivuke sabiza itekisi, sabona lapho ukuthi iphenti laso likhunyuliwe ngesikhathi silele sabikela onogada.Udaba lube selubikwa emaphoyiseni kwase kuboshwa indoda.UCaptain Mbele uthe amaphoyisa asaphenya. Indoda izovela enkantolo kuleli sonto.Okhulumela iWits, uNksz Buhle Zuma, uthe: “Besingakabikelwa ngokudlwengulwa kwesitshudeni kodwa sisathinte ababhekelele ukuvikeleka kwezitshudeni. Sicele ukuthi basebenzisane namaphoyisa ukuze kutholakale lesi sitshudeni bese siyasizwa.”Uphiko olululeka izitshudeni ngokomqondo kulesi sikhungo kuthiwa lulindele ukusiza.",Indoda izovela enkantolo ngelokudlwengula
"UFUNWA ngamaqembu amabili adlala kwi-Absa Premiership unozinti ohambe kwiPolokwane City kungasabhekwana.Isolezwe lihoshe ukuthi uHerold Ndlovu ugaqelwe yiHighlands Park neStellenbosch FC engomakoti kulesi sigaba.Ngokusho kumthombo osondelene nalo mdlali iMSC Sports okuyinkampani ephethe izindaba zakhe, seyike yaba nemihlangano nala maqembu. Kulindeleke ukuthi izingxoxo ziphothulwe ngesonto elizayo.Kwisizini edlule kusongwe ezintini zeStellenbosch kukhonya uLee Langeveld ovimbe emidlalweni ewu-27. Kukhona noDaykan Hawes ovimbe emithathu yeligi nowodwa weNedbank Cup. UKeegan Pool akakaze adlale nakowodwa.KwiHighlands kukhona uTapuwa Kapini odlale eyeligi ewu-15 nowodwa weTelkom Knockout. Kuboshelwe noMarlon Heugh naye okubukeka engazibekile phansi.Usedlale imidlalo ewu-15 yeligi nemibili yeNedbank. UKyle Peters, obedlala kwiWits ngaphambi kukojoyina iThe Lions of the North, ijezi ulizwa ngendaba.“Nakuba iHighands itshengia ukumfuna uNdlovu kodwa neStellenbosch ayizibekile phansi ngokufuna ukumsayinisa. Kuwona womabili la maqembu kulindeleke ukuthi kucace ngesonto elizayo. UNdlovu kubukeka enganankinga ngawo womabili,” kubeka umthombo.Umthombo ubuye waveza nokuthi inkampani ephethe izindaba zikaNdlovu imzamele umsebenzi nakwiBaroka FC.Kuthintwa uNdlovu ukuqinisekisile ukuthi kunamaqembu amfunayo kodwa wala waphetha ukudalula amagama awo.Uthe makuthintwe inkampani ephethe izindaba zakhe.Imizamo yokuthola uJohn Wilson weMSC Sports kayiphumelelanga njengoba ucingo lwakhe belungabanjwa. U-Owen Da Gama, oqeqesha iHighlands, uthe ubengakatshelwa yizikhulu zeqembu ngoNdlovu. Uveze ukuthi bakhona abadlali abazokwethulwa yiqembu ngokusemthethweni maduze.UNdlovu, oneziqu ze-Information Techonology (IT) azithola e-University of Limpopo, uhambe kwiRise and Shine sekukubi. Ubekhala ngaleli qembu ngokungamnyuseli umholo ngo-10 wamaphesenti njalo uma kuqala isizini njengoba kwakuvunyelwene esayina ngoJulayi 2015.Udaba ulufake kwiSouth Africa Football Players Union (Safpu) yona elidlulisele kwiPSL Dispute Resolution Chamber (DRC). I-DRC inike lo nozinti wasePhalaborwa igunya lokuhamba maqede yayalela iRise and Shine ukuthi iphinde imnike uR50 000 wokumsula izinyembezi.Lo nozinti ugcine ukuba ezintini zaleli qembu ngoDisemba wanyakenye azakhe zibambana ngo-2-2 neChippa United.Leli phephandaba libuye lathola ukuthi iPolokwane ngesonto eledlule ibuye yachithwa iPSL kade ifuna ukudlulisa icala. Beyigoloza nephepha elikhulula umdlali nokumkhokhela.Uma uNdlovu egcina ngokusayina kwiHighlands uzolandela uRodney Ramagalela naye ohambe kwiRise and Shine kungasabhekwana.",UNdlovu ukhonjwa kwiPark neStellies
"KUBOSHWE indoda eneminyaka ewu-25 esolwa ngoxhaxha lwamacala okudlwengula abafana, ibalutha ngokuthi ingumqeqeshi kanobhutshuzwayo. Kuthiwa ibathembisa amathuba okudlalela amaqembu amakhulu akuleli, adlala esigabeni sePremier Soccer League.Lo msolwa ongakazodalulwa njengoba engakayibingeleli iMantshi, uboshwe ngemuva kokuthi kuvele ukuthi udlwengule umfanyana wasePinetown, naye abemthembise ukuthi uzomqeqesha esikhungweni sakhe, agcine edlalela iqembu elikhulu kwiPSL.Kuthiwa waya ekhaya lalo mfanyana ngoDisemba wangonyaka odlule, nalapho afike wazichaza njengomqeqeshi ozofezekisa amaphupho alo mfana ozifela ngebhola lezinyawo.Ngemuva kokugcwalisa amafomu athi umgilwa uzoya esikoleni sokuqeqeshelwa ibhola, umndeni wavuma ukuthi umgilwa ahambe nalo mqeqeshi ayohlala kulesi sikhungo.Ngokusho kokhulumela amaphoyisa KwaZulu-Natal, uColonel Thembeka Mbele, umgilwa utshele amaphoyisa ukuthi ngesikhathi besemzini kamsolwa oseKloof, waphuziswa ngumsolwa umuthi owamenza waba nesiyezi.“Kungaleso sikhathi lapho ‘umqeqeshi’ edlwengule khona umgilwa. Uphenyo luveze ukuthi bekungekona okokuqala umsolwa enza okufana nalokhu.“Kunezinsolo zokuthi wavulelwa amacala afanayo esiteshini esiseChartsworth nesiseMarrianhill,” kusho uCol Mbele.UCol Mbele uthe amaphoyisa aphinde athola ukuthi umsolwa unamanye amacala ohlobo olufanayo enzeka eGoli.Uthe uphenyo lwamaphoyisa luwaholele emzini oseKloof, lapho afike abopha lo msolwa oneminyaka engu-25.“Ngesikhathi amaphoyisa ehlola indawo yesigameko, athole inqwaba yezinto ezingubufakazi emacaleni kamsolwa. Uphenyo luphinde lwaholela amaphoyisa emzini ‘wokuqeqeshelwa’ okwaM KwaMashu.“Amaphoyisa apheke ngemibuzo abafana abane abaneminyaka ephakathi kuka-16 no-17 abaficwe kulo muzi,” kusho yena.Uthe kutholakale ukuthi abafana abatholwe endlini baphuma ezindaweni ezahlukene kanti baze ngoba bethenjiswa ukuqeqeshelwa ibhola.Uthe abazali babafana bathintiwe kanti kulindeleke ukuthi baphindiselwe emakhaya.Kulindeleke ukuthi umsolwa avele eNkantolo yeMantshi yasePinetown, namhlanje.",Uzovela enkantolo onukubeza abafana
"SESITHOLE inqwaba yemibuzo kumakhasimende ethu akuhulumeni asezothatha umhlalaphansi ngohlelo loMnyango wezeziMali olungenasijeziso uma uthatha umhlalaphansi isikhathi singakafiki okungaphansi kwesigaba 16(6) somthetho iPublic Service Act ka-1994.Leli ithuba lifeza izinhloso ezimbili, eyokuqala: ithuba lokuphuma masinyane emsebenzini kulabo abafuna ukuthatha umhlalaphansi sebeneminyaka ephakathi kuka-55 no-60. Into enhle ngalokhu ukuthi kulabo abanale minyaka abazukujeziswa ngokusheshe bayeke ukusebenza, bazothathwa njengabaye empeshenini njengokujwayelekile futhi sekufike isikhathi.Eyesibili: uhulumeni uzothola ithuba lokwehlisa izindleko zomholo okumanje zidla u-33% wesabelo-mali sezwe. Ukukucacisa lokhu, sizoqhathanisa elakuleli namanye amazwe ubone ukuthi yingxenye engakanani yesabelo-mali ethathwa yimiholo yabasebenzi. E-Russia (13.7%), Brazil (11%), Australia (10.44%), USA (9.74%), India (8.13%). Wonke la mazwe angaphansi kweNingizimu Afrika ngo-14.%. Lokhu kuvezwe ucwaningo oluthi “Our World in Data”. Ukuphumelela kukahulumeni ukwehlisa imali, kuyoyehlisa le ngcindezi.Leli cebo loMnyango wezeziMali lizosiza ngokuhlinzeka ngemali amalungu akwazi ukuthatha leli thuba futhi ahambe nezimfanelo zawo ziphelele. Uma kushoda esikhwameni sakho sempesheni uMnyango wezeziMali uzoyigcwalisa. Kunemigomo nemibandela okumele labo abacabanga ukuthatha leli thuba bayicabange.Nansi imibuzo okumele sizibuze yona:* Ingabe yiwona wonke umuntu oneminyaka ephakathi kuka-55 no-60 ofanelekile ukuthatha le mpesheni? Ngokwesaba ukuthi bazoba baningi kakhulu abathatha leli thuba bahlungiwe, akusiwo wonke umuntu ofanelekile novumelekile.Ungakwazi ukufaka isicelo sokusheshe uye empeshenini uma usebenza ngaphansi kwalezi zikhungo ezilandelayo ube ungaphezu kuka-55:EMnyangweni wezokuVikela, eMnyangweni wamaPhoyisa, eMnyangweni wezokuHlunyeleliswa kweziMilo, eMnyangweni wezeMfundo, oqashwe njengothisa namalungu eState Security Agency, kwi-Intelligence Services Act 65, 2002.Kweminye iminyango ababaliwe kulolu hlelo. Sisola ukuthi kulezi ezibaliwe yilapho zizoba ziningi izicelo zokuthatha leli thuba.* Ingabe isicelo sami sokusheshe ngithathe umhlalaphansi bazovele basamukele kanjalo-nje?Cha, isikhulu esisemthethweni ngokomnyango lowo osebenza kuwo yisona esizobheka lokhu bese sikhipha isinqumo. * Yini enye engidinga ukuyazi ngeminyango kahulumeni eqondene nokufaka isicelo sami?Kubalulekile ukuqonda ukuthi uMnyango wezeziMali nawo uyakugcizelela ukuthi iminyango iqambe amasu enele okuhlunga abantu ukuze umsebenzi ungami uma sekufike isikhathi sokuba labo abazothatha leli thuba bahambe. Okunye ngesabelo-mali kuyosiza uMnyango wezeziMali uqonde ukuthi ingakanani imali edingeka bayihlinzeke ezogcwalisa imali yesikhwama sempesheni.Okunye okubalulekile ukuqonda ukuthi kunezizinda ezimbili zokubhekela lolu daba kahle. Phezu kweResponsibility Authority, eyokuqala yi-Early Retirement Assessment Retrenchment Committee (ERAC).Umsebenzi wayo ukuhlola zonke izicelo zesifunda nokuthi zithinta kanjani ukusebenza kweminyango nezabelo-mali zayo. Esinye isizinda yiDepartmental Early Retirement Moderating Committee. Leli thimba yilo elithatha isinqumo sokuthi “ungahlala” noma “ungahamba” emva kokucubungula umsebenzi we-ERAC.* Ingabe isicelo sami sizobhekelwa esikhathini esingakanani?Sithi asithumele isexwayiso ngoba sonke siyazi ukuthi ukwenza izinto kukahulumeni kusebenza kanjani okungadala ukuthi kugcine sekuthathe isikhathi eside kunalokhu esikulindele.Izikhathi okumele siziqaphele futhi sizikhumbule:Kuqale ngo-Ephreli 1, 2019 kuze kube uSepthemba 31, 2019 ukuthathwa kwezicelo (uma kunokwengezwa kwesikhathi, kuyomenyezelwa).Uma samukelekile isicelo, siyohlala izinsuku ezingu-30 lapho ulindeleke ukuthi wamukele noma unqabe iphakheji abakunika yona.Kuvumeleke abaneminyaka ephakathi kuka-55 kuya ku-60.Kubalulekile ukuhlela kusekude futhi uthole ukwelulekwa okuyikho nemininingwane eyiyo ukuze imalli yakho uyibeke ngendlela ozozuza ngayo esikhathini esizayo.",Ezezimali: Isexwayiso kwabafuna ukuthatha impesheni ngaphambi kwesikhathi
"WAFIKA eThekwini ezonakekela indodakazi eyashayiswa yimoto owesifazane osehlala nomndeni wakhe ehlathini eWestville, eThekwini.Sekuphele iminyaka emithathu uNksz Bonisiwe Dlamini ehlala ehlathini nezingane eziyisihlanu. Kulezi zingane kukhona indodana uThulebona Dlamini (17) indodana kamfowabo u-Andile Zulu (26), ekamzala wakhe uMbulelo Mdledle, indodakazi uDineo (10) nomzukulu uPrincess (5). Amadodana kaNksz Dlamini okunguSphiwe Dlamini (30) noZamani Dlamini (23) abhadla ejele ngamacala ahlukene, nawo abehlala kuleli hlathi. Umzukulu okuthiwa walaxazwa ngunina, uzalwa ngenye yamadodana asejele.Indlela eya kulo mjondolo osehlathini idlula ezihlahleni eziminyene. Weqa ibhuloho elakhiwe ngezigxobo njengoba kunomfula ngaphansi. Elandisa Isolezwe uNksz Dlamini, uthe wasuka eXobho indodakazi yakhe uSne ishayiswe yimoto.USne owashona ngo-2016 eneminyaka engu-25, kuthiwa wayehlala emjondolo eSydenham eThekwini.“Ngafica isimo sakhe sisibi esibhedlela, onesi bathi akumele ngibe kude naye. Ngaquba isikhashana komunye umjondolo eSydenham ngabuye ngaxoshwa. Kuthe ngizihambela ngabona leli hlathi, ngazobeka umjondolo sahlala sonke nezingane. Bengiya zonke izinsuku esibhedlela futhi yayingekho enye indlela ngaphande kokufuna umjondolo ukusondelela.” Uthe indodakazi yakhe yagcina ishonile njengoba ibigula ehlala nayo kuleli hlathi.Kwahlanganisa ikhansela ukuze ingcwabeke.AKAFUNI ukubalisa ngosizi lwakhe uNksz Bonisiwe Dlamini ohlala ehlathini nomndeni wakhe, othathwe nendodana kamfowabo ahlala nayo u-Andile ZuluKwehla izinyembezi uma exoxa ngokushona kwendodakazi yakhe, athe kwamhlukumeza kakhulu. Okwamhlukumeza wukuthi bekungasekho nokuphindela ekhaya njengoba athola ukuthi umuzi wakhe washa. Uveze nokuthi bekuvele kungabhekwana emndenini, namanje akukho sihlobo axhumana naso.UNksz Dlamini ongathandi ukugqamisa usizi lwakhe, uziphilisa ngokudayisa amakhalibhothi awaqoqa emgwaqweni.Uphinde abe netafula lokudayisa izithelo eduze kwegaraji ngaseWestwood Mall. Yindodakazi yakhe kuphela ehola isibonelelo sikahulumeni njengoba umzukulu ethe usaholelwa ngunina yize amlaxaza.“Uma ngiyodayisa ngihamba nazo izingane zamantombazane ngoba akuphephile ehlathini. Izingubo nokudla siphiwa ngabantu, nakho kubuye kwebiwe yizigebengu.”UMJONDOLO osehlathini eWestville okuhlala kuwo uNksz Bonisiwe Dlamini nomndeni onezingane eziyisihlanu. Isithombe: Isolezwe lifike izingane zibase phansi zipheka ngamathini amnyama. Lo mndeni ugeza emfuleni oseduze, ubuye ucele amanzi egaraji.UMfundisi Bheki Nxumalo ofundisa eNyuvesi yaKwaZulu-Natal, uthe uqale ngePhasika ukubona uNksz Dlamini obehlala eqhamuka ehlathini nezingane.“Ngathatha inombolo yakhe yocingo ngayobona nalapho ehlala khona. Angikholwanga ukuthi kunabantu abaphila le mpilo,” kusho uNxumalo.UMnuz Warren Burne oyikhansela kule ndawo okuthiwe uyazi ngodaba, akatholakalanga ocingweni, wathunyelelwa iSMS engaphendulwanga.",Usizi ngesimo somndeni osuhlale ehlathini iminyaka
"USWELE amaphiko okundiza uPhilile Mngadi (21) ozoyomela iNingizimu Afrika emncintiswaneni iWorld Skills ozoba seKazan, eRussia,ngo-Agasti.UPhindile wenza i-learnership ye-Electrical Engineering esikhungweni sokuqeqesha amakhono se-Edison Power Group (EPG) lapho eqale khona ngoMashi ka2017.“Ngabona udaba lokuthi kunesikhungo sikasomabhizinisi, uMnuz Vivian Reddy, esidinga abafundi ngase ngifaka isicelo sami ngenhlanhla ngaphumelela. Ngaphambi kokungena kule learnership bengiseThekwini College ngenza i-Electrical Engineering. Namanje ngisaqhuba yona futhi iyona engihambisa eRussia.“Ngiyajabula kakhulu ukuthi ngizoyoncintisana nabafundi bakwamanye amazwe bemikhakha ehlukene. Ngiyazi kuningi engizokufunda,” kusho uPhindile.Umncintiswano weWorld Skills uqala ngo-Agasti 22 uphele ngo-Agasti 27. Uhlanganise abafundi bamazwe awu-60 abazobe bencintisana.UPhindile waseMzinyathi, eNanda, uthe wayefunda eThokozani High khona eNanda, enza iPhysics neMaths.Ugqugquzele abantu abasha ukuthi bagxile kulokho abakufunayo banganaki isimo sabo njengamanje kodwa basebenze ngokuzikhandla ukuze baphumelele.“Mina bengifunda ngeNational Student Aid Financial Aid Scheme, angikaze ngicabange ukuthi ngizoya eRussia ngelinye ilanga.“Ngiphuma emndenini efana neminye yabamnyama.“Angisenaye umama, sewashona ngisele nobaba. Angizange nginake isimo sasekhaya. Ngiye ngabheka kulokho engikuthandayo, ngafunda ngakho nozakwethu ngiyacela bafunde,” kusho uNksz Mngadi.Uthe abantu abasha kufanele bayeke nokuqhathanisa impilo yabo neyozakwabo abasheshe baphumelela ngoba lokhu yikona okufakela abanye ingcindezi bagcine sebebona sengathi akumnandi ukuphila.UMnuz Brian Mpono obhekelele ezokuxhumana e-Edison Power Group, uthe uSihlalo wale nkampani, uReddy, uyakuthanda ukuthuthukisa abantu abasha ukuze bakwazi ukuba nempilo engcono.Uthe wunyaka wesine beqeqesha abantu abasha emikhakheni ehlukene futhi bayaziqhenya ngoPhilile ngoba wacela ukuthi angenele lo mncintiswano kuMnuz Derrick Nzama obhekelele ezabasebenzi e-Edison Power Group.“Ngaphambi kokuthi uye eRussia kunezivivinyo ongena kuzo kusukela esifundeni okuso, kuya kwisigaba sesifundazwe bese kuyiwa kuzwelonke. UPhilile uphumelele kuzo zonke lezi zigaba njengoba eseya eRussia.“UMnuz Reddy nesikhulu esiphezulu sale nkampani, uMnuz Bazil Govender, bayakuthanda ukunika ithuba abantu, abakhethi bala ngoba bafuna izwe libe nekusasa eliqhakazile nabantu bakwazi ukuzimela,” kusho uMpono.",Ulibhekisa eRussia okhethe imfundo
"KUZOFUNDISWA izingane ngezincwadi zentatheli yeSolezwe ezibhalwe ngolimi lwesiZulu okuzokwenza kube lula kubazali ngalesi sikhathi sikathaqa eNingizimu Afrika.Izincwadi zikaNksz Zanele Mthethwa ongumbhali wodumo lwencwadi ethi Divorce Breaking The Silence, zikhethwe zabantathu yinhlangano yababhali iMacMillan ukuze zifundise izingane ngolimi lwesiZulu.Lezi zincwadi okubalwa ICebo likaSinothi, UZekhethelo nethi Isipho sikathunjana zizogqugquzela ukusetshenziswa kolimi lwebele ezinganeni nabazali. Zonke lezi zincwadi sezifakwe ngaphansi kohlu lwezincwadi ezizodayiswa ngaphansi kwale nhlangano.Okwenza zehluke kweziningi wukuthi zizokwazi nokuthi zifundiswe izingane ezenza amakilasi ahlukene okubalwa uGrade 4, 5, 6 no-7.Kuningi uNksz Mthethwa athi ukuzuzile ngokubhala lezi zincwadi njengoba kuyizincwadi zakhe zokuqala ngqa eziphathelene nezingane.“Ngacelwa omunye wabasebenza khona, ngaqale ngaba nokungabaza ngoba bengingakaze ngibhale izincwadi zezingane. Kodwa bangicathulisa bangifundisa ukuthi zibhalwa kanjani. Ngizuze okuningi ngagcina sengibhala ezinhlanu. Izincwadi zezingane zihlukile ngoba zihambisana nezithombe okuyinto ebengiyiqala ngqa. IsiZulu bekufanele singaqini kakhulu, kube wulimi olulula ezizosheshe ziluzwe,” kusho uNksz Mthethwa.Eqhuba uthe lezi zincwadi zizoshiya izingane nezifundo ngezinto ezahlukene njengoba iCebo likaSinothi lifundisa ngemvelo nokunakekelwa kwayo okubalwa nezilwane. Isipho Sikathunjana sona sigxile enganeni eyintandane.Yize okwamanje lezi zincwadi zisatholakala kwi- internet kodwa uma kudlula uthaqa zizotholakala nabantu abazidingayo bazithunyelelwe.“Abazali nezingane bayakwazi ukungena bafunde kwi-website ngoba kugqugquzelwa ukuthi izingane zifunde ngolimi lwazo. Lezi zincwadi zinesifundo futhi zizosiza ukuthi zikwazi nokufunda ngolimi lwebele njengoba kunenkinga yokuthi isikhathi esiningi izingane zihlala zifunda ngesiNgisi. Benze umsebenzi oncomekayo abakaMacMillan ukuze izingane zibe zikwazi ukufunda ngesikhathi sikathaqa,” kusho uNksz Mthethwa.Ephetha uthe ngaphandle kwalezi zincwadi zikhona nezinye ezimbili azikhiphe ngaphansi kweMacMillan ezikhuluma ngezimo ezahlukene zempilo nezizokwakha izingane.Enye yalezi zincwadi ithi Ngeke Ngiphinde, yona ikhuluma kakhulu ngokukhulelwa kwezingane zamantombazane zisencane, okuyincwadi engasiza abazali abaningi ukuqala izinkulumo ezakhaya nezingane zabo.Abazali sebengazithola lezi zincwadi ku-www.macmillan.co.za ungena ubheke uhlu lwalezi zincwadi kanti zikhona nezinye ezifakiwe.",Kuzofundiswa ngezincwadi zoweSolezwe
"KUBOSHWE abashayeli bamabhasi amathathu abebethwele izintombi ebeziphuma eMkhosini woMhlanga KwaNongoma, ngecala lokushayela bephuzile.Laba bashayeli baboshwe ngeSonto izintombi sezibuyela emakhaya. Ngempelasonto kuvele ukuthi kuboshwe abashayeli abangu 24.Isikhulu esiphezulu eMnyangweni wezokuThutha KwaZulu-Natal, uMnuz Sibusiso Gumbi, sincome umsebenzi wamaphoyisa ngokubopha laba bashayeli.“Kuyajabulisa ukuthi ayikho ingozi okushone kuyo abantu ebikiwe ngempelasonto yoMkhosi woMhlanga, lokhu kungenxa yokusebenza ngokuzimisela kwamaphoyisa. Okujabulisa kakhulu wukuthi abaphule umthetho, babanjiwe futhi bazobajeziswa kanzima.“Uhlelo ebesilusebenzisa, lube nomphumela omuhle. Sizoqhubeka nalo mgqigqo. Impela sithi KwaZulu-Natal, alufakwa, lubuya nehlongandlebe,” kusho uGumbi.Umkhankaso wokuqikelela ukuthi kuphephile uqalwe ngoMsombulukongoSepthemba 2 nonyaka, eMdloti, lapho bekubhekwa amabhasi aya eMkhosini woMhlanga ukuthi asesimeni esihle yini.Kulo mkhankaso kwakukhona owayengu-Ngqongqoshe uMnuz Mxolisi Kaunda, noNgqongqoshe wezoBuciko namaSiko, ezeMidlalo nokuNgcebeleka uNksz Hlengiwe Mavimbela.Kuso sonke isifundazwe bekunemikhankaso ehlukene lapho bekubhekwa izimoto ezilayishe ngokweqile, ezigijima kakhulu, abashayela bephuzile, abangawafakile amabhande nezimoto ezingekho esimeni sokuba semgwaqweni.Kule mikhankaso ebiholwa wuGumbi eqalwe ngoLwesihlanu, KwaNongoma kuboshwe abashayeli abathathu, omunye umshayeli owaseMpumalanga.Ezimotweni ezimisiwe, ezinhlanu zitholwe zinamaphutha. Abashayeli abangu-14 baboshelwe amacala akushayela bephuzile. Izimoto ezintathu ezimisiwe, bezintshontshiwe.",Kuboshwe abashayeli bamabhasi abethwele izintombi zoMhlanga
"UPitch Black, ogama lakhe lokuzalwa nguThulani Ngcobo, uvele enkantolo yeMantshi eJohannesburg ngoLwesihlanu ngecala lokubulala inkosikazi yakhe uCatherine Modisane eYeoville nyakenye ngoDisemba 31.Le nkantolo yasichitha isicelo sakhe sebheyili ngenyanga edlule. IMantshi uPaul du Plessis ithi ayikuboni okuphuthumayo okudinga lo mculi ngaphandle kwejele futhi nobufakazi obuqukethwe abashushisi  buqinile.Icala lihlehliselwe uMeyi 2 abaphenyi becela isikhathi esengeziwe sokuhlaziya umlando osezingcingweni zomsolwa nomufi.Ngaphandle kwecala lokubulala, uPitch Black usolwa nangokuphazamisa ukusebenza komthetho njengoba amaphoyisa ethi akabanga neqiniso ngokudlula emhlabeni kukaCatherine.  ",Usazobhadla ejele uPitch Black Afro
"IMOTO: KIA PEGASIKIA ifuna ukuheha abanemindeni emincane noma abaqalayo ukuthenga izimoto ngePegas okuyi-sedan yayo entsa.IPegas ishaya ngetiger nose grille yakwaKia, amarimu angu-14 inch nemibala emihlanu ongakhetha kuyo okukhona obomvu, omhlophe neminye.Ngaphakathi bathi ivulekile ngenxa yokuthi iwheelbase yayo ingu-2 570 mm. Bathi izihlalo, eziyindwangu noma ezizishiya sasikhumba kwenye inhlobo, zintofontofo futhi isikhala ebhuthini singu-475 litres. Izinto enazo zihlanganisa i-7 inch touchscreen infotainment system eveza ikhamera ngemuva uma uhlehla, ikwazi ukuxhuma iselula nge-Apple CarPlay/Android Auto, Bluetooth, imbobo ye-USB namabhathini esiteringini. Izibuko emaceleni zihlelwa ngogesi kanjalo namawindi avulwa ngawo belu ugesi.Ngaphansi kwebhonethi kukhona uhlobo olulodwa lwenjini engu-1.4 litre kaphethroli enamandla angu-69kW netorque engu-132Nm. Isebenzisa ugearbox oyi-5 speed manual okanye umshini ozishintshayo oyi-4 speed.Ngakwezokuphepha inama-airbag amabili ngaphambili, indawo yokufaka isihlalo sengane namabhreki e-ABS ne-EBD.Intengo:Pegas 1.4 LX Manual R225,995Pegas 1.4 EX Manual R236,995Pegas 1.4 EX Auto      R251,995Zonke izinhlobo zifika neservice plan yeminyaka emine noma u-60 000kkm, newarranty yeminyaka emihlanu ehlanganisa neRoadside Assistance.",IKia yethule isedan entsha iPegas
"""ANGITHANDI nhlobo ukuthi uDaniel Cardoso ashaye amaphenathi.“ Lokhu kushiwo umqeqeshi weKaizer Chiefs, uGavin Hunt, emuva kokuthi isithandwa sabalandeli beZimpofana uSamir Nurkovic, sivinjelwe iphenathi unozinti we-Orlando Pirates, uRichard Ofori, ngesiwombe sesibili emdlalweni wabakhaya baseSoweto weDStv Premiership.Amakhosi agcine ekhale ngaphansi ngo 2-1, eshaywa eZimnyama kulo mdlalo obunezigemegeme. Amagoli ePirates avalelwe phakathi uThembinkosi ""Nyoso"" Lorch noSiphesihle ""Mbesuma"" Ndlovu. Elokubika laMakhosi lishaywe uDaniel Cardoso sekuzophela isiwombe sesibili.UNurkovic uthole ithuba lokushaya iphenathi maphakathi nesiwombe sesibili, iPirates isahamba phambili ngo 1-0. Ukube lo mdlali waseSerbia uyivalele phakathi iphenathi, bekuzowushubisa umdlalo hleze nemiphumela ibizogcina ingamanga ngendlela egcine ime ngayo. Empeleni ngokwejwayelekile uCardoso nguyena ojwayele ukushaya amaphenathi kwiChiefs, kodwa uNurkovic ongukaputeni weChiefs kule zinsuku nguyena onikwe ithuba,  kwabhimba.""Ngasho ngifika lapha ukuthi ngeke uCardoso ashaye amaphenathi. Ngakho anginankinga nakancane nokuthi uSamir, uyithathile yavinjwa,"" usho kanje uHunt.Indlela eshaywe ngayo le phenathi ibingeyinhle neze kwazise ukuphakama kwayo bekumvuna u-Ofori ukuthi ayivimbe kanti futhi ayizange iye ngasekhoneni, nobekungenza umsebenzi ka-Ofori ube nzima. Ebuzwa uHunt ukuthi ngabe usazoxoxa yini noNurkovic ngokushweba kwakhe, uHunt uthe: ""Cha ngeke ngikhulume naye, kasikho isidingo. Ube neshwa nje washweba, ibhola linjalo.“Emidlalweni emithathu edlalwe yilezi zinkunzi zaseSoweto kule sizini ka-2020/2021, iPirates iyinqobe yomithathu imidlalo (okuhlanganisa emibili kwiMTN 8, nowodwa weligi). Owokuqala iPirates iqunqobe ngo-3-0, owesibili ngo-2-0 kanye nowangempelasonto ophele ngo 2-1.""Bekumele siwunqobe umdlalo wethu nePirates. Sithole inqwaba yamathuba kodwa sadlala ngawo. Angazi bekumi kuphi ngampela. Sizenze thina nje ngokushweba amathuba, kulo mdlalo uma ungawashayi amagoli azongena kuwena,"" kusho uHunt.Isibabuli sePirates uLorch, sibe ngumdlali ovelele kulo mdlalo wabakhaya. Ebuzwa ngemuva komdlalo ukuthi yini ebenza bebhonye iChiefs kanje kule sizini uthe: ""Siyazi ukuthi emuva kabanazo izitobha ezisheshayo. Besifuna ukufaka ngokushesha amabhola asheshayo ngemuva kwabo, nokuyinto esiyenze kahle osukwini sakwazi ukunqoba.“",UHunt akayizwa ekaCardoso kumaphenathi
"KUQOPHEKE umlando izolo ngesikhathi kwethulwa ngokusemthethweni iselula yokuqala ukwakhiwa eNingizimu Afrika eyaziwa ngeMara Phone.Le selula esezingeni eliphezulu yesimanje yakhiwe ngabafundi abenza izifundo zobunjiniyela efemini yokwakha amafoni eDube Tradeport eThekwini.Ukwakhiwa nokukhiqizwa kwayo eThekwini kuzokwenza ukuthi iNingizimu Afrika ikwazi ukuncintisana namazwe amakhulu akhiqiza amaselula, okuyiKorea eyenza iSamsung, iChina eyenza iHuawei ne-USA eyenza i-iPhone.Ethula inkulumo yakhe emcimbini uMengameli Cyril Ramaphosa uthe kuyintokozo kuyena ukuthi abe seDube Tradeport azozibonela ukwethulwa ngokusemthethweni kweselula eyakhiwe eNingizimu Afrika, okuzosiza izwe ukuze libalwe namanye amazwe ahamba phambili emhlabeni ekukhiqizeni ezobuchwepheshe.“Ngesikhathi ngethula inkulumo yesizwe ngakugcizelela ukuthi izizinda zokuthuthukisa umnotho zibalulekile ekufukuleni umnotho wezwe nokuheha abatshalizimali,” kusho uRamaphosa.Uthe amazwe amaningi athuthukile emhlabeni afana noChina aqala ngokwakha izizinda zawo zokuthuthukisa umnotho.URamaphosa uthe esembuthanweni wosomabhizinisi nyakenye kwenziwa izimemezelo eziningi, esinye sazo yilesi esithokozelwayo namhlanje (izolo) esenziwa yisikhulu esiphezulu seMara Group, uMnuz Ashish Thakkar owathi ufuna ukukhiqiza iselula ezokwakhiwa eNingizimu Afrika.“U-Ashish (Thakkar) wathi ufuna ukwenza izwekazi i-Afrika lihlonipheke. Ngiyathokoza ukuthi namhlanje iphupho lakhe lifezekile,” kusho uRamaphosa.Uthe esekhuluma ngesifiso sikaThakkar abanye babecabanga ukuthi uyaziphuphela.UThakkar uthe namhlanje kuyafakazeleka ukuthi abantu base-Afrika bayaphupha bese beyenza.“Namhlanje kuqopheka umlando, iphupho leNingizimu Afrika neMara lifezekile. Ngonyaka odlule senze isithembiso embuthanweni wosomabhizinisi, sathi sifuna ukukhiqiza iselula lapha ezweni. Namhlanje siyajabula ngoba isithembiso sethu sifezekile,” kusho uThakkar.Uthe inkampani yabo iqashe abantu abasha abangu-200.URamaphosa uveze ukuthi kuyimanje babheke ekutheni kuqale uhlelo lwesigaba sesibili seDube Tradeport.Uthe isigaba sesibili seTradeport sizogxila kakhulu ebuxhakaxhakeni bukagesi nomkhakha ohlanganisa amabhanoyi.“Ukuthuthukiswa kweDube Tradeport akuzosiza kuphela isifundazwe iKwaZulu-Natal kodwa kuzosiza iNingizimu Afrika nezwekazi i-Afrika. Kumanje iTradeport kuno-R3.2 billion, ofakwa ngabatshalizimali abazimele, kwadaleka namathuba emisebenzi angu-12 000, esigabeni sokuqala seDube Tradeport,” kusho uRamaphosa.",Umlando kwethulwa iselula yokuqala yakuleli
"UMQEQESHI weReal Madrid, uZinedine Zidane, uyashaqeka yisenzo sabalandeli bezakhe abahhewule uGareth Bale emdlalweni weLa Liga wangoMgiqbelo behlula ngo 3-0 i-Athletico Bilbao.Ebuzwa ngemuva komdlalo uZidane ukuthi yini ebangela abalandeli ukuthi bahhewule umdlali osenqobe iChampions League kane eminyakeni emihlanu futhi oshaye amagoli okunqoba kumafayineli amabili alo mqhudelwano, uthe:“Angazi. Ngiqinisile, angaqondi ngempela nami.”Isilomo saseWales esinguBale singene ngesiwombe sesibili emdlalweni wangoMgqibelo ngemuva kokushiywa ngaphandle kusukela ngomdlalo wesibili uZidane ebuyele kwesokucija iReal.UBale uzithintile kubalandeli baseBernarbeu ngokuhlulwa yigoli esebhekene nonozinti.Uzamile ukuziphungela kodwa esekhombisa ukungabinamona eshiyela uKarim Benzema iphasi emnikeze igoli lakhe lesithathu kulo mdlalo. Lokho nokho akumsizanga kubalandeli.Ayiphelanga kubalandeli ngoba iReuters ibika ukuthi nabezinaba baseSpain bakhale kuye ngosiba ngoMsombuluko bethi:“Usalokhu ethi ‘good morning’ esikhundleni sokuthi ‘buenos dias’ uma efika enkundleni yokuzilolonga; nakhona uma kwenzekile wabingelela,” ibhale kanje iMarca. -Reuters",UZidane udidwa wukuhhewulwa kukaBale
"ABAWUVALI umlomo abantu baseMsilili, KwaSwayimane, ngesimanga senkomo ezale inkonyane enamakhanda amabili.Inkomo kaMnuz Lindelani Maphumulo (34), uZiyabuya, eyisithole ebesiqala ukumitha, yenze okungajwayelekile izolo sizala inkonyane enanamkhanda amabili kodwa umzimba uwodwa.Umnikazi wale nkomo uthe ubizwe esemsebenzini izolo ukuba aphuthume azobona umhlola.“Inkomo yami ibimithi, bangifonela ekuseni namhlanje (izolo) ngisemsebenzini ukuthi iyazala kodwa akuzaleki. Ngicele omunye ubaba wakwamakhelwane ukuba azolekelela. Kuze kwadingeka ukuba balidonse inkonyane, ukuze liphume ngoba amakhanda abebheke ezindaweni ezehlukene. Bathuke bonke abantu sekuphuma inkonyane enamakhanda amabili,” kusho uMaphumulo.Uthe bekumele bayilekelele bayizalise ngoba ibisengozini yokufa le nkomo.“Ukube abazange bayidonse inkonyane ibizogcina ngokufa,” kusho uMaphumulo.Lo mlimi othe unezinkomo ezingaphezu ku-30 uthe ubeqala ngqa ukubona into emvelele.“Kuyenzeka inkomo ibe namankonyane amabili kodwa awahlangani kanjena. Lena inamamkhanda amabili kodwa umzimba uwodwa nezinyawo ezine. Kube yinto eyisimanga nengajwayele kwimvelo yezinkomo,”  kusho uMaphumulo.Elanda ngale nkomo yakhe athi wayithenga emapulazini, uthe: “Ineminyaka emithathu, ibiqala ukuzala. Inkomo nje efana nezinye,”Uthe le nkonyana enamakhanda amabili usayigcinile ekhaya kuze kube kufika abagcina amagugu abathe bafisa ukuyithatha.Uthe abenhlangano yezilwane ubengakaze abathinte ngalokhu okumvelele.Ebuzwa ukuthi ngokwakhe lokhu okumehlele kuchaza ukuthini uthe: “Angikwazi ukuyichaza le nto.Ubaba obeyibelethisa inkomo uthe kuyinhlanhla lokhu, kusho ukuthi sizokwanda isibaya sami. Abanye bathi kumele ngiyohlola, kukhona ekukhombayo kodwa mina ngikuthatha ngokuthi into eyenzekile nje kwaphela,”Isolezwe lithole ukuthi abantu bebengena bededelana kulo muzi bezobona isimanga. Kuthiwa abanye baze baqasha nezimoto besuka kwezinye izindawo KwaSwayimane.",Isimanga senkonyane elimakhanda mabili
"SABELO NSELEUNOBHALA jikelele we-ANC uMnuz Ace Magashule, uthi akaphoqwanga muntu ukuthi ayovela phambi kwekomiti elibhekele ukuziphatha kwamalungu e-ANC.UMagashule uzovela phambi kwekomiti kusasa, lapho ezophendula khona imibuzo ngokuboshwa kwakhe ngecala lenkohlakalo yethenda yezigidi yokulungiswa kwezindlu ezifulelwe ngetsheboya eFree State.Ekhuluma nabezindaba izolo uMagashule, uthe wazicelela yena ukuyovela phambi kwekomiti.“Ngazicelela mina ukubabona, sabe sesivumelana ngosuku. Akungabazeki ukuthi ngizovela phambi kwekomiti ngoba lokho kuyinto elungile ukuthi ngiyenze.”Isimemezelo sokuthi uMagashule uzovela ekomitini senziwa nguMengameli Cyril Ramaphosa ngesikhathi ethula inkulumo yokuvala umhlangano wezinsuku ezintathu wesigungu esiphezulu se-ANC.Kulindeleke ukuthi ikomiti lithathe isinqumo sokuthi uMagashule kufanele ashenxe esikhundleni noma aqhubeke njengoba kusaqhubeka icala lakhe lenkohlakalo.I-ANC yathatha isinqumo sokuthi bonke abaholi abanamacala kufanele bashenxe ezikhundleni.Kepha kuningi ukuphikisana ngalo mgomo njengoba kukhona abakholelwa ekutheni awuhambisani noMthethosisekelo wezwe.UMagashule uveze ukuthi i-ANC isacubungula imibono yezazi zomthetho, mayelana nokuthi le nhlangano ingakwazi yini ukuphoqa abaholi ababhekene namacala ukuthi bashenxe ezikhundleni.UMagashule uthe uma isicubungulwe kahle imibono, kuyobe sekubhalwa phansi imigomo ezolandelwa kubo bonke abaholi abanamacala.“Leyo migomo kufanele isetshenziswe kuwo wonke umuntu, kungabi khona ukuchema. Ukuchema kuzokona imizamo yokubumba amalungu e-ANC.”Unqabile ukuphendula imibuzo mayelana nokuthi uzovuma yini ukwehla esikhundleni uma ikomiti linquma kanjalo.Phambilini uMagashule watshela abezindaba ukuthi ngamagatsha e-ANC kuphela angamtshela ukuthi akehle esikhundleni,ngoba yiwona amkhetha. ",Angiphoqwanga muntu ukuyovela ekomitini le-ANC: Magashule
"Baveze imibono yabo abantu mayelana nokungahoshelani kweBig NUZ noDJ Tira ongumphathi wayo e-Afrotainment.NgeSonto uTira ukhiphe isitatimende athe kuso akukho ezandleni zakhe ukuthi iBig NUZ izoyikhipha nini i-albhamu ngoba isinabaphathi abasha.Isitatimende wasikhishiswa wukuthi usebuzwe kakhulu ngabantu ngalokhu. IBig NUZ, ebunjwe nguMampintsha noDanger, yagcina ukukhipha ngo-2015 i-albhamu ethi For The Fans ngaphambi kokushona kukaR Mashesha.UMampintsha uzwakale kwiGagasi FM ethi uyakweshwama ukuthi sebenabaphathi abasha. Usole uTira ngokuthi walaxaza iqembu wazinaka yena ngemuva kokuthi ekhiphe i-albhamu kaBabes Wodumo enkampanini yakhe iWest Ink.UFANELESIBONGE BENGU unikele emigwaqweni yeTheku ukuyozwa imibono yabantu,uSIBUSISO NDLOVU wathwebula izithombe.NKOSINATHI MABUZANKOSINATHI MABUZA (19) waseTjakastad, eMpumalanga, uthe uyayazi iBig NUZ kodwa akasiyo umlandeli wayo omkhulu.“Igqom’ nomculo woDJ Tira angiwulaleli kakhulu kodwa engikwaziyo wukuthi ngeke isafana iBig NUZ noma ingabuya. Ngithi mina ayiqhubeke noTira.”NONTOBEKO MKHIZENONTOBEKO MKHIZE (27) waseNkandla uthe ungumlandeli weqembu ngakho kungaba kuhle ukuthi liphinde lisebenze lenze umculo omusha futhi.“UMampintsha unoBabes Wodumo. Siyamthanda uBabes noma ngabe ugqoke ini ngoba thina sinaka lokhu akuculayo. Uma ephuma endlini kusho ukuthi uzibona egqoke kahle. Kubuhlungu kodwa uma sekuphazamiseka iBig NUZ ngoba thina siyawuthanda umculo wayo.”LONDEKA KWEYAMALONDEKA KWEYAMA (18) waseMgababa uthe indaba yeBig NUZ yaphela ngesikhathi kushona uR Mashesha.“Vele uMampintsha uziculela noBabes, ngeke isavuka manje,” kusho yena.THABO RAMOKOENATHABO RAMOKOENA waseBerea uthe uTira udinga usizo nokwelulekwa ngokuphatha abaculi.“Bonke asebenza nabo bashona phansi ekugcineni. Udinga ukufunda ukubamba into ayakhile. Muhle kodwa yena ekudijiyeni. Ikusasa leBig NUZ likuyo ngoba uTira wayicifa ikhona.”EZILE CUJANAEZILE CUJANA (26) waseFlagstaff, e-Eastern Cape, uthe iBig NUZ bayayikhumbula ekuhlukaniseni unyaka ngoba abahlukanisayo manje “siyabaqala”.“Ayibuye ngoba ukuqala ukulandela iqembu nje ngaqala ngayo iBig NUZ.”MTHEMBENI MADIKIZELAMTHEMBENI MADIKIZELA (25) waseMbizana, e-Eastern Cape, uthe: “Okoniwe ngomlomo kungalungiswa mlomo. Ababuyisane. uTira neBig NUZ.”",'I-Big NUZ noTira abaxoxe ngenkinga'
"SEKUVELE ukuthi ilungiselela ukuqala ukuqopha umdlalo okhuluma ngempilo yeSilo samaZulu uShaka, inkampani iThe Bomb Production.Lokhu kulandela ukuthi ngoLwesihlanu, emakhasini ayo ezinkundleni zokuxhumana, ikhiphe isimemezelo sokuthi ithungatha abalingisi abasha.Le nkampani esikhiqize imidlalo okukhona kuyo Isibaya, Yizo Yizo, Isithembiso neminye, imeme intsha yakuleli ethanda ukulingisa ukuthi izame inhlanhla.Umthombo weSolezwe uthe:“IBomb kuyimanje iya emaphethelweni okuqopha umdlalo Isibaya, ngakho ngemuva kwalokho ngeke besaba nomsebenzi omningi, yikho manje sebekhiphe isimemezelo sokubheka abalingisi njengoba sebeqala ukulungiselela umdlalo okhuluma ngoShaka. Kufuneka abalingisi abaningana impela njengoba lona kuzoba umdlalo omkhulu odinga abalingisi abaningi, abadala nabancane.“ Uveze ukuthi bakhona abalingisi abadumile abazobonakala kulo mdlalo abanye osekukhulunyiwe nabo, ukuthi babe yingxenye yawo.“Kukhona inhlolokhono eyenziwa ngonyaka odlule lapho iBomb yayisebenzisana nabalingisi abahlukene kuleli belungiselela wona lo mdlalo, manje ke kuyacaca ukuthi sebeyela emaphethelweni okulungiselela lo mdlalo yingakho sebefuna abalingisi abasha,“ kuphetha umthombo.UDesiree Markgraaff oyingxenye yabanikazi bale nkampani ekhasini lakhe ku-Instagram, uveze ukuthi badinga abesifazane abamnyama abaneniminyaka engu-20 kuya ku-25, abakhuluma isiZulu nesiSotho.Uthe badinga nabesilisa abamnyama abaneminyaka engu-18 kuya ku-25 abakhuluma IsiZulu nezinye izilimi zesiNguni nababukeka kahle futhi abondlekile.",Ifuna abalingisi abasha inkampani eqopha Isibaya
"LIYAVALWA ekupheleni kwale nyanga uJuni iphephandaba lansuku zonke i- Afro Voice ebelaziwa phambilini ngokuthi yi-The New Age.NgoLwesine kubikwa ukuthi abasebenzi baleli phephandaba, batshelwe ukuthi lizovalwa ‘ngenxa yezizathu ezithinta umthetho’.Kuthiwa batshelwe ukuthi abahlale emakhaya kuze kube bayaziswa ukuthi kwenzekani ngalo.Ngokwemibiko, abasebenzi bathenjiswe ukuthi bazokhokhelwa amaholo abo kaJulayi, nakuba iphephaphanda lingeke lisaqhubeka nokushicilelwa.Izintatheli zaleli phephandaba okukhulunywe nazo, zithe lesi simemezelo senziwe usihlalo walo, uMnuz Mzwanele Manyi.UManyi uphinde abe ngumphathi wesiteshi somsakazo i-Afro Worldview, ebesaziwa ngokuthi yi-ANN7 phambilini.Ngesikhathi sokuloba, akatholakalanga uManyi ukuba aphawule ngalezi zinsolo.Emuva kokuthi uManyi edayiselene leli phephandaba nesiteshi somsakazo nomndeni wakwaGupta, kwabe sekushintsha amagama amadala.Inkampani kaManyi, i-Afrotone Media Holdings yenza lolu guquko ngo-Ephreli 23.Lokhu kwaholela ekutheni kube noshintsho ngendlela okwethulwa ngayo izindaba nokulandela indlela yokubhala.Lolu shintsho inkampani yathi ilwenzela ukuthi kungabi kusaba khona okudala okuhambisana nomndeni wakwaGupta okuzoyithinta ngalokhu.Umndeni wakwaGupta, yiwona owatsheleka uManyi imali yokuthenga leli phephandaba nesiteshi sethelevishini.Ngokwemibiko, ukusebenzisana phakathi kwe Multichoice Dstv nesiteshi sikaManyi, kuphela emaphethelweni ka-Agasti, ngomhla ka 30.Selokhu kwenzeka lokhu, kubikwa ukuthi abasebenzi bebebhekana nezinkinga zokuhola sekudlule isikhathi esifanele, abanye kungaziwa nokuthi bangabasebenzi kule ndawo, abanye kuthiwa bafika nomndeni wakwaGuptas uvela nabo e-India.I-Afro Worldview kubikwa ukuthi izama inhlanhla yokuthi iphinde ibuyisele ekutheni iphinde isakaze amahora angu-24 kwiDstv njengoba kulindeleke ukuthi isivumelwanio sayo siphele.",Kumnyama kuvalwa iThe Afro Voice
"I-ANC izithintele iziqandu kwabanye osaziwayo ngesiphakamiso sayo sokuba kugqokwe izimpahla ezimnyama kuleli ngoLwezihlanu ngenhloso yokuphikisana nokubandlululana ngokobuhlanga. Iphini likanobhala wale nhlangano, uNkk Jessie Duarte, uthe ngalo mkhankaso, abawubiza ngeBlack Friday, bafuna wonke umuntu wakuleli agqoke umbala omnyama ukweseka impi yokulwa nobandlululo emhlabeni jikelele.""I-USA nomphakathi ongama-Afrika azinze eMelika babambe elikhulu iqhaza emzabalazweni wethu wokulwa nobandlululo. Namhlanje, njengesizwe asikhulume ngazwi linye sithi 'Izimpilo Zabantu Abamnyama Zibalulekile."" Abanye osaziwayo abayizwanga kahle le nkulumo kangangoma usomahlaya obuye abe ngumlingisi uSiv Ngesi ufanise i-ANC noquqaba olungosomahlaya kwathi umlingisi uMaps Maponyane uthe iNingizimu Afrika ayilungise izinkinga zayo. ""Sinomuzi ongcolile la. Angiqondi kungani sikuziba lokho sicabange ukuthi uzozihlanza wona, esikhundleni engabe siyawunaka."" Abanye baze bafanisa ukubulawa kukaFloyd nokukaMnuz Collins Khoza okusolwa ukuthi wabulawa umbutho wezokuvikela kuleli ngoba esolwa ngokuphula imithetho kathaqa e-Alexander. Abanye bakhumbula isihluku okwafa ngaso owayengumholi weBCM, uMnuz Steve Biko. ",I-ANC izithintele kwabanye osaziwayo ngeBlack Friday
"KUSAQHUBEKA ukubulawa kwabantu eMbumbulu ngenxa yombango wengoma namatekisi phezu kokuba inkosi yesizwe uMnuz Khehla Makhanya noNgqongqoshe wezokuPhepha KwaZulu-Natal uMnuz Mxolisi Kaunda sebekhuzile bathi akubekwe phansi izikhali.Sebeyisishiyagalombili manje abantu asebebulewe kule ndawo emasontweni amathathu edlule kusukela kuqale impi yomshoshaphansi okusolakala ukuthi isisusa sayo wumbango wengoma namatekisi esigodini sakwaNgqinya.Kubikwa ukuthi bangaphezu kuka-80 abantu asebebulewe kule ndawo kusukela ngo-2016.Esehlakalweni sakamuva, esenzeke ngoMgqibelo, kuthiwa uMnuz Luya Bhengu ubehla etekisini, ehamba nentombi yakhe, ngesikhathi edutshulwa.Okhulumela amaphoyisa KwaZulu-Natal, uColonel Thulani Zwane, usiqinisekisile lesi sigameko wathi amaphoyisa aphenya icala lokubulala.FUNDA: Kuphume izidumbu ngenxa yengoma“Owesilisa kuthiwa ubehamba nentombi yakhe edilika etekisini. Okwamanje imbangela yokuhlasela ibingakaziwa, amaphoyisa asaphenya, bekungakaboshwa muntu,” kusho uZwane.KUBULAWE abanye abantu ababili eMbumbulu namhlanje ekuseni lapho kuqhubeka khona impi yomshoshaphansi okusolwa ukuthi isuswe ingoma. 
pic.twitter.com/yUjKxBw0mK— Isolezwe Newspaper (@IsolezweNews) 
June 21, 2018UKaunda usanda kuhambela kule ndawo lapho ehlangane nezinhlaka zomphakathi wafike wakhuza, wathi akubekwe phansi izikhali.UNgqongqoshe ufike wamemezela ukuthi sebesungule ithimba eliyisipesheli elizophenya ngokubulawa kwabantu kule ndawo.“Ikhona into ethi kunombango osuswe ingoma. Lo mbango uhamba uze ufake nendaba yamatekisi ngoba abanye abantu abayingxenye yengoma bangosomatekisi,” kusho uKaunda.Uthe nabo abazi ngempela ukuthi yini ebangwayo.Umthombo weSolezwe kule ndawo uthe nakuba ukhona umbango wengoma oke waba khona kodwa lokhu kubulalana kwakamuva kuhlobene nempi yamatekisi.“Abantu baseMbumbulu badlelwe umzila wabo abantu abaziwayo futhi abasatshwayo embonini, yingakho kukhona impi,” kusho umthombo.Uthe ngendlela isimo esishube ngayo abanye osomatekisi baseMbumbulu sebeze bazidayisa izimoto zabo ngoba besaba ukubulawa.",Luqeda abantu udlame lwaseMbumbulu
"USHAYA phansi ngonyawo unozinti weKaizer Chiefs, uDaniel Akpeyi, uthi ngeke leli qembu ligawulwe yizembe yize libhedelwa yizinto kwiDStv Premiership. U-Akpeyi uthe bengabadlali beChiefs sebeyazi ukuthi amanye amaqembu ayazitapela amaphuzu kubona kodwa wathi konke lokho sekuphelile, sebezoshintsha ukwenza.IChiefs izodlala naMaZulu FC emdlalweni wePremiership namuhla, ngo 3 ntambama eJonsson Kings Park, eThekwini. Abalandeli beziMpofana bathukile njengoba leli qembu lidonsa kanzima.Empeleni ezikaGavin Hunt zisanqobe umdlalo owodwa vo kweyisishiyagalolunye. Lokhu kuzishovele kunombolo-14 kwi-log yeDStv Premiership, ngamaphuzu ayisikhombisa.Lesi yisimo esingajwayelekile neze kwiChiefs, kwazise ingelinye lamaqembu ahlonishwayo ngokuqopha izindaba nathathwa njengamakhulu kuleli.“IChiefs yiqembu elikhulu kabi, ngeke nje sazihlaza ngokuthi sigawulwe yizembe. Yebo, kuyinto elindelekile ukuthi abalandeli bathuke kwazise asijwayele neze ukuba kule ndawo esikuyona engeyinhle. Kodwa ngicabanga ukuthi izinto eziningi sizilungisile manje,” kusho u-Akpeyi.Selokhu kufike uBenni McCarthy kuMaZulu, leli qembu alikashaywa emidlalweni emibili. Emdlalweni kaMcCarthy wokuqala, uxoshise uLehlohonolo Seema obengumqeqeshi weChippa United emshaya ngo 3-1. Emdlalweni wesibili udlale ngokulingana neBloemfontein Celtic ngo 1-1, ekuhambeni. Kumanje Usuthu lusendaweni yesishiyagalolunye kwi-log, ngamaphuzu ayishumi, emidlalweni eyisishiyagalolunye.“Sizothatha zonke izinhlungu zethu, nokubhedelwa yizinto sikukhiphele kuMaZulu. Sinabadlali abahlonishwayo esibheke ukuthi basitakule futhi ngokomqondo sisesimeni esihle kakhulu manje. Sekuyisikhathi sokuthi siqale ukujabula manje, sijabulise nabalandeli bethu,” usho kanje u-Akpeyi.Ngaphandle kokwenza kahle kwiCAF Champions League, kwazise iChiefs isidlulele kweyamaqoqo, akukho okuhle okwenziwe yiChiefs enkundleni selokhu kuqale isizini. U-Akpeyi uthe bengabadlali bahlanganile, baxoxa bazinuka amakhwapha ngezinto ababona ukuthi zibenzela phansi.“Asineme neze ngokuthi asenzi kahle. Sivumelane ngokuthi kumele sishintshe indlela yokwenza emdlalweni wethu olandelayo. Umdlalo wethu naMaZulu sifuna kube yiwona esishintsha ngawo izinto. Iyathokozisa nendlela abadlali abazinikela ngakhona, kungakho ngingangabazi ukuthi sizozishintsha izinto,” kulandisa u-Akpeyi.Phakathi kwezinto abalandeli beChiefs abanokukhalaza ngazo, amaphutha esithandwa sikanozinti wakuleli u-Itumeleng Khune awenzile emidlalweni edlule. Ukungagqami kwabadlali abahlonishwayo kuleli qembu okubalwa uKhama Billiat noLebogang Manyama nabanye.Bakhona nabakhala ngamasu omqeqeshi uHunt, abakholelwa ekutheni awakasebenzi kuze kube manje, yize lo mqeqeshi efike ethwelwe ngeqoma kuMakhosi ngasekuqaleni kwesizini ngenxa yomlando wakhe wokunqoba izicoco. UBilliat oyiqale yonke imidlalo yeChiefs, izolo kuvele ukuthi uzohlala izinyanga ezimbili ngemuva kokulimala kowe-United ngempelasonto. Omunye ozobe engekho namuhla uLeonardo Castro okuthiwe unezinhlungu esiswini.",Unozinti weChiefs akayizwa eyokugawulwa yizembe
"KUNGENZEKA ukuthi iBafana Bafana isizifake kwenkulu inkinga ngokuhluleka ukushaya iNigeria emdlalweni wokuhlungela i-Africa Cup of Nations (Afcon) eFNB Stadium, ngoMgqibelo.EzikaStuart Baxter zibambane neSuper Eagles ngo 1-1 okuchaza ukuthi kufanele zingashaywa uma sezibhekene neLibya emdlalweni wokugcina kaGroup E, ngoMashi wonyaka ozayo. ILibya izobe ingadlaleli ekhaya njengoba kunezinkinga kodwa kubonakele ukuthi idlala kahle ngesikhathi ibhekene neNigeria eTunisia emdlalweni owaphela ngo 3-2 kuwina iSuper Eagles.IBafana idinga iphuzu elilodwa ukuze izibekisele indawo kwi-Afcon eseCameroon ngonyaka ozayo kodwa ngeke kwethuse uma ingagcina ngokuhluleka ukuzibekisela indawo. Sekuke kwenzeka phambilini ukuthi iBafana ihluleke ekugcineni ukubekisa indawo kwi-Afcon.Konke kumosheke ngesikhathi iBafana idlala ngokulingana neSeychelles eshaywa yiwo wonke amaqembu kuGroup E.Kwethuka wonke umuntu iqembu lakuleli libambana neSeychelles ngo 0-0 ekubeni emdlalweni wokuqala laliwine ngo 6-0.Ngaphandle kokudlala ngokulingana neSeychelles iBafana kwakumele iwine ngesikhathi ibhekene neLibya kuleli kodwa nakuwona lowo mdlalo yadlala ngokulingana. Iqembu lakuleli yilona lodwa elingashaywa kuGroup E kodwa ukudlala ngokulingana imidlalo emithathu kungafanele kulimoshele amaphuzu.Amazwe amaningi ahlale enza isiqiniseko sokuthi ayayiwina imidlalo yasekhaya ukuze angazitholi esenkingeni ezifake kuyona iBafana. Njengamanje akekho onesiqiniseko sokuthi iBafana izofike iwine noma idlale ngokulingana ekuhambeni neLibya ngoba nayo (iLibya) iyazi ukuthi uma ingawina lo mdlalo ingazibekisela indawo kwi-Afcon, isale kanjalo iNingizimu Afrika. Kulula kona ukusho ngomlomo ukuthi iBafana idinga iphuzu elilodwa ukuze iye eCameroon ngonyaka ozayo kodwa yinto engeke ibalekelwe ukuthi ingafike ithole induku kwiLibya bese kuphela kanjalo ngephupho lokuya kwi-Afcon.Sekocaca ngawo uMashi ukuthi kwenzekani kodwa iBafana izifake yona enkingeni kungenjalo ngabe kukhulunywa ukuthi izodlala noma kanjani kwi-African ngonyaka ozayo.",[IMIBONO] IBafana izilethele yona ukungatshazwa  kweye-Afcon
"AMAGATSHA  e-ANC kulindeleke ukuthi abe nemihlangano yokuqoka abaholi abazongenela ukhetho lokwengamela i-ANC oluzoba seGoli ngoDisemba.Amagatsha asecwaningiwe nguNobhala Jikelele we-ANC onqume ukuthi angu-870 amagatsha azovunyelwa ukuthi athumele izithunywa engqungqutheleni yangoDisemba. Lawo magatsha avela ezifundeni ezingu-11 zaKwaZulu-Natal.UNobhalala  we-ANC KwaZulu Natal uMnuz Super Zuma uthe isibalo sezithunywa eziyiswa engqugqutheleni siya ngokuthi igatsha linamalungu angakanani, wenza isibonelo ngokuthi elinamalungu angu-100 kusho ukuthi lizothumela isithunywa esisodwa. ""Amagatsha anamalungu angaphansi kuka-100 nalawo anobuholi osebuphelelwe yisikhathi ngeke akwazi ukukhetha ubuholi ngempelasonto,"" kusho uZuma. Uthe amagatsha anikwe kuze kuphele inyanga ukuthi abe nemihlangano. Isazi sepolitiki uMnuz Lukhona Mnguni uthe imihlangano yamagatsha izodala ukuxokozela KwaZulu-Natal ngenxa yoqhekeko olungaphakathi kwi-ANC.",Iyaqala imihlangano yamagatsha e-ANC eKZN kulempelasonto
"UMPHAKATHI waseNgotshe uvale imigudu engenela esiqiwini Ithala Game Reserve kusukela ngoMgqibelo, ukhala ngokuthi kuzolethwa abakuleli abasuka eChina, osaba ukuthi bazofafaza ubhubhane iCoronavirus.Nayizolo lo mphakathi ubusaqhinqe eduze nalesi siqiwi njengoba uveza ukuthi uthole ngabasebenzi beZemvelo KZN Wildlife ukuthi kuzolethwa abalinganiselwa ku-150 abasuka eChina, abazohlala eNtshondwe Lodge engaphakathi kulesi siqiwi.Okhulumela umphakathi uMnuz Mzomuhle Nkosi, uthe bonke basathuka izanya emuva kokuthola lezi zindaba.Uthe bayayikholwa imibiko abayithole ngabasebenzi bakulesi siqiwi, abasaba ukuthi nabo abaphephile njengoba lolu bhubhane selubhuqe abaningi eChina.UNkosi uthe bathole ukuthi indawo engaphakathi kulesi siqiwi ikhonjwe wuMnyango wezeMpilo ukuthi ifukamele abasuka eChina njengoba kusatshelwa ukuthi kungenzeka ukuthi basengcupheni emuva kokuqubuka kwegciwane.Uveze ukuthi abapholisanga maseko emuva kokuzwa lezi zindaba, banikela khona esiqiwini bayovala izintuba zokungena nokuphuma kusona.Ngesikhathi ekhuluma neSolezwe izolo uthe ekuseni bekuvalwe umgwaqo uR69 ongenela kulesi siqiwi, okuze kwafika amaphoyisa awuvula.“Ngeke sivume ukuthi sizolethelwa ukufa sibhekile. Leli gciwane libaqedile abantu eChina, osekumele lizoqeda thina la. Sithole ukuthi bese bebhukhelwe laba bantu, sathumela amalungu omphakathi ukuyosikhulumela nabaphathi besiqiwi.”Uthe emuva kokuthumela abakhulume nabaphathi besikhungo izolo, bathole ukuthi emuva kwalo mbhikisho, abaphathi besikhungo sebekuhoxisile ukuletha lezi zivakashi. UNkosi uthe bazohlala beqaphile ukuthi akukho bantu abasuka eChina abazofika kule ndawo kodwa kungcono bayizwe ngendaba iCoronavirus. Kushaye isikhathi sokuloba izolo kulindeleke ukuthi kubanjwe omunye umhlangano womphakathi nabaphathi besiqiwi.UMnuz Thanduyise Nkosi oyikhansela, uthe nguyena obize umphakathi izolo ebona udweshu oselusukile.Uthe yize engenakho okubambekayo kodwa iyamkhathaza le mibiko ngoba izodala umonakalo omningi.UMnuz Musa Mntambo okhulumela Ezemvelo KZN Wildlife, wenqabile ukuphawula wacela kuthintwe uMnyango wezeMpilo.UNgqongqoshe wezeMpilo kuzwelonke, uDkt Zweli Mkhize, uthe phansi amaphaphu ngalesi sifo.Uthe kunabantu asebesaba kwasani ngenxa yemibiko engelona iqiniso elethwa emiphakathini.Mayelana nokulethwa kwabavela eChina, uthe akukho okusaqinisekisiwe kodwa bazohlola izindawo abazobekwa kuzo bese bexhumana nabafanele uma kunesidingo.",Bavale isiqiwi besaba iCoronavirus
"ISIKHULU seKaizer Chiefs, uBobby Motaung, asinalo uvalo lokuthi uLeonardo Castro uzolandela ezinyathelweni zabagadli abasayiniswe Amakhosi besuka kwiMamelodi Sundowns kodwa bafika eqenjini bahluleka wukushaya into ecokeme.UCastro ubingelele ngegoli emdlalweni wakhe wokuqala ngesikhathi Amakhosi ethela othulini iBaroka FC ngo 2-1.Ngempelasonto edlule ungene ngesiwombe sesibili iChiefs idlala ngokulingana ngo 0-0 neSundowns.Phambilini iChiefs ike yathatha uKatlego “Killer” Mphela noJosé Torrealba bobabili eyabalanda kwiSundowns.UTorrealba washaya amagoli amane emidlalweni ewu-35 kuMakhosi kusuka ngo-2008 kuya ku-2011. UMphela yena washaya amagoli amathathu emidlalweni ewu-15 ayidlala kwiChiefs.Ebuzwa ukuthi ubengenalo yini uvalo ngokulanda omunye umgadli kuSundowns, uMotaung uthe akasiyena umphrofethi.“Uma usayinisa umgadli usuke umsayinisa ngoba unethemba lokuthi uzofike enze kahle kodwa ngeke ushaye phansi ngonyawo ukuthi uzokwenza kahle. Mina angiyena umphrofethi ngakho ngeke ngithi uzokwenza kahle noma uzokwenza kabi. Asikho isidingo sokuba novalo,” kusho uMotaung.UCastro kubhekwe ukuthi axazulule inkinga yamagoli kuMakhosi. Selokhu kwahamba uKnowledge Musona Amakhosi awakaze amthole umgadli ovutha uphondo. Asezame inqwaba yabagadli okubalwa kubo uBongani “Drogba” Ndulula, Edward Manqele, Siphelele Mthembu, Lewis Macha noMichelle Katsvairo.NgoMgqibelo ngo-6 ntambama kubhekwe ukuthi umqeqeshi uSteve Komphela abomphele zisuka uCastro uma iqembu lakhe selibhekene neBidvest Wits eBidvest Stadium kowe-Absa Premiership. Ngomzuliswano wokuqala iChiefs yadlala ngokulingana ngo 1-1 neWits e-FNB Stadium. IClever Boys izoya kwiChiefs igcwele ukuzethemba emuva kokuthela iSuperSport United ngehlazo lika 4-1 ngempelasonto.“Uma izinto zingahambi kahle sihlala phansi sibheke ukuthi yikuphi lapho kubhimbe khona. Kwesinye isikhathi uyamsayinisa umdlali umbona enza kahle lapho edlala khona kodwa afike kuwe kube wokunye,” kusho uMotaung.Eminyakeni eyedlule iChiefs ibiyaziwa ngezikwebhisi zabagadli abafana noFani Madida, Shane McGregor, Collins “Ntofontofo” Mbesuma, Pollen “Trompies” Ndlanya nabanye.",UMotaung akanavalo ngoCastro
"UNgizwe Mchunu uzithintele iziqandu komaskandi okubalwa kubo uKhangelani “DSD” Mhlongo nabanye ngokuphika iziqu zabo zobudokotela abasuke behlonishwa ngazo, ngeqhaza labo kulolu hlobo lomculo.Ekhuluma kwi-video eqoshiwe, uNgizwe uthe babili kuphela abantu abakumaskandi okufanele babizwe ngodokotela okunguWelcome Bhodloza Nzimande noSipho Mchunu wodumo lweJuluka.“Sesikhathele ngabantu abathi bangakhumbula i-braai, bafike namakesi kabhiya nenyama, kosiwe bese bethi sebengodokotela. Ayikho indaba yokuthi kuhlangane abangani bakho, basebenzise indawo yasenyuvesi bese bekuhlonipha bethi usungudokotela.“Odokotela babili kuphela kumaskandi, uBhodloza ongumsunguli kamaskandi nobab’ uSipho Mchunu. Abanye cha, angibazi mina.”UNgizwe uthe abantu abathi bangodokotela ngokusemthethweni abaveze ubufakazi bezikhungo ezisemthethweni nezigunyazwe ukuhlonipha abantu ngeziqu zobudokotela.“Umuntu akavele ahlonishwe kodwa kwenziwa ucwaningo ngomuntu ukuthi kumfanele ukuhlonishwa. Noma ungabiza osolwazi bazokutshela ukuthi into engiyishoyo iyona ngqo.“Akekho umuntu onelungelo lokuhlonipha nanoma ngubani ngobudokotela,” kusho uNgizwe ethi inhloso yakhe ukuvikela umlando womculo kamaskandi.Abantu ababambe iqhaza emculweni kamaskandi asebeke bahlonishwa ngeziqu zobudokotela kubalwa uThokozani “Somnandi” Langa, uBuselaphi Gxowa, uKhangelani “DSD” Mhlongo woSaziwayo, Ihhashi Elimhlophe, uMfiliseni Magubane, uDumisani Goba wamaSatma Awards, uThulani “Dr 3 Seconds” Nkwanyana weDr 3 Seconds Maskandi International Festival nohlale ephambili ekuxazululeni ukungahoshelani komaskandi.UDSD imthukuthelise kakhulu inkulumo kaNgizwe“Lo muntu usehamba ezingqubuza kuwo wonke umuntu manje. Bengilokhu ngithi bayamsukela, okungikhathaze kakhulu ukuthi lo muntu uhambe ethi unesandla ekukhuphuleni umaskandi.“Kuyangidida ukuthi uwukhuphula kanjani uma esazama ukunakwa ngamaciko. Akaqali nokho ukuhlambalaza igama lami.”Uthe uma esaqhubeka nokumsanganela uzoveza ubufakazi bokuthi waxoshelwani oKhozini.“Ngaphambi kokubeka odokotela bakamaskandi kusamele atshele abantu iqiniso ukuthi waxoshwelani oKhozini,” kuphetha uDSD.UDr 3 Seconds uthe uNgizwe uzibulawelwa yindlala futhi uzama ukukhuphuka ngabantu ngoba efuna udumo.“Lokhu okungusinqasemfene kwakaMchunu eNkandla udoti lokhu. Nikuqaphele... ngizokubamba ngempela.“Kunomsangano ekhanda, kubulawa yindlala noma kuhambe kuyolusa izinkomo. Akusho ngikunike amatoho.“Iyakubulala indlala ndoda, woza uzolanda izijumbane zokudla,” kusho uDr 3 Seconds owayengumshayisibhakela ohlonishwa umhlaba wonke. USomnandi wenqabile ukuphawula kulokhu okushiwo nguNgizwe.",Uzithintele izibonkolo uNgizwe komaskanda
"IZILOMO zomculo kamaskandi, Igcokama Elisha noKhuzani Mpungose, zifihlelwe induku emqubeni yiqembu elisengamavukana emculweni kamaskandi emcimbini wodumo iMpucuzeko kaMaskandi Festival eseThekwini namhlanje.Leli qembu elidlondlobala ngesivinini, Udidi Olumashoba, liyafunga liyagomela ukuthi yilo elizodla umhlanganiso emkhakheni wabaculi abazotheleka nezinkumbi zabalandeli.Le ndumezulu yomcimbi inamhlanje enkundleni iMoses Mabhida kusukela ngo-10 ekuseni.Umphathi woDidi Olumashoba, uSakhile Ngema, uthe kuzobe kukhonya umbala weqembu lakhe o-navy inkundla yonke.“Iningi labaculi lizobuyela emakhaya liphoxekile ngoba sizonqoba. ""UKhuzani usazi kahle futhi usibonile emcimbini wakhe. ""Sizobe sitheleke ngenqwaba yezimoto ezinhlobonhlobo ezizobe zibhalwe igama leqembu lethu,” kusho uSakhile. Yize uSakhile ekhuluma kanje kodwa amehlo abalandeli bakamskandi athe njo kuKhuzani, Igcokama Elisha, Osaziwayo, Ezechalaha naMageza Amahle.Ngaphandle kokuqhudelana kwabalandeli ngomswenko, esinye isigaba esibhekwe kakhulu ngesomculi ozoba wumpetha ekudlaleni bukhoma izinsimbi. Kulo munxa kuboshelwe izinkunzi zodwa okubalwa kuzo oShwi Nomtekhala, Thokozani Langa, Khuzani, Igcokama Elisha, Amageza Amahle, Qhoshangokwenzakwakhe, Osaziwayo, Imfezemnyama, Jaiva Zimnike, Dlubheke, AmaSAP, Njoko, Mdumazi, Ichwane Lebhaca, Inyonemhlophe nabanye. Yize kuqhathwe omakadebona abazodlala bukhoma kodwa abaningi baqagula ukuthi umncintiswano uphakathi kukaDlubheke naMageza Amahle ngenxa yamava asebenawo.Kulo nyaka kuzobuye kukhethwe ukuthi ngubani ingqongqo yasesteji phakathi kukaMkhathazi, Bahubhe, Sgwebo Sentambo naBafana BaseMawosi.Kuzoze kuse emnyango abaculi besina bededelana. Kwabazobe bephelezelwa yizinsimbi zeCD kubalwa Izingane Zoma, AmaYellow Bone, Dr Buselaphi, Ithwasa Lekhansela, Umzukulu, Dumakahle, Falabo, Majotha, Mfana Wepiki, Gadla, Cevuzile, Ithwasa Lendidane, Ischomane Sasophongolo, Inkosi Yamagcokama, Skweletu, Abafana BakaMgqumeni, Qalindaba, Oshodo, Mjikijeli, Izelamani, Othanduxolo noSkele Mbhele.Kubaphathi bohlelo kuboshelwe izilomo zoKhozi FM uTshatha Ngobe noZimiphi ‘Zimdollar’ Biyela.",Akhombisa ukuzethemba amavukana
"UMHOLI we-IFP uDkt Mangosuthu Buthelezi uthi kumfikisela umunyu ukuvota okokuqala ngaphandle kwenkosikazi yakhe uNdlunkulu Irene Buthelezi esanda kushona. Ubekhuluma eqeda ukuvota eNkantolo yeNkosi eNkonjeni, oLundi izolo.“Bengihamba naye yonke le minyaka uma ngizovota. Ubezobe ejabule kakhulu ngethuba lokuvota,’’ kusho UShenge.Uthe ukuvota kumkhumbuza izikhathi zakudala bezabalazela izwe. Uthe usazimisele ngokubuyela ephalamende likazwelonke ayosebenzela abantu.Khonamanjalo umholi we-DA KwaZulu-Natal uMnuz Zwakele Mncwango, uthi balindele ukuxoxa nawo wonke amaqembu ezepolitiki ngohulumeni wokubambisana kodwa hhayi i-ANC. UMncwango ubevota ngakubo eMangqwashu Primary, KwaMandlakazi KwaNongoma izolo. Uthe indlela abasebenze ngayo balindele ukuthi izibalo zikhombe ukwehla kwamavoti e-ANC esifundazweni. Uthe yilapho abazobe sebengena khona ezingxoxweni namanye amaqembu. Uthe uKhongolose abawucabangi, bayimihlambi eyalanayo.“Asikwazi ukuxoxa ne-ANC ngeke size sihlale nabo. Inkinga ngabo yinkohlakalo,’’ kusho uMncwango.Uthe abantu abaningi bawuzwile umyalezo we-DA futhi bazoyivotela.UMncwango ufike esikhungweni ekuseni ekakwe abaqaphi ababili waba kwabokuqala abahlanu abavote kusanda kuvulwa isikhungo. Ngakolunye uhlangothi uNkk Zanele KaMagwaza-Msibi uvotele ngakubo esikoleni iThengisangaye Primary.",#Ukhetho2019: UShenge uvukwe yisilokozane somkakhe evota
"INGENE ehlazweni inkakha yombhali wemidlalo yeshashalazi, u-Edmund Mhlongo okuthiwa ukhulelise uZawadi Yamungu ongomunye wamaciko abewaqeqesha ngaphansi kwesitebela sakhe iK-Cap, esiKwaMashu.Ngokuthola kweSolezwe ngeSonto ngomthombo walo ongashayi eceleni, kusolwa isenzo sale nkakha ngokuhambi kahle kwezinto emshadweni wayo noBrenda Mhlongo ongumlingisi.Umthombo uveze ukuthi lesi senzo sakhe siphinde samqhatha noMbuso Khoza abebengamathe nolimu naye ngenxa yokuthi uZawadi Yamungu ubesayine ngaphansi kwenkampani kaMbuso.Kumanje kuthiwa uMhlongo umatasa wakhela uZawadi Yamungu umuzi njengoba esemkhulelisile.UMbuso kuthiwa uyena owavundulula ikhono lokucula lale ntokazi, wase ecela umngani wakhe uMhlongo ukuthi amlekelele bayicije kanti uzomane ayikhulelise okuyinto eqede ubungani phakathi kwabo.“ Izindaba zokuthi uMhlongo uselala noZawadi Yamungu, bezilokhu zifika ezindlebeni zikaMbuso. Inkinga uMhlongo ubeze ahlebe uMbuso kule ntokazi ethi ayikho into ezoyilungela uma ilibele ukuthi iyiciko lakhe, yena uzoyenza iphumelele. Kuze kwaba nesikhathi lapho uMbuso ehlaselwa wukhwantalala, uMhlongo wathola ithuba lokumhleba kakhulu ethi usephanjanelwa yikhanda. Ubeze atshele uZawadi Yamungu ukuthi yini ezolunga ephethwe wuhlanya. Konke lokho uMbuso ubezama ukugcindezela wagcina ebonile ukuthi ayikho lento wamkhulula uZawadi Yamungu,” kusho umthombo.Ethintwa uMhlongo uthe ucela kugxilwe emisebenzini yakhe yezobuciko kuyekwe izindaba zangasese. “ Kuningi ongangibuza ngakho njengokuthi zihamba kanjani izinto eK-Cap, njengoba sishawa yiCovid-19. izindaba zangasese ngeke ngizikhulume ngoba amawongowongo lawa ongibuza ngawo. Okwamanje ngimatasa ngisemhlanganweni,’’ kusho uMhlongo. Uthe kade enomcimbi wombukiso wezamafilimu alindele ukubuzwa ngawo hhayi izindaba zangasese. Kuthintwa uMbuso Khoza ngeciko lakhe, uthe uyalazi kodwa akathandi ukuphawula ngodaba lothando lwalo wathi useqhelelene naleli ciko manje umatasa nemisebenzi yakhe.UZawadi Yamungu okuthiwa ukhulelwe ingane kaEdmund ubengalubambi ucingo, wabhalelwa imiyalezo nayo wangayiphendula kodwa kuvela ukuthi ivuliwe. Kushayelwa uBrenda Mhlongo ongunkosikazi kaMhlongo  uthe usendaweni yokucwala izinwele ngeke akwazi ukukhuluma ucela ukuthunyelelwa umyalezo.Esephendula uthumele umyalezo ebabaza kodwa wanganda ngamaningi. Uthe: “ Molo bhuti, angilwazi ke lolu daba ngiluqala ngawe ngimangele,’’ kusho yena.Ukungahambi kahle kwezinto emshadweni kaMhlongo noBrenda kuke kwabikwa ngakho kwavela nokuthi sebehlala ngokuhlukana, kodwa bakuchitha lokho.UMhlongo uyinkakha yombhali wemidlalo yeshashalazi ehlonishwayo. Useke wabhala umdlalo weshashalazi owaduma umhlaba wonke iMadam President, Johnny Makhathini The Musical, Mambazo The Musical neminye. Unenqwaba yabalingisi asebaqeqeshile abanye asebelingisa kuZalo, Isibaya, Imbewu: The Seed, The Lion King neminye.UBrenda naye ungumlingisi osezakhele igama njengoba eseke walingisa indawo kaMaButhelezi kwiGenerations: The Legacy, wadlala ekaNtombizodwa kwiThe Queen kanti kumanje udlala indawo kaKaMadonsela kwiMbewu: The Seed.",Ingene ehlazweni inkakha yeshashalazi 'ikhulelisa' intombi
"LIQHUME kwacaca izembe kwi-Orlando Pirates njengoba ngoLwesithathu iqinisekise ukugqabula igoda lomshado nabadlali abane eqenjini elikhulu nenqwaba kwelincane.Lezi zinkunzi zaseSoweto okuvele ukuthi zisayinise uSiphesihle Ndlovu, Fortune Makaringe noThsegofatso Mabaso, zikhulule unozinti uJackson Mabokgwane, isithandwa sabalandeli uThabo ""Section Ten"" Qalinge nomgadli u-Ayanda Nkosi.Ekuseni iCape Town City iveze ukuthi isayinise u-Abbubaker Mobara inkontileka yeminyaka emine. Sebebonke abadlali abachithwe yiPirates:Reanetse Ramatlapeng, Katleho Molaba, Samuel Nkomo, Phumulani Masinga, Phila Mzila, Reanetse Ramatlapeng, Ricardo Lourenco, Riyaaz Nell, Tebogo Ngwenya, Rodi Sibanda, Lucky Mdingi noZaahir Witbooi.",UQalinge noMabokgwane ezembeni leBucs
"UMENGAMELI we-IFP uMnuz Velenkosini Hlabisa unikele ngezijumbana zokudla kubahlali basehostela iJacobs, eThekwini, izolo ekuseni.UHlabisa uthe baqhuba umshikashika wabo wokunikela ngokudla emindenini ehlala ezindaweni ezinabantu abaningi njengasemahostela nasemijondolo ekhahlanyezwe uthaqa ngenxayeCovid-19.UHlabisa nabaholi beNkatha badlulele emijondolo yaseZimbuzini, eSiphingo, nalapho benikele khona ngamaphasela okudla.Ukudla obekwamukeliswa abantu kube umnikelo wekhansela leNkatha eThekwini, uMnuz Nessa Bhanprakash.UHlabisa uthe emasontweni ambalwa edlule bebesehostela iDalton beqhuba umsebenzi ofanayo.“Lokhu sikwenza ngoba siyaqonda ukuthi iCovid-19 idale umonakalo omkhulu. Abantu abaningi abakabuyeli emsebenzini, abaholanga, kwabanye uphelile umsebenzi ngakho izinga lendlala liphezulu. Abantu esibanikelelayo asibakhethi ngokwezombusazwe kepha bakhethwa yizinduna eziphethe izakhiwo ehostela,” kusho uHlabisa.UNKSZ Bongekile Hadebe okwabathole ukudla obekunikelwa yi-IFP ehostela eJacobs, eThekwini, izolo. Isithombe: BONGANI MBATHA (ANA)UHlabisa uthe leli akulona ithuba lokukhankasa nokuhlunga abantu ngokwezombusazwe.“Asikwazi ukukhankasa ngokuhlupheka kwabantu bakithi. Ukunikela akwenziwe iwona wonke umuntu osesimeni sokuthi angakwazi ukunikela. Bheka umakhelwane wakho, imindeni enabantu abaningi eminye ephethwe izingane nabantu abadala. Njengoba abantu behlezi emakhaya badla kakhulu,” kusho uHlabisa.UHlabisa uqwashise abantu baseThekwini, eyisizinda seCovid-19, wathi abalandele imigomo ebekiwe yezenhlanzeko, baqhelelane ngokwamabanga okusondelana, bageze izandla, bafake izifonyo.“Uhulumeni ngeke anqande ukusabalala kwegciwane uma abantu bephila impilo enobudedengu phakathi.”UBhanprakash uthe uyabathanda abantu basehostela futhi kube nezicelo eziningi abazithole kubahlali bakhona abadonsa kanzima.“Sibone kukuhle ukubuyisa ithemba kubantu bakithi ngokuthi sibanikelele ngokudla kulesi sikhathi esinzima. Lesi isikhathi sokuthi abanotho belule isandla balekelele abaswele. Nami ngikhiphe ephaketheni lami, ngacela nesaphulelo lapho ngithenge khona lokhu kudla,” kusho uBhanprakash.UMnuz Sfiso Chiliza ohlala ehostela ohlomule ngokudla, uswele umlomo wokubonga ngakutholile.Ubonge usizo abalutholile wathi kuyakhombisa ukuthi abalahliwe nabo bengabahlali basehostela.“Akekho obekhethwa ukuthi uphuma kuliphi iqembu. Bekubhaliswa noma wubani. Angisebenzi sihlala sibahlanu endlini ngakho ukudla esikutholile kuzokwenza omkhulu umehluko,” kusho uChiliza.",I-IFP nomnikelo wezijumbana zokudla kwabahlala ehostela
"OSOMATEKISI bamabanga amade KwaZulu-Natal bathi bazowamangalela amaphoyisa abehlise isithunzi abalalisa phansi okwezigebengu ngesikhathi ebabopha eBlood River, eNcome, ngenyanga edlule.Bathi futhi bazifuna la nezibhamu zabo ezashaqwa kade beboshwa.Icala lalabo somatekisi lichithiwe enkantolo ngoLwesihlanu.Isolezwe labika ngokuboshwa kosomatekisi abangu-95, eBlood River ngecala lokubuthana endaweni yomphakathi ngaphandle kwemvume. Ngesikhathi beboshwa batholakala nenqwaba yezibhamu, okubalwa kuzo nezinkulu ezizishintshayo.Okhulumela labo somatekisi, uMnuz BM Mthembu, onguSihlalo kasoseshini waseDundee, uthe bazowamangelela amaphoyisa ngokubehlisa isithunzi.Uthe izingane zabo bese zihlukumezeka ezikoleni kuthiwa obaba bazo bayiBoko Haram ngoba babonakala belaliswe phansi ngamaphoyisa ngesikhathi beboshwa kukhona nezibhamu eduze kwabo kuthiwa zitholakale kubona.“Amaphoyisa ayeqhosha esibophile aze asabalalisa nezithombe zethu kwabezindaba kanti le nto asibophela yona ayikho, okubuhlungu wukuthi abanye bethu balahlekelwa yimali ngesikhathi siboshwa,” kusho uMthembu.Uthe bayazifuna izibhamu zabo njengoba icala selichithiwe enkantolo.UMthembu uthe iningi lamalungu abo ngabantu abadala futhi abafundile.“Kuthina kukhona nodokotela, abanye bethu banemfuyo enzima njengoba amaphoyisa esiphathisa okwezigebengu,” kusho uMthembu.Uthe zonke izibhamu ezathathwa kubona zinabanikazi bazo.“Lezi ezinkulu ngezonogada. Banemvume yokuziphatha, awukho umthetho owaphulwa,” kusho uMthembu.Uthe bona babeseBlood River beqhuba umsebenzi wabo wokugada umsebenzi njengawo wonke amabhizinisi.Uthe banenkinga yososeshini abangamahlathi abantshontsha abagibeli bagcine sebebabulalela ibhizinisi.“Ibhizinisi bese lifile ngenxa yamahlathi ososeshini. Kusukela siqale ukugada umsebenzi akusafani,” kusho uMthembu.Uthe emgwaqweni kuba khona abantu abathathu, abanye bahlala ezimotweni ngababili. Ubechitha isitatimende samaphoyisa sokuthi babuthana endaweni yomphakathi.Okhulumela amaphoyisa, uLt Colonel Thulani Zwane, uthe izibhamu zosomatekisi zathathwa ukuze ziyohlolwa ukuthi azinawo yini amacala.",Osomatekisi bathi bazomangalela amaphoyisa
"KUVUNGUZA umoya wokuhlukana phakathi kwinhlangano yezepolitiki i-EFF njengoba sekuvele imibiko ethi iphini likamengameli wenhlangano uMnuz Floyd Shivambu noNobhala-Jikelele uMnuz Godrich Gardee bangase bakhishwe ezikhundleni zabo. Lezi zindaba zivela nje, ngoDisemba 13 nango-16, i-EFF izoqoka ubuholi obusha kwinkomfa ezobanjelwa eNasrec Expo Centre, eGoli. Imithombo engaphakathi kwi-EFF iveze ukuthi isikhala sikaShivambu kungenzeka sivalwe uSihlalo wenhlangano kuzwelonke uMnuz Dali Mpofu. Isikhulumi senhlangano kuzwelonke uMnuz Mbuyiseni Ndlozi nelungu lekomidi kuzwelonke uMnuz Marshal Dlamini bathishwa ukuba bavale isikhala sikaGardee. Abe-Independent Media batshelwe ukuthi iningi lamalungu e-EFF akhathazekile ngomsebenzi kaShivambu noGardee, okuthiwa bahluleke ukukhangisa inhlangano emazweni ase-Afrika.  Elinye ilunga le-EFF elingathanda ukudalulwa igama, liveze ukuthi umengameli wenhlangano uMnuz Julius Malema nguyena kuphela ophephile esikhundleni sakhe. Imithombo ithe i-EFF isihlukene phakathi kabili, kanti womabili amaqembu aseka ubuholi bukaMalema. “Elinye iqembu lifuna isekela mengameli akhishwe, agcinwe njengelungu lekomidi lalenhlangano kuzwelonke. Usolwa ngokuhluleka ukwenza umsebenzi wakhe, ikakhulukazi ukukhangisa inhlangano emazweni ase-Afrika,” kuchaza umthombo. Ngesikhathi i-EFF ivakashele eNasrec ngo-Okthoba, uMalema wakhuluma ngokuhluleka kwabanye abaholi ukukhangisa inhlangano emazweni ase-Afrika.  UMalema waveza ukuthi amazwe ase-Africa akhombisa ukuyithanda i-EFF kodwa inhlangano yahluleka ukusebenza lelo thuba. Omunye umthombo uthe akuwona umsebenzi kaGardee ukukhangisa i-EFF emzaweni angaphandle, kodwa uMalema ubenganeme ngoShivambu ngokuhluleka ukwenza umsebenzi wakhe. “Womabili amaqembu afuna umgcini mafa uLeigh-Ann Mathys akhishwe esikhundleni. Kukhona abafuna uVeronica Mente athathe izintambo kuDali Mpofu,” kuchaza lomthombo.  ",Balengelwa yizembe uShivambu noGardee
"USHAQEKILE umnikazi womuzi ngokufa kowesifazane obengumsebenzi wasendlini yakhe amfice entanta kwi-swimming pool eMatabetulu, eNanda, ngoMsombuluko ekuseni.UMnu Sicelo Nzimande usola ukuthi umufi ukhubekile wawela kwi-swimming pool ngoba bamthole egqoke ephelele izingubo namasokisi kodwa ophaqa bentanta naye emanzini.UNzimande uthi ufike kwakhe ngo-11 ekuseni ezoshiya indodakazi yakhe abeyilande esikoleni iqeda ukubhala wafica uNksz Nobuhle Ndlovu (46) eminzile.UNzimande ulandise wathi yena nomkakhe nezingane ezimbili ezifundayo bahambe ekhaya ekuseni kwase kufika uNksz Ndlovu eze emsebenzini njengenjwayelo.Uthe umufi ubesebabenzele unyaka nezinyanga ekhetha izinsuku, eza ngoMsombuluko, uLwesithathu nangoLwesihlanu engena ngo-7:30 ekuseni ephuma               u-4:30 ntambama.Uqhube wathi umufi ubenokhiye wakhe abengena ngawo kulesi sithabathaba somuzi oyisitezi afike asebenze bese eyagoduka ntambama abuyele emndenini wakhe eStop 8, eNanda.“Kuthe uma ngivula isango lemoto ngisondela, ngabona kunento emnyama emanzini. Sengiseduze ngibonile ukuthi uNksz Ndlovu, ngathuka, ngavele ngafonela  amaphoyisa. Sibe sesithinta nomndeni kamufi ngaphambi kokuthi akhishwe emanzini khona uzozibonela nawo lesi sehlo esibuhlungu kangaka,” kusho uNzimande.Uthe  kungenzeka ukuthi umufi ushelelile waphonseka wase ehluleka ukubhukuda aphume kule swimming pool engu-1.8 metres ukujula kwayo.Uthe umufi ubeyedwa kwehla lo mshophi futhi bafike endlini izinto zisenjengoba bezishiye zinjalo ekuseni, ukhiye uNksz Ndlovu angena ngawo ulenga esicabheni.Indodakazi kamufi, uNksz Tholakele Ndlovu ithe ishayisa amakhala indlela okushona ngayo unina. Ithe ubegqoke ephelele unina futhi isidumbu sakhe simi phuhle emanzini singavundlile okomuntu ominzile.Iqhube yathi abazi bazongcwaba ngani ngoba unina kuphela obekade esebenza emndenini.""Sifike sekukhona amaphoyisa sambona engakakhishwa emanzini kwase kuthiwa asihambe. Sithe sizohamba uma sekufike imoto yezidumbu nebala efike yamthatha. Sisola isandla somuntu ekufeni kukamama, ukhona omphushele ku-swimming pool,"" kusho uNksz Ndlovu.Okhulumela amaphoyisa KwaZulu-Natal, uColonel Thembeka Mbele, uthe kuvulwe idokodo ngokushona komuntu eliphenywa ngamaphoyisa asesiteshini saseNanda.",Kushaqeke umndeni kutholwa osizayo entanta emanzini
"ININGI labadlali base-Afrika alibe lisacabanga kakhulu uma kuvela ithuba lokuya phesheya, ligxuma lihlale kodwa okwesikhwishikhwishi seMamelodi Sundowns uPercy Tau kuhlukile kwazise asiyingeni eyokuya kunoma yiliphi iqembu phesheya sifuna elizosidlalisa kwi-Uefa Champions League.Lokhu kuvele ngomfowabo uDumisani Tau odlala phambili kwiRoyal Eagles obekhona begukluza iPretoria University ngo 3-0 emdlalweni weNedbank Cup wokuhlunga amaqembu ayisishiyagalombili eNational First Division azodlala kulo mqhudelwano.Umdlalo we-Eagles namaTuks ubuseSugar Ray Xulu Stadium, eClermont ngoLwesithathuntambama.Indaba kaTau nokudlala phesheya ikhulunyelwa phansi yize esengene emlandweni enqoba iCaf Champions League neCaf Super Cup neSundowns waphinda wadlala nakwiFifa Club World Cup.Uphinde waqokwa embangweni wesicoo somdlali ovelele wase-Afrika jikelele kanjalo nakovelele kwabadlala ezwenikazi.“Ufuna iChampions League. Mina ungitshele ukuthi ufuna ukudla i-Uefa Champions League, okusho ukuthi ufuna ukudlala e-Europe. Ubengitshela nangesonto eledlule ukuthi ufuna ukuya e-Europe. Uthe ‘kodwa ngifuna ukukubona ngaphambi kwalokho’ ngoba vele asibonani njalo. Yena ngigcine ukumbona ngoMeyi kusavalwe isizini kodwa ufika (ekhaya) athi qu aphinde ahambe ngoba enjalo nje umatasa nge-diploma yakhe,” kusho uDumisani, ongene ngesiwombe sesibili eClermont zisabambene ngo 0-0 kulo mdlalo wawushukumisa banqoba ngamagoli amathathu.Indlela abanenhlanhla ngayo abafana bakwaTau ibonakala nangokuthi badlalele amaqembu ezimpunyela kwazise i-Eagles ephethwe abakwaMpisane, ngelinye lamaqembu angasokoli kwiNFD kanti kwiSundowns kaPatrice Motsepe ikhiwa ngamafosholo imali.UDUMISANI Tau oveze ukuthi umfowabo akazimisele ukuyojoyina noma yiliphi iqembu phesheya kwezilwandleUDumisani uthe udumo lomfowabo lumengezela inselelo. “Kunzimanyana futhi kumnandi. Akusiyo into elula ukuyenza (ukudlala ibhola elikhokhelayo nomfowabo) ngoba uyazi kunengcindezi yabantu nabezindaba kodwa ngiwujabulela kakhulu umndeni (wakwaTau). Ibhola akusiwo umdlalo olula.”UDumisani uthe okumchaza kakhulu ngesimo sabo yindlela asebeyishintshe ngayo impilo kanina. “Umama usejwayele manje (ukuthi abafana bakhe badumile). Usejabule kwaze kweqa akasazi ukuthi angathini.“Ubaba wethu nguye umuntu obedlala ibhola. Ubedlala kakhulu.” UDumisani mdala kunoPercy okwenza ikusasa lakhe libukeke lingeke lisadlondlobala lidlule elikamnewabo osenqobe i-Absa Premiership kabili, iTelkom Knockout“Akubuzwa ukuthi yimi omdala ukunoPercy, kuyabonakala nje. Ngineminyaka eyisishiyagalombili ngidlala kwiWitbank Spurs. Ngiyamjabulela kakhulu. Ngiyaziqhenya ngaye ngoba uma uthi uyabheka ubenenhlanhla ngoba eminyakeni engu-17 yobudala ubesenqobe indondo (ye-Absa Premiership).“Anginawo nomncane umona ngomfowethu. Ukunaloko ngiyaziqhenya ngaye. ""Sengineminyaka ngidlala kwiNFD (National First Division). Unyaka wesishiyagalolunye lo njengoba ngidlala kwiRoyal Eagles. Ngidlale eyisishiyagalombili kwiSpurs. Ngimjabulele ukuthi yena ufikile (ezingeni eliphezulu) ngakho ngijabule kakhulu. Yize esho kanje uDumisani kodwa uyavuma ukuthi udumo lukamnewabo omncane lumfakela ingcindezi.“Ingcidezi la kimi iningi kakhulu. Bafuna ukuthi ngenze kangcono kunaye.Ngenhlahla yena uthuthukiswe ezindaweni eziphezulu, wathola ukuqeqeshwa abaqeqeshi abaphambili.Nokho uyakhombisa ukuthi usevuthiwe ngokomqono kwazise akaziboni efanelwe wukuzixaka ngokwenza kangcono nokuzibonakalisa.“Akekho umuntu engidinga ukumchaza. Ngidlalela igama elisesifubeni nasemuva. Kufanele ngidlale umdlalo wami nje kube ukuphela. (UPercy] uzibonakalisile, usebenzile uqedile. Okwami nje wukuthi ngidlale ibhola ngisimamise igama,” kusho uDumisani. UPercy ngomunye wabadlali abamqoka abathandwayo eNingizimu Afrika. Kuyimanje ubalwa nabadlali abanamagoli amaningi kwiPremiership. Usashaye amahlanu.",OweSundowns usephupha nge-Uefa manje
"ZIKHALA ngokusayina koxhaxha lwezikhulu, abafundi bebe besele dengwane izinyunyana zothisha KwaZulu-Natal ezithe lolu hlelo loMnyango wezeMfundo lwenza ukuthi uthisha ahambe aze abuye isikhala sakhe singavalwanga muntu.Izinyunyana zithe kudingeka ukuthi umnyango uyibuyekeze le nto ngoba ekugcineni abafundi abasala dengwane.Ngokomnyango kumele kuthi uma kuhamba uthisha eya elivini kuqashwe ozovala isikhala sakhe aze abuye oye elivini ukuze umfundi angasali engafundi.UMnuz Allen Thompson, iPhini likaMengameli weNatu, uthe umnyango uhlose ukonga imali ngokungaqashi othisha abazovala izikhala.Uthe uthisha uya elivini yokubeletha aze abuye isikhala sakhe singavaliwe.“Ngale nto umnyango uzama ukonga imali. Okubuhlungu wukuthi umfundi uyasala ezifundweni ngoba abanye othisha basuke bematasa namakilasi abo. Kuthi uma sekufeyilwa kukhalwe ngothisha ekubeni kuwumnyango ongazivali izikhala,” kusho uThompson.Uthe umnyango kumele unike amahhovisi ezifunda amandla okuthi aqashe othisha besikhashana ngoba yiwona asondele ezikoleni.Ukhale ngokuthi impendulo iyaphuza ukubuya enhlokohhovisi ngoba ziningi izikole.UMnuz Sihle Mchunu weSadtu esifundeni uMlaza, ekhuluma kwethulwa umkhankaso wokugqugquzela abenza u-matric ukuthi bazibambe ziqine njengoba sekusele izinsuku ezingaphansi kuka-100 babhale izivivinyo, ukhale kakhulu ngalolu hlelo wathi akumele kulindwe kusayine abantu abangu-10 ngaphambi kokuba kuqashwe uthisha.Uthe le nto ingase yenze bateleke ngoba abahambisani nayo.“Le nto ingenza siteleke ngoba asikwazi ukuthi singalinda kusayine abantu abangu-10 ngaphambi kokuba kuqashwe uthisha wesikhashana. Umnyango awuyibheke le nto.”UMnuz Nathi Ngcobo, obhekele ezokuqashwa kwabasebenzi emnyangweni, uthe yihaba ukuthi kusayina abantu abaningi ukuze kuqashwe othisha besikhashana.Unxuse othishanhloko ukuthi bangahlali namafomu emabhuthini ezimoto zabo bese efika ngemuva kwesikhathi kubona ngoba kuba nokubambezeleka.“Lolu hlelo salwenza ukuze sinqande ukuthi kumane kuqashwe othisha noma yikanjani. Yizinhlelo esazenza kodwa kuyashesha, uma besheshe beletha amafomu kuba lula ukuthi kusheshe izinto,” kusho uNgcobo.Umnyango waqhamuka nalolu hlelo ngemuva kokuthi ngoDisemba nyakenye sinyuke kakhulu isibalo sothisha abaqashwa ngale nyanga ekubeni izikole zavalwa ngasekuqaleni kwenyanga.Lokhu kwenza ukuthi kube yinhloko yomnyango kuphela ezogunyaza ukuthi kuqashwe uthisha uma kukhona oya elivini.",Uhlelo lowezemfundo olukhalisa izinyunyana
"UBALISA ngengcindezi yokuqhathaniswa nengwazi enguyise umdlali osemncane weStellenbosch, uJunaid Sait, ohlalelwe wumsebenzi wokuhola leli qembu alifake ku-Absa Premiership.USait (23) ongukaputeni waleli qembu likaMario Ferreira eligijima kuNational First Division (NFD), uyindodana kaKamaal Sait owayeyisiqongqwane se-Orlando Pirates eminyakeni edlule. UKamaal udlale nakuMaZulu, Santos, nakuCape Town Spurs. Kule sizini uKamaal ubeyiphini lomqeqeshi kuSantos egawulwe yizembe kuNFD nayijoyine esuka kuMilano.UJunaid, naye oyibamba emuva, unengcindezi yokuhamba ezinyathelweni zikayise. Eminyakeni edlule abadlali abazalwa yizingwazi bahluleke bancama ukufinyelela ezingeni loyise. Kulaba kukhona amadodana kaJomo Sono uBamuza noMatsilele abadlalela iqembu likayise iJomo Cosmos kuNFD. Phezu kokuba uJomo ebizwa ngenkosi yebhola kodwa abafana bakhe abazange basondele nakancane ezingeni lakhe. UBamuza useyimenenja yeCosmos.UKaizer Motaung Junior ugcine ethathe umhlalaphansi ebholeni kuseva engakaze abatshazwe ebholeni njengoyise uKaizer Motaung ongumnikazi weKaizer Chiefs owadlala waze wafika phesheya kwezilwandle.“Kunzima ukulandela ezinyathelweni zakhe. Abantu bathi ubaba wayengumdlali oseqophelweni eliphezulu. Sengikujwayele ukuthi abantu balindele lukhulu nakimi futhi ngiyazama ukubhekana nalokho,” kusho uSait.IStellenboch, izibekisele indawo kuma-Play Off emuva kokuqeda endaweni yesithathu ku-log yeNFD. Ihlule iSantos ngo 1-0 wephenathi kaMame Niang emdlalweni wokugcina wesizini ngempelasonto. Leli qembu lithole le ndawo ebibangwa amaqembu amaningi okukhona kuwona AmaZulu, Witbank Spurs neRoyal Eagles.Endaweni yesibili kuqede iBlack Leopards engelinye lamaqembu azodlala kuma-Play Off. Iqembu lesithathu elizodlala kuma-Play Off elizoqeda endaweni ka-15 uma sekuphele imidalo ye-Absa Premiership ngoMeyi 27. IStellenbosch iyona ezoqala neqembu elisuka kuPremiership ngoMeyi 31 ekhaya. Izolandelisa ngeBlack Leopards ekuhambeni ngoMeyi 3 ekuhambeni nokuzoba wumdlalo wayo wesibili kwemine ezocacisa ngamathuba ayo okudlala kuPremiership ngesizini ezayo.Iqembu ngalinye lizodlala ekhaya nasekuhambeni.“Ngiyafisa ukudlala kuPremiership kodwa engikubeke phambili ukuphindela e-Europe. Ngidlalile eSweden iminyaka emibili nasePortugal izinyanga ezimbalwa,” kuphetha uSait.Amaqembu azodudulana kuma-Play Off aqhathwe kanje:Meyi 31: Stellenbosch v Iqembu lePremiershipJuni 3: Black Leopards v StellenboschJuni 7: Iqembu lePremiership v Black LeopardsJuni 10: Iqembu lePremiership v StellenboschJuni 14: Stellenbosch v Black LeopardsJuni 17: Black Leopards v Iqembu lePremiership",USait ubhekwe afake ezakhe ku-Absa Primiership
"Imininingwane yokungcwatshwa ivezwe nguThokozani “Tzozo” Zulu.Amaciko aseThekwini izolo ahambe ayohlangana nomndeni.“Sihlangane eMega City, eMlaza, sase siya kubo KwaMakhutha sayobabona ukuze sikhale nabo,” kusho uTzozo.Uthe ngoLwesine bahlela ukuba nenkonzo yesikhumbuzo eThekwini, lapho iningi lizothola khona ithuba lokuvalelisa.“Ngisazohlangana noMfundisi Vusi Dube ngizwe ukuthi kungaba njani uma ingenzelwa ebandleni lakhe njengoba kuke kwenzeke. Umngcwabo wakhe umndeni uthe uzoba ngoMgqibelo,” kusho uTzozo.Umndeni ka-Ankel uveze ukuthi ubeguliswa yi-TB yesisu.Udadewabo, uBusisiwe, uthe le-TB iyona egcine imnqobile.U-Ankel ushonele esibhedlela esizimele eHillcrest lapho kuvele khona ukuthi ubesegula ngendlela yokuthi isifo besesingawezwa namaphilisi.Uveze ukuthi odokotela bebecabanga ukuthi unofuba kodwa emasontweni adlule bathola ukuthi yiTB yesisu.UBusisiwe uveze ukuthi umfowabo uke wawayeka amaphilisi ngenxa yokungasizakali.U-Ankeli uzakhele udumo ngokuqhulula amahlaya eWorkshop eThekwini wagcina esephatha imicimbi emikhulu eThekwini.",U-Ankel uzothunwa ngoMgqibelo KwaMakhutha
"UBerita usanda kukhipha ingoma yakhe yokuqala ethi, Ndicel’ikiss enkampanini yakhe, i-Assali Music.“Kuyisifiso sami ukuthi ngibe nabaculi enkampanini yami. Kuhle ngoba manje ngiyawulawula umsebenzi wami. Ngikhiphe ama-albhamu amathathu, ngiyazi futhi nginabantu engikwazi ukukhuluma nabo uma ngidinga usizo. Ngaphambi kokuthi ngisayisine abaculi ngifuna ukuthi ngibe nezinkundla zokucobelelana ngolwazi ngifundise abantu, bakwazi ukuzenzela. Abantu abasha besimanje bafuna ukwenzelwa,” kusho uBerita.Uqhube wathi ingoma yakhe ikhuluma ngothando futhi iphume ngesikhathi esikahle ngoba yinyanga yothando.“Ngijabule kakhulu ngayo. Ngokujwayelekile, uma ngibhala ingoma ngithatha isigingci sami kodwa le ngoma yazifikela nje futhi abantu bayayithanda. Ngiyakuthanda ukujabulisa izinhliziyo zabantu,” kusho uBerita othe akanaye umuntu azogubha naye usuku lwezithandani ngoLwesine oluzayo.Uthembise ukuthi kulo nyaka uzokhipha i-albhamu egcwele njengoba agcina ngo-2016 ngeyayiqanjwe ngegama lakhe.“Abantu bayilindile manje ngoba bayabona ukuthi kuyahanjwa. Ngifuna ukuthatha isikhathi ngiyisebenza bese ngikhipha ingoma yesibili ngaphambi kokuthi ngiyidedele.”Uthe ufuna ukusebenza ngokuzikhandla afike ezingeni lika-Oliver Mtukudzi, osanda kushona. Wake wampika benoBra Hugh Masekela engomeni ethi, Mwana Wa Mai.“Ngiyawuthanda umculo, ngibukela kubantu abanjengo-Oliver Mtukudzi onama-albhamu angu-60. Mina angikakaqali ngisho ukuqala ukusebenza. Ukudlula kwakhe kwangihlukumeza kakhulu ngoba ngangingakulindele. Ngonyaka odlule sanandisa emicimbini emihlanu naye, ethi ngiyingxenye yomndeni wakhe. Umculo wakhe uzohlale ukimi.”",UBerita ukhiphe inoni elisha
"UThandeka “TDK Macassette” Mkhwanazi usanda kukhipha ingoma yakhe entsha ethi Zama apike kuyo u-Okmalumkoolkat.Lena yingoma yakhe yesibili kusukela esayine inkontileka yokuqopha, e-Universal Music njengoba phambilini ubephusha ethi Domoroza apike kuyo uMnqobi Yaso.“Emsakazweni umculo wami awudlali. Sesizame sazama lutho. IDomoroza angikaze ngiyizwe, angazi yini inkinga, ngiyafisa ukwazi. Ngiyamenywa emsakazweni idlalwe uma ngikhona bengibhuqa,” kusho uTDK.Uthe usebonga ukwesekwa ngabantu abawuthengayo umculo wabo bawudlale.“Imisakazo yiyo okumele idlale umculo wethu kodwa abaphathi bavele benze sengathi ngeyabo bangasidlali,” kuqhuba yena.Uthe naphezu kwalokhu usazoqhubeka nokukhipha umculo omusha.Uveze ukuthi umatasa upheka i-albhamu yakhe yokuqala.Uthe usebenza nabantu abahlukene okubalwa kubo iRudeboyz, Okmalumkoolkat futhi kukhona nabanye asaxoxa nabo.“Ngiyasebenza angimile. Ngilokhu ngihlohlile nje, anginaso isiqiniseko sokuthi ngizoyikhipha nini i-albhamu. Vese uma uhlohla awusho ukuthi uzodubula nini, abantu ababeke amehlo ezinkundleni zami zokuxhumana.”Uthe ingoma yakhe iZama ikhuluma ngomngani othandwa ngabantu kodwa inkinga ukuthi usethathiwe.Uthe yena akafani noZama ngoba akakathathwa ngoba akanaso isikhathi sokuthathwa usagxile emculweni.Ingoma kaTDK itholakala ezitolo zomculo ze-internet.",UTDK Macassette ukhala ngokungadlalwa komculo wakhe
"UGCINE ewushintshile umqondo umsakazi we-East Coast Radio ngoLwesihlanu olwedlule othe uyawushiya umsebenzi.Ngeledlule uBongani Mtolo utshele Isolezwe ukuthi ukungavumelani ngemali nabaphathi bakhe yikhona okudale ukuthi ligqashuke igoda phakathi kwabo.UBongani usakaza uhlelo lwantambama - East Coast Drive with Bongani and Mags - olungena ngo-3 luphele ngo-6.Izolo i-East Coast ikhiphe esinye isitatimende yathi bahlangene noBongani imbuza ukuthi usengakwazi ukuqhubeka nomsebenzi ngoba abakafaki muntu esikhaleni sakhe kodwa ngeke ube khona uchatha uma esafuna ukuqhubeka. Babe sebevumelana ngenkontileka entsha yeminyaka emibili nemali ebekwe yi-ECR.UZane Derbyshire, ophethe izinhlelo, uthe uBongani ukhethe ukusihoxisa isicelo sakhe sokushiya.“Sijabule kakhulu ukuthi uBongani ugcine enqume ukuqhubeka nathi. Ungumuntu onethalente futhi othandwa kakhulu ngabalaleli bethu. Okumnandi wukusebenza naye futhi usibeka phambili isiteshi kuzo zonke izinto azenzayo,” kusho uZane.UBongani uthe bahlangene naye ngoMsombuluko wababuza ukuthi isivumelwano sabo abakhulume ngaso sisame lapho yini. “Simtshelile ukuthi asikashintshi. Wonke umuntu uphume ejabulile yingakho eqhubeka nomsebenzi,” kusho uZane.UBongani uthe ngemuva kokucubungula isicelo sakhe sokushiya namathuba akade ekhona ubone kungcono abuyele.“Ngibonile ukuthi akusona isikhathi esilungile sokushiya. Ngisebenze kanzima ukuze ngifike la ngikhona manje. Kusekuningi engifuna ukukuzuza,” kusho uBongani.",Ushintshe umqondo umsakazi we-ECR
"ISIKHULU esiphezulu kwiBaroka FC, uMorgan Mammila, siphumele obala sathi asinqabile nesikhwishikhwishi esifunwa amaqembu amakhulu eNingizimu Afrika uTalent Chawapiwa waseZimbabwe.UMammila uthe iqembu elifuna lo mdlali kuzofanele lilungise imali elinganiselwa kuR3million kuya kuR5million. Ekhuluma ngeledlule eseKing Zwelithini Stadium, ngesikhathi iBaroka ishaywa AmaZulu FC ngo 1-0 emdlalweni we-Absa Premiership, uMammila ukuchithile ukuthi iKaizer Chiefs neMamelodi Sundowns sebeke bamthinta mayelana nalo mdlali.“Alikho iqembu eselike lasithinta ngoTalent. Nami ngizwa ngamahemuhemu ukuthi ufunwa iChiefs, akukho nokho okusabekwe etafuleni okubambekayo. UChawapiwa angenqabile naye, imali abiza yona iphakathi kukaR3million kuya kuR5million. Empeleni uma eqhubeka edlala kahle, izokuya ngokukhuphuka. Okumele kwenziwe uTalent ukuthi aqhubeke nokudlala kahle, ukuze leli qembu elicashile okuthiwa liyamfuna lizophumela obala,” kusho lesi sikhulu.Leli phephandaba like labika ukuthi uChawapiwa uyindoda efunekayo eGauteng. Empeleni kuthiwa kuke kwafufusa umbango ongasukumi phansi phakathi kweSundowns neChiefs kubangwa lo mdlali.“Sizivulile izandla emaqenjini afuna uTalent. Asibona abantu abambi abangavimba umdlali uma esefuna amadlelo aluhlaza. Uma okubekwa etafuleni kusigculisa, akukho nakancane okungavimba ukuthi ahambe,” kuqhuba uMammila.Ngesikhathii iBakgaga Ba Mphahlele idlala noSuthu ngeledlule, kwavela obala ukuthi iningi labadlali beBaroka basebancane futhi abanaso isipiliyoni se-Absa Premiership. UMammila uthe kusesekuseni kakhulu basazothenga abanye abadlali ngoba abaziboni nakancane bevika izembe.“Kuzoba isizini enzima yona kodwa cha silapha ukuzohlala asiziboni nakancane sivika izembe. Sisazoqhubeka sibheke emakethe abanye abadlali, ngoba njengamanje sikhuluma nomgadli ohlonishwayo, engicabanga ukuthi sizoqeda konke naye kungekudala (akafunanga ukumdalula ngenxa yokuthi unenkontileka neqembu thizeni). Kodwa engingakusho nje, sisabheka abadlali emakethe. Sisazosayinisa abanye abadlali,” kusho lesi sikhulu ngokuzethemba.Siphinde sakuqinisekisa ukuthi sifuna umqeqeshi wasouWedson Nyirenda afake iqembu kwiTop 8.Umdlalo olandelayo weBaroka uzoba namuhla neCape Town City, ePeter Mokaba Stadium ngo-7.30 ebusuku.",IBaroka ayimile kwekaTalent
"UKHOMISHANA womnyango oqoqa intela iSouth African Revenue Service (Sars), uMnuz Tom Moyane, uzikhahlele ngezinyawo zombili izinsolo zokuthi abangani bakhe nabanye osomabhizinisi bashushumbisa imali.Lezi zinsolo ezenziwe yiDA, uMoyane uthe akazi zivelaphi.IFinancial Intelligence Centre (FIC) okuyisikhungo esibheka ukuhamba kwemali ezweni siveze ukuthi iNew Integrated Credit Solutions (NICS), ikhokhe * -R600 000 kwi-akhawunti yesinye sezikhulu zakwaSars, uMnuz Jonas Makwakwa.Kuthiwa owayeyiChief Information Officer eMnyangweni wezaseKhaya, ophinde abe ngumngani kaMoyane, uMnuz Patrick Monyeki, ungomunye wabanikazi beNICS ebalwa nezinkampani eziyisishiyagalombili ezithole ithenda lokuqoqa izikweletu zakwaSars kubantu abakweleta intela.Ngokombiko weDaily Maverick, iFIC yaveza ukuthi kukhona okusolisayo ngemali eyakhokhelwa iMahube Payment Solutions ehlanganiswa noMonyeki weNICS.Kuvela ukuthi iMahube Payment Solutions yakhokhelwa u-R17 million, okuvela ukuthi u-R600 000 wawo wafakwa kwi-akhawunti kaMakwakwa.UMoyane utshele amalungu ePhalamende ukuthi akazi lutho ngokuthinteka kukaMonyeki kwiNICS nobudlelwano bakhe nabaqoqa izikweletu.“Angazi ukuthi uMonyeki uyilungu lebhodi leNICS. Engingakusho wukuthi ngazi uMonyeki njengawo wonke umuntu, ngicabanga ukuthi kubalulekile ukuthi ikomiti lenze umsebenzi walo ukuthola ukuthi unguMqondisi weNICS. INICS isisebenze neSars kusukela ngo-2004 iqoqa izikweletu,” kusho uMoyane.I-FIC ithe kufanele kuphenywe ukuhamba kwemali engaqondakali kwi-akhawunti kaMakwakwa.Uphenyo bekufanele luveze ukuthi ngabe le mali itholakale ebugebengwini noma iyashushumbiswa yini.UMoyane uthe iNICS yafaka isicelo sethenda yokuqoqa imali.Uthe akakaze abheke ithenda kodwa ibiyenziwa ngabanye abantu.“Angihlali kwikomiti elibhekelele ukubhidelwa kwamathenda. Ngitshelwa yikomiti ukuthi kunezinkampani ezingakhi. Kulokhu bezingu-68 izinkampani futhi azinikwanga yimina umsebenzi. Angingeni kumathenda,” kusho uMoyane.UMonyeki uhlale esematheni njengoba kuke kwavela ukuthi wathola ithenda ka-R378 million yasemajele kodwa yaphinde yahoxiswa.",UMoyane uchitha izinsolo zokushushumbiswa kwemali
"UKUPOTOPOTOZA ibele uzihlole ukuthi awunawo yini umdlavuza webele akuyona kuphela indlela engaphephisa abesifazane ekuhlaselweni yilesi sifo.Ucwaningo lwakamuva luveza ukuthi ukuphuza utshwala, ukukhuluphala ngokweqile nokungawunyakazisi umzimba kwandisa amathuba okuthi abesifazane bahlaselwe yilesi sifo.Umqingo wezempilo iWall Street oshicilelwe kuleli sonto uveza ukuthi omunye umsuka omkhulu womdlavuza webele onganakiwe ukuphuza utshwala, ukukhuluphala ngokweqile kanye nokunyakazisa umzimba.Ungoti ohlinza abanomdlavuza webele, uDkt Melissa Pilewskie ucashunwe kulo mqiqngo ethi izindlela ezisetshenziswayo njengamanje zokuhlola ukuthi abesifazane abanaso yini lesi sifo zikha phezulu.“Akumele kusetshenziswe indlela eyodwa ukuhlonza ukuthi umuntu ngabe unawo yini umdlavuza webele, kungabhekwa ukuthi uyini umsuka.”Lolu cwaningo oluveza lokhu iPink drive okuyisikhungo esiqwashisa, siphinde sifundise ngomdlavuza webele kuleli, siveza ukuthi empeleni sekunesikhathi kuvele ukuthi ukuphuzwa kotshwala kunomthelela ekutheni ababuphuzayo bahlaselwe umdlavuza.Bathi isikhungo socwaningo i-International Agency for Research on Cancer ocwaningweni lwaso eyalwenza ngo-1981, luveza ukuthi isithako esitholakala otshwaleni i-ethanol emzimbeni iphenduka ushevu, i-acataldenhyde ekhubaza umzimba ekutheni ucubuze ezinye izinto ezingadingeki.Uma zingasacubuzeki zingena emzibeni njengezakhamzimba ezifike zakhe ama-cell omdlavuza.Ziningi izinhlobo zomdlavuza eziyamaniswa nokuphuzwa kotshwala, kuzo kubalwa umdlavuza womlomo,owomphimbo, owesibindi, owebele neminye.Inhlangano yomdlavuza kuleli iCancer Association of South Africa ithi yize likhona izinga elibekiwe lokuthi umuntu kumele aphuze utshwala obungakanani ngesikhathi kodwa lokhu akumsindisi ekuhlaselweni umdlavuza.UNkk Janice Benecke wePink Drive eThekwini uthe lokhu akusho ukuthi umdlavuza ungadalwa utshwala kuphela kodwa kodwa kumele bube ngezinye zezintoeziqashelwayo.Uthe uma umuntu esheshe wasukuma lesi sifo siyelapheka.Omunye wabantu umdlavuza wabo owelapheka uLilian Dube ongumlingisi. Wahlinzwa ibele okuyingxenye yokuvikela ukuthi lesi sifo singasabalali emzimbeni ngo-2008.",Kuningi okudala umdlavuza webele - ungoti
"IYANYUKA ingcindezi yokuthi kuphinde kuvalwe ukudayiswa kotshwala njengoba kukhalwa macala onke ngokunyuka kwezibalo zezingozi emgwaqweni kanjalo nezigameko zodlame kulabo abasuke sebeqiwe wuphuzo oludakayo, kusukela buvuliwe ukudayiswa ezinsukwini ezingu-14 ezedlule.Sezizine izifundazwe esezizwakalise ukuthi kusezithebeni ukuvalwa kotshwala kuzo kanti phakathi kwalezi zifundazwe kubalwa, i-Eastern Cape, Western Cape, Gauteng neKwaZulu-Natal.Ekhuluma nabezindaba emuva kwengozi eyenzeke eJozini ngoLwesithathu ekuseni nedlule nemiphefumulo yabantu abangu-10, uNgqongqoshe wezokuThutha KwaZulu-Natal, uMnuz Bheki Ntuli, uthe makungagxekwa utshwala ngokwanda kwezingozi emigwaqeni yakuleli kodwa imbangela kungaba wumthamo wezimoto onyukile njengoba kuya ngokuya ukuxegiswa kwemibandela yokuvalwa kokusebenza kwezwe.Uthe yize kunjalo kodwa angakweseka ukuvalwa kotshwala esifundazweni njengoba nakwezinye izifundazwe kuhlongozwa ukuthi buvalwe ngenxa yezigameko ezibikwayo selokhu bubuyisiwe esiGabeni sesiThathu sokusebenza kwezwe.Emuva kokuthathwa kwegazi lomshayeli weloli lenhlekelele, kuvele ukuthi ubeshayela ephuzile nokugcine ngokuthi aboshwe.Inhlangano yezepolitiki, i-IFP, ngomlomo kaMnuz Blessed Gwala, nayo izwakalise ukukhathazeka ngokuxegiswa komthetho wotshwala ababona lesi simo sizofakela izibhedlela ingcindezi engenasidingo lapho sekugcwele abantu abalimale ngenxa yezigameko ezibhebhethekiswe wuphuzo oludakayo.UNgqongqoshe wezamaPhoyisa kuzwelonke, uMnuz Bheki Cele, uthe banobufakazi obuphathekayo obuthinta umonakalo odalwe wutshwala kula masonto amabili buvuliwe.“Ngizolokhu ngishilo kuthi ukube kuya ngami noma ukube ngiyakwazi ukuzithathela izinqumo ngingedwa, ngingaqala ngokuvala ukudayiswa kotshwala ngoba kucacile ukuthi akukho okuhle okuza notshwala,” usho kanje.Akasalanga ngaphandle noSolwazi Salim Abdool Karim, onguSihlalo weKomiti eleLuleka oNgqonqoshe ngezeCovid-19.Uthe: “Empeleni iyinkinga le ndaba yotshwala njengoba sisalindele ukuthi sinyuke kakhulu isibalo salabo abahaqwe yileli gciwane, kuyoba nzimangoba nalabo abayobe bengenele ezinye izinto ezibhedlela njengezingozi zezimoto ngenxa yotshwala, bayobe sebesengcupheni yokutheleleka ngegciwane.”NgoLwesihlanu, uNdunankulu waseGauteng, uMnuz David Makhura, uthe uhulumeni wesifundazwe uzothatha isinqumo maduze mayelana nokudayiswa kotshwala esifundazweni.Usho kanjena nje nozakwabo wase-Eastern Cape, uMnuz Oscar Mabuyane, ngeledlule udalule ukugcwala kwezibhedlela ngenxa yezigameko ezihlobene notshwala, wathembisa ukuthi uzobhalela uMengameli Cyril Ramaphosaincwadi, amcele ukuthi abuvale utshwala e-Esatern Cape.Yize kunjalo kodwa kukhona ababona ukuthi ukuvalwa kotshwala kungaba nomthelela ongemuhle emnothweni wakuleli futhi kwandise nesibalo sabantu abangazithola belahlekelwa yimisebenzi ngalesi sikhathi.Emhlanganweni wekomiti lezezimali ngoLwesine kuvele ukuthi elakuleli lilahlekelwe yimali yentela ecela kuR1.7bn, ezinsukwini ezingu-29 zika-Ephreli ngenxa yokuvalwa kokudayiswa kotshwala nogwayi.Ekhasini lakhe lakuFacebook, uDkt Bandile Hadebe, we-ANC Professional’s League uthe: “Inkulumompikiswano ekhona mayelana nokunyuka kwezibalo zezigameko ezihlobene notshwala, ayinawo umqondo ophusile.“Akuzange kuqalwe ukuvalwa kwezwe ngoba nakhu kwelashwa abanenkinga yophuzo oludakayo kodwa kwakwenzelwa ukunqanda igciwane iCorona.“Sidinga elinye iqhinga elizimele uma sifuna ukuqeda ngesihlava sabantu abangazicabangeli uma bephuza kanjalo nokwehlisa umthwalo wokugcwala ezibhedlela ngesizathu sezigameko ezigqugquzelwa wutshwala.”",Bayanda abawafuna evaliwe amponjwana
"Ekupheleni konyaka odlule ukhiphe i-albhamu yakhe yokuqala ethi Songs About You enezingoma ezingu-10. Igabe ngezingoma okubalwa kuzo i-African Queen ayishaye noJR nezinye.UThabsie uzalelwe futhi wakhulela eKapa.“Abazali bami baqhamuka KwaZulu-Natal kodwa bakhe eKapa. NgingumZulu. Bobabili abazali basekhona futhi nginodadewethu abathathu,” kusho uThabsie.Uthe wathuthela eGoli ngo-2010 eyofunda i-Economics e-University of Johannesburg (UJ).“Ngathi sengiqedile ngabe sengisebenza ebhange kodwa ekuqaleni kuka-2017 ngathatha isinqumo sokugxila emculweni. E-UJ ngangilekelela abaculi abasafufusa ngokucula ngabe sengihlangana noPsyfo sihlanganiswa abangani. Uye ongifundisa ngomculo futhi sengikhulile njengomculi,” kuchaza uThabsie.UPsyfo, owazakela udumo ethula izinhlelo zeYO-TV futhi elingisa nakwiGenerations engu-Ajax, ungumphathi wakhe kwazise uqopha enkampanini yakhe iSid Records.Uthe yize enesikhashana esemculweni kodwa usezuze lukhulu ngoba umculo wakhe uyathakaselwa. Kulezi zinsuku iphimbo lakhe lizwakala engomeni kaMlindo The Vocalist ethi Macala.“Ngiyakwazi engikufunayo futhi yize ingcindezi ikhona yokuthi ngenze kangcono kodwa umuntu engincintisana naye lapha yimi. Ngifuna ukuba ngcono kwengikwenzayo.”Lo mculi weR&B uthe uma ebhala umculo ubhala ngezinto adlule kuzo noma izinto azibona zenzeka kubantu asondelene nabo.Kumanje uhlanganisa ingoma azoyikhipha ngaphambi kokuphela konyaka bese ilandelwa yi-albhamu ephelele ekuqaleni konyaka ozayo.“Basayididiyela manje. Kade siseZimbali sisebenza. Okwamanje abekho abantu engibapikile kodwa kukhona engikhuluma nabo,” kusho uThabsie.Ngonyaka odlule uThabsie ushade noThando Vokwana ngokwesintu.“Umyeni wami uyangeseka kukho konke engikwenzayo. Sihleli kahle futhi eyezingane asikayicabangi ngoba ngisagxile emculweni.”Uthe ukhonze ukuya ejimini, ukuzihlalela ekhaya noma asebenze enkampanini yakhe yezinwele ezinemibala egqamile iColour Queen uma engawenzi umculo.Uphethe ngokululeka abantu ukuthi uma befuna ukungena kwezokungcebeleka kumele kungabi yisinqumo abasithathela phezulu kodwa abaholwe wuthando.",Kumhambela kahle emculweni uThabsie
"BELIWUMELULEKI kwamanye amakhansela licobelela ulwazi namava ekuholeni umphakathi ikhansela laseMlaza elishone ngemuva kokuxinwa wukugula isikhathi eside.Lokhu kushiwo wumndeni kaNkk Nomusa Mthembu (71) obese kuyihlandla lakhe lesibili eyikhansela ku-ward 81 kuMasipala weTheku.UNkk Mthembu ushonele esibhedlela esiseSydenham, eThekwini, ngoLwesibili ekuseni ngemuva kokugula isikhathi eside okuthiwa kumqale eminyakeni emibili edlule.Umfowabo kamufi, uMnuz Siphiwe Mzulwini, uthe udadewabo ubesefana nenqolobane emakhanseleni amancane njengoba abehlezi efika ezothola ulwazi kuye ngezindlela zokuhola umphakathi.“Sinaye bese sivumelene ukuthi leli yihlandla lakhe lokugcina ubengasozobuyela ngonyaka ozayo naye esekhala ngokukhathala,” kusho uMzulwini.Uthe ubengesiyo inhlobo eyesabayo kangangoba ubengakufuni ngisho ukugadwa yize kunomkhuba wokubulawa kwamakhansela.“Emzini wakhe ubuzingenela nje uma uzofuna usizo engagadwa obekwenza kube lula nasemalungwini omphakathi ukuxhumana naye. Ubehlale ekuqhakambisa ukuthi akanavalo ngesikhundla asiphathisiwe,” kuqhuba uMzulwini.IMeya kuMasipala weTheku uMnuz Mxolisi Kaunda wedlulise amazwi enduduzo emndenini.“Ubengumholi oqotho, ozinikele ukusebenzela umphakathi ebeka phambili ukuhanjiswa kwezidingo emphakathini. Ubenolwazi olujulile njengoba bese kuyihlandla lakhe lesibili eyikhansela. Uzohlale ekhumbuleka njalo, alale ngokuthula,” kusho uKaunda.Ukushona kukaNkk Mthembu kufike ngesikhathi lapho kusanda kusocongwa ikhansela laku-ward 84 khona eMlaza uMnuz Bhekithemba Phungula odutshulwe ngesonto elelule esemzini wakhe.",Balichaza njengenqolobane ikhansela elishone emuva kokugula
"UNGQONGQOSHE wezeMpilo KwaZulu-Natal, uDkt Sibongiseni Dhlomo unxuse abahlengikazi ukuthi baphathe kahle iziguli ezize emitholampilo uma bezisiza.UDhlomo ubekhuluma izolo eMlaza, lapho inhlangano elwa nokubhebhetheka kwengculazi nesandulela sayo, i-Aids Healthcare Foundation (AHF) ibambisene noMnyango wezeMpilo bevule umtholampilo iK Clinic ezohlinzeka umphakathi ngosizo lokunakekela impilo kubalwa nabaphila negciwane lengculazi neTB. Lo mtholampilo uvulwe lapho okukhona umtholampilo omdala kwa-K eMlaza.I-AHF inikele ngoR20million wesakhiwo. Lo mtholampilo ungomunye wemitholampilo engu-26 esekwe i-AHF ukulwa negciwane lengculazi neTB eThekwini.Umphathi we-AHF, uMnuz Peter Reis, uthe banomlando osuka kude noMlaza kusukela bevula umtholampilo iThemba Labantu kule ndawo.“Ngenkathi sikule ndawo ngaphambilini sabona ukuthi baningi abantu abadinga ulwazi nabadinga ukulashwa igciwane lengculazi. Sabe sesiphonsela inselelo abakhiqizi bemishanguzo ukuthi behlise intengo yemishanguzo yokudambisa igciwane ukuze abantu bakwazi ukwelashwa.“Balinganiselwa ku 20 million abantu abalashelwa igciwane lengculazi kodwa basebaningi abadinga ukulashwa, yingakho sakhele lo mphakathi lo mtholampilo,” kusho uReis.UMPHAKATHI waseMlaza umasha ngenkathi kuvulwa umtholampilo eMlazaUthe angeke bagcine eMlaza kuphela kodwa bahlele ukwakhela imiphakathi eminingi imitholampilo.UDhlomo ugqugquzele abahlengikazi ukuthi benze umsebenzi kahle ukuze kusizakale umphakathi.“Kubalulekile ukuthi abahlengikazi bewusize ngomoya omuhle umphakathi, balingise lesi sakhiwo esihle esakhiwe i-AHF,” kusho uDkt Dhlomo.Amalungu omphakathi avele akikiza ngenkathi uDkt Dhlomo ethi lo mtholampilo usuzosebenza izinsuku eziyisikhombisa ngeviki njengoba ubukhala ngokuthi uvulwa izinsuku ezincane.Ikhansela laku ward 78 uNkk Thandiwe Zuma lithe lijabule ngokwakhiwa kwalo mtholampilo.“Lo mtholampilo uzoba wusizo olukhulu kulo mphakathi futhi uzothuthukisa impilo kubantu. Ngiyathemba amalungu omphakathi azowuphathisa okwezikhali zamaNtungwa,” kusho UNkk Zuma.",Injabulo kwethulwa umtholampilo omusha eMlaza
"UKAPUTENI weqembu lesizwe le-netball iSpar Proteas, uBongiwe Msomi akangabazi ukuthi umqeqeshi omusha ozoqokwa uzokwazi ukuqhakazisa leli qembu elizophekelwa indebe yomhlaba ezodlalelwa eKapa ngo-2023.UBongiwe uveze ukuthi baningi abaqeqeshi bakuleli abacijwe umqeqeshi wabo osethatha umhlalaphansi uNorma Plummer.Uthe babheke ngabomvu ukuthi ubani umqeqeshi ozoqokwa ukuthi angene esikhundleni sikaPlummer.Uveze ukuthi uPlummer wamemezela ukuthi usethatha umhlalaphansi, inkontileka yakhe ibivele izophela emuva kweNdebe yoMhlaba ebiseLiverpool, e-England.Uthe noma ngabe iNetball SA ibifisa aqhubeke bekungeke kwenzeke ngoba washo ukuthi emuva kweNdebe yoMhlaba usethi khumu.“Engqungqutheleni ebikhona baveze ukuthi bazomgcina njengomqeqeshi ozokweluleka ozoqokwa. Angazi ukuthi ngibheke bani njengomqeqeshi omusha. UNorma ubeba nabaqeqeshi abacijayo njengoba besihambe noDorette. Uma siyodlala kwamanye amazwe ubethatha abaqeqeshi abahlukene. Kuke kwaba khona uDumisani Chauke ebhentshini no-Elsje Jordaan,” kusho uBongiwe.Uthe bakhona abaqeqeshi okungase kube yibo kodwa baningi, akakwazi ukuqagela.Uqhube wathi ngokwakhe umqeqeshi okhethiwe kumele ahlonishwe noma kungathiwa ubani.“Abadlali kumele baqhubeke benze njengoba bebenza kuNorma. Sibonisile singabadlali ukuthi siyazimisela, abadlali abaningi badlala phesheya. Okuzobaluleka ukuthi umqeqeshi omusha ahlonishwe ukuze umsebenzi uqhubeke. Ngibheke umqeqeshi wakuleli,” kusho uBongiwe.Echaza ngekusasa lakhe nokudlalela amaqembu aphesheya uthe ngesikhathi esuka kwiWasps okuyiqembu lase-England abelidlalela babenesifiso sokuthi aphinde abuyele khona.“Uma ngibuyela phesheya ngizobuyela khona. Angifuni manje ngilokhu ngintanta. Kuzoqala manje ngo-Agasti ukuthi abadlali banikezwe izinkontileka, okwamanje akukho okusaqinisekisiwe. Uma kwenzeka kuzoba sekutheni ngime kuphi nezinhlelo zami ezizongithuthukisa ngaphandle kokudlala i-netball. Kumele ngikhumbule nokuthi iminyaka iyahamba nokuthi akumele ngingabi nenye into ezongiphilisa uma kwenzeka ngilimala, ngingasakwazi ukudlala,” kusho uBongiwe.Unina uBusisiwe Msomi uthe wayengazi ukuthi indodakazi yakhe ingagcina isidume umhlaba wonke ngenxa ye-netball.Owayenguthisha wakhe uSthembiso Mncwabe eLuthayi High eHammarsdale ayefunda kuso uthe wayengazi ukuthi ngesikhathi emfaka kulo mdlalo uyogcina esedlalela iqembu lesizwe.Uthe impumelelo kaBongiwe yiyo eyenza ukuthi aqhubeke nokuqeqesha lo mdlalo yize aqala eminyakeni ewu-20 edlule. Ngo-Okthoba amaProteas kulindeleke adlale ne-England eKapa.",UMsomi ubheke kuqokwe owakuleli ekucijeni elesizwe
"IZINWELE ezinempilo zibaluleke ukwedlula umzimba okhangayo, nokuba nemoto noma ukuya ocansini kubantu besifazane abasebancane abasezingeni eliphezulu.Lokhu kuvezwe wucwaningo olwenziwe yisikhungo socwaningo iDkt Wolf Research kubantu besifazane abawu-1001 abaneminyaka ephakathi kuka-18 kuya ku-39 KwaZulu-Natal, eWestern Cape naseGauteng.UDkt Adolf Klenk, inhloko yocwaningo, uthe izinto ezibalulekile kubantu besifazane okukhulunywe nabo kwenziwa ucwaningo wukuba nomndeni, kulandele ukuphila kahle emzimbeni, kulandela ukuba nomsebenzi oholela kahle, ukuba nemali kugcine ukuqoma.Ukuba nezinwele ezinhle, ukuba neselula esezingeni eliphezulu ne-Internet kubaluleke ngendlela efanayo kulaba bantu besifazane. Ngemuva kwalokhu kulandela ukuzivocavoca, ukuba nomzimba okhangayo, imoto, okungabalulekile kangako kubona ukuzihlanganisa nokuya ocansini.UDkt Klenk uthe olunye ucwaningo olwenziwe yinkampani ezimele lukhombise ukuthi * -60% wabantu besifazane abasebancane bayazidaya izinwele zabo; kungaba ukugqamisa umbala wemvelo wezinwele zabo noma ukufaka omunye umbala. U-60% wabo usebenzisa imithi ethile ukwelula izinwele zawo kanti * -43% uthe izinwele zawo ziyaqothuka.Phakathi kwezinto abazibala njengezenza ukuthi izinwele zabo ziqothuke uDkt Klenk uthe babale ukhwantalala, ukusebenzisa imithi ekhanyisa isikhumba, imishanguzo yokwelapha izifo ezithile, ukugula, ufuzo, ukungasebenzi ngendlela kwama-hormones emzimbeni yabo, ukweluka, ingcindezi yomsebenzi noma ukudla okungenayo impilo.UDkt Klenk ukuqinisekisile ukuthi izinto ezifana ne-caffeine, ukhwantalala, ukudla okungenampilo noma okungenazo izakhamzimba kungaholela ekutheni izinwele ziqothuke.",Izinwele zibaluleke kunakho konke kwabesifazane
"LIDEDELWE ngebheyili yiNkantolo yeMantshi yaseNtuzuma iphoyisa elibekwe icala lokubulala owesilisa kubangwa ithoshi eMawoti, eNanda, ngo-Okthoba.UConstable Nhlanhla Goge (34) ubevele enkantolo izolo emuva kokuboshwa ngoLwesithathu ngokufa komkhaya wakhe uMnuz Zwakele Hlongwa (28) ngo-Okthoba besendaweni yokucima ukoma.UMnuz Lindokuhle Hlongwa, umfowabo kamufi uthe ummangalelwa udedelwe ngebheyili kaR2 500 ehambisana nombandela wokuthi angasondelani nomndeni kamufi.“Kusikhululile ukuthi ugcine eboshiwe. Sesithandezela ukuthi ubulungiswa benzeke athole ukujeza okumfanele ngesenzo sakhe,” kusho uHlongwa.Uthe ngesikhathi uGoge engakaboshwa bese benetwetwe ngoba bebengazi noma uzogcina eboshiwe yini ngalesi senzo sakhe.Phambilini uHlongwa ngesikhathi ekhuluma neSolezwe kusanda kufa umfowabo wakubeka kwacaca ukuthi uzizwa engaphephile njengoba ngaphandle kokuthi uwumfowabo kamufi, kodwa wayekhona ngesikhathi ebulawa.UZwakele (umufi) kuthiwa wadutshulwa wuGoge ngesikhathi behleli bonke kwenye yezindawo zokucima ukoma ebusuku ngoba efuna ithoshi ayeliphethe ngoba ethi liphathwa amaphoyisa kuphela.UGoge kuthiwa uzophinde avele enkantolo ngo-Febhuwari 13 wonyaka ozayo.Okhulumela uphiko oluphenya ngamacala athinta amaphoyisa i-Ipid, uMnuz Sontaga Seisa, uthe banelisekile wuphenyo olwenziwe ngabaphenyi becala oluholele ekuboshweni kukaGoge. Uncome ithimba labaphenyi KwaZulu-Natal eliholwa uNksz Nonhlanhla Ndlovu ngomfutho eliwufakile ukuqinisekisa ukuthi uGoge uyaboshwa.",Ibheyili ephoyiseni kwelokubulala
"FANELESIBONGE BENGUUMSAKAZI weGagasi FM ojoyine lesi siteshi kulo nyaka, ozobe ethula uhlelo kukhaphethi obomvu kumaMTV Africa Music Awards (Mama), e-ICC kusasa, uthi ufuna ukugqugquzela intsha yasemadolobheni amancane ngokuthi ibe namaphupho amakhulu.UNomalanga Shozi (21) oshayela i
Gagasi Music Session: Hip Hop noJunior de Rocka njalo ngoLwesine ngo-8 ebusuku, uzobe ekhuluma nosaziwayo abehlukene abazobe behamba kukhaphethi bengena kumaMama kusukela ngo-6 ntambama.Konke okuzobe kuqhubeka kuzosakazwa kuGagasi FM elingabanye babaxhasi bale miklomelo.“Ngifuna ukugqugquzela intsha yasemadolobheni amancane ngokuthi ibe namaphupho amakhulu. Uma kukhulunywa ngosaziwayo kukhulunywa ngabantu abaqhamuka eThekwini noma eGoli.“Ngithi noma ngabe uqhamuka kuphi ungaphumelela ube semsakazweni noma kuthelevishini. Ngiqhamuka eBhobhoyi (ePort Shepstone) kodwa ngizobe nginosaziwayo bakuleli nabaphesheya,” kusho uNomalanga.Uthe ujabule ngethuba alitholile ngoba usanda kufika kwiGagasi FM. “Ngiyabonga kakhulu kuNkulunkulu. Ngibonga nakwiGagasi nakuMTV Base ngokuthi bathembele kimina,” kusho lo msakazi obuye ashayele uhlelo i
The Early Rise ngo-4 ekuseni ngoMgqibelo nangeSonto.Uveze ukuthi ufisa agcine esengumethuli wezinhlelo zeMTV Base ngoba uthando lwakhe lusekubeni kuthelevishini.“Ngingakujabulela ukuba ngumethuli wezinhlelo noma umlingisi. Yiyona nto engiyithanda kakhulu yikhona ukuthi ngangena emsakazweni kuqala,” kusho uNomalanga.UKhulekani Shandu okhulumela iGagasi FM uthe: “Siyajabula ukuba yingxenye yama MTV Africa Music Awards njengoba ezobe eseThekwini. Abantu abangawatholanga amathikithi bangakhali njengoba bezokwazi ukuzwa amazwibela ngokwenzekayo kuma awards kwi Gagasi FM.”Uhlelo lukaKing Sfiso i
The Weekend Takeover luzobe lusakaza bukhoma phakathi kuka-7 no-10.AmaMama, okuzobe kungawesibili eThekwini nonyaka azobe ekhonjiswa bukhoma kuMTV Base (DStv channel 322), MTV (DStv channel 130) nakuBET (DStv channel 129) okusukela ngo-12 ebusuku.Amathikithi abiza u-R267 eComputicket.Isolezwe liphisana ngamathikithi ahamba ngamabili kulabo abafuna ukuya kumaMamas ngokuthi uthumele igama elithi Mamas ku-33258. Ukungenela kuvalwa ngehora lesithupha ntambama.",OweGagasi FM ufuna ukugqugquzela intsha
"UKAPUTENI weMamelodi Sundowns ungomunye wabadlali abahamba phambili ngezicoco kuleli kodwa yize kunjalo isamubusa intshisekelo yokuphumelela njengoba elobizela ukuhola iqembu lakhe liphakamise indebe ka-10 ye-Absa Premiership.Njengoba kubuya imidlalo yePremier Soccer League (PSL) kule mpelasonto, uKekana ufuna ukufana noMoses aholele iqembu lakhe ezweni lesithembiso. Kulokhu banethuba lokunqoba izicoco ezintathu kwisizini eyodwa. I-Orlando Pirates yilona iqembu eselike lakwenza kabili lokhu emlandweni wePSL.ISundowns isivele ingompetha beTelkom Knockout. Inethuba lokulwela isicoco seligi njengoba isendaweni yesibili kwi-log ye-Absa Premiership. Ihlukaniswe amaphuzu amane neKaizer Chiefs eseqhulwini ngawu-48.NgoMgqibelo amaBrazilians azolwela ukuzibekisela indawo kowamanqamu eNedbank Cup uma esethuthana neBidvest Wits e-Orlando Stadium ngo-7 ebusuku.“Lesi kuzoba yisicoco sami sesikhombisa seligi. Ngisifuna kabi. Kuzoba okwesithathu kulandela (benqoba isicoco seligi) kithina. Kuzoba yisicoco sika-10 seMamelodi Sundowns. Iqembu libungaza iminyaka ewu-50. Siyazifuna lezi zicoco ezintathu. Yileyo inhloso yeqembu. Kodwa ke kumele sishaye iBidvest Wits. Siyazi kuzoba nzima kangakanani. Imidlalo yethu neWits ihleli ilukhuni,” kusho uKekana kwi-Independent Media.UKekana wanqoba izicoco ezimbili zeligi kwiSuperSport United. KwiSundowns ubheke ukuthola esesihlanu. Uma amaBrazilians engakwazi ukugudluza iChiefs esicongweni, kuzobe uthola esesikhombisa.“Kuningi okusikhuthazayo thina kule midlalo esele. Sonke siyakuqonda ukubaluleka kokuwina. Ukuqina komqondo yikhona okuzodingeka emidlalweni esele. Kuningi okungahlangene nebhola okwenzekayo. Kumele sizame ukukugwema. Sizozama ekutheni sigxile ekunqobeni imidlalo yethu,” kuqhuba uKekana.Sekunezinyanga ezine ibhola limile kulandela ukuvalwa kwezwe ngenhloso yokulwa nokubhebhetheka kwegciwane iCorona.“Bekungelula ukuhlala singenzi lutho izinyanga ezine. Sonke sijabule ngokuthi sesizobuya ekudlaleni senze lokhu esikuthandayo. Ngijabule ngokuthi sesibuyele esimeni esisijwayele, siyaziqeqesha silungiselela imidlalo.”Lo mdlali oyibamba esiswini uthe ufuna bakhunjulwe njengesizukulwane sabadlali abaletha injabulo yodwa kwiSundowns.“Sifuna ukukhunjulwa njengabadlali abaletha izindebe kwiMamelodi Sundowns. Sisebenza kanzima ukuqinisekisa lokho. Sineqembu elikwazi ukulwa. Ukhiye wukunqoba imidlalo yethu. Uma sinqoba eyethu imidlalo sizibeka ethubeni elihle. Yize injongo enkulu kuyizindebe ezintathu kodwa, sizobhekana nomdlalo ngamunye,” kusho uKekana.",Intshisekelo yomlando wokuhlwitha izicoco ezintathu kuKekana
"IZIFUNDISWA ezimnyama futhi eziqavile zisakhala ngokuthi ulwazi olukhiqizwa emanyuvesi ase-Afrika, kumele luguqulwe lufane nolwabantu abamnyama abafundiswa khona.USolwazi Pikita Ntuli wake waphawula kwithelevishini ngokuthi amanyuvesi e-Afrika, ngokwezakhiwo akhona kodwa amanyuvesi obu-Afrika ngokwesiko-mpilo owekho eNingizimu Afrika.Amanyuvesi obu-Afrika kumele akhombise futhi aphakamise isiko-mpilo lase-Afrika emfundweni nasekuhlelweni kwawo. Amanyuvesi obu-Afrika yiwo okumele akhiqize ulwazi nocwaningo oluqhakambisa ubu-Afrika kodwa ngeshwa awamaningi. Amanyuvesi obu-Afrika kumele aphinde akhiqize ulwazi oluzolekelela ekuguqulweni kwezimo mqondo ezimbi ngezwekazi lethu, i-Afrika. Akumele sibe namanyuvesi ase-Afrika kuphela. Kumele sibe namanyuvesi obu-Afrika. Izifundiswa ezimnyama okumele zenze lowo msebenzi azibonwa nangokhalo.Amanyuvesi e-Afrika okumele abe izizinda zokukhiqiza ulwazi afukanyelwe izifundiswa ezimpisholo ngokwebala kodwa ezivikela noma eziphatha isiko-mpilo laseNtshonalanga, njengezikhali zamaNtungwa.Isiko-mpilo laseNtshonalanga luvikelwa ngokuthi ulwazi olukhiqizwa kulezi zikhungo zemfundo ephakeme lunika udumo nenhlonipho kwizindlela zokucabanga nezokuphila zaseNtshonalanga. Izindlela zase-Afrika zokucabanga nezokuphila zivezwa njengezidelelekile nezingabalulekile. Kuyiqiniso elingephikwe ukuthi eNingizimu Afrika nase-Afrika jikelele, zisashoda kakhulu izifundiswa ezimnyama ezicabanga ngendlela yobu-Afrika emikhiqizweni yolwazi, phecelezi ucwaningo. Singakusho kugcwale umlomo ukuthi ubuso balezi zifundiswa bumnyama bhuqe kodwa izimo-mqondo zazo zimhlophe.Injulalwazi uLious Althusser yake yabuza umbuzo onohlonze. Yabuza ukuthi: “Yini efundwa izingane esikoleni?” Lowo mbuzo usabalulekile nanamhlanje. Lombuzo ubaluleke ngoba lokho okufundiswa izingane ezikoleni kunomthelela omkhulu endleleni ingane noma umuntu azibona ngayo.UKarl Marx, wake wathi: “Laba abasemandleni ngokomnotho ezweni yibona abalawula imfundo nesiko-mpilo lesizwe.”Imfundo evuna ukubukelwa phansi kwabantu abamnyama idala ukuzibukela phansi ezinganeni. Imfundo yethu eqinisweni isavuna abaseNtshonalanga njengesizinda sodwana sobuhlakani. Ngoba njengokusho kukaMarx abasemandleni (abamhlophe), balawula ulwazi olukhiqhizwayo nolubonwa njengolubalulekile ezweni. Kuzomele sizinuke amakhwapha sihlaziyisise ukuthi lemfundo esiyitholayo iyasisondeza yini na kubuthina njengama-Afrika? Noma ilekelela kwisimo-mpilo elidume umhlaba wonke lokungathandwa kwethu njengabantu abampisholo. Kungani iChina elifundile lingalahlekelwa ubuChina balo? Kanye neNgisi elifundile alilahlekelwa ubuNgisi balo. Yithina kuphela abantu bendlu emnyama abafunda babuye badedele okwabo. Izifundiswa ezimnyama emanyuvesi zithi kumele kube ne-Decolonization ezikhungweni zemfundo ephakeme. Igama elikhulu futhi elisematheni kulezi zinsuku. Konje yini uku-decolonizer ngesiZulu? Kunzima ukuphendula lombuzo ngoba izifundswa zethu ezimnyama azikukhathaleli ukuchaza izinto ngolimi abantu abalizwayo. Ngakho-ke, amagama esintu anaba ngalezingxoxo mpikiswano ebantwini ngolimi lwabo awekho.Kunamampunge asabalele ngamandla okuthi ukufunda kangcono nokuhlakanipha ukukwazi ukukhuluma isiNgisi kahle. IsiNgisi esihle futhi esikhulu asichazi ukuthi uhlakaniphe kangcono. Kumele sishintshe indlela esicabanga ngayo. Siziqhenye ngobuthina nezilimi zethu.Uku-decolonizer, abanye bakubiza ngenkipha bukoloni. Le nkipha bukoloni ichaza ukuthi njengabantu abamnyama kumele sizikhulule emakhamandeleni ezindlela zolwazi lwaseNtshonalanga. Singavumi ukuthi abaseNtshonalanga basihambele phambili ekulobeni ngesiko-mpilo lwethu. Ukuhanjelwa phambi njalo ngabaseNtshonalanga kufakazelwa indlela umlando wethu olotshwe ngayo. Kungani umlando wethu oqukethwe emanyuvesi ukhiqizwe solwazi abamhlophe abanye abaphesheya? Yihlazo lelo! Kucace bha ukuthi lezo zifundiswa ezimhlophe ngeke zilande kahle ngomlando wethu. Baphi abalobi nezifundiswa bakithi abazoloba ngathi, benathi? Uphi umlando wamaZulu obhalwe amaZulu? Kungaba ubuwula ukucabanga ukuthi ulwazi olukhiqizwe phesheya luyosiveza njengabantu abaphelele? Imfundo nomlando wethu kumele kube nobunkipha bukoloni. Imfundo enjalo imemezela ukuthi abantu abamnyama nabo bangabantu emhlabeni nezindlela zabo zinobuhlakani futhi ziphelele, azishodi ngalutho. Imfundo enjalo iyovela ngathi akekho omunye oyosilamulela njengabampisholo.UKhanyile ufundisa e-Central University of Technology, Free State. Uke wafundisa nase-Wits University. Usaphothula izifundo zakhe zePhD e-Wits University.",Imfundo yethu kumele ibe nobunkipha bukoloni
"CELANI SIKHAKHANE noMLUNGISI GUMEDEB ASWELE umgodi wokucasha abefundisi bebandla lamaNazaretha ohlangothini lwaseBuhleni ngesikhathi iSilo samaBandla uGoodwill Zwelithini sibasola ngokusonga izandla babukele ibandla lihlakazeka ngenxa yemibango yobuholi eqhubekayo.Sithe kumele abefundisi kube yibo abadlala indima yokuthi kube nobumbano kuleli bandla kubuyelwe kulokhu okwakuhloswe umqali wendlela, iNkosi u-Isaiah Shembe.“Bafundisi musani ukuhlukanisa izingane zikaMayekisa ngenxa nje yokuthanda imali. Ngabe ningathanda yini nina uma kungabakhona umuntu ongaxova izingane zenu zize zihlukane phakathi. Mina nje ngeke ngihlulwe indaba yokuba ngihlanganise izingane zikaMayekisa ngoba naye lapho ekhona angiboni ukuthi uyayijabulela le nto eyenzekayo njengoba ibandla selimaqembu, izingane zakhe sezingasabhekani,” kusho iSilo.Besikhala nangokuthi kumanje leli bandla alibhekani kodwa amakholwa alo agqoka imiNazaretha efanayo namabheshu akukho okuhlukile kunomunye okolunye uhlangothi, ngakho kumele babuyisane kuphele ukungezwani.Sithe konke lokhu okwenzekayo kuyobuzwa kwabanye ngezinsuku zokugcina ngoba okwamanje icilongo alikakhali baningi basalindile ukuthi uma selikhala bese beyohlangana noMdali.Sincome uNyazi ngokufika esigodlweni sathi luze lapho okwakubekwe khona ukhokho walo uMayekisa ukuba akhonzele khona esigodlweni.Sibuye saxwayisa amaNazaretha ngokuthi nakuba elulandela uNyazi kodwa siyacela ukuba ashintshe akhumbule ukuthi ukhona uNkulunkulu ongabonwayo owadala konke nophethe wonke umuntu.“Angiqondile maNazaretha ukuba niguqule indlela enikholwa ngayo kodwa ngiyanicela ukuba nishintshe nje kancane isitayela nikhonze uNkulunkulu wethu sonke okunguyena osithumile kulo mhlaba. Lokhu engikushoyo ngisazokuxoxa neNkosi uMduduzi eseniyiqambe igama nathi uNyazi. Ngifuna sibonisane ngale ndaba yeZulu ngoba nami ngiyiNkosi yesizwe samaZulu nje kodwa ngiyazi ukuthi angiyena ongaphezu konke ngoba ukhona uNkulunkulu owasidala wabe esesithuma kulo mhlaba,” kusho iSilo.Ngesikhathi sikhuluma besiphethe i-Ipad ne
Bhayibheli sicaphuna amavesi encwadi 
Isambulo sichaza kabanzi ngokubaluleka kokuxolelana.Sithe sijabule ngokuthi isiphelile ingxabano yaso nabakwaShembe ngoba saphatheka kabi ngesikhathi siyobona uThingo lweNkosazana nalapho esithi savinjwa “abantukazana abayizinganekwane”.AbakwaShembe banikwe ilungelo iSilo lokuthi sekuzomele bafike njalo uma kuzoba noMkhosi weSilo bazokhuleka kanti ngoMgqibelo kubuywe kwakhulekelwa izintombi ezashona engozini yebhasi zibuya eMhlageni.UNyazi lweZulu nalo luzwakalise injabulo lasho nokuthi lokhu okwenzekile kube ukuziphinda komlando futhi nalo alubazi laba bantu abavimba iSilo ukuba sibone uThingo ngesikhathi lugula.“Zike zenzeka izinto ezingezinhle kodwa namhlanje sibuyele ekhaya, kuyenzeka kube khona, noma lona owonile engasaveli bese siboshwa ngabhande linye kodwa namhlanje sithethelelwe,” lusho kanje.Luthe kuluthokozisile ukuthi luthi lutheleka esigodlweni lufike iMbube isilulindele.Izolo kuphothulwe le nkonzo ngomgidi omkhulu lapho iSilo sithe konke okwenzekile kube isifundo kwaZulu nasemhlabeni sokuthi uma kuhanjwa endleleni amaphutha ayenzeka.",ISilo sikhuze abakwaShembe
"KUYAJUBULISA ukuzwa ukuthi sekuhlelekile ohlelweni lwasekuseni kwiRadio 2000.Uma uzokhumbula kahle, kusuke umsindo eminyakeni emibili edlule ngesikhathi kuqedwa ngohlelo iPlanet Haaibo eyayisakazwa nguJust Ice. Abalandeli bakhe bakhala kakhulu kangongoba abanye baze babhala incwadi enezikhalo bacela abanye ukuthi bayisayine online futhi yesekwa ngabantu abaningi.Esikhaleni sakhe kwangena uPhat Joe noNala Tose, abanye abantu abangabemukelanga kahle ngoba base bejwayele uJust Ice. UPhat Joe ubebuye anyamalale uzwe kuthiwa umisiwe noma akekho ohlelweni kugcine sekusele uNala yedwa.Konke lokhu sekushintshile ngemuva kokuthi kulandwe uBongani Mtolo osesakaza uhlelo noNala.Ngabe ngiqamba amanga uma ngithi ngike ngezwa kukhona okhalayo ngesikhathi kumenyezelwa ukuthi uBongani uzothatha izintambo ngoba ufike abaningi bengamazi. Bamlande esuka KwaZulu-Natal kwi-East Coast Radio lapho akhula khona kusukela engena ebusuku washiya esesakaza uhlelo lwantambama phakathi nesonto. Ukuwenza kahle umsebenzi kumenze wathola imiklomelo kumaRadio Awards.Ngike ngathi ukumlalela kulezi zinsuku ngingaqali ngoba bengilokhu ngilalela kusukela eqalile. Usefike wangena khaxa kulesi siteshi ungafunga ukuthi uneminyaka ekhona.Okungenza ngithi ungene khaxa wukuthi useyilo Bongani esimaziyo kwi-East Coast Radio akafunanga ukushintsha azenze umuntu angasiye. Yena noNala babambisene kahle wonke umuntu uyayazi indawo yakhe.Okunye okuhle wukuthi uhlelo lwabo luhlabahlosile lukhuluma ngezihloko ezithinta ngqo abantu hhayi ukuthi bathathe nje kuphela okwenzeka ezinkundleni zokuxhumana.Ngike ngezwa kuleli sonto eledlule bekhuluma ngendaba yokuthi umuntu oke wahlukumeza omunye uyashintsha yini azalwe kabusha.Kushaye omunye wesilisa othe wamshaya kanye ayethandana naye ngo-2001 futhi useke wathandana nabaningi ngemuva kwalokho akakaze ababeke isandla. UBongani ubebuza ngqo imibuzo ngaphandle kokuwesaba ezama ukungena emqondweni wakhe efuna ukuthola ukuthi kusuke kwenzekani uze ubeke omunye isandla.Kushaye nomunye wesifazane waseWelkom ohlukunyezwayo futhi nonina uyamxosha nasekhaya. Nakuyena uBongani ubebuza imibuzo esinayo vele nathi njengabalaleli engakunakile ukuthi owesifazane uyakhala.Okuhle kodwa ukuthi abamshiyanga kanjalo ngoba bagcine sebemzamela usizo.Ungangibhalela [email protected], kuTwitter @fanelebengu noma kuFacebook Fanelesibonge Bengu",Seluhlelekile uhlelo lwasekuseni kuRadio2000
"INYUNYANA iNational Education, Health and Allied Workers’ Union (Nehawu), ithi zisaqhubeka iziteleka emanyuvesi ahlukene kuleli, ezinye eziqale ngeledlule.INehawu ithumele isitatimende kwabezindaba izolo icacisa ngokwenzeka e-Unisa, DUT, Wits nase-University of Pretoria. Esitatimende kuthiwa abasebenzi base-Unisa abangaphansi kwale nyunyana abasebenzi kuzo zonke izikhungo zenyuvesi kuleli. Lokhu kudalwe ukuthi abaphathi benyuvesi banqume ukuhoxa ezingxoxweni baya enkantolo yabasebenzi ngoba befuna ukuthi isiteleka esiqale ngeledlule sithathwe njengesingekho emthethweni kodwa bahluleka. Isitatimende siveza ukuthi izimfuno zisamile njengoba befuna ukunyuselwa umholo ngo-10% kuzo zonke izigaba. Bafuna kuqashwe ngokugcwele abasebenzi betoho abasemkhakheni wezobuchwepheshe okuthiwa sebebe yitoho iminyaka engaphezu kwengu-15. Le nyunyana ithi i-Unisa icabanga ukuthi ingaphezulu komthetho njengoba ingafuni ukuhlonipha iLabour Relations Act ngokuthi ibaqashe ngokugcwele yize benazo iziqu.Le nyunyana isicele iCCMA ukuthi izame ukulekelela izinhlaka ezithintekayo ukuthi zifinyelele esivumelwaneni ukuze kuqhubeke ukubhaliswa kwabafundi. Inyunyana inxuse amalungu ayo ukuthi angadidiseki, akaqhubeke nesiteleka kuze kube izimfuno zawo ziyabhekelwa.E-DUT nakhona le nyunyana ithe sisazoqhubeka isiteleka kuzo zonke izikhungo njengoba kungakafinyelelwa esivumelwaneni. Le nyunyana isikhabe ngazo zombili isiphakamiso somqashi sika-6%. Isamile ekutheni ifuna kunyuswe ngo-10%, kunyuswe nomhlomulo wezindlu ngoR400 nebhonasi kaR9 000.EWits le nyunyana iqale emasontweni amabili ukuthi njalo ngesikhathi sesidlo sasemini kube nombhikisho ngoba ifuna umqashi ukuthi abuyele etafuleni lezingxoxo. Le nyunyana ithe lesi siteleka sizoba sikhulu namuhla. Ifuna umqashi anyuse umholo ngo 8%, imali ye-medical aid ngo-1%, ukubuyiswa kwemihlomulo yemali kulabo asebesebenze isikhathi eside. Inyunyana ithi abasebenzi base-University of Pretoria bafuna ukunyuselwa umholo ngo-9.5% kanti umqashi uthi uno-6%.",I-Nehawu ihlabela phambili neziteleka emanyuvesi
"UPHROJUSA womculo we-House kuleli uPrince Kaybee ugcine ephumele obala wavuma izinsolo zokungathembeki othandweni nesinqandamathe sakhe uZola Mhlongo owayengumsakazi weGagasi FM. UKaybee uzidonsele amanzi ngomsele ephika ukuthi unomakhwapheni asethandane naye iminyaka emihlanu ngesikhathi kuvela ama-screenshot phakathi kwakhe nowesifazane kwi-DM ku-Instagram. Uthe esaphika lezi zinsolo kwalandelwa ubufakazi obuqanda ikhanda kuTwitter besithombe sikaPrince Kaybee eveze umphambili. Ngemuva kwalesi sithombe, uKaybee uvele waphumela obala ngokushendeza waxolisa ngokuphoxa intombi yakhe. “Kubantu engibaphoxile, amabhizinisi engiwamele, intombi yami kanye nomama ngiyaxolisa kakhulu,” kusho yena.UPrince Kaybee noZola bathola abalandeli abaningi ngemuva kokuvela ohlelweni lukaYouTube iDefiningLove bekhuluma ngothando lwabo nokuthi baqala kanjani ukuthandana. ",UPrince Kaybee uvuma eyokujolela umsakazi
"UYISE wowayengunozinti weBafana Bafana ne-Orlando Pirates, uSenzo Meyiwa, uMnuz Sam Meyiwa uthe ubeselwazi lonke udaba olubhadlazwe enkundleni yokuxhumana uTwitter, oludalule 'imininingwane' ngokubulawa kwalo mdlali.UMeyiwa uthe ujabulile ngokuvela kwalolu daba emphakathini ngoba kuchaza ukuthi bakhona abafuna kuvele iqiniso ngokubulawa kwendodana yakhe.Ngempelasonto, ikhasi leTwitter elisebenzisa igama lowayengummeli womsubathi u-Oscar Pistorius, u-Adv Barry Roux (@AdvBarryRoux), lishicilele imininingwane ‘ngokwenzeka’ ngosuku okwabulawa ngalo uSenzo Meyiwa. Ikhasi okubhalwe kulona ukuthi akulona elalo mmeli, lidalule ukuthi umbulali kaSenzo ungomunye wabantu ababekhona kubo kanina wengane yakhe, uKelly Khumalo, eVosloorus, eGoli ngo-Okthoba 26, 2014.Kuphinde kuvele nokuthi lolu daba luyanyathelwa.Ephawula ngalolu daba uMeyiwa uthe ujabule kakhulu ukuthi lolu daba seluqala ukuvela esidlangaleni.“Ngiyayazi yonke le nto ebikhulunywa, ngake ngayizwa phambilini. Banesibindi kabi kabi laba bantu. Ngizwa kukhona ukujabula nethemba ngoba umhlaba usuyamnciphela umbulali,” kusho uMeyiwa.Uthe kuyamphoxa ukuthi ngesikhathi ethintwa abamaphephandaba kusukela ngoMsombuluko ekuseni, amaphoyisa abengakaze amthinte ukumazisa ngobekuphawulwa ngalolu daba.“Kusangiphatha kabi futhi nokubona amanye amacala amakhulu exazululwa kodwa elendodana yami kuvele kube sengathi kwabulawa intuthane nje,” kuqhuba uMeyiwa.Uthe uyethemba ukuthi umuntu obebhala ngalolu daba kuTwitter uzomthinta maduze babone ukuthi yini abangayenza.Ngesikhathi kuthintwa okhulumela uMnyango wamaPhoyisa kuleli, uMnuz Vuyo Mhaga, uthe amaphoyisa asaphenya ngokubulawa kukaSenzo.“Akukho okusha okukhona kodwa uma sekukhona sizoxhumana nomndeni,” kusho uMhaga.Ebuzwa ngokubhalwe ezinkundleni zokuxhumana uthe abaphawuli ngezinto ezibhalwe emakhasini ezinkundla zokuxhumana.Kuthintwe uLinda Moeketsi okhulumela uKelly wathi akukho abazokuphawula ngalolu daba.UChicco Twala akathandanga ukuphawula ngalolu daba ngesikhathi ethintwa yiphephandaba elinguzakwabo weSolezwe, iThe Star, uvele wathi akaphuwuli ngezindaba ezingekho.",Uyise kaSenzo Meyiwa ujabule ngokuvele ezinkundleni zokuxhumana
"UMFUNDISI osolwa ngokudlwengula amalungu ebandla lakhe, uMphostoli Mxolisi ‘Striker’ Shange, uthe ufuna icala lakhe lisheshe liqulwe noma lisulwe. Ukhulume kanje emva kokuba iNkantolo yeMantshi yaseNtuzuma ihlehlise ukumenyezelwa kosuku okuzoqalwa ngalo ukuqulwa kwecala lakhe.IMantshi uRavi Pillay iyalele uShange, ongaphandle ngebheyili kaR5 000, ukuba aphinde abuye ngoJulayi 23 ukuze azi ukuthi kwenzekani ngecala lakhe. Umshushisi uStain Miloszewski nguye othe alihlehliswe icala ngoba kusenenkinga ngedokodo lecala likaShange.Lo mfundisi unamacala amane okungamabili okudlwengula, elilodwa lokunukubeza ngokocansi nelokuthumba. Amacala kuthiwa wawenza emantombazaneni amane akhonza ebandleni lakhe elizinze eRichmond Farm, ngaKwaMashu, aneminyaka ephakathi kuka-14 no18 kusukela ngo-2014 kwaze kwaba uNovemba 2018.Abamangali abathathu sebethathe isinqumo sokuwahoxisa amacala, bakhala ngokuthi ayabaphazamisa emisebenzini yesikole.Kulokhu uShange ubengaphelezelwa wummeli wakhe * -Advocate Siseko Madikizela futhi ubengatolikelwa. Ummeli ubengaphandle ezincokolela nabazalwane ebebengunge unkosikazi kaShange. Ephuma uShange uvele waphenduka isilomo njengoba kukhona abaqonde kuye bamxhawula.Abanye bathe bamazela emsakazweni womphakathi waKwaMashu iVibe 94.7 FM lapho abenohlelo lwezenkolo khona. Abanye bebebabaza ukuthi usekhuluphele. Imithombo ebisesontweni lakhe ngeSonto ithe wamukelwe ngenhlokomo ngabazalwane kwaze kwaba khona namakholwa amnikelelayo.",Liphinde lahlehliswa icala lomfundisi
"UNGQONGQOSHE wezeMpilo KwaZulu-Natal, uNkk Nomagugu Simelane-Zulu, uthi kuyabakhathaza ukwenyuka kwesibalo sabasebenzi bezempilo abatholakala negciwane le-Corona.UNkk Simelane-Zulu ubephawula emva kokuthi bethathe isinqumo sokuvala isibhedlela iGeneral Gizenga Mpanza KwaDukuza emuva kokutholakala kokuthi kunezisebenzi zomnyango ezine-Corona.“Kuyasikhathaza impela uma amasosha ethu esilwa ngawo etheleleka nge-Corona ngoba asazi ukuthi iyothi iphela impi ebe esemangaki ahaqekile,” kusho uNkk Simelane-Zulu.Uthe abazi ukuthi lokhu kudalwa yini. Babuye bacabange ukuthi mhlawumbe abahlengikazi kabaqeqeshekile ngokwanele noma abazisebenzisi ngendlela izinsiza zokuzivikela.UNkk Simelane-Zulu ukugxekile ukuziphatha kwezinye izisebenzi zaseGeneral Gizenga Mpanza emva kokutholakala ukuthi kukhona ozakwabo abane-Corona.“Le ndlela yokuziphatha esiyibone lapha ayamukelekile. Sizokwenza uphenyo uma sesithole umbiko bese kuba khona izinyathelo ezithathwayo uma kunesidingo,” kusho uNkk Simelane-Zulu.Uthe sebezokugwema ukuthi bavale isibhedlela sonke uma kutholakale ukuthi kukhona izisebenzi ezinegciwane le-Corona.“Ngeke kube yinqubo yethu ukuthi sivale izibhedlela uma kutholakale ukuthi kukhona izisebenzi ezine-Corona kodwa udaba lwaseGeneral Gizenga Mpanza luhlukile ngoba khona kukhona nodokotela abathelelekile,” kusho uNkk Simelane-Zulu.Uthe uma beqhubeka nokuvala izibhedlela bazogcina bengasasele nasibhedlela.“Manje sesizovala indawo leyo enenkinga bese abantu abakuyona siyabahlola, senze isiqiniseko sokuthi igciwane aliqhubekeli kwenye indawo,” kusho uNkk Simelane-Zulu.Selokhu kuqale ubhubhane lwe-Corona iKZN isibe nezikhawu lapho ivale khona izibhedlela okubalwa kuzo iSt Augustine’s neKingsway, emva kokutholakala ukuthi kunezisebenzi ezinalolu bhubhane.",Kuyakhathaza ukuphathwa yiCovid-19 kwabasezibhedlela
"AKUKAZE phambilini kudingeke ukuthi uhulumeni akhethe phakathi kwempilo yabantu noma ukusimamisa umnotho. Akukaze futhi kube khona isikhathi lapho kunezingxoxo ezijulile ezibheka ukuthi kuzothatha isikhathi esinga­kanani ukuvula amabhizinisi ukusimamisa umnotho.Kuyiqiniso lokhu ngoba umnotho wehlile selokhu kuhlasele ubhubhane iCorona. Kwenzeke lokhu umkhakha wezempilo usuvele uthwele kanzima.Umnotho uzikile kakhulu nokulimazayo ngoba kulinganiselwa ukuthi kungenzeka ugcine uzike ngo-8%.Imali engenayo izoncipha, empeleni isiqalile kwezinye izindawo. Ongoti bathi abantu abangangesigidi bazolahlekelwa wumsebenzi, ikakhulukazi ezinkampanini ezizimele.Lesi sibalo siyafana nesango-2009 ngesikhathi umnotho uzikile ngenxa yokushayeka komnotho wamazwe omhlaba. Osomnotho bathi ukuzika komnotho emhlabeni jikelele kungafaniswa nokwenzeka ngesikhathi seGreat Depression futhi kungenzeka kube nomthelela ongaphezu kowangaleso sikhathi. Uma sibheka izibalo, kudingeka ukuthi uhulumeni angenelele.Kumanje sebewu-87 abantu asebeshonile kanti sebebonke abathelelekile bawu-4 546. Noma kunjalo, izibalo zingcono kunezase-Europe nase-USA lapho eseshone khona abantu abadlula abangesikhathi sempi.Kodwa-ke, ngaphambi kokuthi sigijime siyongquzula izicabha zikahulumeni sithi akavule amabhizinisi, kumele singakhohlwa wukuthi kusanda kuvalwa ibhikawozi eThekwini. EGoli kuleli sonto eledlule kutholakale ukuthi abasebenzi besibhedlela bahaqwe yiCorona.Lokhu kumele kube yisikhumbuzo sokuthi singenzi isinqumo sokuvula amabhizinisi ngobudedengu.Kunjalo nje kumele singakuzibi okushiwo ososayensi nodokotela mayena nokuvulwa kwamabhizinisi sengathi akwenzekanga lutho.Kepha kungaba wubuwula ukwenza sengathi kasiboni ukuthi abantu abajabule ngenxa yokumiswa kwempilo yabo, ikakhulukazi ngoba imali engenayo iya ngokuya incipha.Umphathi omkhulu we-Investec, uMnuz Fani Titi, engxoxweni abe nayo neBloomberg, uthe akaboni ukuthi isizwe sethu singamelana nokuphela kwemisebenzi uma kungase kuphindwe kwandiswe izinsuku zomgonqo.Imizwa yabantu eNingizimu Afrika isiqala ukushintsha. Ekuqaleni bebengawuvali umlomo bebabaza umsebenzi omuhle owenziwa wuhulumeni ekunqandeni ubhubhane. Kula masonto ezayo, uhulumeni kuzomele azimisele ukuveza ukuthi wenza konke ekusemandleni ukuvimba ukubhebhetheka kwegciwane.Ukuvulwa kwezomnotho kumele kuhlelelwe kahle futhi yinto okumele iqale khona la ku-Ephreli.Akubukeki kuwumqondo omuhle ukucabanga ukuthi kuzovele kuvulwe amabhizini ngoMeyi 1 ngoba kumele kuhlelwe ngokucophelela.Siyasamukela isinqumo sangeledlule sokuthi uhulumeni avume ukuthi izinkampani ezihweba ngamafutha nezimayini zibuyele emsebenzini.Zombili izimboni zibalulekile ekusimamiseni umnotho. Isinqumo sikahulumeni sihlanganisa nosomabhizinisi abenza imisebenzi yezobuciko nezokulungisa oku­phuthumayo. Abamapayipi nogesi nabo bavunyelwe ukubuyela emsebenzini.Lesi yisinyathelo sokuqala kodwa kuningi okumele kwenziwe uma imithetho enzima isihoxisiwe eNingizumu Afrika. Futhi kudingeka uhulumeni abe nohlelo analo lokuvuselela abantu ngoba uma ngabe ubhubhane seludlulile impilo ngeke isafana nakuqala.Ongqongqoshe bathi kumele kubhekwe izindlela zokusimamisa umnotho uma seludlulile iCovid-19. Lokhu bekuvele kudingeka kakhulu.Uma kuqhathaniswa no-60% wamazwe alimala ngenxa yokuwa komnotho ngo-2009, singasho sithi lesi yisikhathi sokuzakha kabusha kwamazwe awu-90% athintwe yile nkinga.Ngenyanga edlule iBhange loMbuso lehlise imali mboleko yamabhange. Lokhu kungaphansi kwezinga lango-1973.Lona ngomunye wemizamo wokuzama ukufukula umnotho futhi livikele iRandi kulesi sikhathi esizithola sikuso.Noma kunjalo, akukho okunye leli bhange elingakwenza. Manje sesibheke inqubomgomo yezimali ukuthi isize nayo enkingeni esinayo.Inkinga ingasiza ekutheni sigxilise imiqondo yethu ekukhuliseni amabhizinisi amancane ngoba abalulekile ekwakheni imisebenzi.Futhi kumele sicabange ngokuxegisa intela emabhizinisini angadedelanga abasenzi. Lokhu kungenza ukuthi angasheshi ukudiliza.Kula masonto ezayo kumele iqembu lezomnotho lenyuse izinga lokuqalaba kubantu. Kumele kuthi kwenziwa lokho kodwa singakhohlwa wukuthi impilo yabantu ibalulekile kunomnotho.UNksz Mavuso uyisikhulu esiphezulu seBusiness Leadership South Africa.",Kuzodinga ubunono ukuhlelwa kabusha komnotho
"INKAKHA yomlingisi eyaduma kwiGenerations yakudala isithembise umshado owesifazane wesihlanu. USeputla Sebogodi ongumculi wokholo nomlingisi owaduma ngendawo kaKenneth Mashaba ayeyidlala kwiGenerations, ucele umshado isithandwa sakhe uMogau Sebaka. Lokhu kwenzeke ePalala Boutique Game Lodge eLimpopo lapho uSeputla eshaye phansi khona ngedolo wacela umshado kule ntokazi nayo engumculi nomlingisi.Izithombe zalaba bobabili bazisabalalise bona ezinkundleni zokuxhumana bethakasela impelasonto emnandi nesemlandweni wothando lwabo. USeputla kuzokhumbuleka ukuthi uke washadelwa izikhathi ezahlukene phambili nokwenze abantu abaningi bazithola sebephawula kakhulu ngalesi senzo sakhe.Babodwa abakhala ngokuthi usekhulile akusamfanele ukulokhu ethembisa izintokazi ezisencane njengoMogau umshado.Kodwa abanye bazwakalise okukhulu ukumjambulela bamfisela nokuthi lolu thando nomshado wabo kube ngoluhlukile noluzomjabulisa njengoba esekhulile ngokweminyaka. Abanye baphenduke osomahlaya bethi kungakuhle azehlise ayoncenga uDineo okuyindawo yentokazi eyayilingisa kwiGenerations ithandana noKenneth Mashaba ngokomdlalo. ",Usethole uthando olusha umlingisi
"LUNGI LANGAK UNCONYWE iKwaZulu-Natal ngohlelo lokuhambela imiphakathi okukholakala ukuthi lwenze umehluko empini yokulwa negciwane lengculazi.IKwaZulu-Natal inconywe njengeyenza kangcono ekuletheni izinhlelo zokulwa negciwane lengculazi izolo ngesikhathi kugujwa usuku lwengculazi, iWorld AIDS Day, ePort Shepstone.IPhini likaMengameli uMnuz Cyril Ramaphosa uncome izinhlelo zakulesi sifundazwe ethi kufanele ziyiswe nakwezinye izifundazwe.Njengengxenye yezinhlelo zeWorld Aids Day amathimba ahlukene okubalwa kuwo ebeliholwa nguRamaphosa avakashele izinhlaka ezakhiwe ngumphakathi ezibizwa ngama-War Rooms lapho okulethwa khona izinhlelo ezahlukene emphakathini.Lesi sifundazwe yisona esihamba phambili esibalweni sabantu abaphila negciwane lengculazi eNingizimu Afrika kodwa sihamba phambili futhi ekuhlinzekweni kwemishanguzo njengoba sihlinzeka abantu abangaphezu kuka-1 million ngemishanguzo yokuthithibalisa igciwane lengculazi ama-anti-retrovirals (ARV’s).URamaphosa ophinde abe yiphini likasihlalo weSouth African Aids Council (SANAC) uthe izinhlelo eziqalwe yilesi sifundazwe okubalwa kuzo iZazi Campaign neSukuma Sakhe zibalulekile futhi ezinye izifundazwe zingafunda lukhulu kuzo.“Sifuna ukuthatha uhlelo lwase-KZN iSukuma Sakhe. Sifuna ukulusabalisela kwezinye izifundazwe. Uma sikhuluma nezinye izifundazwe ngiyaye ngisho ukuthi kufanele siye eKZN siyobona ukuthi yini eyenziwa khona,” kusho uRamaphosa.Uthe izinhlelo ezifana neZazi Campaign zibalulekile ekutheni zenze intsha, ikakhulu eyesifazane ikwazi ukuthatha izinqumo eziphusile. Uthe kukho konke abakwenzayo bazolandela ezinyathelweni ze-KZN.UMnuz Andrew Mosane omele abantu abaphila negciwane kuSanac ophinde abe yilungu leTreatment Action Campaign kuzwelonke uthe kufanele izifundazwe zibheke ukuthi yini le eyenziwa yiKZN ehlukile.“IKZN ikwazi ukuhambela umphakathi ilethe izinhlelo kubantu. Kufanele ezinye izifundazwe zifunde kokwenziwa yi-KZN. Kwezinye izifundazwe okubalwa kuzo iGauteng akwenziwa lokhu. Kufanele lezi ezinye izifundazwe zize la eKZN zizobona okwenziwayo,” kusho uMosane.UNdunankulu wakulesi sifundazwe, uMnuz Senzo Mchunu, uthe kuyabajabulisa ukuthi lesi sifundazwe sikwazi ukuhlinzeka imishanguzo kodwa bafuna ukuthi sisuke ekubeni ngesihamba phambili ezibalweni zabantu abanegciwane lengculazi.URamaphosa uthe yize kukuningi okukhombisa impumelelo ezinhlelweni zokulwa negciwane lengculazi, kuningi okusadinga ukuthi kwenziwe.Uthe bakhathazekile ngezibalo zentsha yesifazane enegciwane lengculazi.Uthe: “Sitshelwa ukuthi zingu-2300 izingane zamantombazane kanye nabantu besifazane abaphakathi kweminyaka engu-15 no-24 abangenwa yigciwane lengculazi njalo ngesonto.”Uthe lokhu kusho ukuthi kufanele kwenziwe izinhlelo ezizogxila kubona ukuze kugwenywe lesi simo.URamaphosa uthe ngonyaka ozayo iSANAC izokwethula uhlelo olubucayi oluzobheka abantu besifazane abasebancane. Uthe ngalolu hlelo bazimisele ukwehlisa ngo-30% isibalo sabantu besifazane abasebancane abatheleleka ngegciwane lengculazi esikhathini esingangeminyaka emithathu.",Kunconywe iKZN kuWorld Aids Day
"UDJ Zinhle ungene impi yamazwi ephakathi kwalaba kulandela ukuvela kwezindaba zokuthi uNtsiki usehoxile ekuveleni kuhlelo olwethulwa uPearl Thusi, iBehind the Story obekulindeleke ukuthi ageqe amagula kulo ngendlela aziphatha ngayo ezinkundleni zokuxhumana. Kuvela lokhu nje ngeledlule kusuke umsindo phakathi kwalaba ngesikhathi uNtsiki ethi uPearl ungumuntu ongathendeki. UPearl wabe esephendula ngokuthi uNtsiki ubukeka ewumuntu okhule engathandwa, wacela abalandeli bakhe kutwitter ukuthi bamkhombise uthando.Izolo kuTwitter uPearl Thusi ubhale wathi ophrojusa bakhe baqeda ukumazisa ukuthi usehoxile ekukhulumeni ngempilo yakhe kwiBehind the Story uNtsiki. “Ngisanda kuzwa ukuthu uNtsiki usehoxile ekubeni kwiBehind the Story. Ngijabhile kakhulu ngoba indlela ebengizombuza ngayo imibuzo ibingeke imuphathe kabi, uma  lokho bekuzoba yinkinga. Bengilindile ukuthi sibe nengxoxo evundile nenolwazi, kodwa ke…” kusho uPearl kumbhalo abuye wawususa ekhasini lakhe kutwitter. Kuthe kusenjalo kwangena umngani ka Pearl Thusi omkhulu, uDJ Zinhle, wathi uNtsiki ufana nazo zonke eziqhwaga ezisezinkundleni zokuxhumana ngokubaleka uma sekumele zikhulume nabantu ngqo emehlweni. Uqhube waveza ukuthi akaphawuli ngoba uPearl ewumngani wakhe kuphela kodwa naye useke wabhekana nesimo esifanayo.“Ngikhuluma ngento engiyaziyo. Nami sengake ngazithola kulesi simo kaningana futhi angikaze ngiphawule kabi ngale ntokazi. Ngimdala kanti ngiyazi akuthi akuhlangene nami, abanye abantu uma bengaphathekile kahle bethemba ukuthi bazozizwa kangcono uma behamba benyathela abanye,” kubhala uDJ Zinhle ku-Twitter.Typical cyber bully.. They are only brave behind their phones.— #MeetingYourPower #ERAbyDJZinhle #ZeeNation (@DJZinhle) 
May 27, 2019Not even. Im talking from experience. Been a victim myself & not once have I ever said anything negative about the lady. I'm jus grown & I know that none of it has anything to do with me, some people r feeling so low & the only hope of ever feeling better is by stepping on others— #MeetingYourPower #ERAbyDJZinhle #ZeeNation (@DJZinhle) 
May 27, 2019UNtsiki Mazwai akazibekanga phansi, waphendula wathi ngelinye ilanga luzoba khona olunye uhlelo ayogeqa kulo amagula kodwa lokho ngeke akwenze kwiBehind the Story. Uthe lolu hlelo alulona isiqalo nesiphetho sakho konke. Ube esephendula nangokuphawula kukaDJ Zinhle wathi mhlawumbe uthintwe ukuthi usanda kuncoma uBonang muva nje.*Laughs in cum Laude 
https://t.co/TVytqZ8GnY— Nontsikelelo Mazwai (@ntsikimazwai) 
May 28, 2019Guys the right person to interview will come up....relax. That show is not the be all and end all..... 
https://t.co/wMufV47Ozl— Nontsikelelo Mazwai (@ntsikimazwai) 
May 28, 2019",UDJ Zinhle ungene empini kaPearl Thusi noNtsiki Mazwai
"LUGCINE lugobile uphondo kumqeqeshi weMamelodi Sundowns uPitso Mosimane wakusho kwagcwala ukuthi izinto azihlangani, okuzobeka iphupho labo lokuqeda isizini nezinkomishi ezintathu engcupheni.ISundowns isele ngamaphuzu ayisithupha kwiKaizer Chiefs ebanga nayo isicoco se-Absa Premiership kulandela ukuguqa ngo 3-2 kwiCape Town City ngoMsombuluko ebusuku.ISundowns izama ukuvikela isicoco seligi kanti iTelkom Knockout isisekhabetheni. Kusekhona nowamanqamu weNedbank Cup ezowudlala neBloemfontein Celtic ngoSepthemba 8.“Akuhambi kahle neze. Ukube kuhamba kahle ngabe siyawina, manje akuwineki. Okuhle ngathi ukuthi noma sibhekene nenkinga engakanani sihluleka silwile. Imiphumela iyazikhulumela ngakho ngeke sicashe ngesithupha ngalokhu. Le Sundowns ayifani nale ebesiyazi ngaphambi kokuthi kuvalwe imidlalo. Ngiyakwamukela lokho,” usho kanje uMosimane.Ngombango wesicoco neChiefs uthe: “Akubukeki sengathi sizowufica lo mbango. Inkinga ukuthi asiwini. Ngenxa yalokho kukodwa kubukeka sengathi lo mbango usuhambile. Ngalokhu angisho ukuthi ngiphonsa ithawula kodwa ngibuka isimo sethu bese ngibuka umbango.”UMosimane uncome kakhulu iCity ngokuba yiqembu elidlala ibhola hhayi njengeHighlands Parks evele ikugibele ngakho konke enakho.“Umdlalo ubunzima kodwa nathi senze amaphutha amaningi kuwona. Badlala kahle (iCity). UKermit (Erasmus) umgadli okhaliphile,” kusho lo mqeqeshi ngemuva komdlalo.Akazange aliyeke ithuba lokuveza ukuthi kukhona nokuthi abadlali bakhe athembele kubona abekho esimweni esifanele.“Uma labo badlali osuke uthembele kubona kuyibona abakhombisa izimpawu zokuba buthaka, kufanele wazi njengomqeqeshi ukuthi akuvumi khona. “UThemba (Zwane) akekho esimweni aziwa ngaso kodwa kufanele ngimbophele ngoba umqoka endleleni esidlala ngayo. Bonke oSibusiso (Vilakazi), Gaston (Sirino) bonke babukeka bengebona nje kodwa sonke imbangela yalokhu siyayazi,” kuqhuba uMosimane.“Uma singayiwini iligi ngiyasho futhi sizolwa ngakho konke esinakho ukuthi siwine iNedbank Cup. Linjalo ibhola. Ungakufisa konke futhi ukulwele ngawo wonke amandla onawo kodwa ngeke ukuthole konke okufunayo.""Lokhu kwenzeka kuwona wonke amaqembu emhlabeni. Kunzima kodwa sizoqhubeka nokuzama,” kusonga yena.",UPitso uthi izinto azihlangani kuDowns
"KUNGAKAPHELI sikhathi esingakanani kutholwe izidumbu zababili esihlabathini sasebhishi laseSuncoast, sekuphinde kwatholwa isidumbu sowesilisa (49) obekwelinye lamagumbi ehhotela elikulendawo eThekwini, ngoLwesibili. Amaphoyisa aqinisekise ukuthi asazophenya kabanzi ngalesi sigameko. Okhulumela amaphoyisa uColonel Thembeka Mbele uthe kuzovulwa icala, bephenye imbangela yokushona kukamufi. UMbele uthe isidumbu besidindilize phansi kwelinye lamahhotela aseNorth Beach. “Uphenyo mayelana nalesi sigameko lusaqhubeka. Ukuhlolwa kwesidumbu yikhona okuzocacisa ngembangela yokushona kukamufi,” kuchaza uMbele. Lesi sehlakalo silandela esinye isigameko esenzeke olwandle eThekwini, lapho kutholwe khona owesifazane (50) nowesilisa (24) begwazwe babulawa endaweni engaqhelile kakhulu kuleli hhotela. Kusolwa ukuthi uFathima Muhammad noKresen Chandiah bagwazwa bashonela endaweni yesigameko. Izidumbu zatholwa owesilisa owayebheka izimpahla azozidayisa.  Akukaboshwa muntu ngaleso sigameko. Akucaci ukuthi lezi zigameko zihlobene yini. ",Kutholwe esinye isidumbu eSuncoast
"ELAKULELI libhekene nezihlava ezimbili okumele izwe libambisane ekulweni nazo, okuhlukunyezwa kwabesifazane nezingane, neCovid-19.Usho kanje uMengameli Cyril Ramaphosa ngenkathi ethula inkulumo abeyibhekise esizweni mayelana nokuxegiswa kweminye yemithetho kuleli esigabeni sesithathu ukuze kukhule umnotho wezwe.Ngaphandle kokukhula komnotho, uRamaphosa uthe kunamabhizinisi osekunesikhathi eside avalwa angakwazi ukungenisa imali, kanti nabantu ebesebenza kuwo, bengakwazi ukuthola imali yokondla imindeni yabo.“Nginethemba lokuthi ngokubambisana singakwazi ukunqoba lezi zihlava kusho uRamaphosa.Uthe okubuhlungu wukuthi abahlumeza abantu besifazane nezingane, abantu esiphila nabo, okungamadodana ethu, nobaba bethu.Ugxeke kakhulu ukwanda kwezigameko zokuhlukunyezwa kwabesifazane nezingane emva kokuthi kuvunyelwe ukudayiswa kotshwala kulandela ukuwelela kwezwe esigabeni sesithathu.NgokukaRamaphosa, akubona utshwala obudlwengula buphinde bubulale abantu besifazane nezingane, kodwa abesilisa abangalawuleki.Uthe kunezinhlelo uhulumeni asezenzile ukulekelela izisulu ezihlukumezekile, njengokunikela kukahulumeni ngamabhilidi okuzohlaliswa kuwo asebehlukumezekile.Uthe kunezinkantolo esezimisiwe ezizolekelela abomthetho emacaleni aphathelene nokuhlukunyezwa kwabesifazane nezingane.Phakathi kwamabhizinisi uRamaphosa axegise kuwo ukuthi asebenze yilawa:Abacwala izinwele sebezovumeleka ukuthi baseqale ukusebenzaIzindawo ezidayisa ukudla sezizovunyelwa ukuthi abantu bathenge kuzona baphinde bahlale phansi, wathi kulokhu kusazocacishwa ngeminye imininingwane ngokuhamba kwesikhathi.Ukuhlangana kwabantu ezindaweni zokuzijabulisa kuzovunyelwa kodwa ngaphansi kwemithetho ethile  Nezemidlalo okungathintwana kuzona njenge tennis, uthe zizovulwa.Nakuba uRamaphosa ethe kuzokuba nokuxegiswa kwasekubalile, ukuqhubeka nokuzibhekelela ngokulandela inhlanzeko yokulwa nokusabalala kweCovid-19, kusazomele kulandelwe.Uthe i-Afrika izobambana ukuthola izindlela zokulwa naleli gciwane.Uthe kuye kwakhuthaza futhi ukuthola ukuthi i-Oxford University eBritain, isiqhamuke nekhambi elingakwazi ukuthi lisetshenziswe ekulweni naleli gciwane, wathi ngenhlanhla kunenkampani kuleli engakwazi ukuthi ilisabalalise ngokubambisana noMnyango wezeMpilo.Mayelana nokunye okuzokwenzeka, uRamaphosa uthe kuzocaciswa ngokuhamba kwezinsuku.    ",Elakuleli libhekene nezihlava ezimbili okumele libambisane ekulweni nazo - Ramaphosa
"UNGQONGQOSHE wezokuThuthukiswa koMphakathi uNkk Lindiwe Zulu namhlanje umemezele imigomo nemibandela ebilindelwe ngabomvu ngabantu bakulei yokuhola isibonelelo sikaR350 sabangasebenzi. Lesi sibonelelo simenyezelwe nguMengameli Cyril Ramaphosa ngeledlule ngesikhathi ekhuluma nezwe ngoR500 billion wokutakula abantu abahlwempu bakuleli ngokunjalo namabhizinisi athikamezwe ukuvalwa kwezwe. ENingizimu Afrika babalelwa ku-29% abantu abangasebenzi  kanti ngaphambi kokuvalwa kwezwe ngenxa yeCovid-19, abantu bese bevele beqalile ukulahlekelwa yimisebenzi ubuthaphuthaphu, abanye bahlezi emakhaya ngenxa yokukhula kancane komnotho okunciphisa amathupha omsebenzi. Ekhuluma namhlanje, uNkk Zulu uthe le mali eyokulekelela abantu abangasebenzi. Imigomo nemibandela yokuhola lesi sibonelelo imi kanje: - Ngeyabantu abaneminyaka engaphezulu kuka-18 - Abangaqashiwe nabanganazo izindlela zokwenza imali - Abangaziholi izibonelelo zikahulumeni- Abangahlomuli lutho ngokohlelo lwe-Unemployment Insurance Benefit - Abangatholi mali kuNSFAS - Abangahlali ezindlini ezixhaswe uhulumeni Nakhu ozokudinga ukubhalisela ukuthola uR350: - Inombolo yakho kamazisi ehambisana namagama akho nesibongo njengoba kuvela kumazisi. - Yisho ubulili nokukhubazeka - Imininingwane yasebhange - Imininingwane yokuxhumana nawe '- Incwadi efakazela ikheli lakhoUNgqongqoshe uthe bayaqonda ukuthi kunabantu abangasebenzi abanganawo ama-account asebhange kodwa nazoba nazo izinhlelo zokulekelela labo bantu. Abadinga lolu sizo bangafaka izicelo zabo ngokuthumela umyalezo kuWhatsApp kwinombolo ethi 0600 123 456 bese ucela ezithinta iSASSA. Noma ungathumela i-email [email protected] ",#Coronavirus: Nakhu okufanele ukwenze ukuhola uR350 wabangasebenzi
"USEKWA nayiziMeya zomasipala abakhulu eGauteng umholi weDA KwaZulu-Natal, uMnuz Zwakele Mncwango (osesithombeni), iqembu lakhe elibheke engqungqutheleni yesifundazwe ezoba se-Olive Convention Centre, eThekwini, ngoFebhuwari 3.IMeya yaseJohannesburg, uMnuz Herman Mashaba, neMeya yaseTshwane, uMnuz Solly Msimanga, ngoLwesibili baphumele obala ezinkundleni zokuxhumana baseka uMncwango ekutheni abuyiselwe esikhundleni sakhe.UMashaba noMsimang bathi iDA ikhule kakhulu eKZN iholwa wuMncwango.UMncwango ubanga isikhundla sokuhola iqembu eKZN noMnuz Emmanuel Mhlongo oyikhansela laseThekwini.Oke waba yimbangi kaMncwango enkulu, uMnuz Sizwe Mchunu, akazange awungenele umbango.Esikhundleni sikaSihlalo wenhlangano esifundazweni kubanga uMnuz Francois Rodgers noMnuz Dean Mcpherson.UMncwango ukwamukele ukuphakanyiswa kwakhe.Ilungu leDA esiShayamthetho KwaZulu-Natal, uMnuz Hlanganani Gumbi, ngoLwesibili uthe lifisa uMncwango ukuthi aqhubeke nokuhola iqembu esifundazweni.UGumbi uthe iDA ikhulise ukwesekwa kwayo esifundazweni iholwa nguMncwango.“Okokuqala emlandweni iDA inamakhansela uMkhanyakude wonke, namakhansela KwaNongoma nakwezinye izindawo zasekhaya. Konke lokhu sikuzuze ngoMncwango,” kusho uGumbi.Uthe kumanje iDA ihola omasipala abaningi KwaZulu-Natal ngokubambisana ne-IFP. “Uma kusenoMncwango iDA izosuka ekubuseni ngokubambisana ne-IFP igcine sekuyiyona yodwa ebusayo,” kusho uGumbi.",Abaseka uMncwango bathi iDA ikhuliswe wukuholwa nguye
"UMCULI wakuleli osezakhele igama, uJabu Hlongwane uchaze amaKrestu aseNingizimu Afrika ngokuthi angabantu abanganamsebenzi walutho.Uze wasebenzisa igama lesilungu ethi a-useless.UHlongwane ubemenywe engqungqutheleni yeThekwini Community Church (ECC), eholwa nguMbhishobhi Vusi Dube.Ubalule izinto athe zimenza abone ukuthi ayikho indaba yamaKhrestu eNingizimu Afrika.Ukhale ngokuqhakambisa ukukholwa kwawo kuze kube sengathi yinto enkulu. Uthi asikho isidingo sokuthi umuntu okholiwe amemezele ngokukholwa kwakhe.Uthe kuyishwa ukuthi sekwande amaKrestu agabisa ngensindiso. “Njengoba sewukholwa ngaphezulu kukaJesu nje, yini inkinga yakho. Kusemhlabeni lapha, yithi ukholwa kodwa ube uphumelela empilweni. Ungalibali ukudumisa ukukholwa ube ungenalutho,” usho kanje.Ukukholwa ngokudlulele, uHlongwane uthe kwenza amaKrestu athithize. Uthe kunacabanga ukuthi ukukholwa kuchaza ukuhlonipha kakhulu, uthobe noma kungenasidingo.Ukhale nangedimoni lokungazazi kwamaKrestu nokungazihloniphi kwawo, athe yikhona kanye okwenza amaKrestu abonakale engabantu abangenamsebenzi walutho.“Yingakho nje nohulumeni wethu ungazihluphi nangokuthi kube khona okubuzayo kumaKrestu.Yingoba uyabona ukuthi ayikho into ongayithola kumaKrestu aseNingizimu Afrika,” kusho uHlongwane.UMbhishobhi Dube uthe inhlosongqangi yale ngqungquthela bekuwukuzocija abazalwane, bakuqonde kahle kamhlophe ukubaluleka kokuzwakala kwezwi labo eNingizimu Afrika.Ukhuze nesihlava esihlasele abesifazane athe bayagagamela bajahe ukugana bengakakulungeli.Weluleke abesifazane ngokuthi bangajahi, kodwa abalinde isikhathi okuyisona sona sokushada. Ugcizelele nangokuthi kuhle abesifazane bakubeke eqhulwini ukuzithuthukisa kunokujaha ukushada.",UJabu Hlongwane utinyele amakholwa
"LIZOQULWA icala likaMampintsha uma yena noBabes Wodumo, owammangelela ngokumshaya, bengazethameli izithangami zokwelulekwa wosonhlakalahle beFamily and Marriage Society of South Africa (Famsa).Lokhu kushiwo yiMantshi uPillay (igama layo eligcine lingatholakalanga) eNkantolo ePinetown izolo lapho uMampintsha evele khona.UMampintsha usolwa ngokushaya uBabes esehlweni esabonakala kwi-video sasabalaliswa bukhoma kwi-Instagram.Umshushisi uNdoda January, utshele imantshi ukuthi ngokudlule icala laguqa ngenxa yokuthi kwavunyelwana ngokuthi ummangali nommangalalelwa bazoyobona iFamsa.“Lezo zithangami azikapheli.”Uthe ngokukasonhlalakahle kusamele babe nezithangami ezintathu ngaphambi kokuthi enze umbiko. Okwamanje sinye.“Kuwumshophi ukuthi ummangali uyagula. Ubecabanga ukuthi uzobe esengcono kodwa ukugula kwamqinisa,” kusho umshushisi.Uthe akanaso isiqiniseko sokuthi unani. Imantshi ithe kumele eze nencwadi kadokotela uma udaba selubuyela enkantolo ngoJulayi 9. Umshushisi uzoxhumana nommangali ngalokhu.Imantshi ibe isiyalela uMampintsha ukuthi abuye enkantolo ngoJulayi 9 ekuseni ngale kwalokho uzophucwa ibheyili yakhe avalelwe.“Khumbula, kubalulekile ukuthi yena (Mampintsha) nommangali bathamele izithangami zeFamsa. Uma bengazithameli, icala lizoqhubeka lithethwe,” kusho imantshi.UMampintsha obehambisana nomdansi wakhe, uPhila Tshomela, ubebukeka ekhululekile efake ijini nejakhethi emnyama.Ngemuva kokuguqa kwecala uphume eqhuga nommeli wakhe uPat Magwaza, bakhuluma nabezindaba.UMagwaza uthe banethemba lokuthi kuzoshaya uJulayi 9 sebeqedile neFamsa bese udaba luyasongwa.Uthe uMampintsha akathukile ngokuthi icala lingase libuyele enkantolo luyoqulwa.",Lizoqulwa icala likaMpintsho uma bengayi kolulekwa
"KHULEKANI MASEKOamagobolondo amathathu atholakala eduze kwesidumbu sikaNksz Nomathamsanqa Mntungwa adutshulwa yisibhamu esisodwa.Lobu wubufakazi obuthulwe eNkantolo eNkulu eThekwini yilowo owahlola amagobolondo atholakala eduze nesidumbu, uWarrant Officer Singh.Umnuz Nathi Nyamazane ubekwe icala lokuthi wabulala unina wengane yakhe uNomathamsanqa Mntungwa.Inkantolo ibigcwele abantu abebegqoke izikibha ze-ANC ezinesithombe sikaNksz Mntungwa.Ethula ubufakazi, u-Warrant Officer Nonduduzo Mbeje, osophikweni lwamaphoyisa olucwaninga ngezibhamu, uchazele inkantolo indlela ahlola ngayo isibhamu okusolwa ukuthi yisona esadubula sabulala umufi.Uthe inhloso yokucwaninga isibhamu kwabe kungukusihlola ukuthi siyasebenza yini. Wathola ukuthi isibhamu esasikade sithunyelwe kuyena sasisebenza kahle.Owahlola amagobolondo atholakala eduze nesidumbu sikaNksz Mntungwa, uWarrant Officer Singh, ukuqinisekisile ukuthi amagobolondo amathathu ngokokuhlola kwakhe aphuma esibhamini esisodwa. Uthe lokhu kwaba wumsebenzi olula kakhulu njengoba bekumele aqhathanise omaka bamagobolondo. Kodwa uthe ngeke akuqinisekisa ukuthi inhlamvu eyabe isidubulile neyayithunyelwe kuye ukuthi ayihlole ngabe nayo yaphuma esibhamini esisodwa ngoba yayiyinye engeke ayiqhathanise nalutho.“Angikaze ngisibone ngamehlo isibhamu, kodwa ngabona amagobolondo nenhlavu eyayisidubulile. Umsebenzi wami kwabe kunguhlola amagobolondo nenhlamvu, hhayi isibhamu,” kusho uWarrant Officer Singh.UConstable Vivian Naidoo, ongumthwebuli emaphoyiseni, uvezele inkantolo ukuthi efika endaweni yesigameko kwabe sekukhona amaphoyisa ayesevele esefikile.Uthe wabona isidumbu sowesifazane silele eceleni kukhona amagobolondo ezinhlamvu zesibhamu kanye nenhlamvu eyabe isidubulile. Wathwebula amagobolondo wamaka nalapho ebekhona. Wawathatha ukuba ayohlolwa ngoMashi 2014.Kube sekungena ebhokisini lofakazi umngani kammangalelwa, uMnuz Sanele Dlamini. Utshele inkantolo ukuthi wafonelwa wumngani wakhe ngosuku okwanyamalala ngalo uNksz Mntungwa wamcela ukuthi amlandele imoto yakhe ayembekele yona kubo. Esendleleni ebheke emzini kammangalelwa wahlangana naye esevenini yamaphoyisa, wabe esemnika ikhadi lomfundi wase-UNISA nomazisi okwabe kungokukamufi kanye nesikhwama semali nesikhiye semoto yakhe ummangalelwa. Wabe eseyalelwa wumngane wakhe ukuthi umazisi nekhadi lomfundi kukamufi akufake ethoyilethi.Ummeli wommangalelwa, u-Advocate Sachin Govender, uthe ummangelelwa uyakuphika ukuthi wanika uMnuz Dlamini umazisi kanye nekhadi lomfundi kukamufi. “Ukufika ezandleni zikafakazi kwezimpahla zikamufi kwenza ukuthi asoleke ufakazi ukuthi unolwazi ngokunyamalala kukamufi,” kusho uGovender.Ufakazi wokugcina kube umngani kaMntungwa, uNksz Nonhlanhla Ngcobo. 
Icala lisaqhubeka.",Amagobolondo aphuma esibhamini esisodwa
"BADUBE ukusebenza izolo abasebenzi bezempilo baseNkonjeni, abahlola abanobhubhane iCovid-19.Abasebenzi okukhona kubo nabashayeli, bakhala ngokuthi bahole imali engaphelele kwabebethenjiswe yona beqala ngo-Ephreli. Bathi bakhethwa kulolu hlelo lokuhlola abantu ngaphansi kwesifunda iZululand. Omunye walaba basebenzi okhulume naleli phephandaba wacela ukungadalulwa, uthe bebeqala ukuyithola imali ngesonto eledlule.“Besilindele ukuthi sizofakelwa * -30% kodwa sithole * -15%. Sizamile ukufuna izimpendulo kumphathi wesibhedlela obambile kodwa akasinaki. Izinqumo uzithathela yedwa ngaphandle kokuxhumana nathi,” kusho yena.Omunye wabasebenzi ukhale ngokuthi isifunda abasebenzela kuso sinesibalo esiphezulu sabantu abahaqekile. Uthe lokhu kubabeka engcupheni, osekubaphatha kabi uma bengasaholelwa kahle njengokwesithembiso.“Ngesikhathi siqala ukusebenza besingena nangempelasonto. Sithole ngesonto edlule ukuthi ngeke sisasebenza ngempelasonto. Okusixakayo wukuthi sonke lesi sikhathi besisebenza kodwa ngoba sekuqala ukuphuma imali sekumele siyeke ukusebenza ngempelasonto,” kusho umsebenzi.Laba basebenzi izolo bagcine beqhinqe lapho obekumele bathathwe khona yizimoto ukuyosebenza emiphakathini ehlukene.OnguNobhala weDenosa esifundazweni uMnuz Mandla Shabangu, uthe ucabanga ukuthi laba basebenzi abachazelekile ngalolu hlelo. Uthe okwamanje ayikho imali eholwa abasebenzi bezempilo eqondeneneCovid-19.“Indaba yokuholelwa ngokweCovid-19 isakhulunywa ezingeni likazwelonke, akukho okusaphumelele. Laba basebenzi bafakwa kulolu hlelo ngo-Ephreli kodwa abaqashiwe ngokugcwele. Amaphesenti abaholelwa wona banikezelwa ukuthi abanayo imihlomulo njengalaba abaqashwe ngokugcwele,” kuchaza uShabangu.Mayelana nokusebenza ngempelasonto, uthe vele ayikho imali eyengeziwe abazoyikhokhelwa ngoba abaqashiwe ngokugcwele. UShabangu uphawule ngodaba lwasesibhedlela iNkosi Albert Luthuli lapho sekuhaqeke abasebenzi bezempilo abangaphezu kuka-100. Uthe bebesenza olwabo uphenyo ngaphakathi.“Sithole ukuthi kukhona ukungaphathwa ngokulingana phakathi kwabahlengikazi nodokotela. Kuthiwa odokotela banikezwa izifonyo amaN95 bese kuthi abahlengikazi banikezwe ama-surgical mask. Besisafuna ukuthola kahle ukuthi kufinyelele kanjani ekutheni kuhaqeke isibalo esingaka, okumanje sisacubungula udaba,” kusho yena.Kushaye isikhathi sokuloba uMnyango wezeMpilo ungakaphawuli ngodaba lwaseNkonjeni.",Badube ukusebenza abahlola iCovid-19
"UKHOMBE indlela abasebenzi abangu-28 uMasipala Ugu ngenxa yokungenela isiteleka esingekho emthethweni ebese sidonse amasonto amathathu.Laba basebenzi abasophikweni lwezamanzi nokuthuthwa kwendle edepho yomkhandlu esePark Rynie, baxoshwe ngoLwesibili.Ngesonto eledlule lo mkhandlu uxoshe abasebenzi bawo abangu-42 eHarding.Okhulumela umasipala, uMnuz France Zama, uthe abasebenzi abezanga emsebenzini amasonto amathathu. Uthe abasebenzi abaxoshiwe bashaye indiva umyalelo wabaholi bomkhandlu obubayalela ukuthi babuyele emsebenzini futhi ubaxwayisa ngokungase kwenzeke uma beqhubeka nesiteleka.“Isiteleka sabo besihambisana nezenzo zobugebengu, okuhlanganisa ukuphazanyiswa kwendlela okuhlinzekwa ngayo abantu amanzi emiphakathini. Kuyaqhubeka nokuba nomthelela ongemuhle empilweni yabantu abebekwenza ngoba amanzi ayisidingo sawo wonke umuntu,” kusho uZama.UZama uthe umkhandlu uzoqinisekisa ukuthi umthetho uyagcinwa emsebenzini.“Umthetho uzothatha indawo yawo kulabo abaphazamisa ukuhlinzekwa kwabantu ngamanzi nokuthuthwa kwendle wumasipala,” kugcizelela uZama.UMnuz Mthandeni Ngcobo, ongusihlalo wenyunyana iSouth African Municipal Workers Union (Samwu) Ogwini, uthe badumele ngesinqumo somkhandlu kodwa ubuholi bale nyunyana KwaZulu-Natal, sebuvele busiphonsele inselelo isinqumo esithathwe wumkhandlu.UNgcobo uthe bonke abasebenzi abaxoshiwe bazobuyela emsebenzini ngoba baxoshwe ngaphandle kokubizelwa phambi kwesigcawu esiqondisa ubugwegwe ukuze kuzwakale uhlangothi lwabo.“Besithi abaholi bomkhandlu bayawazi umthetho kanti inhloso yabo wukulwa nabasebenzi. Sizolwa ngayo yonke indlela ukuze babuyiselwe emsebenzini abasebenzi abaxoshiwe. Yini ingaxoshwa imenenja kamasipala nenhloko yamanzi nokuthuthwa kwendle, okuyibona bantu abagcwele inkohlakalo. Thina besilwela ukuthi kumiswe lezi zikhulu emsebenzini, kuqalwe uphenyo ngenkohlakalo egcwele emkhandlwini,” kusho uNgcobo.Uveze nokuthi bebengekho esitelekeni abasebenzi kodwa bebezwelana nabaholi babo abebemiswe emsebenzini wumasipala ngoba besolwa ngokudunga umhlangano womkhandlu.“Umkhandlu yiwona obuphazamisa ukuhlinzekwa kwabantu ngamanzi khona kuzoqashwa izinkampani ezizimele zamaloli. Lokhu bakwenza ngenhloso yokukhwabanisa ngoba ayibe isalandelwa imithetho elawula ukuqashwa komuntu ozokwenzela umkhandlu umsebenzi ngoba kuthiwa sekuyaphuthuma,” kusho uNgcobo.Ubuze ukuthi kungani engabizwanga amaphoyisa ezobopha abasebenzi umkhandlu obasola ngokuthi bebephazamisa ingqalasizinda ehlinzeka imiphakathi amanzi.Kuthiwa bangu-16 abamele abasebenzi abamiswe yilo masipala",UMasipala  Ugu uxoshe abebetelekile
"KUMQHATHE nezingane ezine aziholela imali yesibonelelo sikahulumeni ugogo waseMatikwe, eNanda, othi ikhwatshaniswe emshinini ngabantu abangaziwa.UNkk Nesta Dladla uthe ngoMsombuluko imali ikhishwe emshinini yena esendlini nekhadi lokuhola.Uthe akaze alilahle ikhadi lokuhola wabe esekhomba ngenjumbane isikhungo esiholela izimpesheni iSouth African Social Security Agency (Sassa) ngokumholela Ophathe.“Angiyikhiphi yonke imali ngosuku lomholo kodwa ngenza izidingo zasekhaya, enye isale ekhadini. Ibilokhu iqongeleleka okuthe uma kungena umholo wale nyanga, yashaqwa yonke. EPosini bathe asiye kwaSassa ngoba akukho okukhomba ukuthi iphutha likubona,” kusho uNkk Dladla.Uthe nasesitolo ubesebenzisa ikhadi uma ethenga engawuphathi ukheshi ngesandla.“Izingane kazeneme, isimo simuncu ekhaya, akumnandanga ngoba ziyabona ukuthi kukhona okungahambi kahle ngemali yazo,” kusho uNkk Dladla.Izolo uNkk Dadla ubesemahhovisi oMnyango wezokuThuthukiswa koMphakathi eMatendeni, eNewtown A, eNanda, eyofuna impendulo.UMqondisi wezokuxhumana nokumaketha kwaSassa KwaZulu-Natal, uNksz Sandy Godlwana, uxolisile ngokukhwatshaniselwa kukaNkk Dladla imali wathi uphenyo lwabo lukhomba ukuthi iphutha lisePosini.“Siyazwelana naye ngokwenzekile futhi iSassa ikhokhe ngesikhathi ngoba asizimisele ukubhekana nezingqinamba. Kungenzeka kunomuntu othile ePosini obebona ikhula le mali wabe eseyikhwabanisa,” kusho uNksz Godlwana.UNksz Godlwana uthe bazonika uNksz Dladla isijumbana sokudla ukuze abambise ngesikhathi kusaphenywa mayelana nenkinga yakhe.",Ukhala ezithulisa ugogo oqolwe imali yesibonelelo
"INHLANGANO eqoqa igazi eNingizimu Afrika, iSouth African National Blood Services (SANBS) seyiveze ukuthi kunenkinga yokushoda kwegazi kuleli.Ongumqondisi wezokukhangisa eSANBS KwaZulu-Natal, uMnuz Sifiso Khoza, uthe eNingizimu Afrika yonkana kunegazi elingasetshenziswa izinsuku ezintathu kuphela bese kuthi KwaZulu-Natal kube negazi elingasiza amahora angu-42 kuphela.Uthe isikhathi samaholidi kaDisemba yisikhathi esinzima kubona ngoba abakwazi ukuthola igazi abasuke belidinga ukuze basize iziguli ezigulayo nalezo ezisuke zilimele.“Namuhla sinxusa abantu baseNingizimu Afrika ukuthi basisize. Njengoba sekuza isikhathi esimatasa samaholidi sibhekene nesimo esinzima futhi sidinga abantu abazonikela ngegazi ukuze kunyuke umthamo wegazi esingakwazi ukulihlinzeka iziguli ezisezibhedlela, ezithembele kithina,” kusho uKhoza.Uthe zonke izinsuku bathembela emseni wabantu abanikela ngegazi ukuze litholakale. Ngokusho kwakhe, lesi sikhathi ngesibucayi kakhulu.UKhoza uthe bafuna ukugqugquzela amalungu omphakathi asebenzise imizuzu engu-30 bayonikela ngegazi kulawa maholidi njengoba ethe igazi lomuntu oyedwa lingasindisa impilo yabantu abathathu.Uthe banohlelo lokuphuma umkhankaso wokugqugquzela abantu ukuthi banikele igazi kusuka ngesikhathi samaholidi kuze kube nguJanuwari. Phezu kwalokhu bazolula nesikhathi abasebenza ngazo babe nemikhankaso nangezimpelasonto.Uthe inhloso yabo ukuqinisekisa ukuthi inhlangano yabo ayisuki emehlweni abantu nokuthi itholakale kalula.Uqhube wathi bangakwazi ukuthola igazi elenele uma kungaqhubeka kube khona abantu abanikela njalo. Uchaze abantu abanikela igazi njengabantu abakhathalela impilo yabantu futhi yibo abasiza ukwenza lula umsebenzi onzima wabasebenzi bezempilo.",Kunxuswa abantu ukuthi banikele ngegazi kula maholidi
"IQEMBU lesizwe lebhola labesifazane, iBanyana Banyana, likwazile ukufeza ebelibekelwe khona kulo nyaka okufanele kube wukuvuleka kwekhasi elisha ekufukulweni kukanobhutshuzwayo wesibhuda eNingizimu Afrika.Impumelelo yeBanyana eqophe umlando eGhana ngokuzibekisela okokuqala emlandaweni indawo kwiNdebe yoMhlaba eseFrance ngonyaka ozayo, kumele kuphonsele inselelo iziphathimandla zebhola eNingizimu Afrika ekutheni zigcine ezazo izethembiso.Ngesikhathi umqeqeshi uDesiree Ellis enikezwa umsebenzi umengameli weSafa, uDanny Jordaan, akazange akufihle ukuthi umbandela abekelwe wona owokufaka iNingizimu Afrika kwiNdebe yoMhlaba. U-Ellis nabadlali bakhe abalwe njengamabhubesi eGhana bakwenzile lokho, kwahlokoma wonke amakhona eNingizimu Afrika.Njengoba kuzoqala unyaka omusha, amehlo asebheke kuJordaan nethimba lakhe ukuthi bayazigcina yini ezabo izethembiso.Eqhulwini wukusungula iligi kazwelonke esezingeni elikhokhelayo yabesifazane okade kwakukhulunywa ngayo. Ngokusho kukaJordaan le ligi izoqala ngo-Ephreli wonyaka ozayo. Kusukela ebuyiselwe ihlandla lesibili njengomengameli weSafa, ujube elinye lamaphini akhe uRia Ledwaba ukuhola umkhankaso wokuyisungula.Okunye okusemqoka wukuqinisekisa ukuthi iBanyana ihlelelwa imidlalo yobungani namaqembu aqinile aphesheya ukulungiselela iNdebe yoMhlaba engoJuni lapho iqhathwe neSpain, Germany neChina kuGroup B.* NgoJanuwari iBanyana ivule unyaka ngomdlalo wobungani neSweden eKapa ngaphansi kobuholi buka-Ellis obengakaqashwa ngokugcwele. Kulo mdlalo iBanyana ibhaxabulwe ngo 3-0, kodwa kwacaca lapho kumele kulungiswe khona. Iqembu lamantombazane labaneminyaka engaphansi kuka-20 lihlulwe yiNigeria emzuliswaneni wokugcina wokuhlunga amaqembu azoya kwiNdebe yoMhlaba.* NgoFebhuwari * -Ellis unikezwe isikhundla sokupheka iBanyana ngokugcwele sekucacile ukuthi iSafa ihlulekile ukuthola abaqeqeshi baphesheya obese kuphele cishe unyaka wonke bezanywa. Omunye umqeqeshi wesifazane uSimphiwe Dludlu uzifake emlandweni eyisa iqembu lika-Under 17 kwiNdebe yoMhlaba ebibanjelwe e-Uruguay ngoNovemba. UDludlu ulandele ezinyathelweni zikaSolly Luvhengo owafaka Abantwana okokuqala kweyoMhlaba ngo-2010 eTrinidad & Tobago. Abantwana bakwaze ukubuya nephuzu e-Uruguay, bashaywe kabili, badlala kowodwa ngokulingana.* NgoMashi elakuleli liye kwiCyprus Cup lapho eliqede khona endaweni yesithupha emazweni awu-12, okuyindawo engcono elike layithola. Kulo mqhudelwano umgadli weqembu lesizwe uThembi Kgatlana uqokwe njengomunye wabashaye into ecokeme. UKgatlana ubeqhubeka lapho egcine khona ngo-2017 enqoba owomdlali ovelele kwiCosafa Cup, waphinde waqokwa emunxeni wabavelele ngaphansi kweCAF kodwa wakhala ngaphansi ku-Asisat Oshoala waseNigeria.* NgoSepthemba iBanyana ivikele isicoco sayo seCosafa ishaya iCameroon ngo 2-1 kowamanqamu. Ukwenza kahle kulo mqhudelwano kufane nophethroli * -Ellis abewudinga ukuqinisekisa ukuthi abadlali bakhe bafika kwi-AWCON bewumshini.* NgoNovemba 18 iBanyana iqophe umlando iba yiqembu lokuqala ukwehlula iNigeria emdlalweni wokuvula we-AWCON idlula ngo 1-0 wegoli likaKgatlana. NgoNovemba 27 amagoli kaKgatlana noLebo Ramelepe aqinisekise ukuthi elakuleli liyaya eFrance lihlula iMali ngo 2-0 kowandulela owamanqamu. IBanyana ifike kowamanqamu yahlulwa iNigeria ngo 4-3 kumaphenathi. Abadlali bagixabezwe ngesheke likaR2.4 million abazohlukaniselana lona njengebhonasi yokuya eFrance.* Okunye okwenzekile ebholeni labesimame kuleli:UThembi Kgatlana noLinda Motlhalo balandele ukaputeni uJanine van Wyk bethola izinkontileka kwiHouston Dash yase-USA.UKgatlana uqokwe njengomdlali ovelele kwi-AWCON nomshayimagoli ophambili ngamahlanu abuye nawo.Uqokwe noVan Wyk emunxeni womdlali ovelele wabesifazane emcimbini weCAF ongoJanuwari 8, eSenegal.UDesiree Ellis uzobanga emunxeni womqeqeshi ovelele kuthi iBanyana ibange oweqembu eliphambili.URefiloe Jane noRhoda Mulaudzi bathole izinkontileka kwiCanberra United yase-Australia engelinye lamazwe anamaligi ahlelekile abesifazane.I-TUT Ladies inqobe isicoco seVarsity Cup, yaphinde yaba ngompetha beSasol League National Championship okokuqala emlandweni, iphuca isicoco iBloemfontein Celtic Ladies.Iqembu lesizwe lika-Under 20 libuye negolide emidlalweni yeRegion 5 esongwe ngempelasonto. Lihlule iBotswana ebingosokhaya ngo 1-0 wegoli likaLindokuhle Gladile.",IBanyana iphonsele inselelo abeSafa
"UNGQONGQOSHE wezokuBusa ngokuBambisana neziNdaba zoMdabu kuzwelonke, uDkt Zweli Mkhize, usethole isicelo esiphuthumayo kuMcwaningi Mabhuku jikelele, sokuthi angenelele emuva kokusatshiswa kwabenza uphenyo kuMasipala weTheku nowaseMsunduzi.Esitatimendeni uMkhize uthe uMcwaningi, uMnuz Kimi Makwetu, uthe ufuna kungenelele umnyango wezokuBusa ngokuBambisana emuva kokuthi kudingeke ukuthi kuhoxiswe abebenza uphenyo ngoba besatshiswa.“Lezi zehlakalo ziyashaqisa futhi azamukelekile. Kwenziwe into engavumelekile, asikwazi ukuvumela isimo lapho kusatshiswa abantu abacwaninga amabhuku bangabe besakwazi ukwenza umsebenzi wabo. Kumele kuhlonishwe umsebenzi wezikhungo ezifana nalezi ziqhubeke nomsebenzi ngaphandle kokwesatshiswa,” kusho uMkhize.Uthe bazosebenzisana neminyango yezifundazwe ukuqinisekisa ukuthi kuyaqhubeka ukwenziwa komsebenzi komasipala ababili.USihlalo wekomiti elibhekele uMcwaningi Mabhuku ePhalamende, uMnuz Vincent Smith, uthe kuyaqala ukuthi kube nokusatshiswa kwabaphenyi KwaZulu-Natal wathi kwezinye izifundazwe yinto asebeke bayizwa.Uthe akuvumelekile ukuthi kusatshiswe abasebenza kuleli hhovisi wathi kumele amaphoyisa aphenye abambe abenzi bobubi.Umcwaningi usanda kudedela umbiko ongemuhle ngesimo somasipala bakuleli.“Sinxusa abezepolitiki ukuthi basize izisebenzi zomcwaningi mabhuku ukuthi ziqhubeke nomsebenzi wazo. Kumele umcwaningi asebenze ngaphandle kokwesaba.”IMeya yeTheku, uNkk Zandile Gumede, uthe bazoqinisa ezokuphepha kubasebenzi abenza ucwaningo.Uthe kudingeke basheshe babuye ngemuva kokuzwa ngalokhu kade bengaphandle kwezwe.“Ngiyalele inhloko yezokuphepha, uMnuz Dumisani Bhengu, ukuthi akhe uhlelo lokuvikela izisebenzi zomcwaningi mabhuku. Siyaxhumana nehhovisi likamcwaningi ukuze kuleli sonto babuyele bazosebenza,” kusho uNkk Gumede.Uthe lesi sehlakalo akumele siphinde senzeke wathi bazimisele ekutheni bathole imibiko emihle yezimali.UNgqongqoshe wezokuBusa ngokuBambisana neziNdaba zoMdabu, uNkk Nomusa Dube-Ncube, uthe uzophenya ngokushesha.“Asikwazi ukuvumela ukuthi umcwaningi mabhuku aphume nyova komasipala ngoba esatshiswa. Senza yonke imizamo siwumnyango ukweseka omasipala ukuze bathole imibiko emihle yezimali,” kusho uNkk Dube-Ncube.",Kucelwe uMkhize angenelele kwelokusatshiswa kwabacwaningi
"ENYE yezimpunyela eziyikha ngamafosholo kuleli, uMnuz Johann uRupert, ikhwele yadilika kwabachitha izimali zabo ezindaweni zobumnandi kunokuyitshala kuleli. URupert uveze lokhu engxoxweni nomsakazi wePower FM uGiven Mkhari ngoLwesibili. Le njinga isolwe abaningi ngokwedelela nokucwasa ngobuhlanga njengoba kade ekhuluma enganabukelisi.Uthe akayizwa kahle indaba yabantu abajaha ukuphila impilo yobukhazikhazi esikhundleni sokuba banake inqubekela phambili yabo.‘Ngake ngahlangana noSteve Biko esemncane cishe wayeneminyaka ebalelwa ku-20 ubudala. Angikhumbuli ukuthi wayephansi phezulu nempilo yasematshwaleni.’Uthe intsha yakuleli kufanele ishintshe ukwenza ihloniphe nabantu abadala abaphambi kwayo. Uthe abantu abamhlophe kudala elakuleli lingakakhuluki babematasa ngokufunda nokonga imali abakaze balibale yimpilo yobukhazikhazi ephezulu. URupert ukuphikile ukuthi umndeni wakhe wahlomula ngaphansi kwenqubo yobandlulo. Abantu abaningi abebelalele bagcine sebesola lo msakazo ngokunika uRupert ithuba lokwedelela abantu abamnyma bukhoma emoyeniIqembu eliphikisayo kuleli i-EFF iphawulile kulolu daba ithi yona kade yaqala ukwexwayisa abantu ngendaba kaRupert.‘Siyajabula ukuthi izwe lonke selize lambona uRupert ukuthi ubusw aumoya wokucwasa abantu. Ungungxiwankulu onomhobholo wokufuna ukuzicebisa yena okunye nabanye abantu akanandaba nakho,’’kusho i-EFF esitatimendeni.  ",Usolwe ngokudelela abohlanga uRupert
"ZISALE dengwane iziguli zasesibhedlela Osindisweni abasebenzi balesi sibhedlela beshiya phansi ukusebenza ngoLwesithathu bethi ngeke baqhubeke nokusebenza kusekhona izikhulu zesibhedlela abazisola ngokungaphathi kahle.Abasebenzi abangaphansi kwenyunyana iNehawu, bathi uMnyango wezeMpilo kulesi sifundazwe uwuhlabe inhlali ngezikhalo zabo, ezihlanganisa ukuthi kwenziwe uphenyo ngokusetshenziswa kwezimali kulesi sibhedlela, ukushoda kwabasebenzi, ukushoda kwemithi nezinsizakusebenza nokungalungiswa kwesibhedlela.UMnuz Ayanda Zulu iphini likanobhala wale nyunyana eThekwini, uthe ngoMeyi bakhala emnyangweni becela ukuthi ulungise lezi zinto ezingenhla, kodwa babona  sengathi uhudula izinyawo ngoba akukho nokukodwa osukulungisile.“Ezikhaleni ezingaphezu kuka-20 ezikhona kulesi sibhedlela kwakhangiswa ezithathu futhi akekho umsebenzi oseqashiwe kuzo. Abahlengikazi bashaywa yiziguli zibasola ngokungawenzi kahle umsebenzi ngenxa yolayini abade kanti lokho kwenziwa ukuthi bayashoda,” kusho yena.Uthe bakholwa ukuthi izikhulu zalesi sibhedlela okungumphathi wesibhedlela uNkk Ntombenhle Ngcobo, umphathi wehhovisi likandabazabantu nomphathi wezezimali kulesi sibhedlela yibo abenza ukuthi singaphumi isisombululo, ngokuthumela imibiko engachazi isimo njengoba sinjalo emnyangweni.“Ngemuva kwemashi yethu yangoMeyi kwaba khona imihlangano phakathi kwenyunyana nomnyango. Ngemuva kokuhlangana nathi siyazi ukuthi umnyango wafuna umbiko kubo laba baphathi esathi sicela baphenywe. Ngokubona kwethu umbiko wabo awusichazi ngendlela isimo sakulesi sibhedlela njengoba singalungiswa nje. Sekufike lapho sithi ngeke sibuyele emsebenzini besekhona ngoba zonke lezi zinkinga zenzeka ngaphansi kobuholi babo,” kusho yena.Uthe kukuwo umnyango ukuthi uzofika nini esibhedlela uzolalela ukuthi bakhala ngani,  kodwa bona ngeke babuyele emsebenzini kuze kube laba baphathi bayakhishwa esibhedlela.Okhulumela uMnyango wezeMpilo KwaZulu-Natal uNcumisa Mafunda,  uthe: “Iyamangaza futhi iyakhathaza nokho imibiko ngesiteleka esingekho emthethweni, ikakhulukazi ngoba umnyango unobudlelwano obuvulelekile  neNehawu futhi usebenza ngokubambisana nayo. Kusukela ngo-Meyi umnyango ubuxoxisana nenyunyana ngenhloso yokusombulula izikhalo zabasebenzi, futhi uzoqhubeka nalokhu. Sifisa ukuxolisa kunoma ubani okungenzeka ukuthi uphazamisekile ngenxa yalesi siteleka.”UNksz Sphesihle Nxumalo obezolanda isifutho njengoba enesifuba somoya,  uthe abasebenzi bamtshele ukuthi akusetshenzwa kodwa ubesahleli ngoba akazi ukuthi uma eba nenkinga ekhaya uzosebenzisani. Akuyena yedwa obelokhu encike esangweni enethemba lokuthi uzosizakala.UNkk Mavis Khuzwayo obezolanda amaphilisi eBP naye uthe kunzima ukuthi agoduke ngoba iphilisi lokugcina uliphuze ekuseni. ABASEBENZI basesibhedlela Osindisweni bemasha ngaphandle kwesango lalesi sibhedlela izolo, bebethi umnyango wezempilo awususe ezikhundleni zikhulu zalesi sibhedlela abazisola ngokuthumela umbiko ongachazi kahle ngezinkinga zesibhedlela ",Zisale dengwane iziguli esibhedlela
"WEHLELWE yisibalo sabalaleli umsakazo ongenisa inzuzo KwaZulu-Natal.Izibalo zakamuva ziveza ukuthi Igagasi lilahlekelwe ngabalaleli abangu-104 000, phambilini belinabalaleli abangu-1.7 million kodwa manje sebengu -1.6 million.Kubukeka kuzoba nzima ukuthi lo msakazo ufinyelele ku-2 million njengoba ungakaze usondele kulesi sibalo selokhu waqala.UKhulekani Shandu, okhulumela Igagasi FM, uthe wehle kancane. Uphinde wakhala ngokuthi sincane isikhathi abantu abasichitha beseduzane komsakazo.“Lokhu ngeke kushintshe okuningi njengoba Igagasi kuseyiwona umsakazo ozimele omkhulu kuleli futhi ngisho sesiqhathaniswa nezingaphansi kukaSABC sibambe indawo yesikhombisa ngabalaleli,” kusho uKhulekani.Umsakazo iVuma FM, ukhombise ukukhula okukhulu njengoba ubunabalaleli abangu-188 000 ngekota ephelile kodwa kule ufinyelele kubalaleli abangu-239 000.Umsakazo ohamba phambili uKhozi FM, ukhule ngesivinini esikhulu njengoba ngekota ephelile ubunabalaleli abangu-7.3 million, kule kota ufinyelele kubalaleli abangu-7.5 million.Ukukhula koKhozi akukho kuphela kubalaleli njengoba kuyisiteshi esihamba phambili ngokulalelwa e-Afrika.I-East Coast Radio yehle kancane njengoba ibiku-1.033 million kodwa manje seyiku-1.032 million njengoba nayo yehlelwe isibalo, neMetro FM inyuke kancane kule kota.Emisakazweni yomphakathi KwaZulu-Natal Izwi Lomzansi likhombise ukukhula njengoba lisuke ku-109 000 lafinyelela ku-121 000.Inongoma FM nayo inyukile njengoba isuke ku-90 000 yafinyelela ku-102 000.",Sehlile isibalo sabalela Igagasi
"UMNDENI kaSbahle Mpisane uthi impilo yakhe kayisekho engozini yize ukululama kwakhe kuzothatha isikhathi eside ngenxa yokulimala kwakhe engozini yemoto ngenyanga edlule.USbahle walimala ehamba ngeBMW 4 Series Convertible emgwaqweni uMargaret Mncadi Avenue ngo-Agasti 9. Imoto yakhe yaphuma emzileni yashayisa isihlahla ngaphambi kokugqamuka amalangabi.Uyise kaSbahle, uSbu Mpisane, uthe indodakazi iyalulama esibhedlela eSt Augustine.“Uyabuyela esimeni ngemuva kokuba segunjini labagula kakhulu esesimeni esibucayi futhi ephila ngemishini amasonto. Yinto ongayibiza ngomlingo kaNkulunkulu. Akasekho esimeni esibucayi kodwa ngoba alimala kanzima nje engozini, kuyacaca ukuthi ukululama kwakhe kuzothatha isikhathi. Amathambo aphukile ajwayele ukuthatha izinyanga ukuze ahlangane, ngakho ukukhishwa kwakhe esibhedlela akusiyo into esingayicabanga okwamanje kodwa ubuchwepheshe bungangiphikisa,” kusho uSbu.Uthe babonga uMdali nethimba lasesibhedlela ngokusebenza ngokuzikhandla. Ubonge nemithandazo elokhu ingena yokuthi indodakazi yakhe ilulame ngokushesha.Ngempelasonto isoka likaSbahle eliphinde libe ngunozinti weBafana Bafana, u-Itumeleng Khune, libhale ezinkundleni zokuxhumana ukuthi lijatshuliswe wukuzwa iphimbo likaSbahle.",‘Impilo kaSbahle kayisekho engozini’
"SITHEMBISO MKHIZEUMQEQESHI weBanyana Banyana, uDesiree Ellis, ubonge abaqeqeshi bamaqembu ngokwenza isiqiniseko sokuthi abadlali baba sesimeni esihle phezu kokuba sekuphele unyaka amaligi abesifazane engadlalwa.Lo mqeqeshi ubize ikhempu yabadlali abayibamba kuleli kuphela, abawu-18. Ibanjelwe eSafa Technical Centre, eGoli.Bekungokokuqala leli qembu lihlangana kusukela lanqoba inkomishi yeCosafa, ngoNovemba wanyakenye.""Ngichazekile ngezinga lokuba qatha kwabadlali, sekuphele unyaka amakilabhu abo engadlali. Lesi yisiqalo esihle, ukuba qatha kwabo kuyisiqalo esihle. Sibize le khempu ngenhloso yokuhlola isimo sabadlali. Inhloso wukuthi uphele lo nyaka sesisesimeni esasikuso ngaphambi kokuya kwiNdebe yoMhlaba eminyakeni emibili eyedlule.""Okwabadlali bakukeli kulukhuni, abangcono abadlala phesheya. Amaligi abo ayaqhubeka, lokho kusiza iBanyana. Ngale khempu sihlose ukusiza abakuleli ngokuba qatha, bafinyelele ezingeni labadlala phesheya. Asifuni libe likhulu igebe uma sekubuye nabaphesheya. Kukhona nabadlali abasha esibabizile, sizohlola isimo sabo.Sibize nabanye abangayiqedelanga iCosafa ngenxa yokubhala izivivinyo. Sikholelwa ekutheni abalitholanga ithuba elanele lokuziveza. Siqonde ukubatshengisa ukuthi kabavalelwe ngaphandle. Siyakugqugquzela ukuthi bafunde ukuze bangahlupheki uma sebeyeke ibhola,"" kusho u-Ellis.Lo mqeqeshi uqhube wathi ekhefini elilandelayo leFifa uzobiza nabadlali abayibamba phesheya.""Sihlalelwe wukwenza kahle emidlalweni yokuhlungela i-Africa Women Cup Nations nasemidlalweni yawo uqobo lo mqhudelwano. Sidinga iqembu eliqinile ngoba lo mqhudelwano ngowokuhlungela iNdebe yoMhlaba. Kulokhu kuzoba nzima njengoba esezoba u-12 amaqembu. Ngixhumana njalo nabadlali abaphesheya, nabo sebekubheke ngabomvu ukudlalela iqembu lesizwe.”",U-Ellis uchazekile ngakubone kwikhempu yeBanyana
"Isilo sacashunwa kuleli phephandaba sithi uKhozi alukunakile ukuthi luhlalelwe wumsebenzi wokufundisa abantu kabanzi ngolimi lwabo ngoba luyigugu lesizwe.Sathi lesi siteshi simenzela phansi uZulu.“Ngabona ngokuthi bashintshe igama elinoZulu bathi bawuKhozi. Bavele basiqamba ngenyoni nje, sekuyacaca ukuthi babeqonde khona ukubulala ulimi,” yasho kanje iNgonyama yengeza nokuthi ayazi nokuthi lichaza ukuthi leli gama lenyoni.Okungikhumbuze le nkulumo yeMbube wukuzwa abanye babasakazi bengakhulumi ulimi ngendlela efanele.Angisiyena ungoti wolimi nami kodwa kukhona izinto esikwaziyo ukuzisho ngolimi lwethu ngaphandle kwenkinga. Yizinto ezincane lezi engikhala ngazo njengokusho isikhathi nje. Ukusho ukuthi sekuzofundwa izindaba ezifingqiwe kunokuthi sisaya kuma- news headlines.Nathi lapha ephephandabeni sihlale silungiswa mihla namalanga uma siphambuka futhi esingakwazi sicela ukukhanyiselwa ngabahluzi bethu kukho. Ngicabanga ukuthi kumele kube yinto efanayo futhi nasoKhozini. Umsakazi uma kukhona angakwazi ukukusho ngesiZulu acele usizo. Bakhona ozakwabo abanjengoTshatha abasaziyo isiZulu. Ukhona futhi nobaba uMpumelelo Mbatha ohlale efundisa ngolimi ohlelweni lwasekuseni phakathi nesonto.Abanye futhi abantu abanokuphula ulimi yilo ithimba elifunda izindaba. Lishayeka kakhulu ngesikhathi sekufanele lihumushe elikufundayo okanye litolike obekushiwo wumuntu obekhuluma isiNgisi. Lihumusha ngendlela okubhalwe ngayo igama negama kanti empeleni kumele uhumushe umqondo womusho. Uma ulandelanisa ngegama kugcina kungasazwakali kahle okanye kube yi-“zunglish”.Ngike ngimuzwe uKing Sfiso ezama ukukhuluma isiZulu yize engowaseGoli futhi esejwayele ukukhuluma isiLungu. NoMzokoloko uyazama ukujwayela ngoba ubesesakaze ngesiNgisi isikhathi eside kodwa unakho ukufaka isiNgisi kungenaso isidingo nokuyinto okumele ayiqaphele. Phela lena yinsizwa yalapha nje eGingindlovu. Kumele engabe uyasho ukuthi seligamenxe ihora lesine hhayi ukuthi isikhathi ‘uhalf past 4’.Omunye esimthwalisa kanzima IsiZulu uSelbeyonce bandla. Nanegama nje lohlelo lwabo noSiya Mhlongo lulodwa luyisiNgisi, 12 To 3 Cafe.Mhlawumbe yithi esingaqondi ukuthi Ukhozi alusakazi ngesiZulu phaqa. Mhlawumbe * -90% wesiZulu bese kuba wu-10% IsiNgisi. Kwi-website yabo akucaci kahle ukuthi kuthiwani ngolimi, ngike ngadlulisa amehlo kuyona.IsiZulu simnandi ungasishebi nalutho. Bheka umdlalo iHostela wawuthokozelwa kanjani nesiZulu sawo. Bheka abaculi abanjengoSjava batuswa kanjani ngokuziqhenya ngokuba ngamaZulu.Ungangibhalela [email protected] kuTwitter @fanelebengu",[IMIBONO] Uthini umgomo woKhozi FM ngolimi?
"USESHINTSHE umqondo waqoma ukuhlala kwiBloemfontein Celtic uLorenzo Gordinho obekuvela ukuthi ubuyela ekhaya kwiKaizer Chiefs ngemuva kokushiya kukaSteve Komphela ojoyine iSiwelele samaSokolara.Sishicelele udaba ngenyanga edlule obeluthi imenenja yakhe, uMike Makaab weProsport International, wathi ukufika kukaKomphela kwiCeltic kwenze uGordinho wafuna ukushiya kwiSiwelele ngoba vele ubekade ebolekisile.UMaakab wayeveze ukuthi banesivumelwano neCeltic sezinyanga eziwu-12 (kusuka ngoJanuwari nonyaka). Lokhu bekusho ukuthi ngoJuni bekusasele izinyanga eziyisithupha kuleso sivumelwano.“Sixoxile neCeltic savumelana ngokuthi angabuyela kwiChiefs noma kusasele izinyanga eziyisithupha kwinkontileka yesikhashana,” washo kanje uMakaab esikhathini esingangenyanga esedlule.Nokho izolo uMakaab uveze ukuthi uGordinho usecula elinye iculo lokuthi ufisa ukuqedela izinyanga eziyisithupha ezisele kwinkontileka yokubolekisa anayo neCeltic.“UGordinho usezohlala kwiCeltic kuze kuphele lo nyaka (okusho ukuthi kuzoze kube uDisemba). Usewushintshile umqondo wakhe wathi uzoqhubeka kwiCeltic ahlale,” kusho uMakaab izolo.Okwakuxosha uGordinho kwiChiefs wukuthi ubewukudla kwebhentshi uKomphela engamdlalisi.“Okubalulekile wukuthi adlale njengamanje, ngisola ukuthi uyabona ukuthi uzolithola ijezi kwiCeltic. Mhlawumbe kwiChiefs usabona ukuthi uzodonsa kanzima,” kusho uMakaab.Akafunanga ukuphendula ngezinkinga ezibhekene neCeltic okuvela ukuthi ikweleta abadlali amaholo. Nakuba amaqembu amaningi ehlukile ngendlela asingatha ngayo izindaba zamaholo, ikakhulukazi uma umdlali ebolekisile, kodwa kungenzeka isimo esikwiCeltic simthinte naye uGordinho.Inkontileka kaGordinho neChiefs iyaphela ngoDisemba. Akwaziwa ukuthi kuzokwenzekani kuGordinho ngoba wabolekiswa kwiCeltic ngesikhathi kuphethe uKomphela kwiChiefs okumanje uqeqesha iSiwelele.",UGordinho usezoqhubeka kwiCeltic
"UZOZAMA ukuthola isixazululo sokuvimba ukungenelwa ngamagoli kwezakhe uCalvin Johnson ocija AmaZulu FC aguqe ngo-2-1 emdlalweni womkhaya neMaritzburg United obungoLwesihlanu ebusuku eHarry Gwala Stadium.Lo mqeqeshi uthe kuyamkhathaza ukuthi emidlalweni emibili ezakhe sezingenelwe amagoli ayisithupha.Uthe eqembini elikhulu njengoSuthu lokhu akwamukelekile.Ngesonto eledlule ezakhe zibhaxabulwe yi-Orlando Pirates ngo-4-1 njengoba sezingenelwa ngamabili eTeam of Choice.Selokhu iqalile isizini ka-2018\19 uSuthu selungenelwe amagoliangu-30 kwathi lona lwashaya angu-25.“Kuzomele sonke sibambisane ukuthola isixazululo sale nkinga engasifaka kwenkulu inkinga.“Yinto embi impela le. Okuhle ukuthi kasiqala ukuba kuyo, nakuqala sakwazi ukuthi siyinqobe, namanje sizokwenza okufanayo” kubeka uJohnson.Lo mqeqeshi ukhale ngokuthi abadlali bakhe benze obekungavunyelwananga ngakho ejimini.Uthe yinto abayixoxe lonke isonto eledlule ukuthi iMaritzburg izokhipha konke enakho, ngakho kuzomele bahlale beqaphile. Ube esesola izitobha zakhe ngokubuye zidunyelwe amakhanda.“Kusibulele kakhulu ukuhluleka ukuvimba amabhola abadlali abanjengoTimm Miquel. Bekubuye kube sengathi abadlali bami balahlekelwa indlela yokudlala ebesiyihlelile.“Sinike izitha ifree kick engenasidingo endaweni eyingozi saphinde savumela ukungena kwegoli umdlalo sewuyophela. Ingaba sendaweni ekuyo iMaritzburg kodwa size kulo mdlalo sazi ukuthi idlala ibhola elihle, kayilona iqembu elisabunjwa. Ujeza kanje uma ulahla umgqigqo,” kusho lo mqeqeshi.Uqhube wathi kuzomele baqale ukukuqonda ukuthi empeleni kabakaze basuke ezambeni.”Nathi kasiphephile nakancane, kumele sazi ukuthi empeleni kasikaze. Ngabe ngiyezwa mhlawube ukube sinamaphuzu angu-6 ngaphezu kwalawa esinawo. Sihlukaniswe ngamaphuzu amancane kakhulu namaqembu asekugcineni. Kuzomele sishintshe ukwenza”USuthu seluqoqe amaphuzu angu-23 emidlalweni engu-22.NgoMgqibelo ozayo luzotholana phezulu neBidvest Wits kozoba eKing Zwelithini Stadium, eMlaza.",Ukhathazwa ukuvuza kwamapali owaMaZulu
"KUSOLWA umbango wamatekisi ngokushona kwabane ezigamekweni zabadutshulwe eVerulam naKwaDukuza.Lezi zigameko okuvela ukuthi zihlobene zenzeke ngokuhlukana njengoba kwesokuqala kudutshulwe usomatekisi eNyokeni eHezelemere, eVerulam ngabo-8.30 ebusuku ngoMsombuluko.Isolezwe lithole ukuthi abahlaseli babaleke ngemoto abebehamba ngayo iToyota Condor. Kuthiwa kutholakale ukuthi imoto yabahlaseli ingasedolobheni KwaDukuza laba bajahwa ngabantu abangaziwa abadubule imoto yabo.Kuthiwa imoto iphaphalazile yangena ezihlahleni. Ibhekiwe kodwa yangatholakala ngaleso sikhathi.Ize yatholwa izolo ekuseni amaphoyisa.Isolezwe lithole ukuthi laba abahlaseliwe kuvele ukuthi basebenza embonini yamatekisi nabo.Okhulumela amaphoyisa KwaZulu-Natal, uColonel Thembeka Mbele, uziqinisekisile lezi zigameko wathi kuvulwe amacala amane okubulala.Ngokophenyo kugasele abasolwa emzini kamufi ngoMsombuluko ebusuku bamdubula. Kwesinye isigameko esenzeke namhlanje (izolo) ngo-5 ekuseni amaphoyisa aKwaDukuza avule icala lokubulawa kwabantu abathathu abadutshuliwe. Ngokophenyo laba bebehamba kuN2 ngesikhathi behlaselwa abantu abangaziwa,” kusho uCol Mbele.Umthombo weSolezwe osondelene nalolu daba uthe laba basolwa abathathu bahlaselwe ngoba bebenukwa ngokuthi babulale usomatekisi eVerulam.“Kusolwa umbango wawo amatekisi ngokubulawa kwabo yize kungacaci ukuthi kubangwani,” kusho umthombo weSolezwe ocele ukungadalulwa.Imenenja ehhovisi leSantaco eKZN uMnuz Sfiso Shangase ithe bayadumala ukuthi kusekhona izigameko zokuhlaselana kosomatekisi.“Kumanje sihlela umkhuleko weSantaco ezobe ihlangene noMnyango wezokuThutha wokukhulekela khona ukubulawa kwabantu kule mboni, oThukela ngo-Okthoba 28,” kusho uShangase.","Kusolwa umbango wamatekisi kudutshulwa, kufa  abane"
"LIHLEHLISELWE uJanawari 24 icala lokubulala ngokugenhloso elibhekene noMnuz Duduzane Zuma oyindodana yowayengumengameli wezwe uMnuz Jacob Zuma.Lokhu kwenzeke emva kokuthi evele kafushane eNkantolo yeMantshi eRandburg namhlanje. Ubephelezelwa nguyize uZuma.  UDuduzane udedelwe yile nkantolo ngesexwayiso. Kulindeleke ukuthi leli cala liqale ukuqulwa kusukela ngoMashi ngonyaka ozayo.UDuduzane wayalelwa ukuba avele enkantolo ngoJulayi ngamacala amabili okubulala ngokungenhloso aphathelene nesigameko esenzeka ngo-2014, okwenzeka kuso ingozi okwafa kuyo uNksz Phumzile Dube. UNksz Dube washona endaweni yesigameko emva kokuthi imoto Porsche kaDuduzane iphaphalaze yashayisa itekisi ku-M1 eGoli. Omunye wesifazane owayekade ekulelo tekisi, washonela esibhedlela nakuba kwatholakala kamuva ukuthi ukufa kwakhe kwakungahlobene nengozi.UDUDUZANE Zuma obeseshutha nabebegqoke izikibha zeDA abebezobhikisha ngaphandle kwenkantolo.Ezivikela uDuduzane, wathi akukhona ukuthi wayeshayela budedengu njengoba imoto yakhe ingazange ilawuleke okwaholela ekutheni ashayise leli tekisi.Ophenyweni olwenziwa iMantshi uLalitha Chetty, wathola ukuthi uDuduzane waba budedengu, nokuthi ukwenza kwakhe yikona okwaholela ekutheni kushone uNksz Dube.Nakuba kunjalo, iNational Prosecuting Authority (NPA), yaba nongabazane ngokushushiswa kwakhe ngo-2015, yabeka isizathu sokuthi mancane amathuba okuthi lolu daba lungaphumelela enkantolo.Ekuqaleni kwalo nyaka, lolu daba luphinde lwaqubuka emva kokuthi owayenguMshushisi weNPA uGerrie Nel ne-Afriforum besabise ngokuthi bazozishushisela bona ngokwabo uDuduzane.",Lihlehlele uJanuwari elikaDuduzane
"UBONA ikusasa eliqhakazile kwisitobha sakhe esisha umqeqeshi weKaizer Chiefs, uSteve Komphela, osalokhu eqhubekile nokunika abadlali abasebancane ithuba lokuyibamba kuMakhosi.Yize iqembu liphikwa yimiphumela kodwa uKomphela akanalo uvalo lokuzama abadlali abasha esikwatini. Emidlalweni emibili edlule ye-Absa Premiership ubophele umdlali waseZimbabwe uTeenage Hadebe emuva. Phezu kokwenza lolu shintsho iChiefs iqhubekile nokungavuzi emuva.Umdlalo waMaZulu FC waphela ngo 0-0 kwathi abawudlale neFree State Stars ngempelasonto, kwangena igoli okube umkhonto ogwaze ekhaya ibhola lishayisa kuDaniel Cardoso.“Indlela adlale ngayo (koweStars) ubebonakala ukuthi useyazethemba ngisho nangezinqumo azithatha enkundleni esebenzela kulokhu akuveza emdlalweni waMaZulu. Ngimbona enekusasa eliqhakazile kwiKaizer Chiefs,” kusho uKomphela.UHadebe (22) ufike kuMakhosi ekuqaleni kwesizini njengoba imsayinise esuka kwiChicken Inn. UKomphela ubuye achazwe wukuthi lo mdlali “unonyawo oluhle lwesokunxele.”Ukulimala yikhona okuholele ekutheni angabonakali ekuqaleni kwesizini. Ukwenza kahle kwakhe esikimini kusho ukumisa kabi * -Eric Mathoho ongomunye wababanga naye ijezi. UMathoho, oseyibambe isikhathi eside engenambangi, akazange ayiqale kahle isizini njengoba ubekhombisa ukwehlelwa yifomu. Amanye amaphutha awenzile eholele ekutheni athole amakhadi abomvu kulandelana kwiChiefs nakwiBafana Bafana.UHadebe ufike ngesikhathi lapho ingwazi eyayiyibamba kuMakhosi, uSimphiwe Mkhonza, isanda kuveza ukuthi uMathoho udinga imbangi ukuze akwazi ukunyusa amasokisi.Abanye abadlali abasha uKomphela asebanike ithuba, uPhilani Zulu, Siyabonga Ngezana noWiseman Meyiwa bonke abasakhombise ukungangenwa ngamanzi emadolweni ngokudlalela elinye lamaqembu athathwa njengamakhulu kuleli ngenxa yomlando.“Kufana nephupho (ukudlalela iChiefs). Ngifisa ukubonga ngendlela engamukeleke ngayo kwiChiefs ngezandla ezifudumele. Njengomdlali kumele ngizethembe. Okungenze ngakhululeka kakhulu wukuthi ngiyakwazi nokulidlala ezinyaweni ibhola,” kusho uHadebe kwi-website yaMakhosi.IChiefs isiqhube imidlalo emine idlala ngokulingana. Igcine ukunqoba ishaya iMamelodi Sundowns ngo 2-1 ngo-Okthoba 17. Isihleli endaweni yesithupha kwi-log ngamaphuzu angu-16. Umdlalo wayo olandelayo ungoDisemba 6 neChippa United eNelson Mandela Bay Stadium.",UKomphela uncoma ikhono likaHadebe
"BANGAPHEZULU kuka-1 200 abasebenzi bezempilo asebegomele iCovid-19 selokhu kwethulwe uhlelo lokugoma ngoLwesine eKZN.UNdunankulu waKwaZulu-Natal, uMnuz Sihle Zikalala obethula umbiko wakamuva mayelana neCovid-19 kulesi sifundazwe izolo, uthe bonke abagomile ababanga nankinga ngemuva kokugonywa.Uthe zehlile izibalo zabahaqwa yileli gciwane kulesi sifundazwe. NgoMgqibelo izibalo bezikhomba ukuthi bangu-313.""Ukwehla kwezibalo akusho ukuthi sekumele sikhululeke. I-KZN iyisifundazwe sesibili esinezibalo eziphezulu zabahaqwa yileli gciwane ngosuku uma iqhathaniswa nezinye izifundazwe, kanti iyisifundazwe sesithathu esinabantu abaningi ababulawa yiCovid-19,""  kusho uZikalala.Ugxeke ababhale ezinkundleni zokuxhumana ukuthi kusetshenziswa abantu ukuhlola lo mgomo. IJohnson & Johnson ingaphansi kohlelo lokwenza ucwaningo,  iSisonke Protocol, wathi le ndlela beyenzelwe ukuthi umgomo usheshe utholakale ube usetshenziswa kusalindwe ukuthi ugunywazwe kuleli.""Lo mgomo awukabhaliswa ezweni osungulwe kuwo, i-United States, ngakho-ke isikhungo esigunyaza imithi sakuleli ngeke sikwazi ukuwubhalisa ungakabhaliswa ezweni lawo. Kuzothatha isikhathi ngaphambi kokuthi kuphothulwe lolu hlelo. Umgomo siyawudinga ukuze sivikela abantu ngobuningi, kusetshenziswe le ndlela ukuze utholakale,""  kusho uZikalala.UNgqongqoshe woMnyango wezeMpilo KwaZulu-Natal, uNkk Nomagugu Simelane-Zulu, uthe lesi sifundazwe sithole umgomo ongu-10 800. U-30% uzonikezwa umkhakha wezempilo ozimele kodwa kuzonikezwa abaseduze kwalapho lo mgomo ufikele khona.""Kunodokotela abasuka kwezinye izifunda abazifikele esibhedlela eMshiyeni Memorial nase-Inkosi Albert Luthuli bethi bazogoma baphindela emuva bengagonyiwe. Ngesikhathi ufika umgomo akuchazwanga ukuthi u-30% uzonikezwa umkhakha wezempilo ozimele. Uma sesitsheliwe ngakusasa kube sekuchazwa ukuthi akube abaseduze nalapho umgomo ufikile khona ukuze kungaxoveki ukusatshalaliswa kwawo,"" kuchaza ungqongqoshe. ",Akukabikwa lutho olubi ngabagonyelwe iCovid-19
"ADEDELWE ngebheyili ka R1 500 umuntu emunye amadoda amathathu aboshwe ngamacala okubulala okusolwa ukuthi ahlobene nodlame lwamatekisi.Kuthiwa amaphoyisa ophiko lweProvincial Task Team ebambisene nawaKwaDukuza abophe laba basolwa abaneminyaka ephakathi kuka 27 no 43 ngamacala amabili okubulala nelokuzama ukubulala. Isolezwe lithole ukuthi laba ngesikhathi beboshwa batholwe nezibhamu ezingekho emthethweni okusolwa ukuthi zisetshenziswe ngesikhathi kudutshulwa amadoda amathathu abesolwa ngokudubula usomatekisi waseVerulam ngoMsombuluko ebusuku.UMnuz Mlungisi Maphumulo (27) kuthiwa udutshulwe emzini wakhe phambi kwengoduso yakhe eHazelmere ngabantu abangaziwa okuthiwa babaleke ngeToyota Condor.FUNDA: 
Kusolwa umbango wamatekisi kudutshulwa, kufa abaneKuthe ngoLwesibili ezintatha kwabe sekudutshulwa abasolwa abathathu okuthiwa bebesolwa ngokubulala lo somatekisi. Umbiko wamaphoyisa uveze ukuthi kushone ababili kulaba ngesikhathi bedutshulwa kwalimala oyedwa.Okhulumela amaphoyisa eKZN uthe ngesikhathi amaphoyisa ebopha laba basolwa athole izibhamu ezintathu ezisemthethweni nezinhlamvu ezingu 45. Uthe bonke abasolwa bavele enkantolo yeMantshi KwaDukuza  badedelwa ngebheyili. Icala lihlehliselwe uJanuwari 10 ngonyaka ozayo. Uphenyo luyaqhubeka.",Kuboshwe abasolwa ngokuziphindiselela ngokubulawa kukasomatekisi
"UMLANDELI womculo wokholo uzongivumela uma ngithi omunye wabaculi abahamba phambili kulezi zinsuku nguNeyi Zimu.Lokhu kufakazelwa wukuthi wayeqokwe kathathu kumaSABC Crown Gospel Music Awards ngonyaka odlule, emunxeni weBest Male, Best Gospel Artist noweBest Contemporary Song.Lapha ngibala iminxa ayeqokwe yedwa khona, hhayi njengeqembu ayingxenye yalo iSpirit of Praise nalo elalivela eminxeni eminingi.Wagcina ethathe indondo yeBest Male.Uwina lo mklomelo nje, uthe indlela yakhe ayizange ibe lula ukuze afike lapho ekhona.Uzalwa eSebokeng, eningizimu neGoli. Abazali bakhe bametha ngelikaMoses Gcinumuzi Zimu (47).“Ekhaya sibahlanu futhi yimi ngedwa umculi. Uthando lokucula luqale ngisemncane, ngicula emincintiswaneni yasesikoleni.Ukungena kowokholo, ngiqale sengisesikoleni samabanga aphakeme futhi kusuka lapho ngaqhubeka ngaba nebhendi.Ngakhula ngayofunda umculo unyaka wonke. Kulesi sikhathi ngahlangana noSipho Hotstix Mabuse, siculela ibhendi yakhe.”Uthe ngeminyaka ka-1990 wathuthela eThekwini lapho ayefunda khona iTheatre Technology ngaphansi kweDrama, eNatal Technikon esiyaziwa ngeDurban University of Technology.“Yilapho engahlangana khona noMfundisi uMthunzi Namba noMfundisi uJabu Hlongwane, sabe sesiqala iqembu okuthiwa yiFamily Factory.Lakhula laya kwiJoyous. Ngaleso sikhathi ngangisebenzela iSABC ngingumdidiyeli wemisindo,” kuqhuba uNeyi.Ngo-2001 waqala waqopha i-albhamu yakhe yokuqala, walandela ngenye ngo-2004.Ngo-2006 wenze eyesithathu ethi Message.“Ngangizimele, ngicula yonke indawo, emarenki amatekisi ngizama ukuzimaketha.Ngo-2010 ngenza enye engingazange ngayikhipha, okwathi ngemuva kancane kwalapho ngabizwa nguMfundisi uBenjamin Dube, ukuthi ngizosebenza naye kwiHealing in his Presence. Ngabhala izingoma ezimbili iCome As You Are neLamb of God.”Uthe yilapho avela khona ngoba wathola inkontileka yokuqopha neSpirit Music nokuthe ngo-2012 wenza i-albhamu yokuqala i-I trust In You. Ube esengena eqenjini iSpirit of Praise.Yilapho enze khona ingoma eshise izikhotha ethi Jehova Retshepile Wena.Ngonyaka odlule uqophe i-albhamu ethi The Waiting is Over, ebophele izingoma ezithi Sinenqaba, Miracles nezinye.Lo mculi uthi manje akasekho kwiSpirit Music njengoba esenenkampani yakhe iNN Productions, ayiphethe nenkosikazi yakhe, uNelisiwe.Yingaphansi kwayo lapho ekhiphe khona i-albhamu yakhe yakamuva ethi Another Level of Worship, okuyiyo ayiphushayo kulezi zinsuku.Ibophele izingoma ezingu-15, okukhona kuzo iJehova Retshepile Wena, Hallelujah apike kuyo u-Omega nezinye.UNEYI Zimu okhiphe i-albhamu yakhe entsha ethi Another Level of Worship, okuyiyo ayiphushayo kulezi zinsuku. Video: FANELESIBONGE BENGUUNeyi, onezingane ezintathu, uthe ukukhonzile ukusebenza nabanye abaculi njengoba enza no-Omega bezibiza ngeFriends in Praise.“Ufunda okuningi uma usebenza nabanye abaculi futhi nifika kude. Ngingabagqugquzela nabanye ukuthi basebenzisane nabanye abaculi, ukuze nje nabantu bezobona ukuthi siyezwana. Ngangithanda ukusebenza noSfiso Ncwane ngenxa yokukhuthala kwakhe kodwa manje ngingafisa ukusebenza noSgwili, Thinah Zungu noBlack Coffee ngoba bangakuthatha bakuyise lapho sebekhona bona.”Lo mculi ujwayele ukubonakala enandisa emicimbini ye-EFF. Uthe, nokho, uyilungu lokuqina le-ANC.“UMengameli Cyril Ramaphosa angikamboni kahle kodwa ngicabanga ukuthi unethuba lokuthatha iNingizimu Afrika ayibeke endaweni efanele ngokwezimali.Ngokwepolitiki angimtholi ukuthi umi kuphi. Umengameli owedlule (uJacob Zuma) wayenamandla ngokwepolitiki. Mhlawumbe wayengaqinile ngokwebhizinisi futhi kwazamazama umnotho.URamaphosa ngingathanda ukuthi asebenze nabantu abasemazingeni aphansi, angagxili kubantu abaphezulu kuphela.”U-Neyi uma engasebenzi ukhonze ukuhlala nezingane zakhe, alale noma afunde izincwadi.Ithelevishini akayibuki futhi ukhonze ukudla ujeqe nenyama yenkukhu.",Beyinzima indlela ayihambile kwezomculo
"MINENHLE MKHIZEUFUNWA yiqembu laseFrance umdlali weMamelodi Sundowns, uKhama Billiat ovutha engabaselwe kuleli qembu lasePitoli.Isolezwe litshelwe yimenenja kaBilliat, uRalph Nkomo, ukuthi lo mdlali odabuka eZimbabwe ufunwa yiLille egijima kuLigue 1 eFrance.“Izikhulu zeLille zizotheleka eNingizimu Afrika emasontweni amathathu ezayo. Uma sezifikile lapha ngizokukhulumisa nazo uzizwe ukuthi yini eziyibhekile kubadlali baseNingizimu Afrika. Lapha eNingizimu Afrika bazobe bezohlola uBilliat. Sebewabukile ama-video akhe, njengamanje sebefuna ukumbonela eduze,” kusho uNkomo ophethe ubisi lwabadlali abagijima phesheya kwezilwandle.UBilliat (25) ubalwa nabadlali asebeshaye amagoli amaningi kuSundowns kule sizini ka-2015/2016. KuSundowns ufike ngo-2013 esuka ku-Ajax Cape Town.Elinye iqembu laseFrance elike lathathwa yikhono likaBilliat yiRennes, egcine ithenge uKermit Erasmus obedlala ku-Orlando Pirates. ILille, efuna uBilliat, ihlezi endaweni ka-15 ku-log yeFrench Ligue 1. Leli qembu libophele abadlali abafana noVincent Enyeama waseNigeria, Eder wasePortugal noRio Mavuba waseFrance.“Ngaphandle kukaBilliat, leli qembu lizophinde libuke abanye abadlali abathathu balapha eNingizimu Afrika. Siyethemba ukuthi uBilliat uzoqhubeka nokudlala ngokuzimisela uma sebefikile laba bantu baseFrance,” kusho uNkomo.Le menenja izakhele igama ngokuphatha izibabuli zabadlali ezifana noSamuel Eto’o waseCameroon, Nwanko Kanu waseNigeria noBenjani Mwaruwari waseZimbabwe. UNkomo ube nesandla ekutheni u-Erasmus agcine ephelele eFrance.Igama likaBilliat alisali uma kukhulunywa ngabadlali abangase badle umklomelo womdlali ovelele ku-Absa Premiership ekupheleni kwesizini.ISundowns ivele izolahlekelwa nguBongani “Ben10” Zungu ekupheleni kwesizini, kwazise ubheke ePortugal. NgoJanuwari uZungu usayine inkontileka yesibambiso neVitoria Sport Clube.Uma uBilliat engagcina ehambile ekupheleni kwesizini kungenzeka iSundowns izithole isenkingeni efanayo nebhekane neKaizer Chiefs ngesizini edlule. Amakhosi afike adla isicoco seligi neseMTN 8 kwathi ekupheleni kwesizini alahlekelwa ngabadlali bawo abamqoka uTefu Mashamaite osayine kuBK Hacken yaseSweden noMandla Masango ojoyine iRanders FC edlala ezweni elifanayo.",Ufunwa ngelaphesheya uKhama Billiat
"OBENGUMENGAMELI wezwe uMnuz Jacob Zuma uthi uzozama ukuthola amakhompyutha ukuze abafundi bakwaGrade 11 nabakwaGrade 12 baseBizimali High eNkandla bakwazi ukwenza isifundo sekhompyutha.Uthe njengesiqalo, ikilasi elilodwa ufuna libe namakhompyutha ukuze kuqalwe kufundwe lesi sifundo.“Ngifisa ukuthi kushintshwane ngezinsuku, abanye bafunde ngosuku oluthile nabanye bafunde ngolunye ngoba sebezophuma baye kosebenza. Angiboni ukuthi kuyinto enhle ukuthi ingane ephuma eBizimali ifike enyuvesi iqede isikhathi eside isafundiswa ikhompyutha. Uma kuthiwa i-mouse le ize ithi laba bantu ibizitshela ukuthi bafundile kanti bayizidomu njengoba beyibiza ngegundane kanti ayilazi,” kusho uZuma.Ubekhuluma emcimbini waminyaka yonke owenziwa kulesi sikole yibandla iCovenant Fellowship Church International (CFCI) eliholwa nguMphostoli Collins Dhlomo wakhona eNkandla isebenzisana nenkampani egayayo iProcess Litho.Uthe uzohamba ayoyisebenza le nto yamakhompyutha ukuze atholakale.Uqhube wathi azobasiza uma sebenza unyaka wokugcina ukuze bakwazi ukuyisebenzisa uma befaka izicelo zokufunda emanyuvesi.“Abafake izicelo zokufunda emanyuvesi besafunda la. Bangalindi ukuqeda isikole bese begijima amanyuvesi befuna izikhala. Ngiyazibophezela kulokhu ngifuna ukubakhuthaza ukuze iNkandla izovelela. Uma uphuma eNkandla kumele uyazi ikhompyutha kungathiwa kambe nomengameli wenu wayengayazi. Ayikho indawo eyofana neNkandla, bangasho nje abakushoyo inezintaba ezinhle, namakhosi namaqhawe. Siyaziqhenya ngalesi sikole, sihamba yonke indawo sizishaya isifuba, noma ningathini nithini ngeNkandla ikhona iBizimali,” kusho uZuma.Uthe lesi sikole kusuka ngisho izingane zakude ngisho zaseGoli zizofunda kuso.UZuma uthe uke waxoxa kabanzi nothishanhloko waso ngezinkinga esinazo.“Ngiyafisa kubaphathi bemfundo ukuthi bake balethe le nto isikole esingenayo nje ngoba senza kahle. Uthishanhloko wangitshela ngezingqinamba abanazo, ake sifake ompompi kulethwe amanzi kufakwe ugesi, ababuzayo ukuthi kungani sifakelwa izinto sibatshele ukuthi yingoba senza kahle lesi sikole,” kusho uZuma.UDhlomo wamukelise abafundi abahlanu abenze kahle kwa-matric nyakenye ama-laptop amahlanu kanjalo nakubafundi abenze kahle kwaGrade 11 nyakenye asebenza * -matric nabo bathole amakhompyutha.“Ngizoqhubeka ngiseseke isikole njengoba ngenza minyaka yonke. Ngifuna ukuthi abafundi bagqugquzeleke benze kahle ukuze nabo bahlomule ngama-laptop,” kusho uDhlomo.UDhlomo ukhulekele abafundi ukuthi baziphathe kahle bangangeni ezilingweni zomhlaba.",UZuma uthembise ukuxhasa abafundi
"IZOQEDA ukuqagela ngekusasa layo ebholeni ingwazi yeBafana Bafana uSteven “Schillo” Pienaar.UPienaar (35) uke waxoxa neCape Town City kodwa leli qembu lagcina lingamsayinisanga.Le ngwazi yeBafana isidlale esigabeni esikhokhelayo iminyaka engu-19. Idlale engu-15 phesheya kwezilwandle ngaphambi kokubuya.Ekuqaleni kwesizini isayine kwiBidvest Wits inkontileka yesizini kodwa yanqanyulwa ngoJanuwari ngenxa yokuthi uhluleke wancama wukwenza izimanga abelandelwe zona kwiClever Boys.Imenenja yakhe uLance Davids ithe uPienaar uzocacisa ngekusasa lakhe kusasa.“Konke kuzocaca kahle ngoLwesithathu ngekusasa likaPienaar ebholeni. NgoLwesithathu uzosho ukuthi uyayeka ukudlala ibhola noma usazoqhubeka yini,” kusho uDavids.UPienaar uzakhele igama kakhulu emaqenjini aphesheya kwezilwandle nakwiBafana. Ugijime kwi-Ajax Amsterdam eHolland ngemuva kwalokho wadlulela kwiBorussia Dortmund yaseGermany.UPienaar uqhubekile nokudlondlobala ebholeni ngesikhathi ejoyina i-Everton edlala kwi-English Premier League (EPL). E-England uyibambe nakwiTottenham Hotspur. Ugcine ukudlala kwiSunderland egawulwe yizembe kwi-EPL ngesizini edlule.Kwi-Everton uke wayibamba kowamanqamu weFA Cup. Ngo-2009/10, uPienaar waqokwa njengomdlali ovelele kwi-Everton. Ngo-2009 waqokwa yiSouth African Football Association njengomdlali ovelele eMzansi.KwiBafana udlale imidlalo engu-61 wahlohla amagoli amathathu. Kwelesizwe udlale iminyaka eshumi. Waqala ukuyibamba kulona ngo-2002 wathatha umhlalaphansi ngo-2012 esengukaputeni.KwiBafana udlale kwiNdebe yoMhlaba kabili. Ubekhona ngo-2002 eJapan/Korea waphinde wayibamba nalapha eNingizimu Afrika ngo-2010. Ngo-2009 udlalile kwiFifa Confederation Cup kwathi ngo-2008 wagijima kwiCaf Africa Cup of Nations (Afcon) eGhana.",UPienaar uzocacisa ngekusasa lakhe ebholeni
"MHLELI: Kwelakho eliwela umfula ugcwele ngithi ake ngisike elijikayo kule ndaba esingundaba mlonyeni ngaphansi kwezihlahla.Ithi ingaba nkulu ingabe isazekeka, Isolezwe nalo selike layibika kaningana le ndaba yomkhandlu wesifunda iTheku eliholwa ngumama uZandile Gumede. Lo mkhandlu unenkinga yokungakhokhi izimali zalabo abanikwa imisebenzi phecelezi amathenda. Ngezwa ngamabhasi athutha izingane zesikole ngagcina enenkinga engakhokhelwe, abanye bakhuluma phansi kwezihlahla kodwa uma kubalwa kuyeqa eshumini izinkampani ezikweletwa izinkulungwane. Uma ufaka isicelo semali abasebenzi bathi ayikho imali kulo nyaka.Umbuzo uthi kanti ngempela kwenzeknai ngalo mkhandlu omkhulu kangaka? Bengiwethemba lo mkhandlu ngoba uholwa yinzalabantu kodwa sekuvele kwaphela ukuwethemba.Ngyacela bandla lingahlukumezeki ilungelo lethu lokuba sithole okungokwethu.OkhathazekileeThekwini",[IMIBONO] Angisawethembi lo mkhandlu weTheku awukhokhelani
"SINYUKE ngo-1.4% isibalo sokubulawa kwabantu kuleli, okuchaza ukuthi kubulawa abantu abawu-57 ngosuku kuleli ngokwezibalo zonyaka wezimali ka-2018/2019. UNgqongqoshe wamaPhoyisa uMnuz Bheki Cele nokhomishana wamaphoyisa kuleli uGeneral Khehla Sitole nethimba labo bethule umbiko ngobugebengu kuleli kwikomiti lasePhalamende elibhekelela ukusebenza kwamaphoyisa aseNingizimu Afrika nabezindaba.Ngonyaka ka-2018/2019 kubulawe abantu abawu-22 022. Lesi sibalo sikhuphuke ngo-686 uma siqhathaniswa nonyaka wangaphambilini.Kuvele ukuthi ukubulawa kwabantu kwenzeka kakhulu ngempelasonto, okungachaza ukuthi kusuke kuhlobene nokuphuzwa kotshwala nokusetshenziswa kwezidakamizwa.  UCele uthe isibalo esiningi sababulewe kuvela ukuthi babulawe abantu ababaziyo, okungelula ukuthi amaphoyisa angenelele akunqande. ""Kuzoba nzima kakhulu ukuthi amaphoyisa aqaphe lawa macala okutholwa ukuthi abantu basuke bazana,"" kusho uCele. Amacala okuzama ukubulala wona anyuke ngo-4.1% njengoba ebewu-18 980. Awokushaya ngenhloso yokulimaza anyuke ngo-2.2% efinyelela ku-170 979.Okunye okuzokhathaza abakuleli ukunyuka kwesibalo samacala okudlwengula nawokunukubeza ngokocansi, akhuphuke ngo-4.6% afinyelela ku-52 420. Kuvela lezi zibalo nje uhulumeni ungaphansi kwenkulu ingcindezi yokuthi axazulule inkinga yokudlwengulwa nokubulawa kwabantu besifazane kuleli. - African News Agency (ANA)",#CrimeStats: Sinyukile isibalo sokubulawa nokudlwengulwa kwabantu kuleli
"AKHUNGATHEKILEamalungu omphakathi wakwa-V eMlaza kutholwa isidumbu sowesifazane sigwaziwe silaliswe eduze komgwaqo iMangosuthu Highway.Kuthiwa isidumbu salo wesifazane ongaziwa ukuthi ungubani besinenxeba lokugwazwa, sihlubule kwesingezansi njengoba kusolakala ukuthi ngaphambi kokubulawa, uqale wadlwengulwa.Okhulumela amaphoyisa KwaZulu-Natal uCaptain Nqobile Gwala, uthe amaphoyisaathole ucingo ekuseni izolo ebelubika ngokutholwa kwalesi sidumbu.“Kuphenywa icala lokubulala elivulwe esiteshini samaphoyisa eMlaza,” kusho uGwala.",Kutholwe isidumbu sowesifazane eMlaza
"ISIKHULU esisabambile sePassenger Rail Agency of South Africa (Prasa) uDkt Nkosinathi Sishi, sithi bazojeziswa kanzima abazama ukweba impahla yalenkampani.USishi usho lokhu emuva kokuxoshwa konogada abawu-14 abalahlwe yicala lokuzama ukweba amatekisi (Toyota Quantums) akwaPrasa ngo-Okthoba 31 wonyaka odlule.Kuthiwa labo nogada bagasela emahhovisi akwaPrasa ngabo 1:30 kuya ku-1:50 bafike bakhomba ngezibhamu onogada ababesebenza ngalolo suku, babashaya, babavala amehlo baze bababopha nezandla.Ngebhadi balahlwa elakubo njengoba bathi besahlela ukuhamba namatekisi kwagasela amaphoyisa baboshwa.Labo nogada baqondiswa ubugwegwe icala labalahla.USishi uthe kuyathusa ukuthi onogada abawu-14 bazama ukweba amatekisi baze balimaza ozakwabo.“Kuyathusa ukuthi banikwe umsebenzi wokuvikela umphakathi nempahla kodwa yibona abazama ukuyeba."".""USihlalo weBhodi lakwaPrasa uNkk Khanyisile Kweyama naye usishayele ihlombe isinqumo sokuxoshwa kwalabo nogada.",IPrasa ixoshe onogada abawu-14 abebayo
"USHIYE angalazi kubaholi boMkhonto weSizwe Military Veterans Association (MKMVA) uNgongqoshe wezokuThutha kuleli uMnuz Fikile Mbalula ebiza okhulumela le nhlangano uMnuz Carl Niehaus ngesigebengu esidala esiqashwe nguNobhala-jikelele we-ANC eLuthuli House, uMnuz Ace Magashule.UMbalula usho kanje ngoNiehaus empini ayisuse izolo ekuseni ekhasini lakhe kuTwitter lapho aveze khona ukuthi i-ANC ibhekene nezimpisi ezicashe ngesikhumba sezimvu.Lokhu kulandela imashi iMKMVA ebiyeseka kuyo iSanco neCosas eGauteng kumashelwa ukuthi kuboshwe uMbalula. Bakhala ngokuthi uMbalula uhlulekile ukulungisa izinto kwaPrasa ekubeni abantu bethembele ezitimeleni.FULL: STATEMENT BY MINISTER @MBALULAFIKILE on CAMPAIGN BY PEOPLE WHO ALLEGE THEMSELVES AS MK VETERANS pic.twitter.com/EfDnw7XCodEbhala kuTwitter uMbalula uthe empeleni kunabaholi bayo iMKMVA abebedla ngezinkampani zonogada ezingombombayi ebeziqashwa kwaPrasa. Uthe izinkinga eziningi abebebhekene nazo sezizoxazululeka njengoba uPrasa usuzoziqashela wona onogada,""UPrasa ubufana nenkomo ebeniyisenga, isono sami kube ukuvala umpompi. Benizenzela umathanda ngezinkampani zonogada ezingombombayi. NINYILE,"" kuloba uNgqongqoshe kuTwitter.Uqhube wakhumbuza abantu ukuthi uNiehaus wake waqamba amanga wathi kushone unina ukuze athole izimali zomshwalense.Karl Niehaus faked the death of his own mother ,Faked death of his own mother ,faked death of his own mother today he is showing up with chicken audacity threatening everyone including the state.Akagcinanga lapho uMbalula njengoba edlulele kumengameli weMKMVA, uMnuz Kebby Maphotsoe naye ethi useke wabhekana nezinsolo zobugebengu njengoNiehaus.Uphakamise imibuzo ngendima eyadlalwa uMaphotsoe empini nohulumeni wobandlululo ethi njengoba enengalo eyodwa nje walahlekelwa yisandla ngenxa yobugwala hhayi ngoba ayelwa nobandlululo.Ephendula le mibhalo uMaphotsoe uthe uMbalula kuzomele axolise ngakho konke akushilo ngoba uhlasele iMKMVA. Uthe kuzomele axolise ngaphambi kokuthi enze inkulumo emphakathini.""Noma ngabe ukuphi, sizokwenza isiqiniseko sokuthi uyasukuma axolise phambi kwabantu. Uma engakwenzi lokho akukho mhlangano azokhuluma kuwo,"" kusho uMaphotsoe.Noma engalifakanga igama likaMbalula kumbhalo wakhe uMagashule ubhale kuTwitter wathi: ""o thomile go gafa"" (usuqalile ukuhlanya). Ngokuhamba kwesikhathi uMbalula uwuphendulile lo mbhalo ebuza ukuthi ngabe usho kuye yini ukuthi useyahlanya.""Sengibathinte kwezwakala, obasi babo sebephumela obala. Bathi siyahlanya, abaholi bethu,"" kubhala uMbalula.Okhulumela i-ANC, uMnuz Pule Mabe uyigxekile imibhalo kaMbalula kuTwitter wathi kumele asebenzise izinhlaka zangaphakathi enhlanganweni ukuzwakalisa izikhalo ngabanye abaholi benhlangano. ",Kusuke olwezichwe uMbalula egadla ku-Ace Magashule nakubaholi be-MKMVA
"UMHOLI we-Economic Freedom Fighters (EFF) uMnuz Julius Malema uthi akasiboni isidingo sokuthi akhalelwe ngamasongo kaSigonyela owayengumengameli wakuleli uMnuz Jacob Zuma uma elahlwa ngamacala abhekene nawo. UMalema uveze lokhu engxoxweni ekhethekile yePress Club namhlanje ekuseni elandela inkulumo ebhekiswe esizweni ebiyethulwa nguMengameli Cyril Ramaphosa ngoLwesine. Kuzokhumbuleka ukuthi ekuqaleni kwale nyanga inkantolo eNkulu yaseMgungundlovu ikhiphe incwadi egunyaza ukubosha kukaZuma kulandela ukungaveli kwakhe enkantolo. UZuma bekumele avele eNkantolo eNkulu yaseMgungundlovu ngecala lenkohlakalo elithinta izinsolo zokugwazelwa kwakhe yinkampani yaseFrance yezikhali, iThales, kodwa wangakwazi ngoba kubikwa ukuthi uyagula. I-EFF ibalwa namaqembu ayehola phambili umkhankaso wokuthi kukhishwe uZuma kwesobuMengameli kuleli, imsola ngenkohlakalo nangokunikeza umndeni wakwaGupta amandla kuhulumeni. UMalema nokho ngoLwesihlanu uthe uMsholozi, oneminyaka ewu-77, kumele aquliswe amacala abhekene nawo enkantolo kodwa angabe esaboshwa ejele. “Ngathi uma kunamacala avulelwe uZuma kumele aye enkantolo. Kodwa asikwazi ukumfaka ejele, ngabe siwumphakathi onjani obopha abantu abadala? Kumele aphendule enkantolo, nayo inkantolo kumele icabange ngeminyaka yakhe. Ijele yindawo yokuhlunyeleliswa kwezimilo. Ukufaka uZuma ejele kungaba ukumosha imali ngoba yini esengalungiswa kulo muntu omdala? Inkantolo kuzomele ithole enye indlela,” kusho uMalema.Ebuzwa ngezinsolo zokuthi i-EFF yadla izimali zebhange i-VBS Mutual Bank uMalema uthe akekho noyedwa owe-EFF ophule umthetho kulolu daba.  “Abaphenyi bathole abantu okungeyibo - asikho lapho. Manje ngoba asihambisani noPravin sebethi ‘laba bantu beVBS ababoshwe…’ ababophe. Badedeleni babophe...bazobopha abantu babo, akekho noyedwa we-EFF ozoboshwa. Umfowabo kaFloyd Shivamvu waboleka imali eVBS, wayikhokha, kuphelile. Ibhange lamboleka imali, wayikhokha. Yini enye abayifunayo? Abantu sebeyaboshwa ngokuboleka imali?” kubuza uMalema.",UMalema akahambisani nokuboshwa kukaZuma
"ISADTU ifuna zivalwe izikole kuze kwehle izinga lokutheleleka kwabantu ngeCovid-19.UNobhala Jikelele weSadtu uMnuz Mugwena Maluleke uthe beze nalesi siphakamiso ngoba bayabona ukuthi ziyanda izibalo zabatheleleka ngeCovid-19 ngakho impilo yothisha neyezingane isengcupheni uma izikole zisavuliwe.IPhini likaNobhala Jikelele weSadtu uMnuz Nkosana Dolopi lithe bazoba nomhlangano noNgqongqoshe weMfundo eyiSisekelo uNkk Angie Motshekga ukuze babhunge udaba lokuvala izikole.“Okwamanje asinalo usuku nesikhathi esizohlangana ngalo noNgqongqoshe kodwa kufanele kwenzeke maduze ngoba lolu daba luyaphuthuma,” kusho uDolopi.Uthe akusikho ukuthi othisha abathandi ukufundisa kodwa bacabangela impilo yabo neyabafundi ngenxa yokuthi iCovid-19 ayikalawuleki.Uphakamise ukuthi abafundi basebenzise izinkundla zokuxhumana ukufunda, imisakazo namathelevishini ukuze bangasali ezifundweni zabo.Uphakamise ukuthi izifundo zifakwe online kodwa kungadingeki idata nezinye izindleko uma abafundi benza izifundo zabo.Uzwakalise ukukhathazeka ngabafunda uGrade 12 uma kuwukuthi kuyekwa yonke into ngoba abakwazi ukuphuma esikoleni nokuzoba yinkinga kubafundi okufanele bayoqala uGrade 1.Uthe kuleli sonto othisha bayalelwe ukuthi baye esikoleni kodwa ngeke liphele kungacacanga ukuthi izikole zizovalwa noma kanjani kwazise bayawudinga umhlangano noNgqongqoshe.UNgqongqoshe weMfundo eyisiSekelo, uNkk Angie Motshekga, izolo esitatimendeni uthe isinqumo sabo sokuvula izikole sasifanele isigaba sikathaqa futhi bazimisele ekuhlengeni impilo yabantu. “Isikole siyigxenye yempilo yethu. Izikole nohlelo lonke lwemfundo lubhekene nesimo esisha kodwa esekumele kube indlela ejwayelekile yokuphila ngenxa yeCorona. Lokhu kungenza izikole zizithole zibhekene nengcindezi ngenxa yokuvulwa kwezikole. Uhulumeni ukhathazekile ngothisha, othishanhloko, abasebenzi abalekelela ezikoleni abasebenzisa nanoma iziphi izinkundla ukuba behlasele uhulumeni ngokubuyela kwabo emsebenzini. Lokhu abakwenzayo kubukeka sengathi bona bazibona behlukile kwabanye abasebenzi bakahulumeni,’’ kusho uNkk Mothsekga.I-Public Service Association (PSA) neYoung Communist League of South Africa (YCLSA) bahambe emazwini eSadtu becela umnyango ukuthi uvale izikole. IYCLSA ithe akusizi ukuqhubeka nokuthi kuyiwe ezikoleni noma isimo singavumi.Esitatimendeni esithunyelwe kwabezindaba le nhlangano ithe akukwazi ukuthi kungabekwa impilo engcupheni.“NgoMeyi nonyaka saphakamisa ukuthi abafunda uGrade 12 bayiswe emakhempini bese kuthi abanye abafundi bahlale emakhaya. Ekupheleni kukaMeyi sanika umnyango ithuba lokuthi ubonakalise ukuthi ezokuphepha zizoqiniswa ngaphambi kokuvulwa kwezikole. Ngakho sizwakalisa ukungazithembi izindlela zokuqinisekisa ezokuphepha ezikhona ezikoleni yikho sisaqhubeka sithi akubekwe impilo phambili kunokuthi kuqhutshekwe nokufunda.”Lesi sitatimende siqhuba sithi okwenzeka manje nokuyishwa wukuthi zinyuka ngamandla izibalo zabatheleleka ngeCorona ezikoleni nokuyinto ebingagwemeka ukuba umnyango uhambise phambili ukuphepha kwabafundi nabasebenzi kunokuthi kuqhutshekwe nokufunda.“Sinxusa umnyango ukuthi uhlehlise ngokushesha ukuqhubeka kokufunda uze nezindlela ezingcono zokuqinisekisa ezokuphepha lapho kungeke kube khona ukuthelelana ngegciwane noma kuze kube nomgomo wegciwane. Uma kungukuthi ukufunda akukwazi ukuqhubeka nonyaka ngenxa yokumiswa kwako sinxusa ukuthi bonke abafundi badluliselwe kwamanye amabanga ngonyaka ozayo ngaphandle kuka Grade 12. Umnyango kumele wenze isiqiniseko sokuthi abafundi nothisha bazokwazi ukumelana nomsebenzi walo nyaka ngonyaka ozayo.”",I-Sadtu ifuna kuvalwe izikole
"IWAHLABA iyawahlikiza amaqembu e-Absa Premiership inkakha yeKaizer Chiefs, u-Abel “Chaklas” Shongwe, iwasola ngokubukela phansi abadlali abangumsinsi wokuzimilela eNingizimu Afrika.Okwenza uShongwe, odlalele iChiefs ngeminyaka yawo-80, asole amaqembu ePremiership ngokubukela phansi abadlali baseMzansi, yindlela awele ngayo imingcele eyosayinisa abadlali bangaphandle kuleli windi eliqhubekayo lokudayiselana abadlali.Kuleli windi lokuhwebelana ngabadlali, bahamba phambili abadlali bangaphandle kwazise namaqembu amathathu amakhulu nokuyiwo okuthenjelwe kuwo ukuthi akhiqize abadlali abavuthayo beBafana asesayinise abayisikhombisa ngokuhlanganyela.“Awukaze uvuleke kanje umngcele ngewindi elilodwa. Indlela okwenzeka ngayo njengamanje uyabona ukuthi amaqembu asebathatha kancane kakhulu abadlali baseNingizimu Afrika. Awela imingcele eyothenga abadlali abangekho ezingeni eliphezulu, abafanayo nalaba esinabo futhi abanye babo bangaphansi kwalaba esinabo la ekhaya abadlala kwiNFD nakwi-ABC Motsepe League,” kusho uShongwe odlale nabadlali abanohlonze njengoTeenage Dladla, Ace Ntsoelengoe noDoctor Khumalo owagqama eDaliwonga Secondary School, eSoweto.“Sine-SAB okudlala kuyo i-Under 21, yiMotsepe League okudlala kuyo i-U/23 kanjalo neNFD nayo enomthethu ka-Under 23. Bonke laba badlali abakule minyaka kanti bashonaphi? Bazosayinwaphi? Le nto yokubeka le mithetho yeminyaka kwakungaqondiwe yini ngayo ukwandisela amaqembu abadlali basekhaya angakhetha kubo? Indlela abazitshwa ngayo abadlali yenza kubukeka sengathi le mithetho yeminyaka kwakuqondwe ngayo ukuqedela abanye imisebenzi.”Iqembu likaShongwe lakudala, iChiefs, yilo elihamba phambili ekusayinweni kwabadlali bangaphandle kuleli windi.IChiefs isayinise abadlali abane bangaphandle okunguLazarous Kambole waseZambia, James Agyekum Kotei waseGhana, uSamir Nurkovic waseSerbia noKearyn Baccus wase-Australia kodwa okuthiwa uzobhaliswa njengowaseMzansi ngenxa yokuthi azalelwa eThekwini.I-Orlando Pirates yona isayinise uJordi Delle waseFrance no-Austin Muwowo ongumkhaya kaKambole kwathi iMamelodi Sundowns yavuka noMauricio Affonso wase-Uruguay.Akupheli lapho kwazise AmaZulu asayinise * -Andre de Jong waseNew Zealand, iStellenbosch yavuka ngenjini yaseMexico uDiego Franco, iLeopards yasayinisa uJonas Asvendo Mendes waseGuinea Bissau.“Kulaba abane (beChiefs) nguKambole kuphela umdlali wangempela. Uyabona-ke loyo angahlula ngisho uBilliat (Khama). Bonke laba abanye bazovala izikhala zabadlali baseNingizimu Afrika,” kusho uShongwe.Ngokwabanye abaqeqeshi asebeke baxoxisana naleli phephendaba ukugcwala kwabadlali bangaphandle ikakhulukazi abagadli kunomthethela ekungenzeni kahle kweBafana Bafana emqhudelwaneni emikhulu njenge-Africa Cup of Nations neFifa World Cup.",UChacklas uhlaba awePSL ngokweya abazalelwe kuleli
"UMasipala weTheku usuluqalile uhlelo lokubonisana nomphakathi ngombiko wonyaka ka-2028/19 ngakho umema umphakathi ukuba ubeke imibono yawo ngalo mbiko. Kukhona umhlangano womphakathi ohlelelwe ukwethula lo mbiko emphakathini nokulalela imibono yomphakathi ngawo. Lo mhlangano uzoba mhla ka 4 Mashi eLuthuli Hall, eCity Hall, ngo-10:00. Bonke abafisa ukuba yingxenye yalo mhlangano bayakhuthazwa ukuba beze. Umbiko wokusebenza kukaMasipala onyakeni wezimali owedlule unikeza imininingwane yalokho uMasipala akwenze ngempumelelo, izinselelo ahlangabezane nazo kanye nezitatimende ezihlanganisiwe zezimali zonyaka. Imibono etholakale kulolu hlelo yiyo esetshenziswa ukwakha uHlelo Lwentuthuko Edidiyele nesabelomali sonyaka wezimali olandelayo. Lo mbiko ukhombisa ukuthi yize noma zibe khona izinselelo, ezinjengesimo esingesihle sokukhula kwemali engenayo kuMasipala kanye nokukhula ngesivinini kwesibalo sabantu abathutheleka edolobheni, uMasipala wenze kahle futhi wathola nombiko kamcwaningimabhuku-jikelele ongenacashaza. Ubuholi bukaMasipala buzinikele ekushiseni ukuhanjiswa kwezidingo kubantu nokuqikelela ukuthi wonke umuntu owakhele iTheku lonkana uphila impilo engcono.UMasipala uqhubekile nokuhanmbisa izidingo kwabahlwempu. Ufakele amakhasimende kuka-740 000 ugesi endaweni elinganiselwa kumakhilomitha awu-2 000 futhi wafakela abantu abahlwempu abantu-109 749 ugesi wamahhala.Umnyango wakwa-Cleansing & Solid Waste unikezele ngosizo olunhlobonhlobo u-3.4 million wamakhasimende emizi, ezimboni nawamabhizinisi kanti masont’onke uqoqela udoti imizi engu-1 063 624 kanye no-106% wabahlwempu.UMasipala wakhe 3142 wemizi emisha, waphothula 32 wezakhiwo zemindeni ezintsha, walungisa izakhiwo ezingu-223. Umnyango Wezokuhlaliswa Kwabantu kuMasipala uweqile umgomo wawo ngokuthola amahekthare angu-614 omhlaba wokwakhela abantu izindlu. Lezi zindawo ezakhiwayo zokuhlalisa abantu zisezindaweni eziseduze namathuba omsebenzi. Ngenxa yalokhu, uMasipala uthole inqwaba yezindondo zokusebenza kahle ngaphansi kohlelo lwezindondo ze-Govan Mbeki Awards nokuyinto ekhombisayo ukuthi iTheku linguMasipala osebenzayo. Umnyango wakwa-Human Settlements kanye nowakwa-Water & Sanitation babalwe nezinhlaka ezingu-15 emhlabeni esisemgqeni wokuthola izindondo eGuangzhou International Award for Urban Innovation.Umnyango Wezamanzi uqikelele ukuthi u-85% wemizi uthola amanzi ahlanzekile ayisidingongqangi bese kuthi u-98% uthole amanzi amahhala. UMasipala uyaqhubeka nokuba sesimweni esihle sezimali njengoba izinga lakhe lokuqoqa izikweletu liphezulu ku-91.9%, yanda imali ayiqoqayo, engathembele kakhulu emalini yokwebolekwa futhi enemali eyenele yokukhokha izindleko zakhe. UMasipala ukwazile ukuqhubeka nokuba negama elihle lokufanaleka ukwebolekwa izimali esuka kua-AA waya ku-AA+ kwezikhokhwa isikhathi eside nelika-A1+ kwezikhokhwa isikhathi esifushane. Kulo nyaka ikhulile ngo-4% imali engana kuMasipala uma kuqhathaniswa nonyaka owandulelayo, nesilinganiso sokwethembela emalini yokwebolekwa sibe phansi ku-25% ekupheleni konyaka okungaphansi komgomo kaMgcinimafa kazwelonke, ongu 45%-50%. UMasipala uqhubekile rnerekhodi elihle lokuhlinzeka abantu ngezidingo njengoba esebenzise R4.951 billion esabelweni semisebenzi emikhulu, okungu-75% wesabelo semisebenzi emikhulu sesisonke. Ukusetshenziswa kwalesi sabelo kulo nyaka kulibazisekile kunobekulindelekile ngenxa yokungasebenzi ngokulindelekile kosonkontileka, izinselelo/ukulibaziseka  kokuthenga namacala afakwe ezinkantolo kumaphrojekthi amane omgwaqo, abafake izicelo zokuba kubuyekezwe izinqumo ezithathiwe ngezinkontileka zamanye amaphrojekthi kanye nokumiswa komsebenzi ngenxa yeziteleka nezinselelo zamaforamu amabhizinisi. Kepha uMasipala usethathe izinyathelo ezifanele zokubhekana nalezi zinselelo.Lo mbiko wonyaka uyatholakala kwi-website kaMasipala weTheku kuleli kheli: www.durban.gov.za. Futhi uyatholakala nasezikhungweni zikaSizakala nasemitapweni yolwazi kaMasipala. Umphakathi uyakhuthazwa ukuba uwufunde lo mbiko bese uphawula ngawo ngokuthumela imibono kuleli kheli: [email protected] UMasipala uzokwazi ukubasiza abadinga ukusizwa ngokubhalelwa phansi imibono yabo. Usuku lokugcina lokulethwa kwemibono umhla ka 13 Mashi 2020.",Ithuba lokuphawula ngombiko wonyaka
"BABHALE begadwe ngamaphoyisa abafundi abafunda u-matric eGlenhaven Secondary, eVerulam, izolo njengoba ozakwabo bebebhikisha ngaphandle kwalesi sikole.Abafundi bakulesi sikole baqale umbhikisho ngoLwesibili bethi amasango asanda kufakwa ayabaphazamisa uma beshintsha amakilasi njengoba benqunyelwa imizuzu emithathu ukuthi baphume kwelinye ikilasi baye kwelinye.Bebekhala nangokuthi amathoyilethi esikole awahlanzekile nokuthi ompompi bamanzi abenele.Bathi uthishanhloko walesi sikole uMnuz Genesis Reddy unobandlululo uhlale ethi abafundi abamnyama bakulesi sikole abahambe baye kwezinye izikole uma behluleka ukumelana nemigomo yalesi sikole.UMfundo Ndunakazi, umengameli wesigungu sabafundi kulesi sikole, uthe sekukaningi ezama ukukhuluma nothishanhloko ngamasango afakiwe kube nhlangazimuka nomoya.“Ngamtshela ukuthi abafundi bayakhala ngamasango afakwe kuwo wonke amabhlokhi bathi avalwa ngemuva kwemizuzu emithathu, abanye abafundi bazithola beme ngaphandle bengasafundi bevalelekile. Akazange avume ukuthi sibonisane, siqhamuke nendlela engcono engasetshenziswa kunalokho yena nothisha bangihlasela ngenkulumo bethi angiyena umholi oqotho,” kusho yena.Uthe okunye okuvuse uhlevane kubafundi ukunqanyulwa kohlelo lokudla kwabanye abafundi kwasala uGrade12 okuyiwona osakuthola ukudla.“Ziningi izingane eziphuma emindenini entulayo ebezisizakala ngokudla lapha esikole eminyakeni ephambili, okunqanyulwe ekuqaleni konyaka. Kwathiwa abaxhasi abathe akunikwe leli kilasi kuphela,” kusho yena.NgoLwesibili, kuphazamiseke ukubhalwa kwezivivinyo ku-matric kulesi sikole. Izolo kubhaliwe amaphoyisa abebagadile abafundi ababhalayo.Abamanye amakilasi bebegcwele ngaphandle kwesikole.Ikhansela lendawo, uMnuz Fakazi Mdletshe obekhona esikoleni, lithe okwamanje akukacaci ukuthi abafundi babhikishelani ngoba amasango abakhala ngawo anamasonto amabili efakiwe.“Abafundi esikoleni basuke bezofunda ezinye izinto okungenzeka ziphazamise ukufunda ngikholwa ukuthi zingalungiseka kube kuqhutshekwa kufundwa,” kusho uMdletshe.UMnuz Kwazi Mthethwa okhulumela uNgqongqoshe wezeMfundo kulesi sisifundazwe, uMnuz Kwazi Mshengu uthe ungqongqoshe uvakashele lesi sikole namhlanje ukuze athole ukuthi yini eholele ekutheni abafundi babhikishe balimaze nempahla yesikole. Uthe ngesikhathi bephenya batholile ukuthi kunezikhalo zokucwaswa ngokwebala ngokunjalo nokuhlukunyezwa kwabafundi abasazobhekana nazo njengomnyango. ",Babhale beqashwe amaphoyisa
"SITHEMBISO MKHIZEUNQABE ukubolekiswa kwiMaritzburg United, uTiyani "" Shuga"" Mabunda olizwa ngendaba ijezi kwiMamelodi Sundowns.Isolezwe lithole ukuthi iSundowns bese iqede konke neTeam of Choice kodwa lo mdlali oyibamba esiswini washaya phansi ngonyawo, wathi akalibeki eMphithi.Ngokusho kwalo mthombo osondelene nalo mdlali isizathu esidale ukuthi anqabe wukuthi kwiMaritzburg ubengeke athole imihlomulo agixabezwa yona eChloorkop.Kuthiwa uMabunda uthe ufuna ukuyiqedela kwiSundowns inkontileka yakhe ephela ekusongweni kwesizini ka-2020/21.""UMabunda usekwamukele ukuthi iSundonws ngeke iyivuselele inkontileka yakhe. Osekumhlalise kuyo yimali. UFarouk Kadodia (umnikazi weMaritzburg) bese eqede konke neSundowns, beyingenankinga ukuthi imdedele. KwiMaritzburg kubukeka ebezolithola ithuba lokudlala,” kubeka umthombo.Kuthintwa uKadodia ukuvumile ukuthi bebefuna ukumboleka uMabunda kodwa kwavimba ezinto ezithile.""Kuliqiniso ukuthi besimgaqele uMabunda ngesikhathi kusavulwe iwindi. Kuvimbe izinto engingeke ngikwazi  ukuzidalula kwabezindaba. Empeleni angithandi ukuphawula kakhulu ngalolu daba, kumele sikuhloniphe ukuthi uMabunda unenkontilela neSundowns,"" kusho uKadodia.Imizamo yokuthola ukuphawula kweSundowns ayiphumelelanga njengoba lowo okhulumela iqembu uShupi Nkgadima engazange ayiphendule imibuzo athunyelelwe yona.Ngaphambi kokuqala kwale sizini, iSwallows beyifuna ukuboleka lo mdlali. Ivinjwe ukuthi beyingeke ikwazi ukumholela imali ayithola kwiSundowns.Selokhu kuqale isizini, uMabunda owake waba semabhukwini eBlack Leopards nakwaweFree State Stars, ulizwa ngendaba ijezi kwiSundowns.Ubanga indawo esiswini no-Andile Jali, Hlompho Kekana, noRivaldo Coetzee osuswe emuva wafakwa esiswini.UMabunda izinto ziqale ukumbhedela ngesizini edlule edlala imidlalo eyisishiyagalolunye kuphela yeDStv Premiership neyisithupha yemiqhudelwano.  Wagcina ukuba nesizini enhle kweka-2018/19, edlala imidlalo ewu-22.Eminyakeni edlule uke waba ngelinye lamasosha ayeyizithenjwa zikaPitso ""Jingles"" Mosimane oseqeqesha i-Al Ahly yase-Egypt.UMabunda usenqobe neSundowns isicoco seCaf Champions League ngo-2016, isicoco seDStv Premiership kahlanu, kabili iTelkom Knockout neNedbank Cup ngokuhlukana kwemiqhudelwano.",Kuvela okubhuntshise izingxoxo zeMaritzburg neDowns ngoMabunda
"I-UNITED Democratic Movement  (UDM) ikopele izinhlelo ze-Democratic Alliance zokucela amalungu omphakathi ukuthi abhalisele ukuba ngamalungu ale nhlangano ephalamende nakwizishayamthetho ezifundazweni. I-UDM eyiqembu eliphikisayo, icele amalungu omphakathi afuna ukungenela ukhetho luka-2019 emele leli qembu ukuthi abhalise ngaphambi kuka-Ephreli nonyaka. ""Simema abantu baseNingizimu Afrika abafuna ukumela i-UDM ukuthi bafake izicelo zokuyimela ephalamende nakwizishayamthetho,"" kusho i-UDM ezikhangisweni. Izinhlangano eziningi zepolitiki okuhlanganisa i-ANC ne-EFF zithatha amalungu ephalamende kwizishayamthetho nasohlwini lwabantu abasuke bevoteliwe emagatsheni. Ukuqokwa kwamalungu ephalamende kuye kudale ingxabano ezinhlanganweni zepolitiki. Umholi we-UDM, uGeneral Bantu Holomisa uthe iqembu lakhe lisebenzisa abantu abaqokwe wumphakathi ezifundazweni eziningi. ""I-UDM imandla kakhulu e-Eastern Cape kodwa ngenxa yohlelo oluvumela amalungu ukuthi aqembukele kwezinye izinhlangano ehlile. Sizama ukuvusa i-UDM kwezinye izindawo,"" kusho uHolomisa.Uthe umkhankaso wabo wokumema amalungu omphakathi ukuthi amele i-UDM uhamba kahle ngoba baningi abantu abafuna ukuba kuleli qembu. ""Sifuna uhlelo lokuqokwa kwabantu luhambe kahle, asifuni ukuzithola sesinohlu oluzolwisa amalungu ethu. Sizoba nezinkundla zokucobelelana ngolwazi kulabo abafuna ukuba ngamalungu ephalamende amele i-UDM ezizoba ngoJuni nangoJulayi. Sifuna bazi kahle ukuthi i-UDM imeleni nokuthi abavoti sibaheha kanjani. Siheha abantu abaneziqu zemfundo ephakeme nalabo abangafundile inqobo nje uma benekhono lokuphatha kahle abantu,"" kusho uHolomisa.Uthe abafuna ukumela i-UDM akumele bazihathaze ngeziqu zemfundo ephakemengoba ipolitiki ifuna umuntu okwazi ukuheha abantu nokubachazela ngobuhle be-UDM. UMnuz Mabine Seabe obhekelele ezokuxhumana kwiDA, uthe bamema abantu ukuthi bafake izicelo uma befuna ukumela iDA kodwa okuhlukile ngabo wukuthi sebeqalile ukubheka labo abazomela iDA  ephalamende kumalungu abo. Umkhulumeli we-ANC, uMnuz Pule Mabe akatholakalanga ukuthi aphawule ngokwenziwa yi-ANC njengoba ucingo lwakhe beluvaliwe.",I-UDM ikopele okwenziwa iDA
"Umhlaziyi wezepolitiki ozimele uMnuz Thabani Khumalo uthe i-ANC isemgudwini omuhle wokubuyisa ithemba kubantu bakuleli.Wathi kodwa kusala imibuzo ngemigomo abaphuma nayo ezingqungqutheleni, wakhala ngokuthi kuba wumqansa onganyukwa mbongolo uma sekufanele ifezwe imigomo.‘’Banemigomo emihle kabi uma ubheka lo wokubuyisa umhlaba ngaphandle kwesinxephezelo. Bazoyenza kanjani leyo nto ngoba badinga ukuba yiningi okubonakala kuzoba nzima ukuthola iningi elanele lokho.Bakhuluma ngazwi linye ne-EFF odabeni lomhlaba. Bekufanele babambisane nayo kodwa ngeke kwenzeke ngoba bayinkukhu nempaka,’’ kusho uKhumalo.Uyincomile i-ANC ngokubuyela kubantu, wathi iwabonile amaphutha ayo iyazehlisa kubantu bakuleli.‘’Iqale ngokuhambela abaholi bendabuko amakhosi, kusobala ukuthi ubuholi obusha buyazazi izinkinga ze-ANC ukuthi zikuphi futhi buzimisele ngokuzilungisa.“Okwabo sekufanele babuyele emagatsheni bayoqala phansi bawahlanganise,’’ kusho uKhumaloUthe nakuba izamile i-ANC ukulwa nobuqembuqembu kodwa kusekhona inhlese. Kubonakala nangendlela isigungu esiphezulu esihlala ngayo emcimbini kuhlawa ngamaqoqo, kuyahletshwa kukhulunyelwa phansi.",URamaphosa ulethe ithemba ebophezela i-ANC ezimisweni
"KUGWAZANE izitshudeni eDurban University of Technology (DUT) ophikweni lwayo iSteve Biko, eThekwini,  izolo kubangwa indawo okubekwa kuyo itafula okusiza izitshudeni ezizobhalisa.Lo mdonsiswano ophethe ngokuthi kulimale izitshudeni ezinhlanu eziphuthunyiswe emtholampilo ukuyokwelashwa, ubuphakathi kwezinhlangano zezitshudeni i-EFF Student Command neSouth African Students Congress (SASCO) kulesi sikhungo.UZama Mathenjwa oyilungu leSASCO, uthe bebeqhuba umkhankaso wabo obizwa ngeRight to Learn abawuqale kuphuma imiphumela ka-matric ngoFebhuwari, nalapho bebeka itafula labo netende ngasesangweni lenyuvesi ukulekelela izitshudeni ezidinga usizo uma zizobhalisa.“Siyaye sifike esikhungweni ngo-6 siqale ukusiza izitshudeni. NgoLwesihlanu kwafika abe-EFFSC basisusa belinga nokwephula itende lethu, bethi inyuvesi iphethwe yibo. Abanye babo bebenuka utshwala.“Namuhla (izolo) siqhubekile nomkhankaso wethu. Baphinde batheleka bathatha itafula baliphosa lapha, baqala bashaya ama-comrade. Omunye oshayiwe uphuke ingalo, usesibhedlela, kanti uphila nokukhubazeka kokungezwa ezindlebeni kangongoba izinsiza-kuzwa zakhe zize zacoshwa ngamaphoyisa seziwele phansi,” kusho uZama.Uthe bebengakhethi, beshaya nabesifazane, wathi bebesabisa nonogada besho ukuthi babulala uMlungisi Madonsela okusolakala ukuthi wadutshulwa onogada ngesikhathi kunombhikisho kule nyuvesi ngo-2019.UMengameli wesigungu esimele izitshudeni eDUT, uZabelo Ntuli oyilungu le-EFFSC, uthe nakuba ubengekho kusuka izibhelu kodwa utshelwe ukuthi izitshudeni zale nhlangano zidinwa abeSASCO ngokuqola izitshudeni ezizobhalisa imali yazo.“Njengoba kubhaliswa ngohlobo lwezobuchwepheshe, kunabantu beSASCO abakhohlisa izitshudeni, bazinike ama-akhawunti asebhange okungesiwo bethi azifake imali. Izitshudeni zinqume ukuthi zibasuse ngoba zingahambisani nokuqolwa kwabantu okwenziwa ngamalungu eSASCO,” kusho uZabelo. Uthe kunezigameko ezimbalwa ezibikwe kubona njengesigungu esimele izitshudeni okuthi uma kuchazwa indlela umuntu obegqoke ngayo, kubacacele ukuthi ngoweSASCO.UShansela kule nyuvesi, uSolwazi Thandwa Mthembu esitatimendeni esishicilelwe ekhasini lenyuvesi likaFacebook, uthe zizothathelwa izinyathelo izitshudeni ezibonakala zilwa kwi-video esabalale ezinkundleni zokuxhumana.“Akwemukelekile ukuthi isitshudeni sasenyuvesi zisebenzise izindlela  zobuqaba ukuxazulula ukungaboni ngaso linye. Iziphathimandla zizothatha izinyathelo ezinqala kubona bonke ababonakale kule-video ngoba abenzisi okwabantu abafunda enyuvesi,” kusho uMthembu.Okhulumela amaphoyisa KwaZulu- Natal, uCaptain Nqobile Gwala, usiqinisekisile isigameko kodwa wathi abagilwa bayalelwe ukuthi bavule amacala.",Kugwazane izitshudeni zaseDUT kubangwa itafula
"LIHLEHLELE uJulayi 2 icala lendoda (31) ebekwe amacala amabili okudlwengulwa owesifazane nomzukulu wakhe.Izolo ivele enkantolo yeMantshi yaseThekwini lapho ifike yawavuma khona amacala yangafuna nebheyili.Icala libe selihlehlela uJulayi 2.Indoda idlwengule owesifazane (51) nomzukulu wakhe oneminyaka eyisikhombisa ngeSonto, eChesterville extension 2.Kuthiwa abazange bayixwaye ngesikhathi ingena emzini wowesifazane ngoba bakhonza esontweni lakubo kodwa inkinga yaqala uma isibakhomba ngommese ibadlwengula.Ibalekile emuva kokugila umhlola kanti yaze yabanjwa emuva kokuthi umphakathi usabalalise isithombe sayo ezinkundleni zokuxhumana.Itholwe isizifihle kwelinye iflethi elisePhoyinti.Owesifazane nomzukulu basalele esibhedlela ngoba balimala kanzima emuva kokudlwengulwa.Kulindeleke ukuthi bathole ukwelulekwa ngokwengqondo nolunye usizo lwezempilo.Umphakathi waseChesterville ubuphume ngobuningi bawo uzokweseka umndeni.Ikhansela le ndawo, uMnuz Sfiso Mngadi, lithe bewumphakathi waseChesterville bafuna abolele ejele ummangalelwa ngoba ayikho indawo yomuntu ofana naye kulowa mphakathi.“Into ayenzile yimbi, isihlukumezile siwumphakathi. Sifuna umthetho umjezise kanzima, angadedelwa akabolele ejele. Sithole ukuthi ubephume ngeparole njengoba esegila lo mhlola,” kusho uMngadi.Uthe nakusasa bazobe begcwele ngobuningi babo bezokweseka umndeni nokuthi bazwakalise ilaka labo njengomphakathi.",Lihlehlile elodlwengule owesifazane nomzukulu wakhe
"MBALI KHANYILEUMNDENI kamkhulu nomzukulu abaminze emasontweni amabili edlule ngesikhathi bekhuculula ibhuluho lomfula uThukela, eNkandla, ucela ukulekelelwa ngokufuniswa izidumbu zabo.Bakhala ngokwenzelwa phansi ngamaphoyisa. Umndeni uthe ucela usizo kunoma kungubani onesikebhe futhi ongakwazi ukusisebenzisa njengoba umatasatasa uthungatha uMnuz Hlomisimpi Smakade Magwaza ( 62), noLwandle Magwaza (8).UMnuz  Sdumo Magwaza oyilungu lomndeni, uthe ngenxa yokubona kudlula izinsuku amaphoyisa engazitholi izihlobo zabo, sebenqume ukuzibambela.“Siyavuka nsuku zonke siyobheka izidumbu namalungu omphakathi ngoba amaphoyisa asisawaboni ebathungatha. Inkinga esibhekene nayo wukungakwazi ukungena emfuleni ngenxa yokungabi naso isikebha. Yingakho sicela noma yimuphi uMsamariya onaso, ukuthi alekelele ukuze sikwazi ukudlula kulesi simo esisikhungethe,” kubeka uMnuz Sdumo Magwaza.Eqhuba ucele iziphathimandla ukuthi nazo zilekelele njengoba amaphoyisa ophiko lwezinja eMpangeni,  ebatshele ukuthi aseqedile ngomsebenzi wokucinga umkhulu nomzukulu wakhe.“Kuningi amaphoyisa acasha ngakho manje. Aqale asitshela ukuthi ngeke akwazi ukufaka isikebhe ngoba kunamatshe emfuleni njengoba esesitshela ukuthi asewuqedile umsebenzi wokubacinga,” kusho uMagwaza.Isolezwe libike ngalolu daba ngeledlule kanti kuthiwa umzukulu nomkhulu babehlangene namanye amalungu omphakathi ayekhuculula imfucuza kadoti ebhulohweni iNdondondwane, eliphakathi kwaseKranskop naseNkandla.ULwandle wezwakala esekhala efuna usizo waze wabonakala esengezansi komfula emuka. UMagwaza kubikwa ukuthi wagxuma emanzini wabamba uLwandle kodwa bagcina bemuka bobabili.Kushaye esokushicilela kusalindwe amaphoyisa ukuba aphawule.",Udinga usizo umndeni wabaminza emfuleni
"USESABISE ngokugeqa amagula ngezindaba zangasese zikaBlack Coffee uMbali Mlotshwa kulandela ukuchithwa yinkantolo yemantshi eRandburg ecaleni abemsola ngalo lokumshaya. Lo mlingisi owazakhela udumo kwiTshisa ukhihle esikaNandi echazela abalandeli bakhe ukuthi inkantolo ichithe isicelo sakhe sokuvikelwa kuBlack Coffee. Uthe ngenxa yokuhluleka enkantolo, uyaphoqeleka ukuthi aphumele obala “ngokuhlukumezeka” emshadweni wabo. “Ngizonitshela yonke into, sengiyivikele isikhathi eside le ndoda (uBlack Coffee). Uqambe amanga enkantolo wathi ungene ngaphansi kwengalo yami. Emude kangaka? Wazi kahle ukuthi ungishayile futhi wangiphusha sisemzini wethu,” kusho u-Enhle Mbali obekubonakala ukuthi udinwe uyaveva ekhuluma bukhoma ku-Instagram. Uqhube wathi izinxushunxushu zabo sezihlukumeza nezingane ngokomqondo njengoba bedivosa. Uthe phakathi kwezinto ezithikameza izingane ukuthola ukuthi ziyalanywa ngaphandle. UMbali uthe uzobiza isithangami nabezindaba maduze lapho azokhiqiza khona ubufakazi ngokuhlukunyezwa wuBlack Coffee. Ekhasini lakhe kuTwitter uBlack Coffee uphendule ngokubonga abamesekile kulolu daba edalula ukuthi ihoxisiwe incwadi ebimvimba ekuhlanganeni noMbali ngokunjalo nokuya emzini wabo. “Ngiyabonga kubo bonke abangesekile. Ngo-Ephreli ngabhala kuTwitter ukuthi angikaze futhi angisoze ngambeka isandla uMbali. Ngakwenza lokhu ukuze ngilungise ayesekusho ngami. Ngakhetha ukuthula emva kwalokho ngethemba ingalo yomthetho kuleli,” usho kanje. ",UMbali Mlotshwa  usabisa ngokuchaya izindaba zomshado wakhe
"UHLAWULISWE uR1 000 uNgqongqoshe wezokuXhumana kuleli uNkk Stella Ndabeni-Abrahams, ngecala lokwephula umthetho wokuvalwa kwezwe kathaqa ngenxa yeCoronavirus. Okhulumela iNational Prosecuting Authority (NPA), uNksz Phindi Mjonondwane izolo ukuqinisekisile ukuthi uNkk Ndabeni-Abrahams uyikhokhile le nhlawulo emuva kokuvuma ukuthi abekwe icala lokwephula imithetho yezinhlekelele njengoba izwe lingaphansi kwesikhathi sikathaqa.Uthe ukuvuma kwakhe ukukhokha kusho ukuthi usengumuntu osefana nogwetshiwe. Uqhube wathi ubenikwe amasamanisi okuba avele enkantolo ePitoli ngoMeyi 22 nonyaka, wabe esekhokha inhlawulo kaR1 000.UNkk Ndabeni-Abrahams uyikhokhe ngoLwesibili le nhlawulo.Ungqongqoshe wephula imithetho kathaqa ngesikhathi evakashela emzini wowayeyiphini likangqongqoshe wezemfundo ephakeme, uMnuz Mduduzi Manana. Wathathwa isithombe ehlezi noManana nabanye kudliwa ngo-Ephreli 5 nonyaka.Isithombe safakwa nguManana kwi-Instagram yakhe kodwa washesha wasisusa. Ngokusho kukaManana, ungqongqoshe waya emzini wakhe eyolanda izimpahla zokuvikela ezazidingwa ngabafundi.I-NPA iveze ukuthi ukuvakashela kwakhe kwakungeyona ingxenye yomsebenzi obalulekile njengoba kunothaqa ezweni.UMengameli Cyril Ramaphosa wammisa emsebenzini izinyanga ezimbili uNkk Ndabeni-Abrahams. Kweyodwa inyanga ngeke ahole. Waphoqwa nokuthi axolise esizweni okuyinto ayenzange-video.",Uhlawuliswe uNdabeni-Abrahams ngokwephula imithetho
"KUBOSHWE umzukulu okuthiwa uhlasele uyisemkhulu wamgwaza ngento ecijile ekhanda, wafa KwaGudlucingo, eHlokozi.UMnuz Mzukayise Mchunu (66) kuthiwa ugwazwe ngoMgqibelo ebusuku esemzini wakhe ngowesilisa, amaphoyisa athe uyaziwa.Umsolwa oneminyaka engu-21, uboshwe ngecala lokubulala. Kulindeleke avele ePhungashe Periodal Court namhlanje.Indodana kamufi, uMnuz Bhekizitha Mchunu, ithe uyise ubenesibazi esiphongweni nenxeba elijulile enhlafunweni. Uthe ngoMgqibelo ebusuku uthole ucingo ebeluvela kumfowabo omdala, emlandisa ngosekwenzekile.Kuthiwa umndeni ubuhlangene ekhishini udla isidlo sakusihlwa maqede wahlukana usuyolala ezindlini zawo.Kuzwakale ngomufi esememeza, ekhala efuna usizo, kwaphuma indodana yakhe endala kwenye indlu, emfice elele phansi eceleni kwendlu engagqokile.“Ubesakwazi ukukhuluma etholwa wubaba ngoba ngikhulume naye ocingweni wathi ‘mfan’wami ngiyashona la, ngidutshulwe * .’ (egagula igama likamsolwa). Kuthe uma ngimbuza ukuthi kukhona yini ukuphambana ngemibono okube khona, wangaphendula esephelelwa amandla,” kusho uMchunu.Kuthiwa umufi uphuthunyiswe esibhedlela eChrist the King, eXobho ngemoto yakwamakhelwane kodwa washona eqeda ukwehliswa emotweni esebekwa ohlakeni lwesibhedlela.UMchunu uchaze ummangalelwa njengomuntu ohluphayo emphakathini futhi obhema iwunga. Uthe badabukile futhi basathukile ngokudlula emhlabeni kukayise ngesandla somuntu wasemndenini.“NgoDisemba bengishadelwa, ubaba ejabule ngendlela eyisimanga futhi engihalalisela kanti ngiyagcina ukujabula naye.Ubaba ubengumuntu wabantu ethandwa, ehlonipha futhi ewusizo. Besingalindele ukuthi kungenzeka into enjena,” kusho uMchunu.Umufi ushiye emhlabeni unkosikazi, izingane ezingu-11 nabazukulu. Okhulumela amaphoyisa KwaZulu-Natal, uCapt Nqobile Gwala, uthe kusolwa ukuthi ummangalelwa ushaye umufi wamdonsa emkhiphela ngaphandle kwendlu.Uthe kusolwa ukuthi umufi ugwazwe ngento ecijile ekhanda.“Izolo ebusuku (esho ngoMsombuluko) ithimba labaseshi eHighflats lilandele umkhondo oliholele lapho bekukhona umsolwa eHlokozi, zamkhalela,” kusho uCapt Gwala.UKhomishana wamaphoyisa eKZN, uLieutenant General Khombinkosi Jula, usigxekile isenzo sokuhlaselwa kukaMchunu okungumuntu obesekhulile.",Umzukulu kwelokubulala uyisemkhulu
"IMENENJA yeKaizer Chiefs, uBobby Motaung, iyakuchitha ukuthi umqeqeshi waseHolland, uRobertus “Rob” Hutting, uzothatha isikhundla sikaSteve “Mphathi” Komphela osekuphele amasizini engawinanga neyokubika indebe eNaturena.UHutting (62), oneziqu zokuqeqesha ze-UEFA Pro Licence, umenyezelwe yiChiefs ngoLwesibili ukuthi uzolekelela uKomphela “ngeziyalo” aphinde asebenze nasenkulisa yaleli qembu. Usayiniswe inkontileka yezinyanga eziyisithupha.Izolo esithangamini nabezindaba uMotaung uthe uyazi ukuthi eNingizimu Afrika uma iqembu liqasha umqeqeshi ozolekelela ngamaqhinga, ubhekwa ngokuthi uzothatha isikhundla sovele esuke ekhona eqenjini. IChiefs ibikade yethula ngokusemthethweni abadlali bayo abasha okunguKabelo Mahlasela, Siphelele Ntshangase, Siphosakhe Ntiyantiya noLeonardo Castro. Iphinde yachaza ngezinhlelo zayo kulezi zinyanga ezisele ngaphambi kokuphela kwesizini ka-2017/2018.“Ngifuna ukukucacisa ukuthi uHutting akezile ukuzothatha umsebenzi kaSteve kodwa uzomeseka. Ngikholwa ukuthi sithole umuntu okulungele lokho. Sikhulume nabantu abaningi. Ngeke ngidalule amagama abo ngoba bazobona ukuthi behlulekile. Ngiyazi ukuthi eNingizimu Afrika kukhona inkolelo yokuthi osebenza elekelela umqeqeshi ngamaqhinga usuke ezoba ngumqeqeshi olandelayo.“Siqale ukukhuluma naye ezinyangeni eziyisithupha ezedlule nomqeqeshi (uKomphela) ubeyingxenye yalokho. Nyakenye kuhambe uConti Kubheka noDoctor Khumalo, izindawo zabo azizange zivalwe. Bekufanele sithole umuntu osezingeni ongenazo izinhloso zokuthatha isikhundla somqeqeshi esinaye.”Emuva kokumenyezelwa kukaHutting ngoLwesibili, iqalile imibuzo ngolwazi lwakhe lwebhola, ikakhulukazi elaseNingizimu Afrika. Kuvele ukuthi uHutting akakaze aliqeqeshe iqembu elikhulu kodwa ungumqeqeshi ogxila enkulisa. Kubaqeqeshi ababhekane nalokhu kukhona uStuart Baxter ogcine esewine isicoco seligi kabili neChiefs. Nakuba iChiefs izame ngakho konke ukuchitha indaba yokuthi uHutting kungenzeka kube uyena umqeqeshi weChiefs ngesizini ezayo kodwa kungenzeka ukuthi isiqalile ukulungiselela impilo ngaphandle kukaKomphela. Inkontileka kaKomphela ayikavuselelwa.“Ngifikele kumqeqeshi ovulelekile futhi ocabanga okuhle ofuna kubanjiswane. Ngijabule ukuba lapha. Kodwa mkhulu umsebenzi okufanele wenziwe yingakho ngilapha. Ngiyakwazi iqembu elizibekele khona. Iqembu linomfutho. Sizokwenza konke okusemandleni kulezi zinyanga eziyisithupha. Ngiyazi ukuthi kusekhona iligi neNedbank Cup,” kusho uHutting.Ebuzwa ngamagalelo akhe ebholeni nokungatholakali kwemisebenzi yakhe ngempumelelo emaqenjini amakhulu kwi-internet, ukhombise ukufudumala, wathi:” Kuya ngokuthi ufuna umqeqeshi we-internet noma oneziqu. Ungayibulali ingane ingakazalwa. Ngicela ufike emuva kwezinyanga ezintathu uzobuza lokho.”Kusasa: Maritzburg United v Bloemfontein Celtic (Harry Gwala Stadium, 8pm); Ajax Cape Town v Platinum Stars (Cape Town Stadium, 8pm)NgoMgqibelo: Mamelodi Sundowns v Orlando Pirates (Loftus Versfeld Stadium, 3.30pm); Free State Stars v Cape Town City FC (Goble Park, 6pm);Kaizer Chiefs v Polokwane City (FNB Stadium, 8.15pm)NgeSonto: Baroka FC v AmaZulu FC (Peter Mokaba Stadium, 3.30pm); Golden Arrows v SuperSport United (Princess Magogo Stadium, 3.30pm); Chippa United v Bidvest Wits (Nelson Mandela Bay Stadium, 3.30pm)",Uphephile umsebenzi kaSteve: Bobby
"IVELE enkantolo yemantshi izolo indoda eneminyaka ewu-38 okuthiwa idune imoto ethwala izidumbu emathuneni eTafuleni, eNanda, ngeSonto.Kuthiwa amadoda amabili akhombe umshayeli wemoto ethwala izidumbu phakathi emathuneni eqeda kushiya isidumbu.Eyodwa yawo ivele enkantolo kanti enye isathungathwa ngamaphoyisa.Kuthiwa aphoqe umshayeli ukuthi ashayele imoto abheke eVerulam ngaphambi kokuthi amlaxaze esigangeni.Amaphoyisa aseNanda abikelwe ngalokhu ase ehlala ezithendeni zawo amadoda.Kuthiwa abe esebelibangisa eTerrence Park, eVerulam. Kusolwa ukuthi lapho abeyohlangana nomuntu obezothatha umshini wokwehlisa ibhokisi.Abese eqalile ukwehlisa umshini emotweni ngesikhathi kutheleka amaphoyisaebopha indoda ebihleli emotweni eduniwe.Akwaziwa ukuthi ibikuphi indoda yesibili ngesikhathi kufika amaphoyisa. Itholakale nesibhamu esingekho emthethweni nezimhlamvu.Ivele enkantolo izolo ngamacala amathathu ethweswe wona - elokutholakala nempahla entshontshiwe, isibhamu nezinhlamvu okungekho emthethweni.Okhulumela amaphoyisa esifundazwe, uCapt Nqobile Gwala, uthe idokodo elineminingwane yendoda eboshiwe belingakabuyi enkantolo kodwa kulindeleke ukuthi iphinde ivele enkantolo ngoMsombuluko.",Indoda enkantolo ngelokuduna imoto yezidumbu
"SELUSEMOME ukhetho lukazwelonke oluzoba ngoMeyi 8. Lubukeka luza nezinselelo ezahlukene emaqenjini ezepolitiki athathwa ngokuthi makhulu KwaZulu-Natal. Kusukela kuleli sonto sizokwethulela amaqembu epolitiki esekwa kakhulu KwaZulu-Natal.Sizokuphakela izinto ezahlukene ngalelo qembu, siphinde sikhulume nabahlaziyi bepolitiki abazohlaziya ngeqembu okuzobe kukhulunywa ngalo. Kule ngosi sizophinde sibheke ukusebenza kwalawa maqembu kusukela okhethweni lukazwelonke lwango-2014, kuya okhethweni lohulumeni basekhaya lwango-2016.Kulokhu sibheka iDA okungelinye lamaqembu abhekwe ngabomvu ukuhola iKwaZulu-Natal uma liwina ukhetho.Sizobheka umqulu weDA wezethembiso zokhetho, ukuthi wona ubakhanga kangakanani abavoti ukuthi bangayivotela ngobuningi bayo okhethweni oluzayo.Ngokwezibalo, iDA yazama ukusebenza ngokuzikhandla ngo-2014 okhethweni lukazwelonke nakuba yagcina ithole u-12.76%, eKZN. Lapha kukhulunywa cishe ngamavoti abalelwa kwangu-489 430 okungabantu abayivotela ngo-2014. Ngokwabahlaziyi bezepolitiki, kubukeka kuzokuba nzima ukuthi iDA ithole abavoti abazoyivotela ngobuningi kulesi sifundazwe ngalolu khetho.UMnuz Thabani Khumalo ongumhlaziyi wezepolitiki, uthi isizathu esingaholela ekutheni iDA ingavotelwa ngobuningi KwaZulu-Natal, ukuthi yehlulekile ukuzibonakalisa ukuthi yimuphi umehluko yona engawenza emva kokuthi inikezwe ithuba lokuthi iphathe emadolobheni amakhulu okuyi Cape Town, Tshwane neGoli.UMHOLI weDA KwaZulu-Natal, uMnuz Zwakele Mncwango. Abahlaziyi bezepolitiki bathi abayiboni ithola amavoti iDA, ikakhulukazi ezindaweni zasemakhaya kulesi sifundazwe njengoba imele abamhlophe abahlala emadolobheniKuMasipala iNelson Mandela Bay, igcine ichithwe yi-UDM emva kombango wokungabethembi ubuholi bukaMnuz Atholl Trollip owayeyiMeya emele iDA kuwona.“Kuyimanje iDA ithwele nzima kakhulu ezindaweni ezisemakhaya,” kusho uKhumalo.Uthe abantu abazovotela le nhlangano, abamhlophe njengokujwayelekile, nemithonseyana ethile yabamnyama.“Isazama ukuzakha, ikakhulukazi ezindaweni ezisemakhaya KwaZulu-Natal. Kodwa uma sekufanele iphumele obala ngezinye zezinto, iDA idla amazambane, ingazwakali ukuthi ithini,” kusho uKhumalo.Wenze isibonelo ngodaba lomhlaba, ukuthi iDA ayizwakali ukuthi ithini ngalo ngoba vele iyiqembu elimele ukuvikela izinhloso zabamhlophe nomhlaba abawuphethe. Uthe lokhu kubonakala ngokuthi uma kukhulunywa ngokunikezwa kwamathuba ngokulinganayo kwabantu abamnyama ezindaweni zemisebenzi, iDA iyaphikisana nalokho.Uthe into eyenza yesabe ukukhuluma ngezindaba zokubuyiswa komhlaba, ikakhulukazi emakhaya lapho engenabo khona abayesekayo, wukuthi inqena ukuziqhatha nabaholi bomdabu.“Le nhlangano intekenteke ngendlela yokuthi ayehlukene nomuntu oncelisa amawele. Ngakolunye uhlangangothi ivikela izinhloso zabamhlophe, iphinde yenze sengathi iyahambisana nabantu abamnyama kube kungenjalo,” kuchaza uKhumalo.UKhumalo akakuboni kungaba khona okuhlukile okuyisimanga okungenziwa yiDA kulolu khetho ngoba komasipala ebikade ibaphethe, awukho umehluko ewenzile.Nakumqulu wayo wokhetho, uthe ayizange ikhombise ukuthi iyinhlangano evuthiwe, kwazise inkulumo yomholi wayo, uMnz Mmusi Maimane, cishe yonke yayigxeka iqembu elibusayo.Uthe lokho kwayilahlekisela ngenqwaba yabavoti okwakulindeleke ukuthi izakhele bona.USolwazi Somadoda Fikeni ongumhlaziyi wezepolitiki, uthe iDA isalandelwa yiphunga lobandlululo, kwazise abantu abamnyama basayithatha njengeqembu labamhlophe.“Ibhekene namanye amaqembu anzima KwaZulu-Natal, okuyi-ANC, EFF ne-IFP. Kuphela iDA inabalandeli balabo abanemihlaba ebayivikelayo,” kusho uFikeni.UFikeni uthe inkinga yeDA KwaZulu-Natal, ayinabo abaholi abasezingeni elingagqugquzela abantu abaningi ukuthi bayivotele.“IDA nakhona kulesi sifundazwe ayihlukile ngoba iphikisana nomlando wokulwelwa kwenkululeko, ayihambisani nokunikezwa kwabantu abamnyama amathuba alinganayo,” kusho uFikeni.Wenze isibonelo ngezwe laseMalasiya ukuthi ngenkathi selakha kabusha umnotho walo, ababencishwe amathuba phambilini, banikezwa amathuba okuzithuthukisa ukuze balingane nabanye.Ubale abaholi besifazane abafana noNksz Lindiwe Mazibuko noNksz Mbali Ntuli, abavela kulesi sifundazwe, ukuthi abazange banikezwe ithuba lokuthi ikwazi ukungenisa ngabo ezindaweni zasemakhaya.Kwenzeka konke lokhu nje, kuleli sonto leli qembu liphinde lagqemeka enye ingozi engeqiwa ntwala kulandela ukushiywa kwalo elinye ilungu lalo eliqavile, uMnuz Sizwe Mchunu obeyilungu lesiShayamthetho elimele iDA KwaZulu-Natal.Ngenxa yalezi zimo ezenzeka kule nhlangano, abahlaziyi babikezele ikusasa layo elilufiliba eKZN ekutholeni amavoti angaliyisa phambili njengoba kuyiwa okhethweni.Njengamanye amaqembu ezepolitiki asewuthulile umhlahlandlela wawo wezethembiso zokhetho nayo iDA ithembisa lokhu okulandelayo kowayo:* Ukuvala igebe lokungalingani kwezomnotho kubantu abehlukene ezweni* Ukuletha izidingo zomphakathi kubo bonke abantu bakuleli ngendlela esheshayo nehlelekile* Izobeka phambili ukulwa nesihlavasenkohlakalo* Izokhulisa umnotho ngokudala amathuba emisebenzi, ukwenza isiqiniseko sokuthi imingcele yakuleli igadwe ngendlelaefanele* Izobeka abantu bakuleli phambili kukho konke ekwenzayo.NgokweDA, ifolosa ngoMnuz Zwakele Mncwango ongowokuzalwa KwaNongoma ozoba ngundunankulu uma kwenzeka inqoba iKwaZulu-Natal.UMncwango ngesikhathi esanda kukhethwa wathembisa ukuthi uzosebenza kanzima, ukuze ehlise ngo-50% ukwesekwa kwe-ANC. Njengamanje inezihlalo ezingu-10 eSishayamthetho saKwaZulu-Natal.Abaholi bayo KwaZulu-Natal bami kanje:Umholi wayo wuMncwango, iPhini lakhe uMergan Chetty, uSihlalo uFrancois Rodgers amaPhini uHlengiwe Shozi, Craig Millar noShehana Kajee.Abaholi abasesiShayamthetho nguMncwango ohola ithimba, uSotswebhu, uRodgers uHlanagani Gumbi uyiPhini likaSotswebhu. Inamalungu alinganiselwa ku-12 000 KwaZulu-Natal. Awukho umasipala ewuphethe kodwa inawo amakhansela ayimele komasipalaabathile.",I-DA ivikela izinhlelo zabamhlophe: ungoti
"USOBISHINI owesifazane waseSobantu, eMgungundlovu, okweleta umasipala waseMsunduzi uR220 000 wezindleko zamanzi, ukuthuthwa kwendle kanye nokuqoqwa kukadoti. UMasipala uveze ukuthi le mali eyeminyaka engu-14 edlule.Umnikazi wendlu, uNksz Nomusa Ngcobo, uthe umndeni wakhe wathenga lo muzi ngo-1999 kodwa itayitela langabhaliswa ngaphansi kwegama lo muntu womndeni, okuyinto abebengayazi.UNksz Ngcobo uvumile ukuthi abakaze bakhokhe ngisho isenti selokhu baqala ukuhlala kule ndawo ngoba abakaze bathole incwadi ebayalela ukuthi bakhokhe. Uthe owayengumnikazi wendawo ubazise ngenyanga edlule sebehlelela ukubhalisa indlu ngaphansi kwabantu bomndeni.Umnikazi wendlu uNksz Nomusa Ngcobo uthe umndeni wakhe wathenga lo muzi ngo-1999""Ngiye kwamasipala ngafika ngatshelwa ukuthi lesi yisamba engisikweletayo samanzi, ukuthuthwa kwendle kanye nokuqoqwa kuka doti. Ngesikhathi sikhuluma nabo basazise ukuthi udaba seludluliselwe kubammeli. Uma bethi asiyikhokhe le mali angazi ukuthi sizokwenzenjani,"" kusho uNksz Ngcobo. Ikhansela lewadi uMnuz Sandile Dlamini uthe lo mndeni usumazisile ngalolu daba futhi uhlela ukuhlangana nabomkhandlu kuleli sonto. ""Lesi samba angisiqondi ukuthi sivela kuphi ngoba awukho umuzi kuleli lokishi ongakweleta imali engaka, futhi sengiwubonile nomuzi okukhukunywa ngawo,"" kusho yena. Uthe ikhona neminye imizi kuleli lokishi ekweleta imali eqala kuR80 000 kuya kuR100 000.""Kuyacaca ukuthi kukhona okungahambi kahle ngendlela okubalwa ngayo izindleko ngoba nami bake banginikeza isamba esingesona. Ngemuva kokuxhumana nabo babala kabusha kwavela isamba esiyiso,"" kusho yena. Uthe kuzobaluleka ukuthi ilungiswe indlela umkhandlu obala ngayo izindleko ezikweletwa abantu. Okhulumela umasipala uThobeka Mafumbatha uthe isamba esikweletwa yilo wesifazane siyiso. ""Lesi samba esama-rates, ukuqoqwa kwendle kanye namanzi. Akukaze kukhokhelwe lokhu kusukela ngo-2004 futhi sinakho ubufakazi balokho.Ukusetshenziswa kwamanzi kulo muzi kuphezulu kakhulu,"" kusho uMafumbatha. ",Usobishini okweleta umasipala uR220 000 ngendlu yodaka
"EZIGENDELA ibhola ngaphandle kwenkundla eSpringbok, eNorthen Cape uRivaldo Coetzee ehamba neKakamas Sundowns ngo-2009, akekho owayecabanga ukuthi angadlondlobala ayodlala kwiBafana Bafana.Kodwa ngenxa yekhono lakhe omunye wabaqeqeshi baseSafa Transnet School of Excellence, ababeyohlwaya amakhono uMandla Mazibuko wakwazi ukumbona ukuthi unekhono maqede wangacucuza, wahambisa igama lakhe eqenjini lesizwe lika-Under 17 elaliqeqeshwa nguSolly Luvhengo.Kodwa muva nje kubukeka ikusasa lalo mdlali owaba ngukaputeni waMajimbosi, waqopha umlando edlala kwiBafana eneminyaka engu-17, libukeka lifithiza ngenxa yokungalulami selokhu efike kwiMamelodi Sundowns.Ngemuva kwezinyanga ezingaphezu kuka-12 lesi sitobha esithengwe yiSundowns ngezigidi, asikakhahleli ibhola ngenxa yokulimala okungajwayelekile.Noma kunjalo isekhona inhlansana yethemba lokuthi abalandeli bamaBrazilians bazombona maduze enkundleni.Lokhu kuvele engxoxweni yeSolezwe ngoMgqibelo noThulani Thuswa, osophikweni lwezokuxhumana kwiSundowns noMike Makaab wePro-Sport International eyengamele izindaba zikaCoetzee.“Eyokuthi useluleme ingacaciswa ngochwepheshe. Yibo abanganika umbiko okuyiwo ngoCoetzee kodwa okuthembisayo ukuthi uzobuya ngesizini ezayo, wukuthi useyakwazi ukuhamba kahle, uyaligqoka ikhokho agijime futhi uyashayela nje kahle,”kusho uThuswa.UMakaab obengesinye sezicukuthwane emcimbini wokwethulwa kuka-Amanda Dlamini ekubeni yinxusa elisha le-Laureus Sports Awards eMhlanga ngoLwesihlanu, uthe uzobuya noma kanjani uCoetzee kule sizini.“Isebucayana yona indaba yakhe ngoba iSundowns yanqaba ukuthi ahlinzwe. Bakhetha olunye uhlelo lokuthi elashwe. Kuyimanje useyaziqeqesha. Ukhona emalungiselelweni esizini ezayo sikhuluma nje. Okunye sesokushiya emthandazweni,” kusho uMakaab.ISundowns izobuyela enkundleni ngoJulayi 17 lapho izobhekana ne-AS Togo Port de Lomè yaseTogo.Umdlalo uzoba seLome ngo-4 ntambama.Uma ibuya lapho ngoJulayi 21, iSundowns izofika eNingizimu Afrika ilindelwe yiKaizer Chiefs abazodlala kwiShell Helix Ultra Cup, esanda kwethulwa.UCoetzee, ongene emlandweni ephula irekhodi lika-Aaron Mokoena lokudlalela iBafana Bafana esemncane, usephuthwe ngokuningi ngenxa yokulimala kwakhe okungajwayelekile.Nyakenye ubesengene kwezinoju esayiniswa ngelinye lamaqembu amakhulu ase-United Kingdom, iGlasgow Celtic yaseScotland.Bese kuqedwe konke neGlasgow kodwa umdlali waphoxeka imishini yochwepheshe baleli qembu sebethola ukulimala naye lo mdlali ayengakwazi.Yamyeka kanjalo iCeltic, ivika ngokuthi ifuna isitobha esizofika singene ensimini ngokushesha hhayi esisazonesa ukulimala.ISundowns nokho yaqoma ukumsayinisa ngoba ithi izokwazi ukumlinda aze alulame.Ngenyanga edlule umqeqeshi weSundowns, uPitso Mosimane, uke wacashunwa ebhoboka kweminye imithombo yezindaba ngosizi lukaCoetzee.UMosimane ukhale ngokuthi okwenza kube lukhuni ukululama kulo mdlali wukuthi igazi alifiki endaweni ethintekile onyaweni.Phambilini leli phephandaba lake labika ngokwabizwa ngesixwazi onyaweni lukaCoetzee, okuyiso esenza angalulami.",Ithemba ngokubuya ensimini kukaCoetzee ngesizini ezayo
"MTHOKOZISI MNCUSENII KAIZER Chiefs ayizihluphi ngokuphumela obala ngabadlali bayo abayisikhombisa abaphelelwa yizinkontileka ngoJuni okuyinto ebanika igunya lokukhuluma nanoma yimaphi amaqembu azimisele ngokubanika amakhaya amasha ngesizini ezayo.Kulaba badlali abayisikhombisa akabaliwe uLincoln Zvasiya obolekiswe yileli qembu ku-OFI Crete yaseGreece futhi akubukeki sengathi lizomlanda e-Europe lapho kubikwa khona ukuthi wenza kahle.Abakhona kulesi sibalo uTsepo Masilela, Josta Dladla, Willard Katsande, Siyabonga Nkosi, Keegan Ritchie, Lehlohonolo Majoro noKnowledge Musona.Eqinisweni bonke laba badlali bamqoka kuChiefs kwazise iya e-Afrika ngesizini ezayo ngakho-ke ukuthula kwayo kungase kuyifake enkingeni ngoba abanye babo bangalisebenzisa ithuba lokusayina izinkontileka zesikhashana ngokuvuleka kwewindi ngoJanuwari.Okhulumela iChiefs, uVina Maphosa, utshele leli phephandaba ukuthi ngisho ngabe ubekhona uBobby Motaung, oyimenenja kuMakhosi, bebengeke badalule izinhlelo zabo ngabadlali kwabezindaba.“Sibe nomhlangano ngodaba lwezinkontileka saphuma nesinqumo sokuthi akekho ozokhuluma nabezindaba mayelana nokuthinta le ndaba. Uma kukhona okwenzekayo sizokukhipha ku-website yethu njengoba sihlale senza,” kusho uMaphosa.UMusona, ongomunye wabagadli abamqoka, ubolekwe ku-1899 Hoffenheim yaseGermany kuze kube uJuni futhi kubukeka sengathi uzobuyela eqenjini lakhe ngaphandle uma iChiefs naleli qembu bevumelana ngokuhlukile.Nakuba uMasilela ebengomunye wabadlali abasize iChiefs yadla isicoco ngesizini edlule, ukuhlushwa kwakhe yidolo, afike nalo ephuma kuGetafe yaseSpain, kungambangela izinkinga kanti uDladla oneminyaka engu-34 ubukeka ephelelwa yisikhathi ebholeni elikhokhelayo.Akabukeki engaba nenkinga nokho uKatsande kwazise ubengomunye wabadlali beChiefs abasebenze kakhulu ekuwineni isicoco. Uma bengamdedela futhi ngabe bazidalela utalatiya ngoba umsebenzi wakhe uwenza kahle ukubedlula bonke kuleli qembu.Omunye obukeka esenkingeni wuNkosi oseneminyaka engu-31. Yize uNkosi engumdlali elaziwayo ikhono lakhe kodwa naye anganyundelwa yiminyaka kuChiefs. OlukaRitchie udaba nalo luthanda ukungamvuni kangako kwazise kusukela efikile kuleli qembu usahluleka ukulenza elakhe ijezi bese kuba uMajoro, okuthusayo-ke nokho ukuthi naye ungomunye wabadlali abangase bayishiye iChiefs. Ubengumshayimagoli ovelele kuChiefs ngaphambi kokufika kukaStuart Baxter omsebenzisa uma kuvela ithuba.",I-Chiefs ayithi vu|ngabadlali bayo
"AYIZIBONI iqoma umahlalela intandokazi umrepha wesifazane osezakhele udumo endimeni yomculo ngenxa yamadoda  ayizehluleki nafuna ukunakekelwa abesifazane. UNadia Nakai usho kanje kwingxoxo ebenayo ku-Instagram nomrepha wakuleli uSlikour. UNadia njengame uveze ukuthi usahleli ngentombi akanasoka futhi akekho nomuntu ambona efanelwe ukuba yisoka lakhe ngenxa yezizathu eziningi ngabesilisa.Lo mrepha uthe into emcoba kakhulu ngabesilisa bakuleli ukuthi iningi labo libukeka lingazazi ukuthi lifunani futhi lifuna ukwenzelwa konke abesifazane. UNadia uthe kwala ngisho isoka lithola intombi engafune kwenzelwa nezizamelayo kodwa lijike libe nezindlela ezibheke eceleni nezona ubudlelwane.""Engifuna ukwazi ukuthi angikafuni ukuba kwezobudlelwane okwamanje ngisabheke impilo yami,"" kusho uNadia. Eqhuba uthe inkinga enkulu ngabesilisa ukuthi iningi labo selincike kwabesifazane kakhulu lifuna ukwenzelwa yibo. Uma kungenjalo bagcwala amanzi emadolweni uma bebona abesifazane abaphumelele.Eqhuba uNadia wenza isibonelo ngenqwaba yesifazane abangosaziwayo abangaqomile ngenxa yabesilisa abangaqondile. UNadia uthe baningi abantu besifazane abanothando, abathembekile, abasebenza kanzima, abanezinto zabo nabangafune kondliwa amadoda kodwa yize kunjalo abesilisa balokhu beyizehluleki. ",Umrepha uchaza ngokumenza akhethe ukungaqomi njengamanje
"ZIVELE enkantolo izolo izithandani ezibanjwe nensangu eWinterton ngoMgqibelo. Lezi zithandani ezineminyaka engu-39 no-42 ziboshwe ngesikhathi amaphoyisa esesha imoto yazo.Okhulumela amaphoyisa KwaZulu-Natal, uColonel Thembeka Mbele, uthe emotweni yalezi zithandani kutholakale amasaka okufaka udoti ebhuthini anensangu.“Insangu etholakele ibinesisindo sika-56kg engabiza uR210 000. Abasolwa babhekene namacala okutholakala nensangu,” kusho uColonel Mbele.Abasolwa bavele eNkantolo yeMantshi eWinterton izolo okushaye isikhathi sokuloba ingakatholakali eminye imininingwane yecala.",Zivele enkantolo izithandani ezibanjwe nensangu engabiza uR210 000
"MHLELI: KwiSolezwe langoMsombuluko Juni 25 ngaphansi kwesihloko esithi: Uhlelo lokutakula imilutha eThekwini, ngithi ake ngibeke owami umbono ngalolu daba.Izwe lakithi liphansi kwenkulu ingcindezi yobugebengu obudlange iNingizimu Afrika yonkana. Manje ukugijimisa izigebengu kukhona umuntu olala phandle ongaziwa ukuthi uziphilisa ngani, ngibona sengathi ukunyanyalata lokho ekukhucululeni ubugebengu.Uhlelo lweMeya yeTheku, uNkk Zandile Gumede, lokuthi lwenabele kuwona wonke ama-ward uhlelo lokuqoqa imilutha yezidakamizwa eyaziwa ngamaphara, inikwe amakhono kuze igcine iyeke izidakamizwa. Lokhu kuzokhulisa umnotho wezwe kunciphise ubugebengu.Sengathi lungaba yimpumelelo lolu hlelo nomphakathi ulekelele kusizwe laba bantu.Sphamandla MagwazaeShowe",[IMIBONO] Sengathi lungaba yimpumelelo uhlelo lwemilutha eThekwini
"OYIMBONGI kaKhuzani neNdidane, uMP Mkhize Da Bee noswenka owumkhaya weGcokama Elisha, uBongani Gumede, sebethuka izanya kulandela ukuthola izinsongo zokubulawa ngemuva kokuvela kwekhava yeCD ebhalwe ukuthi Ichalaha Elisha feat. MP Mkhize Da Bee.Lo mbhalo ucasule ngisho nabasakazi boKhozi FM, uKhathide ‘MC Tshatha’ Ngobe nozakwabo uZimiphi ‘Zimdollar’ Biyela, abaze baphawula kuFacebook nakuSigiya Ngengoma ngenxa yokunengeka.Leli phephandaba lizibonele ezinkundleni zokuxhumana, ikakhulukazi ekhasini likaFacebook elibizwa ngaBathandi Bakamaskandi, lapho abalandeli bezihlabani zalo mculo besina bededelana, begxeka uBongani noMP Mkhize Da Bee.Kuhluleke ngisho laba beziqhelanisa nale khava kodwa kwakhona abathi kufanele babulawe.UMP Mkhize Da Bee, owagxekwa ngokwenza inkondlo ayevalelisa ngayo kuMjik’jelwa engakangcwantshwa, uthe le nto imphethe kabi ngoba ubhecwa ngobende inyama engayidlile.“Akukho ngoma engiyenze nomuntu ozibiza ngeChalaha Elisha. Angimazi nalo muntu okuthiwa ngenze ingoma naye. Sekuzothiwa ngangizenzisa ngesikhathi ngenza leya ngoma,” kusho uMP Mkhize Da Bee oze wakhombisa leli phephandaba imiyalezo athunyelelwa yona nangoWhatsApp.NoBongani uziqhelanisile naleli gama leChalaha Elisha kodwa kunesigangi esidokotele isithombe sakhe ngenxa yokuthi uvamise ukufaka izithombe zakhe ezinkundleni zokuxhumana.“Ezinsukwini ezedlule ngithole i-inbox ngiqeda ukufaka isithombe lesi esibhalwe Ichalaha Elisha.Leyo-inbox ibivela komunye umngani ethi ubona isithombe sami ekhasini likaFacebook. Ngibe sengithi akunankinga ngoba abantu bajwayele ukuthatha izithombe zami, bazenze ama-profile pic ngenxa yokotini. Kuthe ngakusasa ngathola uWhatsApp uphuma komunye umngani wami, ebuza ukuthi kanti kwenzenjani nakhu ebona isithombe sami sesigcwele kuFacebook, sengiyacula yini?”UBongani uthi kuhambe isikhathi wabona sekunezingcingo nemiyalezo emsabisayo, kwahluleka ngisho esecela nokuthi kungenelele nabanye abaculi kodwa kwanhlanga zimuka nomoya.“Mina angisiye umculi, ngizazela khona ukuswenka nje. Abanye bathi ngingazibiza ngeChalaha Elisha ngoba nomkhaya wami uMthandeni Manqele wazibiza ngeGcokama Elisha. Mina angifuni ukungena emculweni kodwa ngizifunela ukuba yinxusa lezimpahla zokugqoka.”Uthe uze wazama nokuxhumana noKhuzani ngoba efuna amxhumanise noZimdollar ukuze amnikeze ithuba lokucacisa emoyeni ngoba akasabuthiquthu ubuthongo futhi useyasaba nokuhamba emgwaqweni.",Basatshiswa ngokubulawa abamasikandi
"ABAFUNDI bakaGrade 12 bazolulekwa bukhoma ngosaziwayo kwithelevishini njengoba izolo kuleli beqale ukubhala izivivinyo zokugcina kulo nyaka.Isiteshi sakwaSABC1, sizosiza abafundi ngolwazi lwezifundo abebezenza njengoba sizosakaza bukhoma uhlelo lwezemfundo iGeleza Nathi ngokubambisana noMnyango weMfundo eyiSisekelo kuzwelonke.Uhlelo luzohlomisa ngezifundo ezahlukene. Luzongena ngoMsombuluko kuya kuLwesihlanu ngo-5 ekuseni, luphele ngo-6 ekuseni.Luqale izolo luzophela ngoNovemba 30, sekuqedwe ukubhala. Kosaziwayo abazobonakala futhi bekhuthaza abafundi kukhona intokazi eyake yethula uhlelo iYo-tv, uHulisani Ravele, uDJ * -Ayanda MVP, umsakazi uMasechaba Ndlovu noMelody Miya.Obhekele izinhlelo kwaSABC, uSanelisiwe Zondi uthe babone ukuthi bafake isandla lapho kudingeka khona.“Othisha abazobonakala bazobe bethinta lapha nalaphaya ezifundweni ezingu-9 esizozikhombisa ohlelweni. Kuzobonakala othisha abazobe bebheka izifundo, okukhona kuzo iMathematics, Physical Sciences, English, Life Sciences, History, Geography, Business Studies, Economics ne-Accounting,” kuchaza uSanelisiwe.Uthe wothisha abaqeqeshwe kakhulu abazobonakala ohlelweni, bazobheka emaphepheni abafundi abawabhala phakathi nonyaka.“Bazobheka lawo maphepha, banikeze izimpendulo ezizosiza kakhulu abafundi abenza leso sifundo. Nabo abafundi bazothola ithuba lokubuza imibuzo ehlukene, babheke izimpendulo emakhasini ahlukene ezinkundleni zokuxhumana. Kuzoba khona nenamba lapho bezobona khona konke abakufunayo kuWhatsApp,” kuchaza uSanelisiwe.Uthe kuzoba khona nentsha ezothula uhlelo okukhona kuyo uSiyabonga Gwala, Destiny Toli noCaddy.",Osaziwayo bazosiza abaka-matric kwiTV
"I-IFP ifuna zonke izingane zaseNingizimu Afrika zifunde mahhala kusukela enkulisa, kuya ezikhungweni zemfundo ephakeme.Umholi we-IFP, uMntwana uMangosuthu Buthelezi, uthe imfundo ibalulekile yingakho iseqhulwini likasomqulu wokhetho we-IFP.Kwezemfundo, uButhelezi uthe, bafuna ukuhlola izikole zasemakhaya nezasemalokishini ezazivaliwe ngenxa yokuba nabafundi abancane nokungenzi kahle.Uthe bazokwenza isiqiniseko sokuthi abafundi banezimoto ezibahambisa esikoleni zamahhala, kube nohlelo lokudla kuzo zonke izikole zikahulumeni.UButhelezi ukusho lokhu ngesikhathi ethula usomqulu wokhetho we-IFP ngeSonto, eChatsworth Stadium, uthe ufuna kube nezinhlelo zokunakekela imvelo kube nezinkantolo eziyisipesheli zokushushiswa kwababulala obhejane nezinye izilwane zasendle.I-IFP izophinde isungule izinkantolo eziyisipesheli ezizolwa nenkohlakalo futhi ifuna abaholi bomdabu banikwe amandla okuxazulula amacala athile.UButhelezi ugqugquzele abantu ukuthi bavotele i-IFP ngoba izokhipha amaqakelo amahhala azotholwa yizo zonke izingane ezimpofu kuzo zonke izifundazwe.Uthe banazo izinhlelo zokuthuthukisa umnotho, abale kuzo ukusungulwa kwebhange likahulumeni nomnyango wabantu abasha nowokudala amathuba omsebenzi.UButhelezi uthe kufanele kufundwe ezolimo nesayensi ezikoleni, kwakhiwe izindlu eziyizitezi ukubhekana nodaba lokusweleka komhlaba wokwakha.Ugqugquzele uhulumeni ukuthi alungise izinhlelo zokubuyiswa komhlaba ukuze ababedlelwe umhlaba bakwazi ukufaka izicelo ezintsha.Uma uhulumeni ethatha umhlaba wabantu, uButhelezi uthe kufanele banxeshezelwe.Kwezenhlalakahle i-IFP ifuna kube nosonhlalakahle oyedwa kwi-ward ngayinye kamasipala.I-IFP ifuna kusekwe izinhlangano ezisiza umphakathi ukuze zilekelele uhulumeni, kuliwe nenkinga yobugebengu, kwandiswe izikhungo ezilapha abanenkinga yezidakamizwa kunyuswe nempesheniyabadala.Osonkontileka abakha izindlu ezingekho sezingeni i-IFP ifuna bajeziswe, kuliwe nenkohlakalo yabantu abasohlwini lokwakhelwa izindlu nguhulumeni, kuvulelwe intsha nabesifazane amathuba ebhizinisi emkhakheni wezokwakha.",Imfundo yamahhala kusukela enkulisa iseqhulwini kwi-IFP
"UYASHUBA umkhankaso wokuhudula izinyawo wamaphoyisa asebenza eziteshini akhala ngokushaywa ngesithende uma kunyuswa izikhundla njengoba izolo kade ehlangene ezindaweni ezahlukene ezweni lonke ebhunga ngamasu okulwa impi yawo.Amaphoyisa abalelwa ngaphezu kuka-300 asebenza eziteshini ezahlukene KwaZulu-Natal, iningi lawo ebelifake izincwadi zokugula, abehlangene epaki iGugu Dlamini eThekwini lapho efunge agomela ukuthi azolwa kuze kufike ekugcineni.Kwenzeka lokhu nje, uNgqongqoshe wamaPhoyisa kuleli uMnuz Bheki Cele yena ubehlangene nosigaxamabhande bamaphoyisa izolo bebhunga ngalo udaba lokuhudula izinyawo kwamaphoyisa asebenza eziteshini.Ukuhudula izinyawo kwalawa maphoyisa sekuqala ukuzwela njengoba kukhalwa ngokuthi afika sekwedlule isikhathi eside ezindaweni zezigameko uma ebiziwe.Isisusa somsindo yindaba yezikhundla.Amaphoyisa asebenza eziteshini akhala ngokuthi ashaywa ngesithende uma kunyuswa izikhundla, kukhushulwa lawo okuthiwa asebenza ezinhlakeni eziyisipesheli okubalwa kuzo ithimba lamabharethi nelezokuvikela.Akhala ngokuthi kunamaphoyisa angene embuthweni ngo-2016 kodwa manje asengo-warrant officer ngoba esebenza kulawa mathimba okuthiwa abalulekile. Amaphoyisa asebenza eziteshini athi amanye awo asesebenze iminyaka engu-12 kodwa asengo-constable okuyisigaba sokuqala emaphoyiseni.Umkhankaso wayizolo ubusezweni njengoba bewukhona eWestern Cape, Gauteng naseKZN.Umgqugquzeli wenyunyana entsha yamaphoyisa ebihlele umhlangano waseThekwini, iSouth African Police and Allied Workers Union (Sapawu) KwaZulu-Natal, uMnuz Lie Mchunu, uthe bagcine benqume ukungayi ekomkhulu labo ngoba vele umuntu abebefuna amukele uhlu lwezikhalo zabo uKhomishana wesiFundazwe, uLt General Nhlanhla Mkhwanazi ubengekho.“Bekungeke kusisize ukuthi siye ekomkhulu lethu ngoba uLt General Mkhwanazi ubengekho njengoba bebebiziwe wuCele nezinye izikhulu ezweni lonke beyokhuluma ngayo indaba yethu,” kusho uMchunu.Uthe bona abanankinga nozakwabo abasebenza kwamanye amathimba kodwa into abayifunayo ukuthi kulinganwe phambi kwamehlo omqashi.“Into esicikile iyona indaba yokushaywa ngesithende uma kunezinhlelo zokunyuswa kwezikhundla kwabe sekuvela nezinye izikhalo ebezivele zikhona,” kusho uMchunu.Uthe abayithandi indaba yokuphathwa ngendlela engalingani ngoba ibahlukanisa phakathi.“Sonke senza umsebenzi obalulekile akufanele kube ngathi kukhona abangcono kunabanye,” kusho uMchunu.Uthe bazolwa kuze kufike ekugcineni ukwenza isiqiniseko sokuthi umqashi uyahlangabezana nezimfuno zabo.UCele izolo ukhiphe isitatimende enxusa amaphoyisa angekho emsebenzini ukuthi abuyele khona ngokushesha.Uthe akukho emthethweni ukuthi amaphoyisa ateleke.“Siyazi ukuthi kumamaphoyisa abalelwa ngaphezu kuka-400 abhikishayo, siyazi futhi ukuthi amanye wawo afake izincwadi zokuthi ayagula ukuze angezi emsebenzini namhlanje (izolo),” kusho uCele.Uthe usecele uNgqongqoshe wezeMpilo uDkt Aaron Motsoaledi, ukuthi angenelele. Wexwayise nodokotela ukuthi abayeke ukukhipha izincwadi zokugula ngaphandle kwezizathu.",Uyaqina umkhankaso wokuhudula izinyawo wamaphoyisa
"ANGASE abe noKhisimusi omuncu amalungu eNational Union of Metalworkers of South Africa (Numsa) osekuphele inyanga namasonto amabili etelekile embonini yeplastiki.Isolezwe lithole ukuthi isiteleka sabasebenzi bemboni yeplastiki esaqala ngo-Okthoba sisaqhubeka futhi izingxoxo phakathi kwabaqashi neNumsa zigcine emasontweni amabili adlule.Abasebenzi bemboni yeplastiki baqale ukuteleka maphakathi no-Okthoba bekhala ngokwehliselwa iholo labo lisuka kuR40 liya kuR20 ngehora.Bebekhala nangokuphucwa imihlomulo etholwa ngozakwabo abasebenza ngokusansimbi, ababale kukho ukukhokhelwa uma beya ekhefini nokufakwa esikhwameni sempesheni.UNkk Phakamile Hlubi-Majola, obhekele ezokuxhumana kwiNumsa, uthe okwamanje abaqashi abakazilaleli izimfuno zabasebenzi ngakho isiteleka siyaqhubeka.“Sisaqhubeka isiteleka futhi silinde abaqashi ukuthi balalele izimfuno zabasebenzi. Okwamanje asazi ukuthi izingxoxo ezilandelayo zizoba nini. Abasebenzi baziphethe kahle, bayaqhinqa ngokuthula njengoba bedinga imihlomulo,” kusho uNkk Hlubi-Majola.Phambilini abaqashi bebekhala ngamalungu eNumsa okuthiwa ahlasela abasebenzi abangatelekile futhi alimaza ingqalasizinda.UNkk Hlubi-Majola uthe akuwona amalungu abo alimaza abangatelekile ngoba amalungu abo ayaqhinqa futhi awahlaseli muntu.UMnuz Jaco Swart, weNational Employers Association of South Africa (Neasa), uthe abaqashi bebenezingxoxo neNumsa ngoNovemba 20 kodwa zafinyelela kwangqingetshe.“INumsa isinqabile isiphakamiso sabaqashi ngakho isiteleka sisaqhubeka.Sithole imibiko yokuthi kunabasebenzi abafuna ukubuyela emsebenzini kodwa abanikazi bamafemu abakwazi ukuvele bathathe abasebenzi ngenxa yokuthi wudaba oluphethwe kuzwelonke lolu. Uma abaqashi befuna ukubuyisela abasebenzi emsebenzini kufanele bathinte ubuholi beNeasa esifundeni sabo,” kusho uSwart.",UKhisimusi omuncu kwabeNumsa
"KUVELE ukuthi abasebenzi bakwa-Eskom babesaba ukuphumela obala ngokuphulwa ngemigomo yokuthengwa kwempahla ngesikhathi i-Eskom isayina isivumelwano sikaR25 billion nenkampani yaseChina iHuarong Energy Africa.IKhomishini yeJaji uRaymond Zondo itshelwe lezi zindaba wuMnuz Sincedile Shweni osebenza eMnyangweni wezeziMali.Uthe abasebenzi ababesezikhundleni eziphezulu basho ukuthi bayabona ukuthi kunemithetho ephulwayo kodwa basaba ukuphawula ngoba besaba loyo owayeyisikhulu sezimali e-Eskom.Uveze ukuthi i-Eskom yaqoka ukusebenzisana neHuarong lungakaphothulwa uhlelo lokubhidela imisebenzi njengoba kuwumgomo woMnyango wezeziMali.UShweni uthe imigomo yoMnyango wezeziMali uthi ngaphambi kokuqoka inkampani ozosebenzisana nayo kufanele ubheke ukuthi ayikho enye inkampani eyenza umsebenzi ofanayo, bese uqhathanisa.Uthe owayeyisikhulu sezimali e-Eskom, uMnuz Anoj Singh, wasayina isivumelwano neHuarong yize inkampani yabameli iWhite & Case yayimxwayisile ngalokhu, kwazise kwakunemali yokuzibophezela ewuR400 milion eyayizokhokhwa yiHuarong.Isivumelwano seHuarong ne-Eskom saqala ukuba sematheni ngesikhathi owayeyisikhulu sase-Eskom uMnuz Sean Maritz esolwa ngokugwazelwa ngoR400 million owawuvela kwi-akhawunti yaseHong Kong.UMaritz wamiswa emsebenzini ngoJanuwari wonyaka odlule wasula emsebenzini emuva kwenyanga. Lolu daba luphenywa woKlebe.Khonamanjalo, uMengameli Cyril Ramaphosa uthe uzobathathela izinyathelo zomthetho abathinteka emacaleni okudla imali kahulumeni uma iKhomishini kaZondo isiqede umsebenzi wayo.",Sasisatshwa isikhulu sezimali e-Eskom
"LIMISIWE okwesikhashana icala lomfundi (15) osolwa ngokugwaza abulale omunye umfundi esikoleni njengoba kusalindwe ukuphothulwa kophenyo. Lomfundi ubevele eNkantolo yeMantshi yaseSebokeng ngoLwesibili njengoba icala lakhe belivezwa esibukweni kwazise useneminyaka emincane. Umsolwa uboshwe ngoMsombuluko emuva kokusolwa ngokugwaza abulale uzakwabo uTshepo Mphehlo (14) ngesikele esifubeni, okuyisigameko esenzeke eThuto-Tiro Comprehensive School ngoMsombuluko. UMphehlo ushonele esikoleni kanti kubikwa ukuthi ubengumngani omkhulu kumsolwa. Imbangela yengxabano phakathi kwalaba bafundi ayikaziwa. Okhulumela amaphoyisa eSebokeng uCaptain Fikile Funda uthe ngenkathi umsolwa evela enkantolo ngoLwesibili, icala lbe selimiswa okwesikhashana njengoba kusalindwe ukuphothulwa kophenyo. “Yize kunjalo, idokodo lizobuyiselwa enkantolo futhi nomsolwa uzobizwa ukuzovela enkantolo ukuze azobhekana necala lokubulala,” kusho uFunda. Ekhuluma nephephandaba iThe Star ngoMsombuluko, obefunda nomufi ekilasini uthe ubezitshela ukuthi umufi nomsolwa bayazidlalela, kodwa abafundi baqale ukunaka ngenkathi bebona umufi esephuma igazi. “Simphuthumise egumbini labantu abagulayo. Ngenkathi esembhedeni ubehluleka ukuphefumula. Amehlo akhe abevuleke kakhulu, ulimi belugoqana wabe esephefumula kakhulu okokugcina,” kuchaza umfundi. UMqondisi wesifunda iSedibeng West uMnuz Victor Thetha uthe ngesikhathi kufika abosizo oluphuthumayo esikoleni, ithimba lezokwelapha beseliqinisekisile ukuthi umfundi useshonile.  ",Limisiwe icala lomfundi ogwaze wabulala uzakwabo ngesikele esikoleni
"Phili MjoliISOUTH African Social Security Agency (Sassa) iyawavala amakhadi okuhola impesheni.ISassa ithe abenza izicelo zempesheni nezibonelelo kusukela kule nyanga sebezohola emabhange, abebehola ngamakhadi bazoshintshela emabhange ngoMashi ngonyaka ozayo.UNksz Sandy Godlwana, imenenja yezokuxhumana eSassa KwaZulu-Natal, uthe ukutholakala kwabantu benamakhadi amaningi abahola ngawo impesheni kungafanele yikho okwenze iBhange loMbuso lithathe isinqumo sokuthi amakhadi avalwe.Uthe abafaka izicelo zokuhola impesheni yabo kusukela kule nyanga, bazoyihola emabhange. Uma bengenawo amakhadi bazocelwa ukuthi bawathathe ukuze impesheni ifakwe kuwo.“Abanamakhadi aseSassa abahola ngawo bangatatazeli, asasebenza basazokwazi ukuhola ngawo ezikhungweni noma ezitolo njengoba kade kwenzeka kodwa abenza izicelo ezintsha bona ngeke besawathola lawo makhadi sebezohola ebhange. Kuzobe kwenziwa uhlelo lokuthi amakhadi akhona njengamanje ashintshwe okulindeleke ukuthi kwenziwe ngoMashi ngonyaka ozayo.”Uthe amakhadi azoshintshwa awaseSassa nawaseposini.",Amakhadi aseSassa azoqedwa
"AKAKUTHATHI njengegxathu elibuyela emuva ukuba wumdlali weRichards Bay FC edlala kwiNational First Division (NFD), uThamsanqa Sangweni, osayine eqenjini emasontweni ambalwa edlule.USangweni uthe akukona ukubuyela emuva ukudlala kwiNFD ngoba ebholeni kungenzeka noma yini. Ngokusho kukaSangweni, osedlalele iMamelodi Sundowns, Orlando Pirates, AmaZulu FC neChippa United, angabuyela ngesizini ezayo kwi-Absa Premiership ngokukhuphula iBay.IBay isethubeni elihle lokungena kweyokuhlungela iPremiership njengoba isendaweni yesihlanu kwi-log ngamaphuzu awu-39 emidlalweni ewu-25.Emidlalweni emihlanu esalele iBay, emithathu izoyidlalela ekhaya. USangweni uthe okubalulekile njengamanje wukuthi asize ezakhe zithole indawo kweyokuhlunga ngoba ubona likhona ithuba lokuthi zingakhuphukela kwiPremiership.“Ukuza kwami lapha kwiBay angikuboni njengokubuyela emuva. Ebholeni kungenzeka noma yini, angikuboni okungavimba ukuthi singene kweyokuhlunga, sikhuphukele phezulu. Sengidlalele amaqembu amaningi futhi ahlonishwayo. Engikufundile wukuthi kufanele emhlabeni ulinde ithuba lakho, bese uyalisebenzisa uma lifika,” kusho uSangweni ongafunanga ukukhuluma ngokuziqeqesha kwakhe neMaritzburg United okwaphetha ngokuthi angasayiniswa.USangweni, odabuka eDondotha, ngakhona eRichards Bay, uthe uyakuthokozela ukwesekwa ngabantu bangakubo.“Bakhombisa ukungeseka kakhulu abantu bangakithi, ngiyabonga kakhulu kubona. Bekungumdlalo wami wesibili lona (neJomo Cosmos) ebengiwudlala futhi nginethemba lokuthi kule midlalo emihlanu esisalele sizokwenza kahle, sithole nendawo kweyokuhlungela ukukhuphukela kwiPremiership. Kungiqinisa idolo ukwazi ukuthi abalandeli bayangithanda, neqembu bayaleseka. Kuningi okuyizingqinamba esengibhekane nakho empilweni kodwa ngifisa ukubonga usihlalo weBay ngokunginika ithuba lokudlala ibhola futhi,” kusho uSangweni.",‘Akukona ukubuyela emuva ukudlala kwiNFD'
"ZIDLULE nemiphefumulo yabantu abathathu izingozi zomgwaqo ezenzeke ngoMgqibelo eVerulam, enyakatho neTheku. Kushone umshayeli kwalimala abagibeli ababili ngesikhathi kugingqika imoto abebehamba ngayo emgwaqweni uR102 eVerulam ngoMqgibelo ebusuku.Ngokwesitatimende seRusa, abosizo oluphuthumayo bafice imoto i-Opel Corsa igingqikile yalala ngohlangothi emgwaqweni.“Umshayeli wemoto ubelimele kakhulu. Abosizo oluphuthumayo bazame ukumxilonga kodwa bahluleka, ube eseshonela endaweni yesehlo. Umgibeli obehleli ngaphambili ulimale kakhulu kwadingeka ukuthi akhishwe abosizo oluphuthumayo kule moto, umgibeli wesibili naye ulimalile kodwa ukwazile ukuphuma emotweni.”Kwesinye isehlo ngosuku olufanayo, kushone umshayeli ngenkathi kugingqika iveni abehamba ngalo khona emgwaqweni uR102.NgokwabeRusa, abosizo oluphuthumayo baphuthume endaweni yesehlo ngemuva kokubikelwa ngale ngozi eyenzeke ngemuva kwehora leshumi nanye emini.“Abosizo oluphuthumayo bafice iveni ligingqikile lalala emgwaqweni. Umshayeli ubelimele kanzima kanti ushonele endaweni yesigameko. Abazibonele kwenzeka le ngozi bathe umshayeli uhluleke ukulawula imoto ephaphalaze yase yagingqika.”Kwesinye isehlo esenzeke kulo mgwaqo emva kwehora leshumi ekuseni kushone owesifazane oyedwa omunye walimala kanzima ngenkathi bechithwa imoto abebehamba ngayo iToyota Corrola.Okhulumela amaphoyisa KwaZulu-Natal, uCol Thembeka Mbele, uthe amaphoyisa aphenya amacala okubulala ngokungenhloso ngalezi zingozi zontathu.",Zidlule nabashayeli izingozi ezehlukene KwaZulu-Natal
"UNGQONGQOSHE wamaphoyisa uMnuz Bheki Cele uthe ufuna ukuphikisana nombiko woMvikeli woMphakathi u-Advocate Busisiwe Mkhwebane wokuthi kumele banikwe abavikeli ababhoboza ithumba ngenkohlakalo yokwakhiwa kwehholo laseMzimkhulu okwagcina ngokuthi kubulawe owayeyikhansela kulo mkhandlu uMnuz Sindiso Magaqa.Okhulumela uCele, uNksz Reneilwe Serero, uthe bawutholile umbiko ongakakhishelwa umphakathi.Kulo mbiko onamakhasi angu-47 u-Advocate Mkhwebane uthole ukuthi ukufeyila kukaCele namaphoyisa ukuhlinzeka ngabaqaphi uMnuz Thabiso Zulu noMnuz Les Stuta kubabeke engozini yokuthi basocongwe.Kulo mbiko uthe kumele uCele ahlinzeke uZulu noStuta ngabaqaphi abazokhokhelwa wumbuso.UZulu noStuta batshela abazili emngcwabeni kaMagaqa ngoSepthemba nyakenye ukuthi wabulawelwa ukuveza inkohlakalo ngokwakhiwa kwehholo iMemorial, eMzimkhulu.Selokhu baveza lokhu babhekene nokusatshiswa, baya emaphoyiseni bayiswa le nale ngodaba lokuvikelwa kwabo baze baya ku-Advocate Mkhwebane.U-Advocate Mkhwebane uveze ukuthi kwahlolwa ukuthi ngabe laba bayakudinga ukuvikelwa ngo-Ephreli nonyaka kwatholakala ukuthi bakudinga ngokushesha.UNksz Serero uthe uCele uyalele amaphoyisa ukuthi awubheke lo mbiko ukuze bawuphikise.UZulu uthe benoStuta bakhathazekile ngokuthi basengozini.“Amaphoyisa kumele alandele isinqumo soMvikeli woMphakathi ngaphandle uma sibekwe eceleni yinkantolo. UCele ungumholi wami, ngiyamhlonipha angifuni kubukeke sengathi lento iphakathi kwami naye. Ngaphambi kokuba abe nguNgqongqoshe ngingomunye wabantu ababefuna ukuthi abuyele kulesi sikhundla ngoba ngiwazi amagalelo akhe ekulweni nobugebengu,” kusho uZulu.",UCele ufuna ukuphikisana nombiko kaMkhwebane
"UHLUKENE phakathi umkhandlu ovikela ukuhlukunyezwa kwabakhonza kwaShembe, iNazareth Judiciary Council (NJC) ngodaba lobutabane.Kuthiwa kuneqeqebana elihlubuke kulo mkhandlu ngoba likholwa ukuthi amalungelo ezitabane awabhekelelwa ngendlela.UMnuz Sibusiso Dlamini obeyilungu leNJC, usehlubukile uvule umkhandlu athi uvikela amaNazaretha abandlululekile ngenxa yemigomo yaleli bandla elandelwa yiNJC, uma icubungula izikhalo. Phakathi kwabantu athi babandlululekile ngamaNazaretha athandana nabobulili obufanayo, abhemayo naphuza utshwala.Kuthiwa okudale uqhekeko kulo mkhandlu ukuthi leli qeqebana elisanda kusungula owalo umkhandlu, belibonga okhulekile ngokumqabula ngemuva komkhuleko Umkhandlu omdala umi ekutheni lokhu kuphambene nenqubo yebandla. Yaluthatha lolu daba yaluyisa kwiKhomishini iyofuna iseluleko sokuthi kumele yenzenjani ngoba kuleli bandla akuvumelekile ukuthi umuntu athandane nomuntu onobulili obufana nobakhe, ingasaphathwa eyokuya ocansini naye endaweni engcwele.UNkk Thoko Mkhwanazi-Xaluva usihlalo wale khomishini, waweluleka umkhandlu ukuthi ugqugquzele ibandla ukuthi libe nemigomo ebhaliwe okumele ilandelwe ngabahambela entabeni.“Imigomo ekhona ngokubona kwethu iyabandlulula igcizelela ukuthi izitabane azifuneki ebandleni, akuphuzwa akubhenywa. Thina siyazi ukuthi baningi abantu abangamaNazaretha abakwenzayo konke lokhu. Uma kufika izikhalo zabantu abangamaNazaretha abayizitabane bekubanzima kwiNJC ukuthi izixazulule izinkinga zabo ngoba bakholwa ukuthi umuntu oyisitabane ungenwe yidimoni. Sibone kufanele kuhlukane inhloko nesixhanti ngoFebhuwari, ngemuva kokuthi kunabantu abashaywa ngoba beyizitabane. Izinkinga zizoxazululwa yithi, kuhlanganisa nezabaphuzayo nababhemayo ngoba sikholwa ukuthi nabo bakhishwe inyumbazana,” kusho uDlamini.Uthe okwamanje umkhandlu wabo awukabi nalo igama kodwa unamahhovisi eJozini naseHluhluwe.UMnuz Willington Myeni usihlalo weNJC, okhonza ohlangothini lwaseBuhleni ukuvumile ukuthi kuhlukane inhloko nesixhanti emkhandlwini, wathi lokhu kwenziwe ngokuvumelana futhi akekho oshayiwe.“Kuhlalukile ukuthi ngeke sisebenze ndawonye, amaNazaretha awabhemi, awaphuzi futhi awathandani nanobulili,"" kusho yena.UMfundisi Joseph Mhlongo waseGinyezinye uthe kuyaxaka ukuthi kube namaNazaretha ayizitabane athi alwela amalungelo ebandleni.“INkosi eseyakhothama, Ilanga, yakubeka kwacaca ukuthi ayizihlanganisi nabantu abanomoya wobutabane. Ngama-60’s wazixosha izitabane ebandleni.”UMnuz Nkululeko Mthethwa waseThembezinhle uthe ngeke aphawule ngalo mkhandlu ngoba bona abawusebenzisi, uma behlukumezeka basebenzisa abameli.UMnuz Thokozani Mncwabe waseBuhleni uthe uzwile ukuthi umkhandlu uhlukene phakathi ngenxa yobutabane, wathi ngeke aphawule ngalolu daba ngoba akakholwa ukuthi kukhona abantu abangamaNazaretha abangathi balwela amalungelo okuphuza , ukubhema nokuthandana nababobulili obufana nobabo. Lokho akuvumelekile ebandleni.UMnuz Thabo Sambothi onguNobhala eNazareth Church of God , uthe ubengazi ukuthi uDlamini usehlubukile emkhandlwini kodwa uyazi ukuthi uyisitabane.",Uvikela amaNazaretha acwaswayo ohlubukile
"UZOLIBHEKISA  kwelaseManila, ePhilippines uzime wakuleli osaphethe isicoco sokuba uMiss South Africa, uNtandoyenkosi Kunene, njengoba eyoqhudelana nabanye bomhlaba emcintiswaneni kaMiss Universe.Le ntokazi yaseMpumalanga izofulathela elakuleli namhlanje njengoba umcimbi kulindeleke ukuthi ubanjwe ekupheleni kwenyanga kaJanuwari.UNtando uya kulo mcimbi ngemuva kokuba yingxenye yabanye ozime abebengenele uMiss World, okade ubanjelwe eMelika ngenyanga edlule.Uhamba nje uzobe eyingxenye yezintokazi ezingu-85 zakwamanye amazwe ezizoba yingxenye yomcimbi.Umcimbi kaMiss Universe uzobonakala kuFOX Television Network, kuDStv (Channel 125 ), nala kuzobe kusakazwa bukhoma enxanxatheleni yezitolo i- Asia Complex, eManila. UNtandoyenkosi uthe ufunde okuningi ngokuba nezintokazi ebeziyingxenye kaMiss World.""Sengikulindele ngabombu ukuya kulo mcimbi kaMiss Universe, ngihlangane nezinye izintokazi ezivela emhlabeni wonke,"" kusho uNtandoyenkosi.Le ntokazi ithe izobe igqokiswe umsiki wengqephu uQuiteria & George kulo mcimbi.Usomahlaya uSteve Harvey uzobuye abe ngumphathi wohlelo yize enza iphutha emcimbini ofana nalona ngonyaka odlule, ngesikhathi ememezela intokazi eyayikhale ngaphansi ethi idle umhlanganiso.Lesi sigameko sasabalala ezinkundleni zokuxhumana saphenduka ihlaya kwabaningi.Umcimbi kaMiss Universe waqala ngo-1952, njengoba usudonse iminyaka engu-64.Uma kwenzeka uNtandoyenkosi ewudla umhlanganiso uzobe engaqali njengoba uzime wakuleli uMargaret Gardiner wasithatha lesi sicoco ngo-1978. Ezinye izintokazi zase-Afrka ezake zawina lesi sicoco kukhona kubo intokazi yaseNamibia, Michelle McLean ngo-1992, intokazi yaseBotswana uMpule Kwelagobe ngo-1999 nowase-Angola, uLeila Lopes ngo-2011.Uma ebuya ePhilippines uNtandoyenkosi kulindeleke ukuthi adlulisele isicoco kwenye intokazi njengoba kuzobanjwa umcimbi wokukhetha uzime kaMiss South Africa, ngoMashi.",Uyomela iNingizimu Afrika kuMiss Universe owakuleli
"KUZOFIKA umgomo ongu-9 million weCovid-19 okhiqizwa ngabakwaJohnson & Johnson kuleli. UMengameli wakuleli, uMnuz Cyril Ramaphosa, ngesikhathi ethula inkulumo yakhe ebhekiswe esizweni izolo, uthe umgomo ongu-80 000 oyingxenye yalo mgomo uzofika kuleli  ngesonto elizayo.""Lo mgomo iwona okuzoqalwa ngawo uhlelo lokugomela iCovid-19 kuleli ngoba okhiqizwa yi-AstraZeneca ucwaningo luveze ukuthi awulivikeli ngokuphelele igciwane leCovid-19 eselizishintshile i-501Y.V2, elihlasela abantu abaningi kuleli. Le miphumela bekungeyokuqala. Sibashayela izandla ososayensi bethu ngocwaningo lwabo. Sizoqhubeka sithathe izeluleko eziphuma kubo ngalo mgomo. Silindele ukuthi kuphinde kufike omunye umgomo esiwuthenge ngaphansi kohlelo iCovax ongu-12 million ingakapheli ikota yokuqala yonyaka,"" kusho yena.Uhlelo lweCovax luholwa yinhlangano yezempilo emhlabeni, iWorld Health Organisation (WHO) lapho amazwe ethenge ngokuhlanganyela umgomo weCovid-19 ukuze kungabizi kakhulu.Uthe umgomo okhiqizwa yiPfizer othengiwe kodwa ongakafiki ungu-20 million.""Sizokwenza isiqiniseko sokuthi sixoxisana nabakhiqizi ukuze kuthengwe  umgomo owanele futhi kube umgomo ozokwazi ukuvikela igciwane elihlasela abantu abaningi kuleli,""Umengameli uncome abantu bakuleli ngokubambisana kuleli nesivunguvungu sesibili seCovid-19.""Ukube izikhungo zezempilo bezingahlelelwe ukubhekana nalesi simo, abasebenzi bezempilo bengazimisele ukubhekana nalesi sisivunguvungu, nomphakathi ungakwenzi okumele ukwenze ukuze uzivikele kuleli gciwane,  ngabe isimo sibi kakhulu kunalokho esikubonayo,"" kusho yena.Uqhube wathi ukugonyelwa iCovid-19 uhlelo lokugoma olukhulu kunazo zonke izinhlelo zokugoma esezake zakhona kuleli. Lolu hlelo uthe luholwa yiPhini likaMengameli, uMnuz David Mabuza.""Izifundazwe sezizilungiselele ukuqala lolu  hlelo lokugoma abantu abahlala kuzo,"" kusho yena. ",URamaphosa uncome abakuleli ngokubambisana
"ABASOLWA ababili abaneminyaka engu-35 no-38 bavele eNkantolo yaKwaNgwanase izolo ngezinsolo zokutholwa nempahla entshontshiwe necala lokugwaza.NgeSonto ntambama, amaphoyisa aseManguzi avimbe iloli ebelintshontshiwe lizoweliswa liye eMozambique.Abaphenyi baveze ukuthi leli loli belintshontshwe eMpumalanga. Umsolwa oneminyaka engu-38 ube eseboshwa ngokutholwa nempahla eyebiwe.Ngesikhathi umsolwa esagqunywe esitokisini, omunye wesilisa oneminyaka engu-35 ucele iphoyisa ukuthi limdedele umsolwa, uzolinikeza u-R10 000.Naye ube eseboshwa, wabekwa icala lokugwaza.Olunye uphenyo lwamaphoyisa luveza ukuthi umsolwa oneminyaka engu-38, ubengaphandlengebheyili njengoba wayeboshwe ezinyangeni ezimbili ezidlulengecala lokuzama ukweqaumngcele nelinye iloli elalintshontshwe ePitoli.Uzovela eNkantolo yaseMpangeni ngalelo cala ngo-Agasti 30 nonyaka.",Bavele enkantolo besolwa ngokugwazela iphoyisa
"UNGQONGQOSHE wezeMpilo eGauteng, uDkt Bandile Masuku, nonkosikazi wakhe uLoyiso, bathathe ikhefu emsebenzini emuva kokuthinteka kwabo kwithenda kaR125 million, yempahla yokuzivikela kwiCorona.UNkk Masuku usebenza kumasipala waseGoli. Ukuthatha kwabo ikhefu kwenzeka emuva kokuthi kube nezinsolo zokwenzelela koMnyango wezeMpilo eGauteng ngenkathi unika inkosi yamaBhaca uMadzikane Diko ithenda, ongumyeni kaNkk Khuselo Diko okhulumela uMengameli Cyril Ramaphosa.Kulindeleke bethathe ikhefu cishe amasonto amabili kuya kwamane. AbakwaMasuku noNkk Diko bazovela phambi kwekomiti lezobuqotho kwi-ANC. Kwisitatimende sikaNkk Diko ngoLwesithathu uthe uyaxolisa ngokuthi ubukhosi bamaBhaca benze isivumelwane zokusebenzisana nomnyango. Isinqumo sokuthi abakwaMasuku baye ekhefini simenyezelwe i-ANC eGauteng izolo.UNobhala we-ANC eGauteng uMnuz Jacob Khawe, uthe bahlela ukuthi ikomiti liphothule umsebenzi emasontweni amabili kuya kwamane. Uthe njengoba uNkk Diko ethathe ikhefu babone kufanele ukuthi nabakwaMasuku bathathe ikhefu.“Senze lesi sinqumo ukuze kuvele ukusebenza okungenagcobho kuhulumeni. Sithathe isinqumo esivuna wonke umuntu ukuze abathintekayo bezokwazi ukuzikhulumela,” kusho uKhawe.Uthe ukuvela ekomitini akusho ukuthi banamacala.I-ANC icele neSpecial Investigating Unit (SIU) ukuba isheshe ukuphothula uphenyo lwayo.UNdunankulu waseGauteng, uMnuz David Makhura, ugxeke inkohlakalo wathi esikhundleni sikaMasuku kuzobamba uMnuz Jacob Mamabolo, uNgqongqoshe wezokuThutha.",Bazovela ekomitini le-ANC eGauteng
"USIHLALO weMaritzburg United, uFarook Kadodia, uthi usekhululeke ngaphakathi emuva kokuthi iBidvest Wits ihoxise isimangalo sayo kwiPremier Soccer League (PSL).Isimangalo seWits besisukela ekudlaleni kukaYannick Zakri, weTeam of Choice, ngaphandle kwekhadi emdlalweni wala maqembu ngoSepthemba.Ngokusho kukaKadodia, ubengasabuthi quthu ubuthongo emuva kokuthi uZakri edlale ngaphandle kwekhadi lePSL emdlalweni we-Absa Premiership abawudlala neWits ngoSepthemba 15.Umdlalo wawudlalelwa eHarry Gwala Stadium, waphela ngo 0-0. Ngokomthetho wePSL, iqembu kufanele linikeze amakhadi ukhomishana ophethe umdlalo kusasele ihora umdlalo uqale. Ikhadi likaZakri lalingekho kodwa waqhubeka wadlala, okusho ukuthi wayephula umthetho.Ikhadi likaZakri laze lafika ngaphambi kokuqala kwesiwombe sesibili. Ngemuva komdlalo iWits yafaka isimangalo kwiPSL ikhala ngokubanjwa inkunzi yiMaritzburg.Lokhu akwehlanga kahle kuKadodia, okhala ngokuthi iWits ayikhombisanga ubuntu ngokufaka icala ngoba ikhadi lagcina litholakele.NgoLwesibili bekulindeleke ukuthi kuphume isinqumo ngecala kodwa konke lokho kugcine kungenzekanga ngenxa yokuthi abaphathi beZitshudeni balihoxisile icala.“Sesikhululekile ngoba besimincile ngenxa yalolu daba. IWits ilihoxisile icala, savumelana impilo iyaqhubeka. UZakri wabhaliswa sekusele amasonto amathathu kuqale isizini. Lokho kwenza ukuthi ikhadi lakhe liphuze ukufika, lahlangana namanye eqembu lethu leMultiChoice Diski Challenge (MDC). Okubalulekile wukuthi lolu daba lugcine selusombululekile,” kusho uKadodia.AmaZulu FC ngelinye iqembu laKwaZulu-Natal elidlala kwi-Absa Premiership elisanda kujeziswa, aphucwe amaphuzu ayisithupha yinhlangano eyengamele ibhola emhlabeni iFifa. Usuthu lujeziswe kade lunqamule inkontileka yomdlali waseNamibia uPhineas Nambandi.“Kusiphathe kabi ukuthi iWits ingabenzi ubuntu, ikhombise isihluku kithina. Yebo kwenzeka okwenzeka kodwa ekugcineni ikhadi balithola. Angifuni ukugxila kulokho nokho ngoba ekugcineni babonile ukuthi kwaba yiphutha elalingenzeka kunoma wubani,” kusho uKadodia.Uthe ukuhoxa kweWits kulolu daba kuzokwenza ukuthi uFadlu Davids nezakhe babhekane ngqo nomsebenzi wokususa iqembu endaweni embi kwi-log ye-Absa Premiership. ITeam of Choice isendaweni ka-14 kwi-log ngamaphuzu ayisikhombisa emidlalweni eyisishiyagalombili.Izobhekana neHighlands Park emdlalweni weligi eHarry Gwala Stadium, eMgungundlovu, kusasa ngo-8 ebusuku.",‘Ngikhululekile ngokuhoxiswa kwecala’
"IKAIZER Chiefs isikuqinisekisile ukuthi isibhalele incwadi iBloemfontein Celtic iyicela ukuthi idedele uLorenzo Gordinho, ongumdlali wasemuva, ngokushesha.UGordinho ubolekiswe kwiSiwelele samaSokolara ngoJanuwari, kanti ngokwesivumelwano bekufanele ahlale khona kuze kuphele unyaka. Njengamanje iChiefs ibukeka inezinkinga emuva njengoba isidedele amagoli amahlanu emdlalweni emine. Kube oweMTN 8 kuphela lapho ikwaze ukuwina ngo 3-0 yangadedela lutho.Chiefs ask Celtic to release GordinhoFootball Manager Bobby Motaung confirms that Kaizer Chiefs have sent a letter to Bloemfontein Celtic requesting for Lorenzo Gordinho’s early release from his loan spell with the club. 
https://t.co/ektYRGBARu
#HailTheChief
#Amakhosi4Life
pic.twitter.com/11sK3MUu4Q— Kaizer Chiefs (@KaizerChiefs) 
August 16, 2018IKaizer Chiefs iqhube yadalula nokuthi isezinhlelweni zokusayinisa omunye umdlali wasemuva, uGodfrey Walusimbi, yathi inethemba lokuthi izingxoxo phakathi kweqembu lakhe nemenenja yeqembu uBobby Motaung zizophothulwa maduze. Football Manager, Bobby Motaung has confirmed that Kaizer Chiefs and the Kenyan club Gor Mahia are in talks to sign the Ugandan defender Godfrey Walusimbi.“The two clubs are in discussions and we hope to finalise the matter in the next few days.”
#HailTheChief
#Amakhosi4Life
pic.twitter.com/doATSpQg01— Kaizer Chiefs (@KaizerChiefs) 
August 16, 2018",IKaizer Chiefs ibuyise indodana yolahleko
"USAGCWELE amathafa umshayeli weloli elaholela ekutheni kushayisane mahlanze itekisi neloli elithwala uphethroli emgwaqweni uR33 eWartburg, KwaZulu-Natal, kwashona abagibeli abangu-13  ngoSepthemba 22, ekuseni.Lokhu kuvezwe uNgqongqoshe woMnyango wezokuThutha, ukuPhepha nokuXhumana koMphakathi KwaZulu-Natal, uMnuz Bheki Ntuli izolo.UNtuli uthe ingozi yadalwa ubudedengu bomshayeli weloli elaphazamisa elinye elalithwele uphethroli, elagcina selitholana phezulu netekisi.“Kuyishwa ukuthi kuze kube manje asazi ubani umshayeli nokuthi iloli kwakungelikabani. Sifuna umshayeli aziveze yena singaze simthole thina. Njengamanje siqoqa ulwazi olwaqoshwa ikhamera yeloli elithwala uphethroli.”UNtuli ubesemhlanganweni  weSantaco KwaZulu-Natal ehhotela eCoastlands, eMhlanga. Bekubhekwa indlela le nhlangano esebenze ngayo ngo-Okthoba okuyinyanga yezokuthutha.Bekugujwa neminyaka engu-10 kwasungulwa uHlokomela okuwuphiko olulekelela iSantaco ekuqinisekiseni ukuphepha emgwaqweni.UNtuli uthe umnyango wakhe uzoqeqesha abasebenzi beHlokomela ubacije ngamakhono ukuze balekelela amaphoyisa beqinisa ezokuphepha emgwaqweni.Umnyango wakhe uzobiza umhlangano ophuthumayo nabamaloli baqinisekise ukuthi izingozi ziyehliswa ngesikhathi samaholidi kaKhisimusi.“Yebo avuliwe amathaveni kodwa umuntu ozongena emotweni ephuzile uzolutheza olunenkume. Oshayela budedengu afune ukwandisa izingozi zomgwaqo naye akazoba umngani womnyango. Sicela wonke umuntu abe yiso nendlebe, ngoba umuntu ozophula umthetho uzobe ona igama lesifundazwe sonke,” kusho uNtuli.Ngalo Disemba uthe akekho umshayeli wetekisi okumele ashayele ephuzile, elayishe ngokweqile futhi engenayo iprofessional driving permit (PdP).USihlalo weSantaco eKZN, uMnuz Boy Zondi uthe kusuka ngo-Okthoba 1 kuya ku-Okthoba 26, bahambele amarenki angu-20 ezifundeni zabo ezingu-16 beshumayela ivangeli lokuphepha emgwaqweni. Bebefuqa nomkhankaso olwa nodlame olubhekiswe kwabesifazane nasezinganeni.UZondi ukwamukele uqeqesho oluhlinzekwa umnyango ngoHlokomela, wathi bazoqhubeka babambisane nomnyango ekulweni nezingozi zomgwaqo.Uthe ososeshini babo esifundazweni bayabaqondisa ubugwegwe abashayeli bamatekisi abaphula imithetho yomgwaqo. Uthe lokhu kwenziwa njalo ngoLwesine.",Akakatholakali umshayeli weloli lesiphihli sengozi
"USIHLALO webhodi elisha esikhungweni esikhulu kunazo zonke kuleli, esigcina iziguli eziphazamiseke emqondweni iDurban and Coastal Mental Health, uMnuz Sipho Shezi uthi bazibophezele ekuphuculeni isikhungo basibeke kwelinye izinga.Engxoxweni neSolezwe izolo, uShezi uthe ziningi izinkinga abazifice esikhungweni ezinye zazo asebeqalile ukuzixazulula.“Sifike lapha kunenkinga yokuxega kwezokuphepha, obekubeka engcupheni impilo yeziguli, njengamanje sesifake onogada ukwenza isiqiniseko sokuthi isikhungo sethu siphephile,” kusho uShezi.Uthe enye into asebeyisukumelile wukuqasha osonhlalakahle nabahlengikazi. “Phambilini bekusetshenziswa abantu abangenazo izicucu zobuhlengikazi, besiza iziguli, benza namaphutha njengoba kukhona amacala lapho kushone khona iziguli ngendlela engaqondakali, kwavela ukuthi zathatha imithi engafanele noma ziyisebenzisa ngokweqile,” kusho uShezi.Uthe abahlengikazi ababaqashile bazosebenza emagatsheni abo angu-27.UShezi uthe bazimisele ngokuthi bawandise amagatsha abo ukuze kusizakale abantu kuso sonke isifundazwe.Uthe enye into abayenzile beyibhodi elisha wukuqoka isikhulu esiphezulu sesikhungo, uMnuz Lungisani Mthiyane.“Kuyasijabulisa ukuthi uMthiyane esimqokile nguyena owenze kahle kunabo bonke kwinhlolokhono futhi ungumuntu omnyama,” kusho uShezi.Uthe bayathemba ukuthi bazobambisana kahle noMthiyane ukuyisa isikhungo phambili.“Ziningi izinto esifisa ukuzenza inkinga yikona ukushoda kwenkece. Okwamanje nakuba kukhulunywa ukuthi isikhungo siyaphila yingenxa yoxhaso esiluthola eMnyangweni wezokuThuthukiswa koMphakathi nowezeMpilo. Siyafisa ukuthi noMnyango wezeMfundo ufake igxalaba,” kusho uShezi.Uthe banxusa osomabhizinisi abazimele ukuba balekelele. UShezi uthe ukuqokwa kwebhodi elisha kumele ngabe kade kwenziwa njengoba ibhodi eliphumile bese lihlale iminyaka ephakathi kuka-12 kuya ku-20.“Siyibhodi elisha siyazi ngezingqinamba ezikhona, ezinye zazo ezicishe zadicilela phansi isithunzi sezikhungo njengezinsolo zokudlwengulwa kweziguli nokushona kwazo ngendlela engaqondakali,” kusho uShezi.Uthe akhona amacala avuliwe emaphoyiseni asaphenywa mayelana nokudlwengula.",Uguquko kwesabagula ngengqondo
"Lo mculi ozakhele udumo ngemidanso yakhe yokulahla umlenze, uthe ubephethe amakhondomu angu-100 000.“Yonke into ihambe kahle kakhulu kwaba mnandi. Ngidayise u-93% wamakhondomu ebengize nawo,” kusho uDr Malinga.Uthe okumsizile wukuthi ubekuzona zonke izinkalo kuleli dolobha ezibambele mathupha ekudayiseni.“Abantu baseThekwini bangesekile kakhulu. Bengiphethe zonke izikhangiso futhi bekukhona abanye ebengibabeke kwezinye izindawo abebengidayisela. Kubalulekile ukuthi ebhizinisini uzibambele uma kusaqala ukuze uzwe ukuthi yikuphi lapho okumele uthuthuke khona nokuthi yikuphi lapho owenza kangcono khona,” kuchaza uDr Malinga.Uqhube wathi uqale ibhizinisi lamakhondomu emva kokubona ezindaweni aya kuzona ukuthi abantu bayawasebenzisa.“Bengifuna ukuzakhela umnotho kube yifa lami. Ngithe uma ngibheka izindawo engiya kuzo ngabona ukuthi abantu bayawasebenzisa futhi angifuni ukuthi silahlekelwe abantu abasha ngenxa yocansi olungaphephile. Manje abantu bathenga amakhondomu ngokukhulu ukuziqhenya futhi abanye baze bashuthe nawo. Ekuqaleni abantu bebecasha uma bewathenga kodwa manje bawathenga behleka. Ungena nawo ekhaya wazi ukuthi kukhona okuyokuhlekisa njengoba kushiwo ukuthi umuntu othandana naye umuntu ohlekisana naye,” kusho yena.Uthe okwamanje asathengwa kuye kodwa ulwela ukuthi aqale angene ezitolo.",U-Dr Malinga wethule amakhondomu akhe
"KUSHONE abantu abathathu kwalimala abalinganiselwa ngaphezulu kuka-200 kushayisana izitimela esiteshini iMountain View ePretoria ngoLwesibili ekuseni.Abezimo eziphuthumayo bathi baningi abanye abasezimeni ezibucayi kodwa ibingakaqinisekiswa imibiko yokuthi sesinyukile isibalo sabadlulile kule ngozi.“Ngokwemibiko evela endaweni yesigameko kusadlule abantu ababili okudingeke ukuthi baphuthunyiswe esibhedlela ngendiza,” kusho okhulumela iNetcare 911 ephawula ngaphambi kokuthi kuqinisekiswe ukushona kowesithathu.“Balinganiselwa ku-200 abanye abalimalile kodwa  bathole imihuzuko kuphela. Okwamanje asinalo ulwazi ngokuholele kule ngozi kodwa amaphoyisa akhona endaweni yesigameko.”Pretoria - 
#TrainCrash
#MetroRail Multiple injuries at Mountain View station 
pic.twitter.com/kNUJpjuUGS— Rob Beezy (@TrafficSA) 
January 8, 2019",BUKA: Kushone abathathu kwalimala abawu-200 kushayisana izitimela
"KWETHULWE uhlelo lokucathulisa osomabhizinisi oluzokwenza ukuthi amabhizinisi abo ahlonishwe njengamakhulu.ISiyabakhulisa Training Program yethulwe kuleli sonto emahhovisi eDurban Chamber of Commerce and Industry (DCCI) eThekwini.Lolu hlelo luzosiza osomabhizinisi abancane emalokishini, abakuleli nabokufika abazocijwa ngokuphatha amabhizinisi.Oyisikhulu esiphezulu seDurban Chamber uNkk Palesa Phili, uthe uhlelo lolu luqondene ngqo nosomabhizinisi abancane, abasemalokishini nasezindaweni ezisemakhaya.“Sihlose ukuthi labo somabhizinisi sibacije ukuze bakwazi ukuba sesimeni sokuphatha amabhizinisi. Bazohlonyiswa ngamakhono abawadingayo ukuze baphumelele emabhizinisini. Osomabhizinisi abancane kudingeka bacijwe futhi banikwe amathuluzi afanele okuphatha amabhizinisi. Bayadinga ukwazi ngokuphathwa kwezimali, imithetho kahulumeni nokukhangisa amabhizinisi abo.”UNkk Phili kulolu hlelo uthe bahlose ukukhiqiza osomabhizinisi abazokhulisa umnotho emabhizinisi abo, bakafe isandla nasekukhuliseni owakuleli. Lolu hlelo luxhaswe yi-American Consulate futhi kuzoqeqeshwa osomabhizinisi abangu- 470 emalokishini nasemakhaya.UNkk Sherry Zalika-Sykes oyiConsul General yase-USA uthe uhulumeni uyaziqhenya ngokuba yingxenye yalolu hlelo.Uthe sekunesikhathi eside benobudlelwane neDurban Chamber ukuthuthukisa umkhakha wamabhizinisi.UNkk Zalika-Sykes uthe bayathemba ukuthi bazovela nabanye abazohlanganyela neDurban Chamber ezinhlelweni zabo zokukhuliswa kwamabhizinisi nokubuyisa isithunzi kulo mkhakha esifundazweni.UNkk Phili ubonge wanconcoza kwi-American Consulate ukuthi ixhase lolu hlelo, athe beludingeka kakhulu.“Umsebenzi wethu wukwakha izinkundla nezinhlelo lapho kuzosizakala khona osomabhizinisi ukuze bakhule. Lolu xhaso luzosiza ukuthi senze lokhu ebesifisa ukukukwenza kodwa singakwazi ngenxa yokushoda kwamandla. Ngalolu hlelo sizobona amabhizinisi amancane asemalokishini nasemakhaya esimama, abukeke njengamabhizinisi amakhulu ahlonishwayo ngenxa yokuqeqeshwa.”",Uhlelo lokuthuthukisa osomabhizinisi abancane
"ISITSHUDENI sase-University of KwaZulu-Natal, esithole iziqu zokuba ngudokotela wamazinyo, sithi sifuna ukuqeda usizi lokushoda kwezindawo zokuxilonga amazinyo eMpangeni.UMnuz Fanele Mthethwa (21), ophase nge-cum laude  iziqu zeDental Theraphy, uthe ukulekelela umphakathi wangakubo yiphupho lakhe leminyaka abehlezi efisa lifezeke.Uthe ukholwa wukuthi uzokwazi ukunqanda izinkinga zabantu abahamba amabanga amade uma bedinga usizo lwamazinyo ngomkhakha akuwo.""Indlela obekunzima ngayo kwizitshudeni zonke enyuvesi bengingazitsheli ukuthi ngingase ngiphase kahle. Ngibonga ukubambisana esibe nakho nezitshudeni kanjalo nama-lecturer ngenkathi sifunda online emakhaya. Kube nzima njengoba thina esihlala ezindaweni zasemakhaya besiba nezinkinga zokungadonsi kwe-network. Yize sihlangabezane  nalezi zinkinga, imivuzo yokubekezela nokuyibamba kunzima iyabonakala njengoba sijabulela izithukuthuku zethu namhlanje,"" kuchaza uMthethwa.Echaza ngezifundo abezenza enyuvesi, uthe wayengazitshela ukuthi uzoqhubeka nazo ngonyaka wesibili njengoba kwaphoqeleka ukuthi enze zona ngoba enqena ukuhlala ekhaya ngemva kokuphothula u-grade 12.Uthe uthando lwazo luqale ukukhula ngenkathi esephakathi nazo ngonyaka wakhe wokuqala.""Kungisize kakhulu ukubuka usizi lwabantu bendawo yangakithi. Ngingasho nje ngingananazi ukuthi yikho okungigqugquzele ekutheni ngibone ukubaluleka kwalo mkhakha engawukhetha,"" kusho lesi sitshudeni esehlelwe yinhlanhla yokuthola umsebenzi walo mkhakha eMlaza ngoMashi.Eqhuba, ubonge abazali nomamkhulu wakhe, athe bebeqinisekisa ngaso sonke isikhathi ukuthi bayameseka ngenkathi enza izifundo zakhe.Le nsizwa, ephinde ibe ngunompempe weSAB League eThekwini,  ibuye ichithe isikhathi sayo ngokuba sezinkundleni zemidlalo. ",Ufuna ukusiza abangakubo ogile izimanga e-UKZN
"I-EFF isifuna kuhoxiswe ingxenye yesibhunu ebizwa ngeDie Stem kwiculo lesizwe kulandela isinqumo senkantolo sokuthi kuzothathwa njengenkulumo egqugquzela inzondo noma uhlevane ukuphephezelisw kwefulegi elidala lakuleli, elalisetshenziswa ngezikhathi zobandlululo. Izolo inkantolo yezokulingana inqume izolo ukuthi kuzothathwa njengenkulumo egqugquzela inzondo noma uhlevane ukuphephezeliswa kwefulegi IJaji uPhineas Mojapelo, lethula isinqumo lithe lokhu akusho ukuthi livalwe thaqa leli fulegi njengoba livikelwe umthetho ukuba lisetshenziswe amaciko, ukufunda (izifundiswa), izintatheli nokunye okumayelana nomphakathi.Ijaji ligxeke abaqhubeka nokulibhakuzisa emphakathini ifulegi langezikhathi zobandlululo.“Labo abasebenzisa leli fulegi, bakhetha ngamabomu ukusebenzisa lona futhi benza ngamabomu ukuba bangasebenzisi ifulegi elisha lentando yabantu. Bakhetha ingcindezelo kunoma bakhethe inkululeko,” kusho uMojapelo.Uthe abaveza leli fulegi esidlangaleni kumele bangaboshwa kodwa kumele bahlawule.Leli fulegi elinombala osa-olintshi, omhlophe noluhlaza sasibhakabhaka lalisetshenziswa kuleli ngesikhathi sobandlululo.Yize kunjalo kukhona abantu abasalisebenzisa uma kunemihlangano yezepolitiki noma ezinkundleni zemidlalo, ikakhulu ebholeni lombhoxo.Inhlangano iNelson Mandela Foundation, yiyona ebiye enkanotlo ifuna kuthathwe njengento engekho ukusetshenziswa kwaleli fulegi elidala ngoba ithi kukhombisa ukucwasa ngokwebala.IKhomishini yaMalungelo Abantu kuleli, iSouth Africa’s Human Rights Commission, ibiyeseka iNelson Mandela Foundation kulesi sicelo senkantolo.I-Afriforum, ibikuphikisa ukuthi kuvalwe ukuphephezeliswa kwaleli fulegi.UMnuz Ernst Roets, we-Afriforum, uthe bona abakholwa ukuthi ukusebenzisa leli fulegi kubhebhezela udlame.“Siyakholelwa ekukhulumeni ngokukhululeka, ukuvezwa kwaleli fulegi asikholelwa ekutheni yingoba sisuke sigqugquzela udlame.”Esitatimendei esishicilelwe yi-EFF, leli qembu livele ukuthi sekumele kulandele iDie Stem. ""Ifulegi langezikhathi zobandlululo kuleli neDie Stem okwabantu ababodwa. Uma bephephezelisa leli fulegi bacula iDie Stem, ngoba iyona ndlela abakwazi ukuzwakalisa ukungahambisani kwabo nabamnyama,"" kusho i-EFF. Okhulumela i-ANC, uMnuz Pule Mabe, usishayele ihlombe isinqumo senkantolo, wathi ukusetshenziswa kwalo kubukela phansi imizamo yokugqugquzela intando yabantu.Uthe abasaqhubeka nokuphephezelisa leli fulegi bakhetha ingcindezelo kunenkululeko.Owe-Afriforum, uMnuz Ernst Roets, uthe bona abakholwa ukuthi ukusebenzisa leli fulegi kunodlame.“Siyakholelwa ekukhulumeni ngokukhululeka, ukuvezwa kwaleli fulegi asikholwa ukuthi kungoba usuke unodlame. Udlame kumele luhambe nesenzo sokulimaza,” kusho uRoets.NePhini likaMengameli wezwe, uMnuz David Mabuza lisamukele isinqumo senkantolo.",I-EFF ifuna kususwe iDie Stem kwiculo lesizwe
"SENYUKE ngo-56% isibalo sabantu baseNingizimu Afrika abahlaselwe wukhwantalala oluwumphumela weCovid-19 .Lokhu kuvezwe wucwaningo olwenziwe yinkampani ekhiqiza amakhambi okwelapha izifo, iPharma Dynamics.IPharma Dynamics yenze ucwaningo ngabantu abawu-1 200 bezifundazwe ezehlukene yathola ukuthi ingcindezi ehambisana neCovid-19 iholele ekutheni isibalo sabahlaselwa wukhwantalala senyuke.Imiphumela yocwaningo isanda kukhishwa. Ihambisana nokuthi u-Okthoba uhlelelwe ukuthi ube yinyanga yokuqwashisa ngezifo ezithinta ukuphazamiseka kwengqondo.Imenenja ePharma Dynamic, uDkt Abdurahman Kenny, ophethe uphiko lwezempilo, ithe abantu abaningi ebebekwazi ukulawula izifo ezintinta ukuphazamiseka komqondo, abasakwazi ukuzilawula ngenxa yengcindezi eyengeziwe edalwe yiCovid-19.Uthe ngesikhathi benza ucwaningo babheka ukuthi bangakanani abantu abanokhwantalala ngalesi sikhathi, bathola ukuthi ziningi izizathu ezenze ukuthi babe nokhwantalala kodwa zonke ziwumxhantela weCovid-19“Kuhlaluke ukuthi * -53% wabantu okwenziwe kubo ucwaningo ulahlekelwe wumsebenzi. Lokho sekubenza babe nokhwantalala, abanye behliselwe iholo ngenxa yokuthi inkampani ebebesebenza kuyo kayisakwazi ukubakhokhela iholo eliphelele ngenxa yayo iCovid-19, noma bangosomabhizinisi abaphoqeke ukuthi bavale amabhizinisi abo ngoba engasayenzi inzuzo ngenxa yemigomo yokusebenza ehambisana nokunqandwa kokusabalala kweCovid-19,” kusho * -Kenny.Kwabanokwantalala uthe * -81% usuzidlela noma yini ngoba uthi uzama ukupholisa ubuhlungu obhekene nabo, * -20% usuzinikele kakhulu otshwaleni, * -18% ingcindezi ubhekana nayo ngokubhema ugwayi, * -6% ubhema insangu, * -22% usebenzisa amaphilisi alapha imbandezeko.U-60% wabantu okwenziwe kubo ucwaningo uvumile ukuthi awusayinakekeli impilo njengoba kade wenza ekuqaleni, u-52% wavuma ukuthi awusakwazi ukulala kahle.U-20% wabathandanayo uthe usuxabana kakhulu kunakuqala kanti u-68% uthi ukhathazeke ngesimo somnotho,  u-44% awusakwazi ukukhululeka njengakuqala ngenxa yokuhlala ucabanga, u-6% usuke wazama ukuzibulala ngoba uhluleka ukubhekana nesimo.UKenny uthe ngenxa yesimo kulindeleke ukuthi babe baningi abantu abazogcina sebesebenzisa izidakamizwa bethi benzela ukuthi bangacabangi kakhulu kanti bazifaka enkingeni enkulu.“Makhulu amathuba okuthi babe baningi abantu abaphathwa yizifo ezithinta ukuphazamiseka kwengqondo ngoba ziningi izinto eziwushintsho ezifike neCovid-19. Ukuphela komsebenzi nengcindezi yezomnotho, ukwesaba ukuthi uzohlaselwa yigciwane, uvalo lokuthi kungenzeka ufe, ukungakwazi ukumelana nokuhlala ngawedwana ngesikhathi ugonqile, ingcindezi yokufundisa izingane ekhaya okuyinto ebingekho phambilini, konke lokhu kusitshela ukuthi baningi abantu abazozithola benezifo ezithinta ukuphazamiseka kwengqondo.”",ICovid-19 inyuse isibalo sokhwantalala
"I-ENGLAND izigwazele ibhece endleleni yayo ebheke emaqenjini angu-16 azosala kwiNdebe yoMhlaba eseRussia ngemuva kwemidlalo yamaqoqo.Leli lizwe elithungatha isicoco salo sesibili selokhu lasigcina ngo-1966, libhaxabule omakoti beNdebe yoMhlaba iPanama ngo- 6-1 kulo mdlalo obuseNizhny Stadium izolo ntambama.Ngesikhathi seliyoshona uFelipe Baloy utholele izwe lakhe igoli lomthobanhliziyo ngomgundatshani weshodi, zajabula izinkulungwane zabalandeli bePanama ebezithamele umdlalo.Emdlalweni wokugcina wamaqoqo i-England izodlala neBelgium ngoLwesine nayo enamaphuzu ayisithupha kuGroup G.I-England ibhakuzise amagoli amahlanu esiwombeni sokuqala, amaphenathi amabili kakaputeni uHarry Kane, uJohn Stone ovule inkundla, naye uphume namabili kwathi elinye kwaba imbumbulu yeshodi likaJesse Lingard.UKane ongumshini wamagoli eqenjini lakhe iTottenham Hotspur, kwi-English Premiership uphinde washaya elesithathu sekubuywa ekhefini. Usenamagoli amahlanu kulo mqhudelwano, okumbeka kwabaphambili ohlwini lwabagadli, okukhona nomgadli weBelgium uRomelu Lukaku onamagoli amane.Namuhla amehlo azobheka kuGroup B emidlalweni yokugcina yamaqoqo lapho kulindeleke ukuthi izintandokazi zamaqembu iSpain nePortugal zizibekisele indawo emaqenjini angu-16.Womabili amaqembu anamaphuzu amane. ISpain sizobhekana neMorocco kuthi iPortugal iqhuthane ne-Iran.Ukuwina yikhona okungenza la maqembu angaphathwa yikhanda ngekusasa lawo kulo mqhudelwano.Iran inamaphuzu amathathu okusho ukuthi ingawona umcimbi wePortugal uma inganqoba.Lokhu kuchaza ukuthi leli qembu lase-Europe lizodinga ukaputeni walo uCristiano “CR7” Ronaldo aqhubeke nokuba bukhali phambi kwamapali. URonaldo useshaye amagoli amane emidlalweni emibili.Ngo-2014 eBrazil uRonaldo nezakhe baphuma emaqoqweni ngemuva kokubambana ne-USA ngamaphuzu amane bahlukaniswa amagoli. ISpain okwaso okungenani wukudlala ngokulingana ukuze labo mpetha bango-2010 badlulele phambili.Ku-Group A kuzobe sekudlalelwa ukugcina icala njengoba iRussia ne-Uruguay sebelinde abazodlala nayekwi-Last 16 emaqenjini azoqhamuka kuGroup B.Imidlalo yanamuhlaNgo-4pm: Uruguay v Russia; Saudi Arabia v Egypt.Ngo-8pm: Spain v Morocco; Iran v Portugal.",I-England igwaze ibhece kwiPanama
"UMQEQESHI weqembu lesizwe lekhilikithi lika-Under 19, uLaurence Mahatlane, ugculisekile ngekhono alibone emqhudelwaneni i-2019 Coca-Cola T20 Schools Challenge obusePitoli ngempelasonto.Bekudlala izikole eziyisishiyagalombili eziphuma ezifundazweni ezehlukene zizobanga uR110 000.Ngendlela uMahatlane agculiseke ngayo uthe akakungabazi ukuthi abanye abadlali abashaye into ecokeme emqhudelwaneni bazoba seqenjini lakhe elizodlala kwiNdebe yoMhlaba ka-Under 19 ngonyaka ozayo. INdebe yoMhlaba izoba seNingizimu Afrika kusukela ngoJanuwari ngonyaka ozayo kuze kube wuFebhuwari.Izikole ebezibambe iqhaza emqhudelwaneni yiSt Charles College yaseMgungundlovu, Hudson Park yase-Eastern Cape, Paarl Gim yaseWestern Cape, St Andrews yaseBloemfontein, St Andrews yaseGrahamstown, Waterkloof yasePitoli, St Stithians yaseGoli neQueens okuyiqembu eliqhamuka kwi-Inland Focus.Umqhudelwano ugcine unqotshwe yiSt Stithians eyehlule iSt Charles College ngama-run awu-53 kowamanqamu.“Ngibona likhona ithuba lokuthi abanye babadlali babe seqenjini lami kwiNdebe yoMhlaba ngonyaka ozayo. Sekuyolala kubona uma sesihlunga ukuthi bayalithatha yini ithuba abalitholayo. Ngichazeke kakhulu ngengikubone lapha, ikakhulukazi iSt Charles neSt Stithians obekungamaqembu abengashayeki nhlobo,” usho kanje uMahatlane.Zingaphezu kuka-800 sezizonke izikole ezivela kuzo zonke izifundazwe ezidlala kulo mqhudelwano. Ngokushiyana kwamandla kugcina sekusale eziyisishiyagalombili ezigcina zidlale kwiCoca-Cola T20 Schools Challenge.KwiNdebe yoMhlaba ebiseNew Zealand ngonyaka odlule, iqembu lesizwe lekhilikithi alidlalanga kahle. Laphuma endaweni yesihlanu. I-India yanqoba isicoco ishaya i-Australia kowamanqamu.UMahatlane ukuthatha njengento esidlule lokho ngoba ufuna ukwenza kahle njengosokhaya ngonyaka ozayo.“Ngicabanga ukuthi okusishayayo wukuthi abadlali bethu abadlali imidlalo eminingi njengakwamanye amazwe. Isibonelo nje, i-India noma i-Australia bafika emqhudelwaneni abadlali babo bedlale imidlalo ebalelwa kwewu-40 kuya phezulu. Umdlali obedlala eqenjini lesizwe lasePakistan ebelibhekene namaProteas, uShahin Afridi, wasibulala sidlala nabo ngonyaka owedlule. Bheka manje ukuphi. Sibheke ukuthi abalandeli basekhaya kube yibona abasesekayo ngonyaka ozayo. Kwazi bani hleze sisinqobe isicoco,” kubeka uMahatlane.Iqembu lika-Under 19 lisasinqobe kanye isicoco seNdebe yoMhlaba ngo-2014. Ngalesi sikhathi kwakusadlala uKagiso “KG” Rabada no-Aiden Markram, ukubala nje abambalwa.",Umqeqeshi limgculisile ikhono alibonile
"UXINWA ngabaqeqeshi ngendaba yokuzimuka umdlali wasesiswini weCape Town City, u-Ayanda Patosi, osekuphele isikhathi kukhalwa ngayo kodwa ungabonakali umehluko.UPatosi ujoyine iThe Citizens ekuqaleni kwesizini edlule emuva kokuchitha isikhathi edlala phesheya kwezilwandle.Uphinde walikhombisa izinga lakhe ngesikhathi eshayela ezakhe amagoli amabili, zagcina zidlale ngokulingana ngo 2-2 ne-Orlando Pirates emdlalweni we-Absa Premiership e-Orlando Stadium. Bekungokokuqala uPatosi edlala umdlalo wonke kule sizini.Ngesi-zini edlule usihlalo weCity, uJohn Comitis, upha-wulile ngendaba yoku-khuluphala kukaPatosi wathi umamfuza amagwinya yikho ezimukile. Emasontweni adlule, umqeqeshi uBenni MacCarthy, uthe indaba yesisindo sikaPatosi iyinknga kodwa yena akumfanele ukukhononda ngayo ngoba wayebhekene nesimo esifanayo esengumdlali. Iphini lakhe, uVasili Manousakis, liveze ukuthi abajabule ngokuzimuka kukaPatosi abukeka engayinqobi impi yakho.“UPatosi unenkinga yokuba qatha. Uyazama ukusebenza kanzima, usehlise amakhilo amabili cishe emasontweni amabili adlule, wadiliza u-2% wamafutha. Siyawubona umehluko. Kodwa uma uzodlala umdlalo wonke kufanele uphithizele. Akayena omunye wabadlali abasheshayo kwiPremiership, nakancane. Kodwa uyingozi, uhlale ekunika okuthize. Sihlezi kuyena, siyamxina ngoba ungomunye wo-no.10 abaphambili kwiPremiership. Uma ubheka ukuthi salahlekelwa nguLebo Manyama kuleya ndawo, ubheke ukuthi ukhona yini omunye umdlali omfunayo, u-Ayanda Patosi. Kodwa umdinga esesimeni esihle,” kusho uManousakis. IThe Citizens iyoze ibuyele enkundleni ngoMgqibelo uma isibhekene neSuperSport United emdlalweni wamanqamu weMTN8 eMoses Mabhida Stadium, eThekwini. Kungokwesibili amasizini elandelana iCity idlala kowamanqamu alo mqhudelwano. Ngesizini edlule, iThe Citizens ihlulwe iyona iSuperSport enkundleni efanayo.“Kusisize kakhulu ukuthola iphuzu kwiPirates, kuzonyusa ukuzethemba. Kube wumphumela omuhle kakhulu. Eqinisweni besidinga amaphuzu amathathu ukuze sisuke ezansi lapho kunesiminyaminya khona. Sidlale nePirates, sizolandelisa ngeSuperSport bese sidlala neWits. Uma ubheka konke, kubalulekile ukuthi khona esiphume nakho.”",UPatosi usancengwa namanje ngeyokwehlisa isisindo
"UMosimane ukusho lokhu sakubhuqa ngoMsombuluko ebusuku eqeda ukunqoba ngo 1-0 kwiLamontville Golden Arrows okuwumphumela ombeke emhlane wezika-Ernst “Mazinyo” Middendorp opheka iChiefs.Sebehlukaniswe ngamaphuzu amathathu ngaphambi kokuhlangana kusasa.“Cha, umdlalo olandelayo awusivuni thina. Akukho okusezandleni zethu. Isicoco eseChiefs ukuthi isidedele, hhayi thina. Thina siyabajaha nje kuphela.“Banamagoli, banamaphuzu akukho okunye abangathi bayakudinga.“Ngincamela ukushintsha izindawo nabo uma ngikhuluma iqiniso. Ngakho ngicabanga ukuthi uMiddendorp usendaweni enhle,” kusho uMosimane kwiSuperSport.IChiefs ilwela ukunqoba isicoco sayo sokuqala seligi kusukela ngo-2015 kanti uMosimane nezakhe balwela ukuthatha esesihlanu kusukela lo mqeqeshi afika ngo-2012.Uma kuwina iChiefs lokho kuzokwenza kukholakale nakubadlali ukuthi bangasidla lesi sicoco esesibaceze amasizini amahlanu elandelana ekubeni ukunqoba kwezikaMosimane kungenza kuxege amadolo kwezaseNaturena kule midlalo emithathu ezobe isisele kwazise lizobe selivalekile igebe elike laba ngamaphuzu ayisishiyagalolunye esikhathini esingesingakanani esedlule.“Kunzima kithina sonke kodwa bese kusifanele nathi ukuthi sithole okuthile. “Okuhle nje ukuthi lokhu esikuthole kwi-Arrows kuyisikhumbuzo sokuthi ukuzama noma kubukeka kungavumi kunawo umvuzo ekugcineni.“Singqongqoze kwaze kwagcina kuvulekile,” kusho uMosimane.Ukubalulile ukuthi akukho la eke wacabanga khona ukuthi iqembu lakhe lingase libe senkingeni yokushaywa yi-Arrows.“Umdlalo besiwuphethe cishe wonke. Akukho lapho bengibona khona sengathi kunengozi esilengela kuyona. Kusisizile lokhu sadlala ngokukhululeka kancane ngoba besazi ukuthi amagoli akhona.“Yize imiphumela ibibhimba kweminye imidlalo kodwa amagoli abelokhu ekhona.”UMiddendorp uzoya emdlalweni wakusasa ngaphandle kukaSamir Nurkovic ngenxa yamakhadi.Ubambe umoya ngoLebohang Manyama noLeonardo Castro abalimele. KwiSundowns uRicardo Nascimento uyena ozobe engekho onesigwebo samakhadi.",Sekulele kwiChiefs ngesicoco: Pitso
"UBOSHWE ebhace ezihlotsheni eZinqoleni ngasePort Shepstone umlisa wesithupha osolwa ecaleni elithinta ukudliwa kwabantu eMtshezi. Lo msolwa oneminyaka engu-25 kuthiwa uboshwe esezihlotsheni zakhe ebezizitshela ukuthi uvakashile kanti ubhacile ngoba efunelwa leli cala laseMtshezi eseliphenduke undabamlonyeni. Okhulumela amaphoyisa KwaZulu-Natal uColonel Thembeka Mbhele uthe amaphoyisa abelandela lo msolwa kanti atholile ukuthi ukhona, abe eseya kulo muzi abebhace kuwo, ambopha.Uthe amaphoyisa aseZingolweni abophe umsolwa ngezithuba zo-1 ngoLwesithathu emini wabe eselandwa ngamaphoyisa aseMtshezi aphenya icala lokubulala nelokukhanda itulo lokubulala elithinta abanye abahlanu abagcinwe ezitokisini. UColonel Mbhele uthe umsolwa uzovela enkantolo yemantshi eMtshezi ngoLwesine.Uthe amaphoyisa asaqhubeka nophenyo lwawo ngaleli cala kanti kusalindeleke ukuthi aphinde abophe abanye abasolwa. Kuboshwa lo msolwa nje ngoMsombuluko bekuvele abanye abahlanu okubalwa kubo izinyanga ezimbili, abasolwa ngaleli cala kanti banqume ukungasifaki isicelo sebheyili ngoba besabela ukuphepha kwabo ngenxa yokuthi amalungu omphakathi abesho ukubamba ngezandla imoto ababelethwe ngayo enkantolo efuna ukubadla luhlaza. ",Kuboshwe owesithupha 'kwelamazimuzimu'
"KHETHA SANGWENI I-IFP iphezu kophenyo olunzulu ngomhlangano okuthiwa wawubanjwe eNquthu, ngamalungu ayo nokuthiwa uyasolisa ukuthi ungase ube nemiphumela emibi ngekusasa leqembu.Umthombo olwazi kahle udaba uthi angu-47 amalungu e-IFP abizelwe esithangamini sesigungu esiphezulu seqembu, ukuthi achaze ukuthi kwakuxoxwa ngani kulo mhlangano osolisayo.Kuvela ukuthi la malungu ayamaniswa nezinsolo ezinzima kodwa ezikhulunyelwa phansi okwamanje.Kuthiwa umhlangano ubuseNquthu futhi kwakukhona nomunye umholi oqavile oke waba nesikhundla kumasipala wendawo.“Kuthiwa kwakunehele lezimoto zihlabe ujenga kuyiwa kulo mhlangano ongaziwa ukuthi ngowani ngoba wawungabikwanga ezinhlakeni zeqembu nokuyinto engehlanga kahle ezikhulwini,"" kubeka umthombo.Umthombo uthi amalungu kade ebizwe yisigungu esiphezulu oLundi, lapho aphoswe khona imibuzo mayelana nomhlangano futhi izithangami zophenyo ziyaqhubeka. Kuthiwa iqembu lizama ukubaqondisa izigwegwe ngokubamba umhlangano ongaziwa ukuthi uyisima kanjaniOkhulumela i-IFP kuzwelonke uMnuz Mkhuleko Hlengwa, ukuqinisekisile ukuthi kukhona uphenyo oluqhubekayo kodwa wacacisa ukuthi abekho ababekwe amacala kuyaphenywa nje, kuphela.""Akekho umuntu oqondiswa izigwegwe kodwa kukhona umhlangano owaba khona eNquthu, iqembu eliwuphenyayo ukuthi wawubizwe ngaphansi kwaziphi izimo.“Umhlangano uhambisana nezinsolo ezingezinhle neze neze, mayelana nekusasa leqembu. Iningi labathintekayo babiziwe ukuzochaza,’’ kusho uHlengwa.Uthe lukhona ulwazi abanalo beyiqembu abalutholile maqondana nalo mhlangano kodwa angafunanga ukuludalula.Uthe bazobe sebeqhathanisa nalokhu okushiwo yilabo abaphenywayo bese iqembu lithatha isinqumo esiphusile.UHlengwa uthe umangele nokuthi udaba selufike kwabezindaba ngoba bona bazi ukuthi wudaba lwangaphakathi.",I-IFP iphenya amalungu ayo angu-47
"KUKHALWA ngesivinini esiphezulu obekuhamba ngaso umshayeli weveni oshayisane nesithuthuthu kwashona abafundi ababili eNkwali ngaseMgababa.UMlungisi noThabiso Maphumulo abebefunda eRoberts Hlongwa High bashone engozini yesithuthuthu ngakubo ngoLwesibili ntambama.Laba bozalo olulodwa kwaMaphumulo kuthiwa bebengahlukani, bejwayele nokuhlangabezana ngaso isithuthuthu.Imizi yasemakubo isondelene.Lesi sigameko kuthiwa senzeke kuyoshaya u-3 ntambama. Kuthiwa iveni enezinsimbi ezinkulu, ishayisane mahlanze nesithuthuthu, abafundi bashonela endaweni yesigameko.Umshayeli kuthiwa ubalekile, waya esiteshini samaphoyisa esiseduze.UNksz Nokwanda Maphumulo ongudadewabo kaMlungisi uthe kube umzuzwana esuka ekhaya bathola umbiko wokuthi kube nengozi.“Ubesekhaya njengoba esenenkinga eyenza angakwazi ukuya esikoleni. Uhambe ngesithuthuthu ukuyolanda okuthize kwamakhelwane. Sikhala kakhulu ngesivinini esiphezulu esizwe ukuthi umshayeli weveni ubehamba ngaso endaweni eyijika kanti uzozithela phezu kwabo. Okunye okusikhalisayo silinde kakhulu i-ambulensi ukuba ifike. Baze bashonela ezandleni zethu ngoba bebelimele kakhulu. Kube nzima kakhulu ngoba abantu bandawonye futhi besisabheke lukhulu kubona,” kusho uNksz Maphumulo.UThabiso obefunda uGrade 11 kuthiwa ubephuma esikole esabelethe isikhwama sezincwadi, efake nomfaniswano.Laba bafundi kuthiwa bebengazifakile izigqoko zokubavikela ekulimaleni uma uhamba ngesithuthuthu njengoba bezisele kubo kaMlungisi.UMlungisi kade efunda uGrade 9.Amalungu omphakathi abevakashela le mindeni njengoba isemanzini abekhala ngokuhamba ngesivinini esiphezulu kwezimoto emwaqweni okwenzeke kuwona ingozi ekubeni unamajika.Kubo kaThabiso, uyise ubengekho. Kucelwe ukuba afonelwe ukuze akhulume nezintatheli ngalolu daba. Akazange atholakale ocingweni lakhe. Umndeni wakhona uthe nawo ushaqekile ngalesi sigameko esibazumile.Amaphoyisa aseManzimtoti avule icala ngalengozi, uphenyo lusaqhubeka.",Kukhalwa ngesivinini ngedlule nabafundi
"UMKHANDLU weTheku uthathela izinyathelo izisebenzi zawo ezimosha i-internet ngokuhlala ezinkundleni zokuxhumana ngesikhathi somsebenzi.Ngokomphumela wophenyo olusanda kwenziwa, kuthiwa izisebenzi zisebenzise i-data engaphezu kuka-65%, zenza izinto ezingahlangene nomsebenzi.Lokhu kuvele embikweni owethulwe wuphiko iMunicipality’s Information Management Unit (IMU), emuva kokuphenya ngezizathu zokuhamba kancane kwe-internet emkhandlwini.Amakhansela nezikhulu bebehluleka ukuxhumana neminye iminyango ngama-email emasontweni embalwa edlule emuva kokuthi i-internet kade ingasebenzi.Omunye umsebenzi womkhandlu ocele ukungadalulwa, uthe ama-emails iyona ndlela abantu abaningi abancamela ukuxhumana ngayo.“Uma i-internet ingekho noma ihamba kancane kusho ukuthi akusebenzeki kahle njengoba kusuke kungaxhumaneki,” kusho lo msebenzi.Uthe banazo izingcingo nezinye izindlela zokuxhumana kodwa bakholelwa kakhulu kuma-emails.“Sincamela ukusebenzisa ama-email ngoba anobufakazi bento esuke ikhulunyiwe,” kusho lo msebenzi.Ngemuva kwezikhalo eziningi mayelana nokungasebenzi kwama-email, kube sekwenziwa uphenyo.Abasebenzi bazisiwe ngoMsombuluko mayelana nezizathu zokungasebenzi kwama-email emkhandlwini.I-IMU ichaze ukuthi inkinga ibincike ekusebenzeni kwama-emails obekudalwa ukuhamba kwancane kwe-internet.Okhulumela uMkhandlu weTheku, uMnuz Msawakhe Mayisela, uthe umasipala wabo mkhulu ungalindela ukuthi ube nezingqinamba ekusebenzeni kwe-internet.“Yebo siyavuma ukuthi kuke kwakhona ukuphazamiseka kokusebenza kwama-email kodwa lokho akuzange kube nomthelela omubi ekubhekaneni nomsebenzi wethu wokuhambisa izidingo kubantu.“Mayelana nezisebenzi ezisebenzisa i-internet ngendlela engafanele, zikhona izinyathelo esizenzayo zokubhekana nalokho,” kusho uMayisela.Uthe bajabule ngomsebenzi owenziwa i-IMU ehlale njalo isukumela phezulu uma kukhona izikhalo ezikhona.Umholi wekhokhasi yeDA eThekwini, uNksz Nicole Graham, uthe kuyabakhathaza ukuthi abasebenzi bachitha isikhathi esiningi kwi-internet.“Sinenqwaba yabantu abalindele ukulethelwa izidingo kodwa izisebenzi zichitha isikhathi zihleli kwi-internet,” kusho uNksz Graham.UMnuz Mdu Nkosi we-IFP uthe umphumela wophenyo lwe-IMU ukhombisa ukuthi izisebenzi zikamasipala aziziphethe kahle.",ITheku lilwa nabahlala kwi-internet
"UKUSHINTSHA abaqeqeshi sekusele amahora angaphezudlwana kwangu-24 lisuke lihlale kwi-2018 Fifa World, kuzokwenza umhlaba wonke uyihlahele amehlo imidlalo yeSpain.Ompetha be-2010 FIFAWorld Cup edlalelwe eNingizimu Afrika, bazoqala inyathuko yabo eRussia eFisht Stadium, eSochi kusasa ngo-8 ebusuku sebecijwa nguFernando Hierro.BREAKING: Spain have sacked manager Julen Lopetegui with just one day to go till the start of the World Cup after the Spaniard had ""secret agreements"" with Real Madrid to be their new manager without informing the Spanish FA. 
pic.twitter.com/0xPGXJghSX— FIFA World Cup (@WorIdCupUpdates) 
June 13, 2018UHierro uqashwe yinhlangano eyengamele ibhola Spain ngoLwesithathu emini ngemuva kokuxoshwa isigubhukane kukaJulen Lopetegui khona izolo.ULopetegui uxoshelwe ukuthatha umsebenzi wokucija iReal Madrid uma ebuya kwiWorld Cup.Kuvele ngoLwesibili ukuthi uLopetegui uvume inkontileka yeminyaka emithathu ecija iReal, eshiywe ngumqeqeshi oyinqobise ama-Eufa Champions League amathathu, uZinedine Zidane. UHierro ubevele ekhona ethimbeni losomaqhinga beSpain kwazise ubengumqondisi webhola.ISpain iboshelwe nePortugal, Iran neMorocco.Spanish FA president, Luis Rubiales:“Lopetegui’s been a great coach, but we can’t accept this behaviour. This has been done without our knowledge. The FA cannot be left outside the negotiation of one of its employees and find out just 5 mins before a public announcement.” 
pic.twitter.com/P275A9CQfB— Arsène's Son (@hughwizzy) 
June 13, 2018Abadlali baseSpain okubalwa kubo uSergio Ramos kubikwa ukuthi bazamile ukuncenga iSpanish FA ukuthi singamxoshi umqeqeshi. Isithombe: Reuters Bheka ezinye eizthinta i-2018 Fifa World Cup kwiDiski Yomhlaba kwiSolezwe ngoMgqibelo nakwi-Isomag kwi-Isolezwe ngeSonto.",ISpain sizidonsele amehlo ngolomqeqeshi kwiWC
"IZINHLELO okukhona kuzo oluthi Uyajola 9/9, Isencane Lengane ngezinye okulindeleke ukuthi zidonse amehlo ababukeli beMoja Love (157) uma sezibuya ngenyanga ezayo.Lezi zinhlelo seziqalile ukukhangiswa kulesi siteshi futhi nabantu ezinkundleni zokuxhumana sebezilindele ngabomvu.UJub Jub noMoss Makwati bazobambisana eziqeshini ezihlukene zohlelo Uyajola 9/9.Izithandani ezashada zisencane, uThando noSiyacela bakhombise abantu bakuleli ukuthi kuhamba kanjani emshadweni wabo njengoba sekuyiminyaka emithathu babopha elikasofa silahlane.Ohlelweni Uyajola 9/9,  abeMoja Love baveze ukuthi akukho okuhlukile njengoba bezoqhubeka nokusiza  abafuna ukubona ophathina babo ukuthi bathembekile yini.Ngeledlule kusabalale i-video eqoshwe eMatatiele, e-Eastern Cape, lapho uJub Jub abehambele khona.Kule video kubonakala owesilisa ogibele ihhashi ebalekela uJub Jub nethimba lakhe, bemjaha. Kugcina ngokuthi ihhashi limchithe, bamthola kanjalo.Abantu bakuleli baveze ngokusobala ukuthi lesi ngesinye seziqephu abasilindele ngabomvu.ULindiwe Mbonambi weMoja Love, ukuqinisekisile ukubuya kwazo zonke lezi zinhlelo, wathi maduzane nje bazothula nezinye.Isolezwe lihabule nokuthi kusona lesi siteshi kuzobonakala umdlalo omusha wamahlaya othi, Ikhaya Labadala.Lo mdlalo kuvela ukuthi ubophele osaziwayo abahlukene, okukhona kubo uLillian Dube, Nandi Nyembe, Jerry Pele, Vusi Thanda nabanye.Isolezwe ngeSonto libe nengxoxo noSiyacela noThando abaveze ukuthi bajabule ngokubuya kohlelo lwabo futhi bajabule ngokubuye bakhombise ngempilo yabo.Babuye baveza ukuthi emshadweni wabo kusahamba kahle. ",Kubuya izinhlelo ezithandwayo kuMoja Love
"KULINDELEKE zingehli kahle kubalandeli be-Orlando Pirates izindaba ezithi basazoqhubeka nokulinda ukubona unozinti wabo omusha, uBrilliant Khuzwayo, abakushayele inhlombe elikhulu ukusayiniswa kwakhe esuka ezimbangini ebezingamdlalisi iKaizer Chiefs.Ubumnyama ngokubonakala kukaKhuzwayo okokuqala enkundleni egqoke ijezi leZimnyama, buvezwe yisikhulu esiphezulu kuleli qembu uFloyd Mbele.“Usajimela ukuthi ajwayeze umzimba ukunyakaza (phecelezi irehab) kodwa yena uza kahle,” kusho uMbele.Impendulo kaMbele isho ukuthi akakaqali uKhuzwayo ukujima okuphelele neqembu ngemuva kwamasonto ekhishwe izingcingo ebezifase iqakala elilimale esejimini neZimnyama ngo-Agasti.UMbele uthe bazozwa kongoti babo ukuthi usekusiphi isigaba nokuthi abalandeli bangamlindela nini. Sekuneminyaka iPirates inezinkinga ezintini.“Njengoba nami ngingeyena nje udokotela, angikwazi ukuqagela ukuthi angase abonakale nini enkundleni. Sizozwa ethimbeni lezempilo bese siphanyeka kwi-website. Mhlawumbe kungaba yisonto elizayo (okwe-website), sizobona. Nina hlalani nibhekile kwi-website ukuthi yini esiyiphanyeka khona,” kusho uMbele.UKhuzwayo kwakuthiwe uzohlala amasonto amane ngemuva kokukhishwa izingcingo eqakaleni. Nokho kubukeka ukuphola kwalo nozinti waseMlaza, eThekwini kuthatha isikhathi eside kakhulu ukunebesilindelwe.Umdlalo cishe iningi elifisa ukumbona ngawo uKhuzwayo ngowabakhaya baseSoweto oseFNB Stadium ngo-Okthoba 27.Mayelana nalokho uMbele uthe:“Asikhathazekile ngokuthi uzodlala noma cha kowabakhaya. Ungumdlali wethu futhi usazothola ithuba kweminye eminingi yabakhaya. Kodwa ngoba ngisho nje, sizophanyeka kwi-website ukuthi uqhuba kanjani.”Akusibo bodwa abalandeli bePirates abajahe ukubona uKhuzwayo ezintini zePirates kodwa nabalandeli bakanobhutshuzwayo ngisho nabeChiefs imbala.Okwenza abeChiefs nabanye abasemaceleni bemlindele uKhuzwayo wukubona ukuthi uzokuzuza yini okuyikho okumsuse kuMakhosi.UKhuzwayo wale waphetha ukuvuselela inkontileka kwiChiefs yaze yaphela, wahamba bhusende ngoba ekhathazwa wukukhuhliswa ibhensthingu-Itumeleng Khune.Ukholwa wukuthi uma engathola ithuba lokudlala njalo angawushubisa umbango wejezi kuKhune kwiBafana Bafana.Akasolwanga muntu nokho ngesinqumo sakhe uKhuzwayo kwazise wayekhuluma iqiniso ngokuphanga ijezi kwazise uze aboshelwe ngisho elimele.AbePirates nokho bona balindele abahlenge ezinhlekeleleni abazigilwa ngonozinti babo okubalwa kubo uWayne Sandilands, Jackson Mabokgwane noSiyabonga Mpontshane ophambili kulezi nsuku.Selokhu kwadlula emhlabeni uSenzo Meyiwa, ongumkhaya kaKhuzwayo, iPirates ipheka iyathulula ezintini ayimtholi ungqo.",Kumnyama ngonozinti waseKZN kweZimnyama
"BABALELWA ku-1 400 abantu bakuleli abashayela ucingo esikhungweni esisiza abanezinkinga zengcindezi yomphefumulo, iSouth African Depression and Anxiety Group (SADAG) ngosuku selokhu kwahlasela iCovid-19 kuleli.Le nhlangano uthi iningi lalaba bantu abashaya ucingo banovalo nokwesaba ngoba bengazi ukuthi ikusasa libaphatheleni, abanye behluleka ukumelana nobuhlungu bokushiywa izihlobo zabo.UNkk Cassey Chambers walesi sikhungo, uthe ngaphambi kokuthi kufike iCovid-19, bebethola izingcingo ezingu-600 ngosuku kodwa manje sebethola eziphakathi kuka-1 200 kuya ku-1 400.UNkk Chambers usho lokhu ngesikhathi echaza ukuthi ngabe ukufika kweCorona kuyishintshe kanjani indlela ebebesebenza ngayo njengoba sekuphele unyaka ikhona kuleli. ""Lokho kusitshela ukuthi sidinga ukubhekana nenkinga yokuphazamiseka komqondo, i-mental health, ngendlela ehlukile kuneyakuqala ngoba baningi abantu abadinga usizo kunakuqala,"" kusho yena.Uthe abantu abaningi abashaya ucingo njengamanje abehlulekayo ukumelana nobuhlungu bokushiywa izihlobo, nabehluleka ukumelana nobunzima bokuphelelwa yimisebenzi.""Inkinga esinayo ukuthi ukuphazamiseka komqondo emiphakathini yethu kuthathwa ngokuthi umuntu uyahlanya kanti lesi sifo sihlasela umuntu oyedwa kwabathathu kuleli. Ukuphazamiseka komqondo akusho ukuthi uyahlanya kusho ukuthi uphatheke kabi ngale ndlela yokuthi awukwazi ukumelana nakho. ICovid-19 isikhombise ukuthi kusamele sifundisane ukuthi ukuphumela obala kwaziwe ukuthi awuphathekile kahle kuyindlela yokuzelapha futhi akulona ihlazo. Ziningi izinto ezishintshile ngokufika kweCovid-19. Besinendlela yethu yokududuzana uma sishiywe izihlobo, manje asisakwazi ukufika phakathi nesonto siduduze, sikhalisane obekwehlisa ubuhlungu kulabo abashonelwe. Nangomngcwabo asikwazi ukwenza izinto ngendlela ebesenza ngayo,"" kusho yena.Uthe uma beqhathanisa izibalo zika-2019 no-2020, ngo-2019 bathole izingcingo ezingu-225 000 kwathi nyakenye lesi sibalo saphindaphindeka kabili saba u-450 000.Izingcingo ezingu-95 000 uthe bezivela kubantu abazizwa benomuzwa wokuzibulala.""Ngeshwa asinazo izibalo zokuthi bangaki abazibulele ngalesi sikhathi, kumele sizwe sihlanganise ukuze sibe nezibalo eziyizo,""  kusho yena.",Sinyukile  esabanokhwantalala ngenxa yeCorona
"KUTHIWA bayizigidi eziyisikhombisa abakuleli abaqhubeka nokuthenga ugwayi ongekho emthethweni, phezu kokuba kuvaliwe ukudayiswa kwawo ukunqanda ukubhebhetheka kweCovid-19.Kusukela kwamenyezelwa imigomo kathaqa ekupheleni kukaMashi, kwavalwa ukudayiswa kukagwayi kodwa kuthiwa kukhona abawushushumbisayo.Ngokombiko weHuman Sciences Research Council (HSRC), abantu basawuthola ugwayi, ikakhulukazi labo abahlala emijondolo nasemalokishini. Ucwaningo luthole ukuthi kubantu abangu-19 330, bangu-12% abazivumele ukuthi basawuthenga ugwayi. I-HSRC yenze lolu cwaningo phakathi kuka-Ephreli 4 kuya ku-Ephreli 28. Ucwaningo luveza ukuthi kwabahlala emijondolo abangu-24% bathe basawuthola ugwayi.“Kunzima ukugwema ukubhebhetheka kweCovid-19 uma ugwayi usadayiswa ubuthaphuthaphu. Yize bebaningi abaphuza utshwala kunababhemayo kuleli, ucwaningo lukhomba ukuthi abathola ugwayi kumanje basengcupheni enkulu yokuthola iCovid-19. Bakhona nabadayisa utshwala ngokungemthetho kodwa sithole ukuthi bambalwa kunabadayisa ugwayi,” kusho iHSRC.UMnuz Yusuf Abramjee ongumsunguli weTax Justice South Africa, uthe yize ukudayiswa kukagwayi kwenza umnotho ulahlekelwe uR35 million ngosuku, lolu cwaningo luveza ngokusobala ukuthi bangakanani abasengcupheni yokuthola ubhubhane.“UNgqongqoshe wamaPhoyisa, uMnuz Bheki Cele, ngaleli sonto uveze ukuthi ukudayiswa kukagwayi ngokungemthetho kunyuke ngo-30%. Ngaphambi kokuqala kukathaqa, ngoyedwa kwabathathu obethenga ugwayi ongekho emthethweni, manje isibalo sinyukile. Okuthusa kakhulu ukuthi izibalo ziveza ukuthi igciwane lisazobhebhetheka,” kusho * -Abramjee.Uthe okwandisa amathuba okutheleleka ukuthi abathenga ngokungemthetho baphula nemigomo yokuqhelelana. Ukuvalwa kokudayiswa kukagwayi kususe umsindo ngesikhathi izinkampani zawo ezinkulu zisabisa ngokubopha uhulumeni. I-British American Tobacco ibuye yasihoxisa lesi sinqumo yathi izosebenza nohulumeni ukubheka izindlela zokunqanda igciwane, yaphakamisa nokuthi ugwayi udayiswe ezitolo ezisemthethweni.I-World Heath Organisation ixwayisa ngokuthi ababhemayo basengcupheni yokuhaqwa yiCovid-19.",Basawuthenga ngokungemthetho ugwayi
"I-ANC isiphumele obala yavuma ukuthi ibhekene nenkinga yezezimali ngenxa yokulaxazwa ngabaxhasi nosekuholele ukuthi ihluleke izikhawu eziningi ukuholela ngesikhathi abasebenzi bayo.Njengoba abasebenzi bale nhlangano bezokuba nemibhikisho namhlanje lapho bezokuba bekhala ngokungaholelwa ngesikhathi, izolo i-ANC ibhoboke ngokulaxazwa kwayo ngabaxhasi nethe yikhona okwenze ukuthi ihluleke ukukhokhela ngesikhathi abasebenzi bayo imiholo.UMgcinimafa Jikelele we-ANC, uMnuz Paul Mashatile, uveze ukuthi abaxhasi baqale ukuqhela kuyona ngesikhathi kubheduka ubhubhane iCorona ngonyaka owedlule.UMashatile uthe bathe besazama ukubhekana nengcindezi yokuqhela kosomabhizinisi abebehlehle ngenxa yomthelela ongemuhle weCorona  kwezomnotho, izinto zavele zabheda kakhulu kulo nyaka ngesikhathi kuqala ukusebenza komthetho olawula ukuxhaswa ngemali kwamaqembu ezepolitiki.UMashatile, obenenkulumo ekhethekile nesiteshi sethelevishini esikhokhelwayo, uthe abaxhasi abaningi balaxaze le nhlangano ngesikhathi kuqala ukusebenza kwalo mthetho ngo-Ephreli. Lo mthetho uphoqa amaqembu ezepolitiki ukuba adalule bonke abanikela kuwo ngemali.“Kukhona osomabhizinisi abangafuni ukuthi amagama abo adalulwe. Ingakho bemanqika ukunikela. Lena akusiyona inkinga ebhekene nathi kuphela, kepha namanye amaqembu ezepolitiki azochaphazeleka.“Lesi simo sifike sivele sidonsa kanzima njengoba bekunzima ukuthola abantu abazoxhasa inhlangano njengoba osomabhizinisi abaningi bekhahlamezwe iCorona nomvalelandlini.”UMashatile uthe njengamanje le nhlangano idonsa ngodizili.“Isimo sinzima. Njengoba sikhuluma nje abasebenzi abakayitholi imiholo yabo kaMeyi. Sinethemba lokuthi bazoyithola lingakapheli leli sonto.”UMashatile uthe isisombululo sinye kule nkinga, wathi ukudiliza abasebenzi, nathe bazoncishiswa ngo-50%.“Kufanele senze isiqiniseko sokuthi sigcina kuphela abasebenzi esibadingayo, hhayi abantu abazolokhu bezulazula ehhovisi, abangenamsebenzi.”Namhlanje abasebenzi be-ANC kulindeleke ukuthi babhikishe ekomkhulu lale nhlangano eLuthuli House, eGoli, emahhovisi ezifundazwe nawezifunda, lapho bezokube bekhalaza ngokhondolo lokuholelwa sekudlule isikhathi.Izinkinga zamaholo kwi-ANC zaqala ngo-Disemba 2019, lapho abasebenzi bale nhlangano baqala khona ukuhola emva kwesikhathi. Ngo-Ephreli, le nhlangano ibhalele abasebenzi bayo ibatshela ukuba balindele ukuthi imiholo yabo izongena emva kwesikhathi.",I-ANC ivuma ukushaywa yinkece nokulaxazwa ngabaxhasi
"USHUMAYELA ivangeli lokuzithoba umqeqeshi we-Orlando Pirates, uMilutin “Micho” Sredojevic, ezakhe ezingakangenelwa yigoli emqhudelwaneni iCAF Champions League.IPirates inyukele esicongweni sikaGroup B emuva kokubhaxabula iHoroya A.C yaseGuinea ngo 3-0, emdlalweni wesibili wamaqoqo e-Orlando Stadium, eSoweto, ngoMgqibelo ebusuku.Amagoli ashaywe nguJustin Shonga amabili noThembinkosi Lorch. Emdlalweni wokuqala wamaqoqo iPirates idlale ngokulingana ngo 0-0 neFC Platinum yaseZimbabwe ekuhambeni. Ukuwina kwePirates kusho ukuthi iyalingana ngamaphuzu ne-Esperance yaseTunisia ehlule iPlatinum ngo 2-0 ngoMgqibelo.EZimnyama zihlezi phezulu ngenxa yokuthi azikangenelwa yigoli kwazise zibambene ngamagoli ashayiwe.“Besikade sihlele ukuthi sizobavimba bangangeni ebhokisini lethu ngoba emidlalweni edlule sibacubungulile sabona ukuthi wonke amagoli bawashaya sebengaphakathi kulona.“Ngicabanga ukuthi lokhu sikwenze kahle ngoba abadlali benze ngendlela ebesikade sihlele ngayo yokuvikela ibhokisi lethu,” kusho uSredojevic.Uthi kodwa baphila ngokuthi uma kukuhle ungajabuli kuze kweqe nokuthi uma kukubi ungalilahli ithemba.“Ngijabule ngokuthi lo mdlalo usibuyisele ukuzethemba nokuthi asingenelwanga yigoli nakho kusho lukhulu.“Kodwa ngisekude ukujabula ngoba kusekuningi okufanele sikulungise njengeqembu nangayedwana.“Le wini siyibhekise kuPhilemon Masinga, aphumule ngokuthula, “kubeka uSredojevic. Uqhuba nokulanda uthe sesibheke ekuphumuleni ukuze balungele umdlalo ne-Chippa neBlack Leopards.“Ngemuva kwalokho bese sibhekana ne-Esperance emasontweni amabili kusukela manje.“Ngakho asinaso isikhathi sokunaka osekwedlule.”UMicho, odabuka eSerbia uphinde waphawula ngomdlalo wasekuhambeni ne-Esperance ozoba ngoFebhuwari 12 eTunisia. Lo mdlalo uzodlalwa ngaphandle kwabalandeli. Lokhu kungenxa yesigwebo semidlalo emibili i-Esperance esithole enhlanganweni eyengamele ibhola e-Afrika, i-Confederation of African Football (CAF) ngenxa yobudlova babalandeli bayo.“Ngiyababongela ukuthi baqeda iminyaka engu-100. Lokhu akuyona into elula ebholeni lase-Afrika. Bayiqembu elikhulu, kodwa kuyishwa ukuthi bazodlala ngaphandle kwabalandeli kodwa ebholeni kunjalo, kufanele ujeze uma kukhona okungalungile.”Uthi ukudlala ngaphandle kwabalandeli kuhle futhi kubi.“Kuhle ngokuthi zizobe zingekho lezi zinto abaxhopha ngazo unozinti wethu, abadlali basemuva nabanye.“Okubi ukuthi sizodlala kusebusika obukhulu njengoba uFebhuwari 12 no 13 kuzobe kubanda kakhulu kule ndawo okufanayo nangoJulayi lapha.Ngakho kufanele sisheshe sithole ngokushesha indlela yokuzijwayeza nesimo sezulu emuva komdlalo wabakhaya ngoFebhuwari 9,” kusho uSredojevic.",Ushumayela ivangeli lokuzithoba uSredojevic
"WILLEM PHUNGULAAYISEKHO emhlabeni inkosi yesizwe saseNhlangwini eHighflats, uMntwana uMelizwe Dlamini. Ngokuthola kwaleli phephandaba inkosi ikhothame namhlanje ngoLwesihlanu emuva kokudunguzela isikhathi eside. Izindaba zokukhothama kwenkosi ziqinisekiswe ngokhulumela isizwe saseNhlangwini, uMntwana uMqondisi Dlamini. Uthe imininingwane egcwele izomenyezelwa kusasa  ngoMgqibelo noma  ngeSonto emuva komhlangano womndeni.",Kuyenele iNkosi yaseNhlangwini
"AMAPHAPHU aphezulu kosomatekisi abakwiMpumalanga Taxi Owners Association emuva kokubulawa kukaMnuz Mthethomusha “Mthetho” Ngubane (38), odutshulwe emgwaqweni uN3 eduze kwaseHammarsdale, izolo ekuseni nomunye odutshulwe ngabo-6.30 ntambama.Kushaye isikhathi sokushicilela lingakatholakali igama likasomatekisi wesibili obulewe kodwa izindaba zokudutshulwa kwakhe ziqinisekiswe nguSihlalo weSantaco eDurban West uMnuz Mathula Mkhize othe sebezwile ukuthi kulimale omunye kodwa basaqoqa imininingwane.Osomatekisi abangathandanga ukudalulwa amagama ngenxa yokusaba ukuthi bangase badutshulwe bathe isimo asisihle kusoseshini waseMpumalanga njengoba ungenabo ubuholi obuphezulu.Baveze ukuthi ngoJulayi nyakenye kudutshulwe iPhini likaSihlalo, uMnuz Dumisani Magwaza kwathi ngoKhisimusi kwabulawa uMnuz Mbhekeni Hlophe odutshulwe ngentululwane yezinhlamvu.UMnuz Mluleki Mntungwa, obhekelele ezokuxhumana eMnyangweni wezokuThutha, ukuPhepha koMphakathi nokuXhumana KwaZulu-Natal, uthe uNgqongqoshe uMnuz Mxolisi Kaunda ukhathazekile ngokubulawa kosomatekisiembonini.“Ungqongqoshe uhlela umhlangano namalungu kasoseshini waseMpumalanga nezinye izinhlaka ezithintekayo ukuthola ukuthi kwenzekani. Umhlangano uzoba maduze ngoba ungqongqoshe ufuna siphele isihlava sokubulawa kosomatekisi. Ugqugquzela namaphoyisa ukuthi akuphenyisisie ukubulawa kosomatekisi,” kusho uMntungwa.Imizamo yokuthola umndeni kaNgubane ukuthi uphawule ayiphumelelanga njengoba zingatholakalanga izinombolo zawo.UMkhize, uthe baphatheke kabi ngokuqothana eMpumalanga futhi bazoba nomhlangano namalungu akhona lingakapheli isonto.UCaptain Nqobile Gwala, wamaphoyisa KwaZulu-Natal, uthe ngabo-6.50 ekuseni amaphoyisa athole isidumbu sowesilisa (38) sinamanxeba okudutshulwa kwesingenhla.“Amaphoyisa aseHammarsdale aphenya icala lokubulala, ayikakatholakali imbangela yokubulawa kwalona wesilisa. Asikakabophi muntu futhi sicela noma ngubani onemininingwane ngalesi sigameko ukuthi athinte amaphoyisa aseduze naye noma iCrime Stop ku-08600 10111,” kusho uCaptain Gwala.",Uvalo eMpumalanga kudutshulwa osomatekisi
"ISIBABULI somdlali waMaZulu FC, uSiyethemba Mnguni oseshintshe isibongo njengoba esezibiza ngoSithebe, sithi izinkinga zasemsamo yizona eziholele kulolu guquko.Ngokwejwayelekile nxa owesilisa eshintsha isibongo, kuyaye kube ukuthi usuka kwesakoninalume, aye kwesikayise. Kodwa uSiyethemba wenze okungajwayelekile ebuyela kwesakoninalume.Engxoxweni ekhethekile uSithebe abe nayo neSolezwe, uSuthu luqeda ukuqukula isicoco seKZN Premier’s Cup okokuqala, uyichazile eyokushintsha isibongo sakhe.“Sikhula sikholelwa emasikweni ahlukene. Nokho ngithe ngiya ngokukhula kwavela izinkinga. Empeleni komalume kukwaSithebe bese kuthi isibongo sikababa kube uMnguni.Kodwa ukucacisa nje mina ngikhule kwaSithebe, nokho ngabiza isibongo sikababa okunguMnguni. Ngenxa yokuthi kukhona okungenzekanga, ngibe sengiba nezinkinga, okuholele ekutheni ngibuyele emuva,” kuchaza le nsizwa yemiyeko egqoka ijezi unombolo 14.USithebe ushaye into ecokeme ngesizini edlule, ekubeni kade kuyisizini yakhe yokuqala kwi-Absa Premiership. Umdlalo agqama kuwona ingesikhathi uSuthu lushaya iLamontville Golden Arrows ngo 2-1 ngoFebhuwari nonyaka ngesizini edlule kwi-Absa Premiership.“Ngizoqhubeka lapho ngigcine khona ngesizini edlule. Kubalulekile ukudlala ngendlela efanayo nangokwedlulele ngoba abalandeli balindele lokho kimina.Kodwa ngiphushela ukuthi okungenani kube khona isicoco esisodwa esisitholayo siyiqembu,” usho kanje uSithebe.AmaZulu azovula neBaroka FC ngoMgqibelo eKing Zwelithini Stadium ngo 8.15 ebusuku.“Sizobhekana neqembu eligijimayo iBaroka kodwa ukudlala kwiPremier’s Cup kusisizile kakhulu ngoba sikwazile ukubona abadlali futhi nangokomqondo babonakala sebesesimweni esihle.Sekusele izinto ezimbalwa nje ukuthi sizihlanganise maphakathi nesonto, noma kanjani izoshaya impelasonto sesiwulungele umdlalo,” kusho umqeqeshi waMaZulu uCavin Johnson. ngemuva kokunqoba isicoco seKZN Premiers Cup.@MgabadeliNdu",Izinkinga zomsamo zimenze waguqula isibongo owaMaZulu
"UMENGAMELI Jacob Zuma ugcine eqoke uGeneral Khehla John Sitole njengoKhomishana wamaphoyisa kuzwelonke emuva kokuthi iNingizimu Afrika isihlale iminyaka eyisikhombisa ingenaye ukhomishana.USitole ubeyiNhloko yoPhiko lwezokuvikela kuzwelonke kanti useke waba nguKhomishana wamaPhoyisa eFree State. Esitatimendeni esithunyelwe yihhovisi likaMengameli Jazcob Zuma uthe “uSitole unesipiliyoni seminyaka emaphoyiseni okuzomsiza ukwenza umsebenzi wakhe wokuqinisekisa ukuthi abantu baseNingizimu Afrika baphephile. Simfisela konke okuhle esikhundleni sakhe,” kusho uZuma.USithole wazalalwa eStanderton eMpumalanga kanti waqala ukuba yiphoyisan go-1986.“Ubelokhu ekhula emsebenzini wakhe ezikhundleni zobuphoyisa kwazise ngo-2011 uqale ukungena ezikhundleni ezikuzwelonke njengoLietenant General,” kusho uZuma.Okhomishana bamaphoyisa eNingizimu Afrika ababeqashwe ngokugcwele yilaba -1995-2002  George Fivaz -2002 -2009 Jackie Selebi (Owasuswa esikhundleni ngemuva kokugwetshelwa amacala enkohlakalalo)-2009-2011 Bheki Cele (Owaxoshwa njengoKhomishana ngemuva kophenyo olwenziwa nguMvikeli woMphakathi uThuli Madonsela olwamuthola engasilungele isikhundla sokuhola amaphoyisa)Akade bewokhomishana ababambile -2011-2012 Nhlanhla Mkhwanazi -2012-2015 Riah Phiyega (Osuke kulesi sikhundla ngemuva kwesibhicongo saseMarikana, okwadutshulwa kwabulawa kuso abavukuzi abangu-34 ababebhikisha)-2015-2017 Kgomotso Phahlane -Juni 2017 Lesetja Mothiba",UZuma uqoke uKhomishana omusha wamaphoyisa
"SITHEMBISO MKHIZEIMENENJA kaThemba “Mshishi” Zwane weMamelodi Sundowns ithi kumele bathinte iqembu abazimisele ngokusayinisa lo mdlali oyiqale ngenothi eliphezulu isizini yeDStv Premiership.UJazzman Mahlakgane ophethe izindaba zale nsephe utshele Isolezwe ukuthi sekuke kwafika kuye ukuthi uPitso Mosimane oqeqesha i-Al Ahly e-Egypt, uyayifuna. Nokho uthe akukho ukuxhumana okusemthethweni osekwenzekile phakathi kwakhe noMosimane noma i-Al Ahly.Uthe akafuni ukwanda ngalolu daba ngoba kumele kuhlonishwe ukuthi uZwane unenkontileka neSundowns.“Angifuni ukuqamba amanga, kufikile ezindlebeni zami ukuthi uMosimane ufuna uZwane amjoyine e-Egypt. Kulukhuni-ke ukuphawula ngalolu daba ngoba akukho ukuxhumana okusemthethweni osekube khona.  Angazi mhlawumbe i-Al Ahly seyike yaba nakho ukuxhumana neSundowns. Udaba olunjena lubucayi ngoba uZwane ungomunye wabadlali ababalulekile kwiSundowns. Ngaphandle kwalokho kumele sikuhloniphe ukuthi unenkontileka neSundowns,” kusho uMahlakgane.Kuthintwa uShupi Nkgadima osemnyangweni wezokuxhumana kwiSundowns uthe ucela ukubhalelwa umyalezo, ngeke akwazi ukukhuluma ngamahebezi  ocingweni. Akawuphendula umyalezo abhalelwe wona. Kwale noma esekhunjuzwa kodwa wangabuyela entathelini. Iwindi lokusayiniswa kwabadlali livaliwe kuleli ngoMsombuluko. Seliyoze livulwe ngonyaka ozayo. Omunye umdlali weSundowns okuke kwavela uthi ufunwa uMosimane, uGaston Sirino.Kuvela lezi ndaba nje, ezinyangeni ezedlule uMahlakgane watshela Isolezwe ukuthi uZwane ngeke esamyisa ndawo, uzogugela kuleli.Wayekusho lokhu emuva kokuvela kwamahebezi athi le njini igaqelwe amaqembu athile phesheya kwezilwandle.UMahlakgane wakhala ngeminyaka yobudala esihambile kuZwane (33). Waphinde waziseka ngokuthi iligi yakuleli isezingeni eliphezulu. Wathi ngeke aphuphise uZwane ngokumyisa kumaligi angasile, ufanelwe ukudlala kwahloniphekile.Selokhu uZwane abuyela kwiSundowns, ephuma ekubolekisweni kwiMpumalanga Black Aces, ungomunye wabadlali abebengaconsi phansi kuMosimane owayefike kwiSundowns ngo-2012.Kwisizini edlule uZwane uqokwe njengomdlali ovelele kwiPremiership. Ubuye wamuka nomklomelo wePlayers' Player of the Season, Midfielder of the Season noweSundowns Players' Player of the Season.Kwaqala usoseshini wezintatheli iSouth African Football Journalist Association (Safja) owamgixabeza ngomklomelo womdlali velele kwisizini edlule.UZwane ungomunye wabadlali abanqobe izicoco zeligi noMosimane amahlandla amahlanu.Nalo mqeqeshi uphinde wanqoba kabili iTelkom Knockout neNedbank Cup ngokuhlukana kwemiqhudelwano.Unqobe neCaf Champions League ngo-2016 neCaf Super Cup ngo-2017. Lo mdlali kuzobhekwa ukuthi aqhubeke nefomu aqale ngayo uma iSundowns seyivakashele iMaritzburg United ngoMgqibelo eHarry Gwala Stadium ngo-8.15 ebusuku. Useshaye amagoli amahlanu kwiligi, emidlalweni emihlanu. ",Angase alandele uMosimane umdlali ongayibheki inethi
"UMENGAMELI wakuleli uMnuz Cyril Ramaphosa uthi zizoqala kusasa izingxoxo ngokuxegiswa kwemithetho ethinta ukudayiswa kukatshwala nogwayi kuleli. URamaphosa uveze lokho ngesikhathi ehambele isifundazwe i-Eastern Cape ukuyobheka ukuthi uhulumeni walesi sifundazwe ulwa kanjani naleli gciwane.Ekhuluma nabezindaba uRamaphosa ukhumbuze abantu bakuleli ukuthi ngeke bahlale ngaphansi kwezigaba zikathaqa impilo yabo yonke wabacela ukuthi babekezele ngoba vele sekunqunyiwe ukuthi izwe lizongena esigabeni sesithathu kusukela ngenyanga ezayo.  ""Bengazi ngeke usale umbuzo katshwala nogwayi. Sesishilo vele ukuthi sizokwehlela esigabeni sesithathu sikathaqa, sekushoda ukuthi simemezele imithetho ezohambisana nalesi sigaba. Kusasa sizoqala izingxoxo ngokudayiswa kukagwayi notshwala nomkhandlu obekelwe ukulwa neCovid-19 bese sidlulela ezifundazweni ngoMgqibelo,"" kusho uRamaphosa. Umengameli uncome ukuzimisela kwabantu bakuleli ngokubambisana nohulumeni ukulwa neCovid-19, ukuthi yinto angakaze ayibone yenzeka kwamanye amazwe omhlaba ahlaselwe yileli gciwane.“Ngihlabeke umxhwele ngendlela lesi sifundazwe esilusingethe ngalo udaba lweCovid-19 ngoba ididiyele izinhlaka ezihlukene,” kusho uRamaphosa.Uthe uzothumela ongqongqoshe namaphini abo kulesi sifundazwe ukuthi bazosebenzisana nohulumeni wakhona, njengoba esenze okufanayo nakwezinye izifundazwe zakuleli.Wenze isibonelo ngokuthi nanoma yini ezodinga ukungenelela kukahulumeni ngokuphathelene nodlame lobulili, nosizo lwezokuphepha, uhulumeni ngeke ananaze ukuhlinzeka ngosizo.Uthe nezikole ezingu-3,300 osekutholakele ukuthi zidinga amanzi nokuphuculwa kulesi sifundazwe, akumele zivulwe zingakahlinzekwa ngezidingo ezifanele.Ngokusho kwakhe, ukuhlangana ngaso sonke isikhathi ngenhloso yokunciphisa ukusabalala kweCovid-19, yikhona okusiza kakhulu.“Nami ngihlale nginemihlangano ethatha amahora angu-18 kuya kwangu-20 ngoba ngihlose ukuthi silwe ngokubambisana,” usho kanje.URamaphosa uthe iCovid-19 isifundise ukungazicabangeli wedwa.Uthe esikwenza manje kufanele sazi sikwenzela ikusasa lezwe.“EGauteng u-50% wezibhedlela ezakhiwa kabusha, zilungiselelwa ukuthi zisebenze uma sekuqale uhlelo lwe National Health Insurance (NHI),” usho njalo.URamaphosa uhambela kulesi sifundazwe nje, kubikwa ukuthi singesinye esihlaselwe kakhulu yiCovid-19.Ngesikhathi sokuloba bebebalelwa ku-1 532 abantu asebesuleleke ngaleli gciwane. Asebesindile bona bebebalelwa ku-632, abashonile bengu-24.UDkt Zweli Mkhize onguNgqongqoshe wezeMpilo kuzwelonke, uthe kubikwa isibalo esikhulu nje kulesi sifundazwe, yingenxa yokuthi kuthathe esikhathi eside ukuthi kube nabasulelekayo ngaleli gciwane, nokuthi kunokusulelana phakathi kwaso nesaseWestern ngenxa yokwakhelana kwazo.    ",'Sizoqala kusasa ukubhunga olukagwayi notshwala' - Ramaphosa
"UMNYANGO wezeMpilo kuleli uthi bangaphezu kuka-126 000 abantu abadala asebebhalisele ukugomela iCovid-19,  sekulokhu kwethulwe uhlelo lokubhaliswa kwabo ngoLwesihlanu.Uhlelo lokubhalisa abantu abaneminyaka engu-60 kuya phezulu, i-Eletronic Vaccination Data System (EVDS),  luqale ukusebenza ngokusemthethweni ngoLwesihlanu ntambama kanti kubhaliswa kwi-website. Lwethulwa nje abantu abaningi basakhathazekile ngokuthi uhlelo lokugoma kuleli  luhamba kancane. Muva nje, kumiswe nokugonywa kwabasebenzi bezempilo abagonywa ngeJohnson &Johnson. Umgomo umiswe ngemva kombiko othi e-United States, kunabesifazane okutholakale ukuthi igazi labo linamahlule ngemuva kokugonywa ngalo mgomo.UNgqongqoshe wezeMpilo kuzwelonke uDkt Zweli Mkhize, uthe uhlelo lokugoma luhamba kahle futhi luzoqhubeka uma sekutholakele ulwazi oludingekayo.UNkk Milani Wolmaran, umphathi we-EVDS kulo mnyango uthe ngehora luvuliwe lolu hlelo kubhalise abantu abangu-126 000.UNkk Wolmaran uthe bayazi ukuthi bakhona abantu abangenawo amaselula abangakwazi ukungena kulolu hlelo wathi umnyango unazo izinhlelo zokuthi abangakwazi basizwe ngabanye abantu emphakathini  ngokubhalisa. Lezi zinhlelo uthe zizobe zenziwa ezikhungweni zomphakathi ezinjengamahholo nezinye izindawo ezizomenyezelwa."" Sizoqinisekisa ukuthi kuphephile, siyazi ukuthi bakhona abantu abangenawo kwawona amaselula kodwa uma ungakwazi ukubhalisa ngohlelo lwezobuchwepheshe uyakwazi ukuyobhalisa esikhungweni sokugoma kodwa asifuni ukuthi kube nabantu abaningi abashaye ujenge kulezi zikhungo. Uma usubhalisile uzothola umyalezo okutshelayo ukuthi usuku lwakho lokugoma lunini. Ubuchwepheshe buyathuthukiswa njengoba luqhubeka sizolokhu siluthuthukisa kuze kube abantu abaningi bayakwazi ukulusebenzisa,""  kusho yena.UDkt Mkhize uthe uhulumeni ufuna ukugoma kuqale ngalabo abasengcupheni yokuthola iCovid-19 okungabantu abadala, nabagulayo. Unxuse amalungu omphakathi akwaziyo ukusebenzisa ubuchwepheshe ukuthi asize abantu abadala abangakwazi ukuzibhalisa",Bangaphezulu kuka-126 000 abadala ababhalisele ukugomela iCovid-19
"INGANE yentombazane eneminyaka emithathu itholakale emgodini ojulile inqunu, ngemuva kwezinsuku eziyisithupha ilahlekile KwaKhula, eDukuduku.UYamkelwa “Yami”  Ndlanzi wanyamalala ekade edlala nengane yomfana enguntanga wakhe yakwamakhelwane.“Kwenzeka konke lokhu nje umama womntwana wayekhona esendlini. Wathi uma ephuma wafica umntwana engasekho. Wabe esehlaba umkhosi. Umphakathi waphuma ngobuningi bawo wathungatha umntwana,” kusho uNksz Bongiwe Mbuyisa, ongusonhlalakahle kule ndawo.Uthi zonke izinsuku umphakathi ubulokhu uvuke njalo uthungatha le ngane yentombazane, okuthe ngosuku etholakale ngalo, umphakathi wanqamula emahlathini waze wafika kwesinye isakhiwo esingahlali muntu, ebesikhiyiwe.“Bezwe umsindo womuntu okhalayo beqa ucingo. Yilapho bethole khona uYami esemgodini, engasagqokile, ephelelwe ngamandla futhi ezama ukuphuma kodwa ehluleka. Uthathwe endaweni yesigameko, waphuthunyiswa emtholampilo ukuyobhekwa ukuthi akanukubezekanga yini ngokocansi.  Imphumela ibingakabuyi,” kusho uNksz Mbuyisa.Imizamo yokuthola ukuphawula kukanina wengane ayiphumelelanga ngenxa  yokuthi ubematasatasa esibhedlela saseRichards Bay, kodwa okhulumela amaphoyisa aKwaZulu-Natal uColonel Thembeka Mbele, ukuqinisekisile ukuthi uYami utholakele futhi usesezandleni zomndeni wakhe.“Ngemuva kophenyo olunzima lwamaphoyisa endawo, uphiko lweK9 Unit namalungu omphakathi, uYamkelwa utholakele izolo (esho ngoLwesihlanu) emgodini wasendaweni yakwaKhula. Ubengalimele futhi uphuthunyiswe esibhedlela ukuba ayoxilongwa,” kuphetha uColonel Mbele.UNksz Mbuyisa unxuse abazali ukuba bangahlali imizuzu ephakathi kuka-20 no-30 bengazi ukuthi abantwana babo bakuziphi izinkalo.“Singabashiyi bodwa. Akube khona omdala kunabo okwaziyo ukukhuluma.Umphakathi awubambisane namaphoyisa uma kukhona isigameko esikhona futhi uphume inqina ngoba yinto engehlela nanoma ngubani lena.Abazali abazame ukutshela abantwana ukuthi uma kukhona umuntu ofuna ukuthatha omunye wabo, bakhale kakhulu. Kungasiza nalokho.”Esephetha uNksz Mbuyisa unxuse abazali ukuthi uma beyophuza noma edolobheni bacelele abantwana komakhewane, bangazishiyi izingane zodwa. ",Intombazane (3) itholakale inqunu isemgodini
"ABALANDELI befilimu ethi Happiness is a Four Letter Word, bazokujabulela ukuzwa izindaba zokubuya kwale filimu esishintshe igama njengoba isizokwaziwa ngeHappiness Ever After.Ifilimu i-Happiness Ever After, izoqhubeka lapho  kwagcina khona i-Happiness is a Four Letter Word, njengoba ibophele abalingisi okukhona kubo uKhanyi Mbau noRenate Stuurman.Ifilimu yakamuva isuselwe encwadini ethi Happiness Ever After, ebhalwe uNozizwe Cynthia Jele.UNozizwe uveze ukuthi le filimu izoqhubeka ithathe izinhliziyo zabantu abaningi njengoba ibheka izihloko ezimnandi okukhona kuzo ezithinta uthando  nobungani. “Kodwa ke kulokhu ababukeli bangalindela isiphetho esihle njengoba kuzoba khona abantu abazoba sothandweni olusha, okuyinto ababukeli abangayilindela ngamehlo abomvu njengoba kuzoba yinto ebingalindelekile nezoshiya abaningi bemangele,” kuchaza yena. UKhanyi Mbau uveze ukuthi yize ifilimu yokuqala ihlukile kancane kule ncwadi okususelwe kuyo eyakamuva, kodwa ukubuya kwabalingisi abadala kuzokwenza ithakaselwe futhi basheshe babone ukuthi iya kuphi. “Abakubona kwifilimu yokuqala nale entsha kuzobajabulisa kakhulu njengoba kuzoba yinjabulo yodwa ehambisana nezigigaba ezehlukene. Sifuna ukuthatha ababukeli nabalandeli bethu sibanike into entsha. Abantu ababuka ifilimu ethi Happiness is a Four Letter Word uma sekuqala le bazobuyiselwa eminyakeni emihlanu edlule ngokuthi kwagcinaphi bese siya kokusha okuqhubekayo manje,” kuphetha uKhanyi.AbakwaNetflix baveze ukuthi bamatasa baqopha le filimu manje eGoli, futhi maduze bazomemezela ukuthi izobonakala nini esiteshini sabo. ",Ibuya nokuhlukile ifilimu ebophele osaziwayo
"ILALE ibaliwe indoda (34) esolwa ngokudlwengula udadewabo (11) nomngani wakhe (8) isikhathi esingangamasonto amabili, ePhase 6, eWaterloo.Indoda iboshwe ngoMgqibelo ngabo-1 emini emuva kokuthi amalungu eReaction Unit South Africa (Rusa) eyiphulukisile emphakathini obufuna ukuyibulala.Ngokusho kwabeRusa bafice indoda esolwa ngokudlwe­ngula izivalele endlini kugcwele amalungu omphakathi ngaphandle ephethe obhushu, izinduku zegalofu namabhodlela efuna ukuzibambela.Abe-Reaction Unit bathe uma bebuza ukuthi kwenzenjani batshelwa ukuthi indoda ibivakashele uyise obekade eye emshadweni nenkosikazi yakhe.Kuthiwa uthe eyolanda udadewabo (ozalwa yinkosikazi kayise) obesele kamakhelwane ethi akazohlala naye kodwa wanqaba udadewabo.“Uye watshela omakhelwane akade eshiywe kubo ukuthi akathandi ukusala nomfowabo ngoba usaba ukuthi uzomdlwengula futhi. Kuthe uma omakhelwane bembuza ukuthi kwenzeke nini lokhu bathola ukuthi kade kwenzeka futhi indoda ibidlwengula udadewabo nomngani wakhe ohlala komunye umuzi,” kusho abeRusa.Omakhelwane bathole ukuthi umngani kadadewabo ubelokhu ekhala ngobuhlungu ebuntwini bakhe emasontweni amabili edlule kodwa unina ecabanga ukuthi uzilimaze edlala.Kuthe uma bezibuzisisa izingane ukuthi indoda ibizidlwengulelaphi zathi ibiziyisa endaweni esithele esemuva kwezindlu igile khona imikhuba yayo.Kuye kwasabalala indaba yokuthi indoda idlwengule izingane umphakathi wase ufuna ukumlimaza.Kuthiwa indoda, enezingane ezintathu, iye yazivalela endlini isaba abantu akade sebebuthene kubo. Isizwe wukufika konogada beRusa abayithathile bayidlulisela emaphoyiseni.UColonel Thembeka Mbele wamaphoyisa KwaZulu-Natal ukuqinisekisile ukuthi amaphoyisa ayazi ngodaba.Uthe amaphoyisa abhekelele amacala athinta udlame lwemindeni, ukuvikelwa kwezingane nocansi asePhoenix aphenya amacala amabili okudlwengula. Indoda izovela namhlanje enkantolo yeMantshi yaseVerulam.",Uboshiwe ‘odlwengule’ udadewabo nomngani
"“ASISUKI kuleli  sango  lenyuvesi kuze kube iziphathimandla zihlangabezana nesikufunayo.”Abesho kanje  amalungu angu-44 omkhandlu omele izitshudeni e-University of KwaZulu-Natal abeqhinqe nezimpahla zawo zokulala esangweni elikhulu, ophikweni lwayo oluseWestville izolo.Zifuna inyuvesi ibuyise zonke izitshudeni ezindaweni ezihlala izitshudeniUNobhala wesigungu uPhilani Mncwango, uthe selokhu behlale ngaphandle kwamasango kusukela ngoMsombuluko balala khona ngoba bafuna ukubonisa ulaka labo ngezinqumo ezicindezela izitshudeni ezathathwa yinyuvesi.“Inyuvesi yathatha isinqumo sokuthi izomukela izitshudeni ezingu-13 000 kuphela ezindaweni zokuhlala izitshudeni kulo nyaka kuhlanganisa zonke izikhungo zayo.  Lesi isibalo sincane kakhulu ngoba kusona kukhona nezitshudeni ezizokwenza unyaka wokuqala nasebebuya,” kusho uPhilaniUthe ngesikhathi elakuleli likuthaqa, inyuvesi yaqhubeka nokukhokhisa izitshudeni imali yokuhlala endaweni ehlala izitshudeni yize kukhona ezagcina ukuhlala ngoMashi kuqala uthaqa.“Sifuna inyuvesi ibuyisele izitshudeni imali yazo ikakhulu lezo ezingakhokhelwa esikhwameni sezitshudeni, i-National Student Financial Aid Scheme kwazise abaxhaswe yilesi sikhwama uNgqongqoshe uDkt Blade Nzimande wathembisa ukuthi bazokhokhelwa.  Ngokwazi kwethu imali yokuhlala ibalwa ngosuku oluhlalile ngakho okwenziwa yinyuvesi kuwukuqola izitshudeni ilanga libalele,”  kusho uPhilaniOkunye abakhala ngako bathi inyuvesi yasihlaba inhlali isiphakamiso sezitshudeni sokuthi yesule u- 50% wemali ekweletwa izitshudeni yanyakenye elakuleli libhekene nezinselelo zokwehla komnotho nokulahleka kwemisebenzi ngenxa yobhubhane i-Covid 19, okugcina sekwenyusa umthwalo kubazali.Bakhala nangohlelo lokubhalisa ngezobuchwepheshe abathi luzodida izitshudeni ezizokwenza unyaka wokuqala,banxusa inyuvesi ukuthi kulezi zitshudeni isebenzise uhlelo olujwayelekile.  Lezi zitshudeni zithe abaholi bazo bayaxoxisana neziphathimandla, kanti zizoqhubeka nokulala emasangweni kuze kube inyuvesi ihlangabezana nezikufunayo.Obambe njengoMqondisi ophikweni lwezokuXhumana e-UKZN uNksz Normah Zondo uthe bayaxhumana nobuholi bezitshudeni ngezikhalo zabo.“Sinethemba lokuthi isixazulula sizotholakala, okuzovunyelwana ngakho kubekwa obala ngesikhathi esifanele,”  kusho uNksz Zondo.",Asisuki emasangweni singazitholile izimpendulo- Izitshudeni
"UMSAKAZI weMbokodo FM usolwa ngokuqola umlaleli walo msakazo uR500, ethembisa ukumsiza enkingeni lo mlaleli ayebhekene nayo.UThandazani Makhaye (58) ukhala uyazithulisa ngokugilwa uThamsanqa Ntombela owenza uhlelo lwasemini olungena ngo-12, iNjobo Ithungelwa Ebandla. Elandisa Isolezwe uThandazani uthe, lo msakazi osemnkantshubomvu noseke wawina indondo kumaCrown Gospel Awards, wathembisa ukumsiza ngokumtholela ummeli ngecala ayebhekene nalo emsebenzini, wabe esethi kuzomele amnike uR500 ukuze amxhumanise nomunye ummeli.“Into eyangenza ngithinte uThamsanqa ukuthi ngijwayele ukumuzwa emsakazweni esiza abantu, okunye ukuthi ummeli wami ozimele wahluleka ukungisiza,’’ kuchaza uThandazani.Uthe ngemuva kokunika uThamsanqa le mali kube sekuphela izinyanga eziyisithupha engalutholi usizo.“Ngibe sengimcela uThamsanqa ukuthi abuyise uR500 engamnika wona ngoba alukho usizo eza nalo, ube eseqala ukungibalekela,” kusho uThandazani.Uthi kuze kube imanje imali akakayibuyisi uThamsanqa.UThandazani uthi into eseyenziwa ilo msakazi ukumthumelela imiyalezo ethi naye akakaholi uzomnika le mali uma eseholile.Ethintwa uThamsanqa uthe akanalo ilungelo lokuphawula, kungakuhle kuthintwe uSandile Ngema amchaze njengomkhulumeli wakhe nophinde abe ngumdidiyeli wohlelo (Isolezwe lingasho nje ukuthi uSandile Ngema elimaziyo ongumphathi womsakazo).USandile uthe ngeke akwazi ukukhulumela uThamsanqa kepha angakhulumela isiteshi. “Uma sisiza abantu sibuye sibale nezindleko zemoto esuke iphumile iye kulowo mlaleli,’’ kusho uNgema.Ebuzwa ngodaba lukaR500 womlaleli uSandile uthe, ngeke akwazi ukukhulumela uThamsanqa kepha yena angakhulumela ukuthi babuye bacele izimali zezindleko zesiteshi.",Umsakazi usolwa ngokuqola umlaleli
"UMFOWABO kaMjik’jelwa ‘Ichalaha likaShafuza’ Ngubane, uMnikezwa ‘Isimakwana SikaShafuza’ Ngubane, ucacise ngendaba yokuxoshwa kukaMthandeni ‘Igcokama Elisha’ Manqele owayezohlanganisa amehlo nomndeni.Igcokama like labalwa nabanye abantu okuthiwa bajikiswe neminikelo abanye beza nezinkomo kwathiwa akufuneki zipho neminikelo konke komukelwa ngosuku lomngcwabo.Le nsizwa yakwaNgubane ibikhuluma enkonzweni yomngcwabo womnewabo izolo KwaJikijiki, KwaMaphumulo. Ithe kukhona abayihlanekezela inkulumo bathi umndeni uxoshe Igcokama kanti akunjalo. Ishwelezile kakhulu ngokusabalala kwezindaba ethe zidala uqhekeko ngoba Igcokama lingene ehlazweni.UMnikelwa uthe empeleni uyena owakhipha umyalelo wokuthi alingeniswe Igcokama kodwa banqaba umnikelo walo, bathi alifike nawo ngosuku lomcimbi hhayi ngoba bebelixosha. Ube eseshweleza ngokuphuma kodaba ngendlela okungeyiyo luphendukezelwa abathize nasezinkundleni zokuxhumana.“Kuzwakale kabi, le nto ihlambalaza umndeni wakwaNgubane, le nto ngizoyisho phambi kukamama nobaba nabo bonke abakhona. UMthandeni wuzakwethu, sasingeke simxoshe uma ezohlanganisa amehlo nomndeni. Kukhona abantu ababhimbise inkulumo nje yagcina isabalala kabi,” kusho uMnikelwa naye ophinde abe sendimeni yomculo.Ubize leli ciko elifike ligadwe yisiqethevu esidlubhe izibuko nesudu bagibela esiteji. Okuqaphelekile ukuthi lesi siqethevu besilokhu sixine eduze Igcokama siliqaphe ngelokhozi kubonakala ukuthi bakhathazekile ngezokuphepha kwalo.Ligibele esiteji Igcokama lazwakalisa ukuba nenhliziyo ebuhlungu ngezindaba zokuxoshwa kwalo ngesikhathi lizobabaza emndenini weChalaha. Lithe ukube laxoshwa ngabe alibuyanga emngcwabeni.“Ngidabukile ngokuhamba kweChalaha esisebenze nalo kakhulu kodwa konke okukhulunyiwe ngami ngeke ngikunake ngoba ngizohlonipha le nsizwa ebesisebenza nayo,” kusho Igcokama Elisha lishaya ngamafuphi.Leli ciko lifike emuva kwesikhathi limboze ithawula ekhanda nakhona lingenasinqe lilokhu lisukuma liyaluza nomqaphi walo obehline njengabantu abagade imoto yemali.",AbakwaMjik’jelwa bacacisa ngokuxoshwa kweGcokama
"SIYAQHUBEKA nokushuba isimo kwiDemocratic Allaince kulandela imibiko yokuthi uNkk Patricia De Lille angase ashaye ungqimphotho odabeni lokusula njengeMeya yaseCape Town.NgoLwesine ekuseni ngesikhathi kuhlangene umkhandlu, uSotswebhu omkhulu weDA eKapa, uMnuz Shaun August, uthuse abaningi ememezela ukuthi uyasula kulesi sikhundla futhi uyasula njengelungu leDA ekhala ngokucwaswa kuleli qembu.“Isinqumo sami akusona engivele ngasithatha kalula nje uma ubuka ukuthi ngichithe iminyaka emibili edlule ngithwele kanzima ngenxa yokucwaswa nokucindezelwa iDA ebikubhekisa kimi,” kusho u-August.“Ngeke ngisakwazi ukusebenzela iqembu elibukela phansi imizamo yami yokuthi abantu balingane kuleli. Ngeke ngisakwazi ukusebenzela iqembu elisho okunye lenze okunye ngapha.”AMALUNGU e-ANC ejabula kulandela ukusula kukaMnuz Shaun Abrahams njengekhansela nelungu leDA ngoba ethi akasakwazi ukukumela okwenziwa yiDA kwiMeya yaseKapa uNkk Patricia De Lille. Isithombe: Ayanda Ndamane African News Agency (ANA)Isimemezelo sika-August silandelwe amanye amalungu amane eDA nawo athe ayayilaxa le nhlangao. Amakhansela asulile uMnuz Siya Mamkeli, uNksz Suzette Little, uMnuz Greg Bernado noMnuz Thulani Stemela.Ekuseni uDe Lille ugxeke abaholi be-DA athe bamatasa babeka isithombe esibi ngaye kwabezindaba. Lokhu kulandela umbiko kaBowman Gilfillan obuphenya ngezinsolo zobukhonyovu nokungaphathwa kahle kwezimali kumasipala waseKapa.UDe Lille usekuchithe kaningi ukuthi kukhona ubukhonyovu obuthinta yena kulo mkhandlu, kangangokuba wathembisa ukusula njengeMeya uma iDA ihoxisa amacala emsola ngawo.Nokho iDA kamuva nje isanda kweseka umbiko kaBowman kanti sekubikwa ukuthi uDe Lille angase ashintshe umqondo ngokusula kulesi sikhundla abathembise ukukwenza ekupheleni kuka-Okthoba.",Zimapeketwane izinto kwi-DA eKapa
"UPHUMELA obala usomabhizinisi waseThekwini, uMnuz Mzwandile Zondi weSiyajabula Driving School, ngokuthandana kwakhe nomsakazi woKhozi FM, uZimiphi “Zimdollar” Biyela. Kuleli sonto, uZimdollar ukhiphe isitatimende echaza ukuthi usehlukene noZondi njengoba esezoshadela kwaDlamini.UZondi uyakuphika ukuthi usehlukene noZimdollar.“Ngithandane noZimdollar ngo-2011. Namanje akangitsheli ukuthi usengalile, nami angikaze ngimale. Ngize ngaxabana nenkosikazi yami ngenxa kaMaBiyela. Kuze kwaphoqeleka ukuthi ngishiye umuzi wami nezingane ngayohlala noMaBiyela emaflethini eThekwini. Iflethi lokugcina esihlale kulona lisePhoyinti. Sigcine sesiqashe umuzi  eWestville osekhona namanje,” kusho uZondi.Uthe ngisho kubo kaZimdollar akekho ongazi ukuthi uthandana nale ntokazi futhi uZimdollar wamtshela ukuthi ubeshade noXulu.“UMaBiyela wangitshela ukuthi uXulu ubemhlukumeza wagcina ephumile emshadweni. Mina ngiye emndenini kaMaBiyela ngoba sengifuna ukumlobola. Lokho ngikwenze ngoba bese kuvume nenkosikazi yami ukuthi angimthathe. Inkosikazi beyifuna ngibuyele ekhaya, ikhala ngokuthi izingane ziyangidinga,” kuqhuba uZondi.Ngemuva kokuvuma kwenkosikazi yakhe, uZondi uthe uziqale lapho izingxoxo zelobolo likaZimdollar.“ Abazali bakaMaBiyela bangitshele ukuthi kuzomele kube nendlela esenza ngayo uma ngimthatha ngoba akahlukanisile noXulu. Ngimiswe yilokho ukuqhubeka nelobolo. SingamaNazaretha sobabili noMaBiyela, siyawuhlonipha umthetho webandla wokuthi akalotsholwa kabili owesifazane ibe isekhona indoda ashade nayo,” kusho uZondi.UZondi uthe uyathandwa kubo kaZimdollar futhi umndeni wakhe wamcela lo msakazi ukuthi angamlahli uZondi ngoba umthwale esephelelwe umsebenzi kuKhozi FM.Uthe ukushiya kukaZimdollar kuKhozi FM yinto ayevele engayemukelanga. Uthe uZimdollar wamthembisa ukuthi yonke into izohamba kahle ngoba iNFP ibifuna ukumenza ilungu lePhalamende ezoyohlala eCape Town, kanti izinto azizohamba kahle. “Sekubheda izinto kuMaBiyela ngimvulele ibhizinisi eShowe iSiyajabula Driving School kodwa salibhalisa ngewele lakhe uSipho Biyela. Izinto bese zibheda kuyena ngoba nemoto ayehamba ngayo iHyundai Sonata emhlophe, waze wayiphindisela egaraji,” usho kanje.UZondi uthe uqale ukwazi ngoDlamini ngo-Agasti nyakenye. Uthe ubemazi njengesesheli sikaZimdollar. Kodwa obekumphatha kabi wukuthi bekunemali ebilokhu ifakwa uDlamini kwi-account yasebhange kaZimdollar. Uma ebuza ngayo, uZimdollar ubemtshela ukuthi uDlamini ungumhleli wemicimbi, usuke emqashile.UZondi uthe uDlamini ugcine esesondelana nezingane zakubo kaZimdollar ezigcine sezimzonda (uZondi).“Ngatshelwa uZimdollar ukuthi ngingazinaki izingane zakubo yena uzoqondana nazo.”Uthe akambambele igqubu uZimdollar futhi umfisela inhlanhla emendweni wakhe. Uthe ngeke azikhalele nezinto abemenzela zona. Nebhizinisi eliseShowe uthe lizoqhubeka newele likaZimdollar uSipho.",UZondi uchitha eyokwaliwa uZimdollar
"Ngokusho komndeni namaphoyisa, uMnuz Sifolokolo Makatise (48) uthelekelwe ngamadoda amathathu eyedwa kwakhe ngoLwesithathu olwedlule ngo-9.20 ebusuku amokhela ngomlilo.Kuthiwa amadoda ashaye achitha neziklabhu eziwu-34, izimbuzi ezimbili nezingubo zokulala ezintathu.Okhulumela amaphoyisa KwaZulu-Natal, uCaptain Nqobile Gwala, ukuqinisekisile ukuthi amadoda amathathu kulindeleke avele enkantolo yeMantshi yaseKokstad namuhla.“Athweswe icala lokubulala, elokuphanga emzini womuntu nelokokhela ngomlilo. Bazovela enkantolo kuleli sonto,” kusho uCaptain GwalaAmadoda kuthiwa abekade eboshwe ngoLwesine ngo-2.30 entathakusa ngenkathi ezithela phezu kwamaphoyisa aseSwartberg abezulazula eqaphe ubugebengu.Amaphoyisa abone iveni elimhlophe okuthe uma elimisa, umshayeli walo walibhula kakhulu.Iveni, ebigcwele izimvu nezimbuzi, ijahwe yaze yaficwa kwase kuboshwa amadoda amathathu abaneminyaka ephakathi kuka-17 no-23. Izimvu eziwu-14 bese zifile.UMnuz Masupha Miya, oyilungu lomndeni, uthe imfuyo etholwe amaphoyisa ekaMakatise.Uthe benze isihluku abasolwa abangqongqise uMakatise engenzanga lutho olubi kodwa obulawelwe imfuyo yakhe.“Empeleni zingaphezu kuka-200 izimvu nezimbuzi eziwu-95 abese ebelwe zona uMakatise. Imfuyo ibilokhu intshontshwa izikhawu kanti ekugcineni bazomthelekela eyedwa kwakhe bambulale ngesihluku,” kusho uMiya.Uthe basitakule ezibini isidumbu sikamufi esethule ngemva kokubona indlu yakhe isha ubuhanguhangu.“Ubehlala yedwa egade imfuyo yakhe. Inkosikazi yakhe yayingekho, iwumuntu oziphilisa ngokudayisa izingubo ezingamasekeni. Sifuna banganikwa ibheyili, kuthethwe icala lize liphele bengaphakathi bese benikwa isigwebo esinzima,” kusho uMiya.",Amadoda amathathu enkantolo ngelokufa komlimi
"“Sifuna ukuthuthukisa izwe sigqugquzele nemfundo emphakathini.”La mazwi ashiwo uNgqongqoshe wezobuCiko namaSiko KwaZulu-Natal uNkk Bongiwe Sithole-Moloi ngesikhathi evula umtapo wolwazi eVulamehlo, eDududu kuMasipala waseMdoni.Umtapo wolwazi owakhiwe ngoR21 million usuvulelwe ukuthi wonke amalungu omphakathi waseVulamehlo awusebenzise njengoba ulungele ukusetshenziswa abadala, izingane nabakhubazekile.Kulo mtapo kunamagumbi okuhlanganyelwa kuwo uma kunezingxoxo, awemidlalo nawezingane okufunda.Kunamakhompyutha ane-internet yamahhala ezolekelela abafunda ezikoleni nasezikhungweni zemfundo ephakeme, iphinde isize abangasebenzi uma befuna umsebenzi.UNkk Sithole-Moloi uthe umtapo wolwazi uzowusiza ngezindlela eziningi umphakathi.“Uzohlomulisa umphakathi waseDududu njengoba uletha ulwazi emphakathini. Uzokwenza kube lula ukuthi abantu bafunde baphinde baqale amabhizinisi abo,” kusho uNkk Sithole-Moloi. Lo mtapo wolwazi unezincwadi ezingu-8 000 uphinde ube nemidlalo ye-chess neyethelevishini.Imeya yesifunda Ugu, uMnuz Mondli Chiliza, ithe ikujabulele okwenziwe wuhulumeni enzela abantu baseDududu.“Lokhu kuyakhombisa ukuthi uhulumeni uyalalela futhi uyazifeza izidingo zabantu. Ngijabule kakhulu ngalo mtapo wolwazi ngoba uzothuthukisa umphakathi,” kusho uChiliza.Emcimbini bekukhona neMeya yaseMdoni uMnuz ThobaniDube.UChiliza unxuse amalungu omphakathi ukuthi awuphathise okwezikhali zamaNtungwa umtapo wolwazi.“Umtapo wolwazi owomphakathi ngakho kumele uwunakekele ukuze uhlale usesimeni,” kusho uChiliza.UNkk Sithole-Moloi ubonge izinduna namakhosi ngokubambisana nohulumeni. Uthe basazoqhubeka nokuletha izidingo kubantu njengoba bezovula omunye umtapo wolwazi ePort Shepstone maduze.",Sebenomtapo wolwazi eVulamehlo
"UMLINGISI wakuleli ohlonishwa umhlaba wonke, uTerry Pheto, usaqhubeka nokuphakamisa ifulegi lakuleli emuva kokumenyezelwa kokuthi usethubeni lokunqoba indondo yeNational Film Award (NFA), e-United Kingdom.UTerry ungene emnxeni weBest Supporting Actress ngendawo kaNaledi Khama ayilingisa efilimini, i-A United Kingdom kumaNFA. Usethubeni lale ndondo nje, ngasekupheleni konyaka odlule wayesethubeni lokuthola eyodwa kumaBritish Independent Film Awards (BIFA) emnxeni ofanayo. Engxoxweni neSolezwe uTerry uzwakalise ukujabula kakhulu ngokuthi usevuna izithelo ngomsebenzi wakhe.“Ukuba sethubeni lokunqoba izindondo ezifana nalezi kusho lukhulu kimina ngoba kuchaza ukuthi umsebenzi wami esengiwenze iminyaka engu-13 uyabonakala. Kuchaza nokuthi abantu abasemazweni ahamba phambili kwezamafilimu bazoqhubeka banake abalingisi base-Afrika,” usho kanje.Phambilini lo mlingisi uke waveza ukuthi akaphikisani nokuthi abalingisi bakwamanye amazwe balingise izindawo zabantu abaqavile bakwamanye amazwe. Wathi lokhu akanankinga nakho ngoba naye njengomlingisi wakuleli useke walingisa izindawo zabantu bakwamanye amazwe.“Ngikholelwa ukuthi uma siqhubeka silingisa izindawo ezihluka hlukene senza kahle, lokho kuzonyusa ithemba kophrojusa bakwamanye amazwe ukuthi singakwazi ukuzibambela thina nakuleli,” usho kanje.Efilimini i-A United Kingdom uTerry ulingisa indawo kaNaledi Khama, ongudadewabo kamengameli wokuqala waseBotswana, uSereste Khama, okusuke kuvezwa impilo yakhe kule filimu. Ukubeka lo mlingisi ethubeni lokubuya nale ndondo e-UK, ungavota kule website: www.nationalfilmawards.co.ukKhonamanjalo, uzoqala ukukhonjiswa namhlanje phesheya kuBET umdlalo wethelevishini ozobe uveza impilo kalowo owayengumengameli wokuqala wentando yabantu, uDkt. Nelson Mandela, obizwa ngeMadiba. Lo mdlalo uneziqeshana eziyisithupha ezidonsa ihora. Kuwo uTerry uzobe edlala indawo kaWinnie Madikizela-Mandela kanti ekaMandela izobe ilingiswa uLaurence Fishburnewase-United States.",UTerry Pheto ethubeni lendondo kumaNFA
"UBHUQUZA ekhaya umfundi ogodle ingalo emuva kokudindwa wuthisha ngomshiza esikoleni. U-Emihle Bhengu (12) ofunda uGrade 4 eNdlokolo Primary KwaNgcolosi ushaywe uthisha wafaka ukhonkolo kulandela ingxabano ebiphakathi kwakhe nabanye abafundi ngaphambi kokuthi kuvalwe izikole. Elandisa leli phephandaba ngemvume kanina, uthe ngoLwesihlanu ngo-Ephreli 16 yena nomngani wakhe bavinjwe abafundi abane bakwaGrade 5 babashaya ngaphandle kwesikole. UNkk Thandeka Philile Mbambo Mbatha (50)  'odume' ngokushaya izingane kulesi sikole akazange esabuza ngakusasa wabathela induku.""Salwa nabo sabahlula bafike basiceba kuqala singakasho, wasibiza uthisha wathatha uswazi wathi luncane wabuye wathatha ipayipi wathi ngeke limenelise nalo lincane. Wabuya nomshiza wasishaya ngaze ngangakwazi ukusebenzisa isandla. Wathi ufike utshele unyoko uBongiwe, kumngani wami wathi utshele uyihlo uSthe anginandaba,"" kusho umfundi.Eqhuba uthe akugcinanga lapho ngoba ngoMsombuluko wabizwa omunye uthisha embona  ebophe  ingalo eyaboshwa wugogo wakhe ngeduku. ""Wayekhona naye ngasho ukuthi ngishaywe uyena wavele wayidonsa kabuhlungu ingalo wathi sengingaze ngiyigodle. Ngakhala ngithi kubuhlungu wathi ngiphaphe kakhulu ngokungishaya nje sengizigodlisa ingalo,"" kusho umfundi.Unina womfundi uNksz Bongiwe Mbambo, uthe ingane iyesaba isahleli ekhaya kodwa umnyango usuqalile ukumthinta wathembisa ukuthi umfundi uzozanyelwa isikole. ""Ngihlala KwaNdengezi ngafonelwa umama engibikela ukuthi ingane seyilimele. Ngaya kobika esikoleni wadumala uthishomkhulu wathi angizame ukunakekela ingane ngiyihambise kudokotela. Udokotela ufike wathola ukuthi iphuke ithambo wasidlulisela esibhedlela yakhonkwa. Ihleli manje ekhaya iyesaba ukubuyela esikoleni,"" kusho uNksz Mbambo.Owesigungu esilawula isikole, uMnuz Sabelo Bhengu, uthe lolu daba belungakafiki kubona kodwa nakanjani bazolulandela bathole kahle ukuthi kwenzekani.Amaphoyisa asiqinisekisile lesi sigameko. Okhulumela amaphoyisa esifundazweni uColonel Thembeka Mbele uthe uthisha uboshiwe. "" Singaqinisekisa ukuboshwa komsolwa ngecala lokushaya ngenhloso yokulimaza. Uvelile ngoLwesine olwedlule enkantolo yeMantshi ePinetown ngesigameko esenzeke esikoleni ngo-Ephreli 16 kulandela ukushaya umfundi olimele engalweni. Wahanjiswa esibhedlela eyothola usizo,"" kusho uMbele. Okhulumela uMnyango wezeMfundo esifundazweni uMnuz Muzi Mahlambi uthe umthetho awumvumeli uthisha ukuthi abeke  umfundi isandla. "" Siyabanxusa othisha ukuthi balandele umthetho ngoba bafike bakwenze bentshontsha ukushaya izingane bese kuba nale miphumela. Awukho umthetho ogunyaza ukushaywa kwabafundi. Kuhle uma eseboshiwe ngoba umthetho uyawazi,"" kusho uMahlambi.",Wesaba ukuphindela esikoleni umfundi oshaywe wuthisha
"Selokhu kwaqala ingosi ethi sikhipha igwababa, uMroza wenze ezibukwayo esiza izinsizwa eziningi ukuthi ziqonywe. Eziningi izinsizwa ezingakwazi ngisho ukweshela uMroza uvele alivale ihlazo angenelele insizwa isiphelelwe isankwankwaza.UMroza uma eshelela insizwa uze uzibuze ukuthi ngabe uyintombi ngempela noma uyinsizwa ngoba inqwaba yezinsizwa azinalo ikhono lokweshela elifika kwelikaMroza. Intombi uyeshela incame futhi enye noma ibingakazimiseli ngokuvuma igcina isivumile. Ngiyakuvuma MaButhelezi uyinsizwa ngempela la ekwesheleni. Nesikole sokweshela uma ungasivula, imizi yobaba iyovuka.Intombi eyehlula uMroza, empeleni isuke isikhombe kwenye indawo futhi izimisele ngempela ngesuke isimnike ucu. Uma ixega esokeni, uMroza uyayikhipha ngobunsizwa nangesisoka sakhe nolimi lwakhe olwakhishwa umnqantula.Ngiyakuvuma MaShenge uyinsizwa, unesisoka ngiyakwethwesa uphaphe lwegwalagwala la ekwesheleni nesisoka olimini lwakho. Sengathi le ngosi ingephele uma kusekhona wena kulolu hlelo. Eyakho le nto uyiphiwe, Ubizelwe kuyo Mroza, siyakuvuma. Kwazisholo iNdidane yathi: ngivumeni. Nami ngithi asimvumeni uMaButhelezi.Impela uma kunomfowenu noma isihlobo sakho sesilisa esingenaye umaqondana, yingoba singafuni ngoba sinaye usisi noma umzala ongasishelela noma iyiphi intombi. Siyakuvuma Mroza.Sibusiso Patrick Zikalala","[IMIBONO] Ngiyamvuma uMroza ngokweshela, impela wakhishwa umnqantula"
"IZINKINGA ngobulili bakhe kazimvimbelanga ukuthi afeze iphupho lakhe lokumodela uMiss Sundowns, othi uphila njengabo bonke abesifazane phezu kokungayi esikhathini.UNksz Sharon Rose Khumalo (25), okhulele eMamelodi, uqale ukwazi eneminyaka ewu-21 ukuthi akanawo amaqanda njengabanye besifazane, okusho ukuthi ngeke akhulelwe futhi akayi esikhathini.Yize kwamethusa ukwazi ngesimo sakhe uthe kodwa kwaba yicebo likaNkulunkulu ukuthola esekhulile.“Ngicabanga ukuthi ukube ngasheshe ngathola ngesimo sami ngisemncane, ngangingeke ngikwazi ukwamukela. Ekhaya sasinganakile ukuthi angizili, sicabanga ukuthi umzimba wami uthatha kancane. Bengilokhu ngihlehlisa uma kuthiwa angiyobona udokotela ngaze ngaya sengino-21,” kusho uNksz Khumalo.Uthe kwaba nzima etshelwa ngesimo sakhe kodwa ukuba nomndeni omesekayo kumsizile. Ngaphandle kwale nkinga yokungabi nanzalo, konke okunye uthi kufana nowesifazane ngisho imizwa yakhe.Uveze ukuthi uke wahlinzwa ngenxa yokuthi bese kuqala ukuhluma izinhlamvu zamankwahla kodwa ngale kwalokho akanayo imizwa yendoda.UNksz Khumalo, ongathandani namuntu okwamanje, uthe unemizwa yokuthanda abesilisa kanti nomzimba wakhe ungowesifazane.Waqala ukubonakala kwezokumodela engenela uMiss South Africa (SA) nyakenye wagcine esale kwiTop 5. Ukutshela abantu bangaphandle ngesimo sakhe ukuqale emajajini alo mncintiswano.“Ngabona kufanele ngiwacacisele amajaji yize ukuphumela kwami obala bekungeke kungikhiphe emncintiswaneni. Bengifuna ukuthi bezwe ngami futhi ngajabula uma bengamukela. Emuva kwalokhu ngaqala iBlog yami, ngaphumela obala kuyo ngiqwashisa nabanye ngalesi simo futhi ngazizwa ngikhululeke kakhulu kunakuqala.”UNksz Khumalo uthe okumduduzayo wukuthi bakhona abanye abanalesi simo yize bembalwa abaphumela obala. Akudingi ukuthi wonke umuntu aphumele obala njengaye kodwa okubalulekile wukuthi uzamukele ukuthi akulona iphutha lakho ukudalwa ngale ndlela.Mayelana nothando lokumodela uthe waqala esafunda engenela imincintiswano nasesontweni. Ngesikhathi uKerishni Naicker ethatha isicoco sikaMiss SA ngo-1997, uSharon wayazi ukuthi ngelinye ilanga naye uyothweswa esakhe.Uthe ukuba nguMiss Sundowns kuyindlela yokuheha abesifazane ebholeni nokubathuthukisa.Uthe akabanga nankinga ukuhlwithwa isicoco ngoba wakhulela eMamelodi lapho iSundowns isekwa khona kakhulu.“Ngiyalithanda ibhola futhi bengivele ngilithanda. Angikujabuleli ukulibuka kwithelevishini kodwa ngithanda ukuba senkundleni.”UNksz Khumalo wafunda e-University of Pretoria wenza iVerterinary Biology ngo-2009 wayifeyila. Kwadingeka ahlale unyaka ekhaya abazali bethi akacabange kahle ngafuna ukukwenza.Wasebenza ezindaweni zokudla enguweta unyaka ngaphambi kokubuyela enyuvesi wenza iDegree kwiBiological Sciences, wabuye wenza iBiotechnology neBiochemistry ayiphothule ngo-2014.Uke waba nguthisha efundisa abafundi baseChina isiNgisi nge-internet. Manje ungusokhemisi, umsebenzi ongamphazamisi emsebenzini wakhe wokumodela.",Akazenyezi ngazalwe eyikhona uMiss Sundowns
"ISOUTH AFRICAN SOCIAL SECURITY AGENCY (Sassa) ixwayisa ngendoda okuthiwa ithi idayisa amakhadi akwaSassa enkundleni yokuxhumana iFacebook.Obambe kwesokuba yisikhulu sakwaSassa, uMnuz Abraham Mahlangu, uthe amakhadi abedayiswa asevaliwe ngeke asaba wusizo lwalutho kumuntu.“Umphakathi uyexwayiswa ukuthi ungalingeki uze uzame ukuwathenga ngoba kawanamsebenzi. Ayikho imali yesibonelelo ezotholakala emakhadini antshontshiwe. Abantu abawathengayo bazozifaka enkingeni uma betholakala nawo ngoba bazobekwa icala lokutholakala nempahla eyebiwe.”Ukhumbuze labo abathola isibonelelo ukuthi izinhlelo zakwaSassa zitholakala mahhala ngakho kufanele bakugweme ukunika abantu imininingwane yabo enjengezinombolo zikamazisi, izinombolo zokukhipha imali noma izinombolo zamakhadi abo akwaSassa. Uthe abantu abafuna lezi zinto basuke befuna ukubaqola.“Ukudayiswa kwamakhadi akwaSassa akukho emthethweni futhi kuwubugebengu. Abantu abahola isibonelelo kufanele babike lezi zigameko emaphoyiseni noma babike kwaSassa. Abasebenzi bakwaSassa kabayifuni imali kubantu uma bebatholela amakhadi. Labo abahola isibonelelo kufanele bakhumbule ukuthi inombolo yokukhipha imali iyimfihlo nokuthi akufanele banike omunye umuntu inombolo yekhadi nekamazisi,” kusho uMahlangu.Okhulumela abakwaSassa, uMnuz Paseka Letsatsi, unxuse abantu abathola isibonelelo ukuthi babe mehlomane ukuze bangabi abagilwa bokuqolwa isibonelelo. Abafuna ukubika ubugebengu besibonelelo bangathinta abakwaSassa ku-0800 601011. - African News Agency (ANA)",Isexwayiso ngabadayisa amakhadi akwaSassa
"UMLINGISI waseGoli, uThuthuka Mthembu, uthi wathola ingqayizivele yethuba ngokunikezwa indawo ephambili kulo mdlalo owuchungechunge obukwa kakhulu eNingizimu Afrika, Uzalo ngoDisemba 2018.Lo mlingisi oneminyaka ewu-22 uthe yena wayengakaze waziphupha enza lomsebenzi wokulingisa kodwa kwathuka ucilo uzishaya esagileni.UThuthuka udlala indawo yomlingiswa onguNonka, okuyintombazane eneminyaka engu-18, ehlala KwaMashu futhi ezididekele ngoba ayazi ukuthi kufanele ikhetheni phakathi kothando nemfundo.""Yingqayizivele yethuba kwithelevishini futhi ukuba semdlalweni obukelwa kakhulu ezweni yimpumelelo enkulu kimina. Angikaze ngakufundela ukulingisa kodwa ukuthekela ulwazi kwabanye ozakwethu nasekufundeni kwindima yezokulingisa yilona hlelo engizicija ngalo. Ngibusiswe ngale ndawo futhi ngicabanga ukuthi uma nje ngisenza into engiyithandayo, ngizobe ngifeza iphupho lami."" Uthe indima yezokungcebeleka inezinselelo eziningi njengokuzama ukwamukela udumo.""Ngolunye usuku ngangiwumuntu nje ojwayelekile, manje sengidumile. Inselelo kimina ukuthi kwakufanele ngifunde ukwamukela uguquko ukuze ngingabi nenkinga emphakathini nokuthi umsebenzi wami udinga ngenzeni. Ukubhekana nabantu noma ngingingabhekani nabo kwayiguqula kakhulu impilo yami. Yinto engisazama ukuzijwayeza yona.""Uthe kule ndima ubukela kakhulu abantu abanjengo-Oprah Winfrey, Ava DuVernay nabanye osaziwayo bakuleli abanjengoDawn Thandeka King. Uthe ukuze uhlale isikhathi eside endimeni yokulingisa kufanele ube wumuntu ofundisekayo.""Uzohlale uthola ukugxekwa kukho konke okwenzayo. Kuzohlale kunabantu abakuzondayo. Udinga ukwamukela ukugxeka kkwakhayo ukuze ubhekane kahle nenselelo,"" kuphetha uThuthuka.",Oseyisilomo soZalo uthi wayengaqondile ukuba wumlingisi
"Kuphoqe ukuthi uMengameli uMnuz Cyril Ramaphosa aphume ngopotsho izolo esigodlweni ngesikhathi amabutho evale isango, esabisa ngokungena ngendlovu iyangena enkonzweni yesikhumbuzo yeSilo uGoodwill Zwelithini kaBhekuzulu.Abaqaphi bakamengameli kuphoqe ukuba bavule upotsho esigodlweni kwaKhethomthandayo ukuze bashushumbise uRamaphosa, nezinye izicukuthwane ebezisenkonzweni yesikhumbuzo.Lokhu kwenzeke kusanda kuphela inkonzo, lapho izicukuthwane seziqala ukuphuma etendeni obekubanjelwe kulo inkonzo.Amabutho avele avuka umbhejazane asabisa ngokudlula namaphoyisa abevimbe esangweni.Amabutho abekhuza iziqubulo ezikhombisa ukungahambisani namaphoyisa okukhona esithi, ""kwagijima iphoyisa esangweni, liyaphi"", abekhala ngokuthi ancishwe ithuba lokuyokhuleka okokugcina kwiMbube.""Ningenisa oRamaphosa kodwa nivalela thina mabutho. Nivalele ngisho izinduna namakhosi, abantu abebephila neSilo,"" kusho omunye obenamabutho abevunule econsa.Amabutho agcine engenile kepha ukujabula kwawo kusheshe kwaphela.UNdunankulu waKwaZulu, Inkosi uMangosuthu Buthelezi uyalele amabutho ukuba aphume ephele esigodlweni.""Inhlonipho ibalulekile. Kufanele ningihloniphe njengoNdunankulu waKwaZulu. Ngakhuluma ngisho emsakazweni ngasho ukuthi bambalwa abantu abazovunyelwa ukungena esigodlweni ngenxa yemigomo kahulumeni elawula ukusabalala kwegciwane iCorona.""Amabutho abe esephuma esigodlweni njengokomyalelo kaButhelezi.Aqhubekile nokukhuza iziqubulo ehuba namahubo ngaphandle kwesigodlo.Abuye aphindela ngaphakathi esigodlweni ntambama ngesikhathi ezinye izicukuthwane sezihambile.Ngaphandle kwesigodlo abantu bebetheleke ngezinkani bezovalelisa kwiSilo.Izintombi ebezivunule, bezihuba ngasesangweni, eduze kwalapho bekungena khona izicukuthwane.Akubona bonke ababe nenhlanhla yokungena esigodlweni, abanye bajikisiwe kwathiwa amagama abo awaveli ohlwini lwabantu abanemvume yokungena.Kuphoqeleke ukuthi bagcine sebewubuka kwithelevishini  ebingaphandle kwesigodlo umcimbi. ",Uphume ngopotsho uRamaphosa amabutho engena ngodli
"Intokazi esingenisile emculweni, uMoonchild Sanelly, umculi ophinde abe nohlelo olukhuluma ngempilo yakhe, uPapa Penny nosomahlaya uJoey Rasdien babe ngabesibili ukumenyezelwa, kulandela uMark Fish, Nina Hastie noFrancois van Coke bona amagama abo akhishwe ngesonto eledlule.UPapa Penny useveze ukuthi uzobukisa ngo-AKA ngalolu suku.“Abantu bake bahlekisa ngami izikhathi eziningi ezinkundleni zokuxhumana.Ngakho ukuba yingxenye yaIolu hlelo ngikubheke ngabomvu futhi ngifisa sengathi ngabe lolu suku selufikile,” kusho uPapa Penny.Uthe kulolu hlelo uzofika egqoke ngendlela ehlale idonsa amehlo kwabaningi, ukuze abukeke kahle esiteji.UJoey uthe ukuze kube mnandi kakhulu kulolu hlelo ngalolu suku yena uyofika noBonang noCassper Nyovest abayobe bengabanye bosaziwayo esiteji.UMoonchild uthe ngenxa yokuthi kuleli useke wathola ukudeleleka okuningi emkhakheni akuwo, akukho akubona kungaba yinkinga uma sebechwensa yena.“Ngicabanga ukuthi uma ungusaziwayo ukubonwa ngabantu uhleka, lokho nje kwethula umthwalo wezindaba ezinye ezingelona iqiniso ezihlala zikhulunywa ngawe.Ngakho bayabona ukuthi noma bangakwenzani futhi bangakhulumani kodwa akukhona konke okukuphatha kabi,” kuchaza le ntokazi.Lolu hlelo luzoba seThe Teatro, eMontecasino, ngoFebhuwari 21.Kumenyezelwa laba nje, kuphinde kwaphuma olunye uhlu, olunabantu abadumile okukhona kubo umculi waseNigeria uDavido nabalingisi okukhona kubo uMoshe Ndiki noPierre Van Pletzen.Laba bonke baveze ukuthi bakujabulele ukuba yingxenye yalolu hlelo futhi sebekubheke ngabomvu ukuthi kufice usuku okuzosakazwa ngalo lolu hlelo.UDavido uthe, abantu base-Afrika abalindele into abangakaze bayibone njengoba emcimbini wamahlaya kungafihlwa lutho.",Osaziwayo balubheke ngabomvu uhlelo lwamahlaya ngo-AKA
"YIZE kube nenhlokomo ngokuthola kwePremier Soccer League (PSL) abaxhasi abasha abazofaka isandla esigabeni esiphezulu seligi, iDStv, ezingezinhle ngezithi sizoncipha isibalo sezicoco ezizodlalelwa kwisizini ezoqala ka-2020/2021.Usihlalo wePSL u-Irvin “The Iron Duke” Khoza, umemezele izolo ukuthi ngeke ubekhona umqhudelwano iTelkom Knockout (TKO) ngesizini ezayo. Uthe isizathu salokhu ukugadla kweCorona okulimaze amabhizinisi amaningi.“Ngeke sibe neTKO kule sizini ezoqala. Mhlawumbe lokho kuzosiza ngoba ukuminyana kwemidlalo bekuzosishaya kakhulu. Isizini entsha izoqalwa phakathi no-Okthoba, lokhu akukaze kwenzeke nhlobo. Sibheke ukusonga isizini ngasekuqaleni kukaJuni ngonyaka ozayo. Lokhu kukhomba ukuthi kuzominyana imidlalo, ngakho bekuvele kuzoba nzima ukuba neTelkom ibikhona. Ngingakuqinisekisa nokho ukuthi kuzoba yisizini ezayo kuphela singenawo umqhudelwano iTelkom. Ngesizini ezolandela ezayo sizothola abanye abaxhasi abazovala isikhala seTelkom,” kusho uKhoza.Ngokujwayelekile imiqhudelwano engaphansi kwesigaba esiphezulu ebholeni kuba isicoco sePremiership (esesaziwa ngeDStv Premiership), iMTN 8, iNedbank Cup neTKO engasekho.Amaqembu afana neKaizer Chiefs ne-Orlando Pirates, osekuphele amasizini amahlanu agcina ukunqoba isicoco, kumele azibambe ziqine acacise zibekwa ngezicoco, kwazise zinciphile kule sizini. Hleze esokuqala isicoco lamaqembu okumele azihluphe ngaso ngeseMTN 8. Ngokusho kukaKhoza lo mqhudelwano uzoqala ngo-Okthoba 17. Imidlalo yeDStv Premiership izoqala ukudlalwa ngo-Okthoba 24. Iqembu elizokhala limuke nesicoco seligi lisazohlabana ngemali efanayo neyangesizini edlule uR15 million.UKhoza uthe akukacaci kahle ngosuku lokuqala kwemidlalo yeGladAfrica Championship, kodwa wakuqinisekisa ukuthi kuzoba ngenyanga ezayo. Okunye okucaciswe uKhoza izolo udaba lokubuya kwabalandeli ezinkundleni.“Sizwile umengameli wezwe ecacisa ngokuthi isibalo sokuhlangana uyasisusa ku-50, usiphinda kabili. Uveze nokuthi izindawo ezimumatha abantu zingakwazi ukuthatha inani elingakanani. Kodwa okumele sikuqonde ukuthi uthe kwezemidlalo akushintshi lutho. Lokho kusho ukuthi kusami kanjalo, abalandeli abavumelekile ezinkundleni. Kodwa sizolindela uhulumeni ukuba asihole kulolu daba lwabalandeli. Sibonile kwamanye amazwe afana no-England bezama indaba yokubuyisa abalandeli kodwa kwagcina kungalunganga. Ngakho sizolinda ubuholi bezwe busihole kulolu daba,” kusho uKhoza.",Kuncipha izicoco ezizodlalelwa ngesizini ezoqala
"BAVELE enkantolo ababili ngokuzama ukubulala owesilisa odutshulwe ngesikhathi kubulawa unesi wasesibhedlela e-Edendale, eMgungudlovu.Phakathi kwababoshiwe kukhona nomyeni kanesi ophenywa ngecala lokubumbulala.Isidumbu sikaNkk Nontobeko Kheswa (41), satholakala sinamanxeba okugwazwa emzimbeni nasentanyeni ngoLwesihlanu.Okhulumela amaphoyisa KwaZulu-Natal, uLieutenant-Colonel Thulani Zwane, uthe amadoda aneminyaka ewu-40 no-43 avele ngoMsombuluko eNkantolo yeMantshi eMgungundlovu. Abekwe amacala okuzama ukubulala nokutholakala nesibhamu esingekho emthethweni okusolwa ukuthi kwadutshulwa ngaso unesi wesilisa obesebenza noNkk Kheswa.UZwane uthe amadoda asolwa unesi wesilisa owayehamba noNkk Kheswa ngemoto ngoLwesihlanu lwesehlakalo.“Oyedwa wabamangalelwa ngumyeni kanesi obulawe ngoLwesihlanu, isidumbu sakhe satholwa silahliwe. Usaphenywa, okungenzeka abekwe icala lokubulala phezu kwalawa ababoshelwe wona,” kusho uZwane.Uthe icala lokubulawa kukanesi liphenywa esiteshini eMountain Rise.Izolo kube nomkhuleko esibhedlela e-Edendale obuhanjelwe nguNgqongqoshe wezeMpilo KwaZulu-Natal, uDkt Sibongiseni Dhlomo. Kukhulekelwe nozakwabo wesilisa igama lakhe elingadalulwanga, owasinda ngesikhathi bedutshulwa.UDhlomo unxuse ozakwabo bakaNkk Kheswa ukuthi baqine kulesi sikhathi sobunzima. Uthe yize engayigqugquzeli idivosi kodwa kumele abantu babheke izimo abahleli kuzo emshadweni.Ilungu lomndeni kaNkk Kheswa elicele ukungadalulwa ngenxa yokwesaba, lithe ubehlukumezekile emshadweni. Ubekhala ngokushaywa ngumyeni wakhe. Umndeni wazama ukungenelela kodwa wehluleka.Umndeni ubungekho izolo emkhulekweni ngoba ulungiselela umngcwabo ozoba ngoMgqibelo.",Kuboshwe ababili ngokuzama ukubulala
"ABAHLAZIYI bezepolitiki bathi uMengameli uMnuz Cyril Ramaphosa unqindeke amandla akakwazi ukukhipha abaholi abanogcobho ohlwini lwabaya ePhalamende ngoba bakhethwa ngamagatsha.Umhlaziyi wezepolitiki ozimele uMnuz Xolani Dube onguMcwaningi esikhungweni iXubera Institute uthe, uRamaphosa ulawulwa umthetho akakwazi ukuxosha abantu ikakhulukazi njengoba abanye babo bebhekene nezinsolo nje bengakaze balahlwe ngamacala.UDube uthe iyingozi eyokungaxoshwa kwabo ngoba abantu bazoyijezisa okhethweni i-ANC.“Labaholi bazoya ePhalamende kodwa abavoti bazoyijezisa i-ANC okhethweni lohulumeni basekhaya ngo-2021,” kusho uDube.I-ANC iqhubekile nokwehlelwa ngamandla njengoba ilahlekelwa ngamavoti.Phakathi kwamalungu e-ANC asohlwini lokuya ePhalamende kubalwa uMnuz Malusi Gigaba, uNksz Faith Muthambi, uNkk Nomvula Mokonyane, uNksz Bathabile Dlamini noMnuz Mosebenzi Zwane.UMnuz Thabani Khumalo naye ongumhlaziyi wepolitiki uthe abantu akufanele bayibuke ngohlangothi olulodwa indaba yokubuya kwamalungu anogcobho ePhalamende ngoba uRamaphosa ubhekene nomsebenzi onzima wokudala ubunye kwi-ANC, noma yimuphi umnyakazo awenzayo uzoba nomthelela kuhulumeni.“URamaphosa kufanele ayakhe kabusha i-ANC kodwa akakwazi ukususa amalungu avotelwe ngamagatsha ukuthi aye ePhalamende. Ukube abaholi abanogcobho bayayithanda i-ANC bekufanele baziphumele ohlwini lwe-ANC. Ukuba khona kwabo kuyayilimaza i-ANC ngoba umsindo owenziwa amaqembu aphikisayo nezinhlangano zomphakathi uyayinyakazisa i-ANC,” kusho uKhumalo.Uthe laba baholi bafana no-ayisi okufanele uzincibilikele.UNkk Mokonyane, osendaweni ka-10 ohlwini lwe-ANC, useke waba ungqongqoshe wezokuXhumana, wezeMvelo, owaManzi neNhlanzeko. Usolwa ngenkohlalalo emnyangweni waManzi neNhlanzeko, okuthiwa uwushiye ukweletwa uR11.2 billion ngenxa yokungaqoqwa ngendlela kwemali yamanzi komasipala.Abangafuni aye ePhalamende bakhala ngokuthinteka kwegama lakhe enkohlakalweni yaseBosasa emuva kokuthi uMnuz Angelo Agrizzi atshela ikhomishini ukuthi uNkk Mokonyane wayegwazelwa ngoR50 000 ngenyanga ukuvikela inkampani kwabezomthetho.UNksz Dlamini obenguNgqongqoshe wezokuThuthukiswa koMphakathi wasusa umsindo esolwa ngokudala inkinga ekuholweni kwezibonelelo zikahulumeni. Ngaphambi kokhetho ubewuNgqongqoshe wabesiFazane ehhovisini likaMengameli ngemuva kokususwa emnyangweni wezokuThuthukiswa koMphakathi ngoFebhuwari nyakenye.NgoSepthemba nyakenye iNkantolo yoMthethosisekelo yamyalela ukuthi akhokhe * -20% wezindleko zokuqulwa kwecala elithinta iSouth African Social Security Agency neFreedom Under Law neBlack Sash Trust.Izinhlangano zasola uNksz Dlamini ngokuxhaphaza imali ngokudlulisela udaba lweCash Paymaster Service (CPS) eNkantolo yoMthethosisekelo, okwaholela ekutheni yelulwe inkontileka yeCPS. Ngo-2014 wathi ukuqokwa kweCPS kwakungekho emthethweni futhi kungafanele. Le nkampani yayiqokwe ngo-2012.UGigaba usolwa ngokulekelela umndeni wakwaGupta uthole ubuzwe bakuleli.Esewungqongqoshe wezaseKhaya wabeka imithetho ethikameze imboni yezokuvakasha kuleli.Odabeni lweFireblade Aviation, inkantolo enkulu eGuateng yathola ukuthi uGigaba wahubhuza amanga ngemininingwane ethize ePhalamende ngalolu daba. UGigaba wazidonsela amanzi ngomsele kuputshuka i-video yakhe eziphulula isitho sangasese.UNksz Muthambi usolwa ngokuphula umthetho ngesikhathi esebenza kwiGovernment Communication and Information System (GCIS). Usolwa ngokuqasha abantu abawu-27 ngokungemthetho kwiGCIS okukhona kubo abangani nezihlobo zakhe.Owayengungqongqoshe woMnyango wokuMbiwayo, uMnuz Mosebenzi Zwane, ovame ukungalubhadi ePhalamende uma ebizelwe ukuthi azophendula ngakwenza emnyangweni, naye uyabuyela ePhalamende.I-ANC ithole izihlalo eziwu-230 okhethweni lwalo nyaka, isuka kwezingu-249.Imizamo yokuthola i-ANC ayiphumelelanga, ucingo lukaMnuz Pule Mabe belungabanjwa.",URamaphosa enkingeni ngabaholi abanogcobho
"UBabes Wodumo uzwakalise ukuphoxeka kwakhe ngalesi sigameko ngoMsombuluko ekhasini lakhe kwi-Instagram waveza nokuthi bathole izikhwama zabo zimapeketwana zivuliwe.Omunye wabadansi baBabes, uHlengiwe Mbabo, ubhale kwi-Instagram ekhalaza ngempatho yabasebenzi bakwaMango Airlines athe banqabile ukusiza noma ukubanxephezela ngemali.@FlyMangoSA, what a disappointment, my dancers clothes were stolen from their bags today while travelling with @FlyMangoSA to CPT - some bags came back half open and the airline refuses to help or pay. This is proper theftA post shared by 
Bongekile Simelane(@babes_wodumo) on Jul 15, 2018 at 10:55pm PDTOkhulumela iMango Airline, uSergio Dos Santos, utshele iphephabhuku iDrum Magazine ukuthi bayaphenya ngalolu daba. “NjengeMango Airlines siyaxolisa ngalesi sigameko nokuphazamisa uNksz Simelane. Sesazisiwe ngalesi sigameko sacela ukuthi sibanxephezele ngempahla elahlekile njengokomgomo wethu. Sisaphenya ngalolu daba, sizoba neminye imininingwano ngalo uma sekuphothulwe uphenyo,” kusho uDos Santos.",Uyaveva uBabes ngokwebelwa
"ISIKHULU seKaizer Chiefs uBobby Motaung asikaliphonsi ithawula ngeseNedbank Cup ne-Absa Premiership.Lesi khulu sivumile ukuthi izinto bezingahambi kahle ngesikhathi kuqala isizini kodwa sathi kusukela manje kuya phambi kuyethembisa kakhulu. Uthe uyalethemba iqembu lakhe ukuthi kukhona elisengakuzuza kule sizini.“Kusenezindebe ezisele, iNedbank Cup nesicoco seligi. Leli zindebe sizazozilwela. Iqembu belidlala kahle kodwa kungekho imiphumela. Nokho kubukeka sengathi lokho kushintshile ngaphambi kokuthi sivale. Lokho kusikhuthazile njengeqembu. Kufanele siyibambe kanjena ukusuka lapha kuya phambili,” kusho uMotaung.Uthe ngokubona kwakhe iNedbank nesicoco seligi kusengathathwa yinoma yiliphi iqembu kulawa aphezulu, kanti neChiefs inalo ithuba.“Kusekude phambili. Iligi isengathathwa noma ngabe ubani phakathi kwethu namanye amaqembu esinawo kwawokuqala amahlanu. Thina sisele ngephuzu elilodwa emaqenjini azihola phambili kuPremiership, lokho kusho ukuthi noma ngabe ubani angayinqoba,” kusho uMotaung.Mayelana nomdlali olahleke esikhumulweni sezindiza u-Ismael Toure kufanele abuyele emuva e-Ivory Coast uMotaung uzwakalise ukunengeka. Lo mdlali ukhonjwa kuMamelodi Sundowns engompetha base-Afrika kulandela ukunqoba iCaf Champions League ngonyaka odlule.“Lokhu kukhombise ukuthi akavuthiwe ngokomqondo lo mdlali. Nalona omthathe esikhumulweni sezindiza uyefana nse naye. Kodwa asikhali ngoba usengumdlali weqembu lase-Ivory Coast. Ulahlekile esikhumulweni sezindiza. Besingakulindele lokhu ukuthi kungenzeka. Yena nalo omthathile babe budedengu kakhulu,” kusho uMotaung.Lesi sikhulu sisamile ekuthini lo mdlalo ubengalona uhlobo lomdlali abebelufuna ngoba bona bebefuna umdlali ozodlala emuva maphakathi. Lo mdlali ubehlolwa kuleli qembu laseNaturena.“Uhlulekile ukwenza ebesikulindele kuyena ngesikhathi simhlola futhi akayena umdlali ebesimfuna. Sizinikile ithuba lokumhlala kodwa sabona ukuthi akukho angasisiza ngakho kulokho ebesikufuna kuyena,” kuphetha uMotaung.IChiefs izobuyela enkundleni ngokubhekana neFree State Stars emdlalweni wePremiership ngoFebhuwari 7, eFNB Stadium, eSoweto.",UBobby usenethemba leNedbank neseligi
"Uyazi kuyadumaza ukubona amahlazo enziwa abantu besifazane uma sebebukhile nokwenza ukuthi ubone ukuthi le nto yayingafanele ukuphuzwa umuntu wesifazane ikakhulukazi labo abangakwazi ukuzilawula nokuzihlonipha uma sebephuzile.Ziningi izinto ezingalungile ezenziwa umuntu wesifazane eziyihlazo osuke eseqiwe amankwebevu nezidicilela phansi isithunzi sakhe njengomuntu wesifazane.Ukube kuya ngami ngabe ngithi wonke umuntu wesifazane owomayo akathenge amankwebevu ayophuzela endlini yakhe lapho ezokwazi ukubenuza khona kahle engabonwa muntu kuze kube uficwa ubuthongo alale.Ayikho mnandi le nto esiyibona ezinkundleni zokuxhumana nasezitaladini lapho othola khona ukuthi owesifazane usephuzile bameqa ngoba benjalo nje bayahluleka ukuzikalela, uthole ukuthi uselele esitaladini ukhamisile uvuza namathe, mhlawumbe, nezinto azigqokile sezingcole ziyaxathuka.Akubukeki bakwethu, angifuni siqambelane amanga. Yebo siyaphuza ngoba siyoma kodwa akulungile kwasanhlobo. Abanye bavele behlise amadilozi bagovoze noma ikuphi ngoba basuke bengasaboni lutho futhi umuntu wesifazane ophuzile akakhuzeki nhlobo, uvele abe nenkani.Benjalo nje nempi bayayithanda, kusuke kuyinhlanhla uma bephuze baze bagoduka bengaxabananga. Okunye okubi ngalo ijiki ukuthi libuye lehlele ngezansi, uthole umuntu esehangaza amadoda, eziphosa kuwo.Angisayiphathi-ke eyalabantu besifazane abangogimba, umuntu ophuza noma yini ebekwe phambi kwakhe. Izinto esizenzayo uma siphuzile bantu besifazane ziyasihlambalaza futhi zenza amadoda anqikaze ukusishada.Ayikho indoda engakhipha izinkomo zayo ilobole umuntu ophuza ahluleke nawukuhamba. Kubuhlungu ukubona umuntu wesifazane eyabhuzela edolobheni sekugqashuke nentambo kabhodisi mhlawumbe nezicathulo eseziphethe ngesandla, ehamba ekhuluma yedwa amankwebevu ebila ekhanda.Ngifisa sizihloniphe singabantu besifazane, ngiyazi ukuthi nithenga ngemali yenu futhi nami angingeni ndawo lapho kodwa ngizama ukuthi siqoqe isithunzi sethu, noma ngabe ungumhambi wezindawo zobumnandi owaziwayo awuke uzame ukwehlisa.Akubukeki ukuthi wena njalo njengomuntu wesifazane uhlezi ugonxe utshwala. Uma unezingane uzinika nini isikhathi futhi uzinakekela nini? Yonke imicimbi namagigi kwaziwa uwena, abanye sebeze banephuza-face, omunye usezibazibazi kade ayewa elwa esephuzile.Abanye abasakwazi ukuhlala nje kuphele inyanga umuntu engaphuzile. Ayimnandi le mpilo esiyiphilayo bafazi, yebo imnandi kithina ngoba siyayithanda kodwa kukhona abantu abasondelene nathi abafisa engabe asiphili ngamankwebevu.Kunabantu abasikhathalelayo abafisa siziphathise okwabantu besifazane. Awukwazi ukulala ngotshwala uvuke ngotshwala ungumuntu wesifazane uze ukhale ngebhabhalazi.Uyacabanga nje usulimalela endaweni yobumnandi kade uphuzile, uyacabanga usulimala nemoto kade uphuzile?Thenga iwayini lakho uhambe uyophuzela ekhaya, laba abaphuza ubhiya angifuni nokuyixoxa eyabo, Jehova. Mina ngikhule ngazi ukuthi ubhiya into yokuphuzwa amadoda, hhayi umuntu wesifazane. Ningangizwa kabi, angisho ukuthi yekani izidlo zenu kodwa ngithi asehliseni bakwethu sizikalele, singaphuzi njalo singaphuzeli esidlangalaleni sibukwa abantu.Uma ungumuntu wesifazane akufanele uhlale utholakala ngaso sonke isikhathi uma kumele kuyophuzwa kuthintwe wena ngoba uyaziwa ukuthi ngasotshwaleni awucushwa.Uyaziwa futhi nokuthi uyaziminyela, uphuza noma yini, awuzona izindleko kanti futhi unomusa uma usuphuzile nenkomo awuncishani nayo.Ungabi ileyo nhlobo yomuntu wesifazane. Asifundeni ukuzithanda sikwazi nokuzikalela bantu besifazane siphinde sizikhethe nezindawo esiphuzela kuzo.",Elawini likaMaGumede: Kuyadumuza ukuphuza kwabantu besifazane
"YIZE bekuhlale kunezikhalongohlobo lwabadlalibeKaizer Chiefs ibuholwanguSteve “Mphathi” Komphelakodwa isikhulu seqembu, uBobbyMotaung, uthi bekungesiyonainhloso yabo ukuthi umqeqeshiahluleke. UKomphela usulengempelasonto ngemuvakokubhaxabulwa yiFree State Starsngo 2-0 emdlalweni we-semi finalyeNedbank Cup eMoses MabhidaStadium, eThekwini. Ukwenze lokho ngemuvakwezidubedube ezisuke ngemuvakomdlalo lapho abalandelibevukwe wubulwane bangenaenkundleni befuna ukumudlaluhlaza. Babulale impahlabaphinde balimaza onogada. Exoxa nabezindaba ngemuvakomdlalo ngesikhathi ememezelaukwesula kukaKomphela,uMotaung uthe bekungeyonainhloso yabo ukuthi uKomphelaahluleke yize bengazangebamsayinele abadlaliabaseqophelweni eliphezulunjengoba bebefisa.Kuqeqesha uKomphelaiChiefs isayinise abadlali abafananoBongani “Drogba” Ndulula,Suva Matovu, Mitchelle Katsvairo,Lewis Macha, Siphelele Mthembu,Edward Manqele no-EnocentMkhabela. “Ngicabanga ukuthi kumelesisukume samukele inselelonamaqiniso. SiyiqembuiChiefs sisukumile salwelaukufeza izinhloso nemigomoyeqembu. Siyakholwa wukuthingesikhathi siqasha uSteveKomphela kwakungesikonaukuthi sizombulala nomasasinezinhlelo zokuthi ahluleke.Ngicabanga ukuthiwonke umuntu ocabanga kahlefuthi olaziyo ibhola, uzobonaukuthi uSteve wenze umsebenziomuhle kwiChiefs. Wakheiqembu ngebhadi-ke umakusuke kungavumi ngalelo langanoma ngaleyo minyaka kusukekungavumi,” kusho uMotaung. Abadlali abaseqophelwenieliphezulu abasayinisweyiChiefs kuqeqesha uKomphelakube nguSiphelele “Stashi”Ntshangase, Leonardo Castro,Kabelo Mahlasela, Siyanda Xulu,Ramahlwe Mphahlele noSibusisoKhumalo. “Ngiyaqala ukuzaesithangameni nabezindabangemuva komdlalo. Isenzosabalandeli kasihambisani naso,abakwenzile akwamukelekile.Wonke umuntu uyakwaziokwamukelekile. Ngeke ngibabizengeziwengu noma okunye okuyelangalapho. Bebediniwe kodwaisenzo sabo kasamukelekile. Ukuzesiqinisekise ukuphepha sithatheisinqumo sokuthi umqeqeshi asule.Bekumele sithathe isinqumo.Lokho akusho ukuthi sesiyizitha.Akacasukile (uKomphela)kodwa yisimo esiphoqeukuthi sithathe isinqumongokuphazima kweso,”kusho uMotaung.Namuhla ngo-7.30ebusuku, iChiefsizobhekana neLamontville GoldenArrows emdlalweni we-AbsaPremiership ePrincess MagogoStadium, KwaMashu.",&quot;UKomphela usebenzile kwiChiefs&quot;
"KUTHIWA umndeni wakwaNtuli ohola i-ANC KwaZulu-Natal usuhlukene phakathi ngenxa yokuhlukana kwemibono mayelana nombango wokuhola iTheku.Emndenini wakwaNtuli oku-ward 1 KwaXimba kukhona uNobhala we-ANC KwaZulu-Natal, uMnuz Mdumiseni Ntuli, uMnuz Bheki Ntuli, ogaqele ukubuya njengoNobhala eThekwini, noMnuz Thembo Ntuli, onguSihlalo we-ANCYL eThekwini.Okuhlukanisa phakathi umndeni wukuthi uBheki usohlangothini lukaMnuz Thabani Nyawose kuthi uThembo ongumfowabo kaMdumiseni yena uhamba nohlangothi lukaNkk Zandile Gumede.UThembo, osohlangothini lukaNkk Gumede obeyiMeya yeTheku oke waba nguSihlalo eThekwini, uphakanyiselwe esikhundleni sePhini likaSihlalo.Osibhincamakhasana bathi uMdumiseni useka uhlangothi loBheki hhayi olunomfowabo omncane uThembo.Okhulumela uhlangothi lukaNkk Gumede, uMnuz Mzo Dube, ukuqinisekisile ukuthi uThembo usohlangothini lwabo.“UThembo onguSihlalo we-ANCYL eThekwini igama lakhe laphakanyiswa ngamagatsha e-ANC aseNtshonalanga neTheku athi angafisa abe sebuholini abe yiPhini likaSihlalo ohlangothini lukamama,’’ kusho uDube.Uthe ohlangothini lwabo kabazikhetheli ukuthi ngubani ozongena esikhundleni esithile kodwa ngamagatsha aziqokelayo.UDube uthe ipolitiki ayihambi ngolibofuzo kodwa ihamba ngokuthi wena unamuphi umbono.“Umuntu uyabheka, acubungule ukuthi yena angangena kuphi khaxa bese ethatha isinqumo esincike ekutheni umbono wakhe uthni. Ngizokwenza isibonelo, siphuma esikhathini lapho izinsizwa zandawonye kade zihlukana kakhulu omunye abe yiNkatha omunye abe yiqabane kodwa ekugcineni nisuke niwumndeni,” kusho uDube.Uthe abanye abantu bebethi uBheki uzozidlela amahlanga engqungqutheleni njengoba ehlobene noMdumiseni kodwa manje sekukhona uThembo ongumfowabo omncane kaMdumiseni okolunye uhlangothi.UDube uthe umkhankaso wabo uhamba kahle kakhulu wathi bajabule ngendlela amagatsha abamukela ngayo.Ngesikhathi kuyiwa engqungqutheleni yesifundazwe, umndeni wakwaNtuli ububumbene njengoba uThembo noBheki babeseka uMdumiseni esikhundleni sikaNobhala njengoba manje izinto sezijikile.Ebuzwa uNtuli (Bheki) uqale waphela yinsini wathi ngokwazi kwakhe uThembo unguSihlalo we-ANCYL eThekwini.“I-ANCYL yathatha isinqumo sokuthi iseke uhlangothi lwethu iRRU (Renewal, Rebuild and Unity). Ngokwazi kwethu uThembo uboshwe yisinqumo esathathwa wuhlaka aluholayo. Kungenzeka ukuthi yisifiso sabo oDube ukuthi uThembo abe ngakubo.”Imizamo yokuthola uThembo ayizange iphumelele. Ucingo lwakhe belukhala lungabanjwa kanti nomyalezo athunyelwe wona kuze kwashaya isikhathi sokushicilela engawuphenduli.Yize uBheki ethe ngokwazi kwakhe uThembo uboshwe yisinqumo sohlaka aluholayo kodwa uThembo kuthiwa wayekhona embuthanweni wekhokhasi kaNkkk Gumede ePinetown Civic Centre nakulapho waze wanikwa khona ithuba lokuthi athule inkulumo yakhe.",Umbango wokuhola iTheku uhlukanise umndeni
"IZINTANDOKAZI zoKhozi FM, uDudu “Lady D’’ Khoza noSelby “Selbeyonce” Mkhize zizobanga ukuvotelwa abalaleli balo msakazo kumaDStv Mzansi Viewers Choice Awards, azoba seGoli, ngoNovemba 24. ULady D noSelbeyonce baqokwe emkhakheni weRadio Personality of the Year, abaqhathwe noDJ Fresh no-Anele Mdoda.Lo mcimbi wethulwe izolo, eSandton, eGoli nala bekugcwele khona osaziwayo ababonakala ezinhlelweni ezehlukene kulesi siteshi. Lo mcimbi ozoba ngowesibili kulo nyaka ubophele izinkakha emikhakheni ehlukene.IDistruction Boyz kulo mcimbi iqokwe kathathu emikhakheni ehlukene.Kuphinde kwaqopheka umlando kumaskandi njengoba uKhuzani kuphinde kwaba uyena yedwa kulolu hlobo lomculo oqokiwe. Uqokwe emkhakheni womculi othandwa kakhulu nabaculi okukhona kubo u-AKA, Lady Zamar, Shekhinah nabanye.Omunye umkhakha okuboshelwe kuwo kulo mcimbi owesifazane ohamba phambili ekulingiseni. Kuwona kuboshelwe uThembsie Matu, Rami Chuene, Moshidi Motshegwa, Linda Sebezo nabanye.DUDU “LADY D” KHOZAUReneilwe Sema weMzansi Magic, uthe bajabule ngokubuya kwalo mcimbi futhi kulo nyaka uzobe umkhulu kakhulu. Nakulo nyaka lo mcimbi uzophindwe wethulwe uBonang Matheba obengumethuli wawo nayizolo.Eminye imikhakha embalwa imi kanje:1. FAVOURITE SONG OF THE YEARA. PRINCE KAYBEE & LASOULMATES FT ZANDA ZAKUZA & TNS - CLUB CONTROLLERB. DJ MAPHORISA FT DJ TIRA, BUSISWA & MOONCHILD SANELLY - MIDNIGHT STARRINGC. HEAVY K FT NOKWAZI & BUCIE - INDED. DISTRUCTION BOYZ FT DLADLA MSHUNQISI & BENNY MAVERICK - OMUNYEE. KWESTA FT WALE - SPIRIT2. FAVOURITE TV PRESENTERA. LERATO KGANYAGOB. THOMAS MLAMBOC. PEARL MODIADIED. CAROL TSHABALALAE. ANELE MDODA3. FAVOURITE COMEDIAN (KIA)A. SKHUMBAB. FELIX HLOPHEC. TUMI MORAKED. SMOWKEY NYEMBEE. MPHO POPPS4. FAVOURITE RISING STAR (KIA)A. SMASH AFRIKAB. LUVUYO MANYONGAC. DISTRUCTION BOYZD. LANGA MAVUSOE. LUNGI NGIDI5. FAVOURITE RADIO PERSONALITYA. ANELE MDODAB. NTATE THUSO MOTAUNGC. DUDU ‘LADY D’ KHOZAD. DJ FRESHE. SELBY ‘SELBEYONCE’ MKHIZE6. FAVOURITE ACTOR (1LIFE)A. WARREN MASEMOLAB. HAMILTON DLAMINIC. MDUDUZI MABASOD. MASOJA MSIZAE. KHULU SKENJANA7. FAVOURITE ACTRESS (1LIFE)A. THEMBSIE MATUB. RAMI CHUENEC. LINDA SEBEZOD. MOSHIDI MOTSHEGWAE. LESEGO MARAKALLA",AboKhozi FM bazobanga abalaleli
"IMARITZBURG United isivale ngomdlali wangaphandle isikhala sikaKurt Lenjties oshiye iqembu wajoyina iChippa United.Isolezwe lihoshe izindaba zokuthi iTeam of Choice ilande umdlali wangaphandle ukuvala isikhala sikaLenjties obengukaputeni oshiye abaphathi beshaqekile ethatha isinqumo sokungayivuseleli inkontileka. Umthombo ongashayi eceleni uthi uYazid Atouba waseCameroon usethelekile eMphithi ukuzosayina kwiMaritzburg.Umqeqeshi weTeam of Choice, uFadlu Davids, ukuvezile ngempelasonto edlule ukuthi bazosayinisa abanye abadlali ngaphambi kokuvalwa kwewindi. Emasontweni edlule leli qembu lethule abadlali abasha abayisikhombisa okukhona kubona uSiyanda Xulu obedlala kwiKaizer Chiefs nonozinti waseGhana uRichard Ofori.“Isikhala sikaKurt sivalwe ngomunye umdlali waseCameroon. Ufike eMgungundlovu ngoMsombuluko. Usenikiwe nendawo azohlala kuyona. Udlala esiswini. Sesiwabukile ama-video akhe, unzima kakhulu. Uyadlala ngempela. Igama lakhe ngu-Atouba (Yazid),” kusho umthombo othembekile.U-Atouba udlale emaqenjini aseDemocratic Republic of Congo okubalwa kuwona nezinkunzi i-AS Vita.Kuthintwa usihlalo weqembu uFarook Kadodia wenqabile ukudalula ukuthi sebemsayinisile lo mdlali.“Kunomdlali esizomsayinisa ngaphambi kokuthi kuvalwe iwindi. Umdlali oseqophelweni eliphezulu kodwa angikwazi ukudalula igama lakhe,” kusho uKadodia.U-Atouba kuvela ukuthi uqale ngoLwesibili ukuzilolonga neqembu. Lo mdlali kubhekwe ukuthi alandele ezinyathelweni zabanye abadlali bangaphandle abafike benza kahle kwiTeam of Choice. Eminyakeni eyedlule leli qembu lisayinise abadlali okukhona kubona * -Onismor Bhasera oseyibamba kwiSuperSport United, Mohamed Awal owadayiselwa phesheya, Rudolf Bester, Cuthbert Malajila no-Evans Rusike bonke abafike eNingizimu Afrika kwezwakala. Kumanje iTeam of Choice ishaya ngabadlali bangaphandle uDenis Wiedlich waseGermany ongukaputeni, Rusike waseZimbabwe, Ofori waseGhana noLiam Youlley wase-Australia. UBrian Onyango uzobhaliswa njengomdlali waseNingizimu Afrika kule sizini.ITeam of Choice isalinde isinqumo seMamelodi Sundowns mayelana nokubolekwa umdlali wasemuva uKwandakwensizwa Mngonyama.“Sisalindile ukuthi iSundowns ithathe isinqumo ngodaba lukaKwanda. Izingxoxo beziqhubeka kahle kodwa kusalindwe umengameli wayo ukuthi athathe isinqumo ngaphambi kokuvalwakwewindi.",Ivuke ngowangaphandle iMaritzburg United
"NOKUBONGWA PHENYANE‘N GISAFUNA ukushada ngibe nezinye izingane ngithole uthando ngitha-ndwe nami ngoba umuntu obezo-ngenzela konke lokhu akasekho”.Lawa ngamazwi ashiwo umculi we-Afro Pop, uKelly Khumalo osanda kushiywa isoka lakhe ebelingunozinti we-Orlando Pirates neBafana Bafana uSenzo Meyiwa owadutshulwa ngo-Okthoba. Engxogxweni ekhethekile akade enayo ohlelweni olukhiphela osaziwayo esitikini i
Real Gobhoza, ekhonjiswa kuSABC 1, uKelly uthe umndeni wakhe yinto asayidinga.“Konke kwenzekile empilweni yami, unyaka ka-2013 nalona esizowuphetha ngeke ngikukhohlwe. Ziningi izinto ezibuhlungu ezingehlakalele abantu bangigxeka ngapha nangapha kodwa ke uNkulunkulu kukhona abantu abakhethayo ukuthi babhekane nobunzima obuthize ukuze abone ukuthi baqine kanjani okholweni. Nami ngiyethemba ngingomunye wabo,” kusho uKelly.Uthe uzwile kukhulunywa ngokuningi okwenzeka ngosuku okwadutshulwa ngalo uMeyiwa, wathi ukuba kuya ngaye ngabe uyabatshela abantu kodwa njengoba kusaqhubeka uphenyo ngeke asho lutho.“USenzo wayengavikeli mina ngela-nga ashona ngalo njengoba kushiwo. Kusaqhubeka uphenyo akukho engizokusho,” kuchaza uKelly.Ube esecacisa ukuthi ngesikhathi eboshelwa ukushaya unkosikazi kaSenzo, uMandisa ngonyaka odlule kwakungeyena owamsukela. “Nganginezinyanga ezimbili vo ngikhulelwe ngihamba nodadewethu ngesikhathi umuntu wesifazane esishayelisa kabi nokwaphoqa ukuthi size siphumele ngaphandle,” kusho uKelly.Ngesikhathi ephuma uthe wayesevele ethukuthele nokwaphoqa ukuthi avele amgibele ngenduku uMandisa. UKelly akabange esacacisa ukuthi wayemazi yini uMandisa noma cha. Okunye akuvezile ukuthi wake wacwila ezidakami-zweni ayefakwe kuzo umuntu ayesondelene naye.",Ucishe waphahluka ngokufa kukaSenzo
"ISIKHULU seCape TownCity, uJohn Comitis, asizimiselengokumlaxaza u-Ayanda Patosiongadlali kuleli qembu likaBenniMcCarthy ngoba engekho esimeniesifanele umdlali webholaelikhokhelayo kodwa sinenkingangokuhluleka kwakhe ukukhethaukudla okumfanele. Sekunesikhathi engabonakalienkundleni uPatosi ekubeniengomunye wabadlali abenzaizinto zenzeke kumaCitizens.Enkulumeni ayenze ngoLwesibili emsakazweni, uComitis uvezeokuningi angazange akushongesikhathi Isolezwe limnikaithuba ngosuku olufanayo. Ubuyele emsebenzini ngoLwesibili uPatosi ngemuva kokunqunyelwaugwayi katiki kodwa kusazobayisikhathi ngaphambi kokuthiabonakale enkundleni ngenxayokukhuluphala kakhulu. “Sibhekene nenkinga laphangoba sifike simdwebele kahleukudla okufanele agxile kukonangoba uyazazi ukuthi unenkingayokuzimuka kodwa akayingenileyo nto. Uzithandela amagwinyanezinto ezifana nama-fried chips.Ngisho singabeka amasaladiamahle kanjani uPatosiakayingeni leyo nto. Sinenkingayokukhokhela umdlali izizumbuluzemali kodwa engakwenzi lokhuaqashelwe khona. Siba yiqembuelihlukile uma esenkundleniyingakho singeke simlahle kodwakusemqoka ukuthinaye abhukuleasisize njengobasimsiza nathi,” ushokanje uComitisemsakazweni. Lo mdlaliulandwe eBelgiumngoba iCityihanjelwe abadlaliababili abamqokaokunguLebohangManyamaoye eTurkeyno-Aubrey Ngomayena oqomeiMamelodiSundowns",Kukhalwa ngokumamfuza amagwinya kumdlali we-PSL
"ANGAHLE azithole esenkingeni umculi osanda kuhlulwa kuma-Idols South Afrika akuMzansi Magic ngenxa yezinsolo zokushaya owesifazane.UMthokozisi Ndaba wakwaMashu ohlulwe nguPaxton Fieles, usolwa ngokumuhluza kanzima owesifazane ogcine eqhephuke izinyo.Izithombe zalo wesifazane zizungeza ezinkundleni zokuxhumana. Zihambisana nombhalo osola uMthokozisi ngokumshaya kabi.Owesifazane ozibiza ngoNeo Tsele ubhale ukuthi ubeseflethini lomngani wakhe ngesikhathi uMthokozisi elokhu ebaphazamisa bekhuluma.“Besithi uma sizixabanela angenelele angiphushe kabi aze angincikise odongeni. Ngimtshelile ukuthi angiyithandi into ayenzayo. Uvule ibhodlela leVodka lami. Ngamtshela ukuthi akaliyeke angaliphuzi. Kube ngizithintele ngoba ungidudulele phandle.Ngizamile ukuzivikela kodwa wangidudula kabi wase engixova ngisibhakela ngaze ngopha. Umngani wami uBandile uzame ukumvimba kodwa kwangathi uthelwe ngezibonkolo.Ungishaye ngaphelelwa amandla ngaze nganaka ukuthi elinye izinyo lami liqhephukile.”Uthe akazange axolise kunalokho ubemusho ngenhlamba emthuka. Kubizwe amaphoyisa okuthe uma efika, uMthokozisi wabaleka.Omunye ozibize ngomngani kamgilwa, uthe uNeo oshayiwe ubengamazi uMthokozisi futhi uzingenele eflethini engamenywanga. Imizamo yokuthola uNeo ukuthi aphawule ayiphumelelanga.Isigameko kuthiwa senzeke ngoLwesihlanu ku-100 Jorrison Braam, eBraamfontein eGoli kanti kuhabisana nokuvela kwiTwitter yakhe uMthokozisi obhale ngawo uLwesihlanu ukuthi useBraam ngosuku olufanayo.Okhulumela amaphoyisa asesiteshini saseHillbrow eGoli, uSergeant Mduduzi Zondo, uthe baphenya icala lokushaya.Imizamo yokuthola uMthokozisi ayiphumelelanga ngenxa yokuthi ucingo belukhala kodwa lungabanjwa.Okhulumela uMzansi Magic uNondumiso Mabece uthe sebeke bazibona izithombe nezinsolo ezibhekiswe kuMthokozisi.“Sizamile ukumthola kodwa kwangalunga ngenxa yokuthi ubuyele kubo. SinguMzansi Magic nama-Idols SA asihambisani nokuhlukunyezwa kwabantu,” usho kanje.Kusuka ngeSonto eledlule uMthokozisi ubesematheni ngenxa yokuhluleka wukwamukela ukwehlulwa. Lokhu kuhlaluke engalubhadi esithangamini sabezindaba esiba khona njalo emuva kokuvalwa komcimbi wama-Idols SA.Kubikwe ukuthi ngendlela abephatheke kabi ngayo uyelulekwa.Lezi zinsolo zivele ngesikhathi iNingizimu Afrika isemkhankasweni wezinsuku ezingu-16 Zokuxwayisa ngoDlame oluBhekiswe kwaBesifazane nezingane.",Owama-Idols usolwa ngokushaya owesifazane
"INTATHELI YESOLEZWEUNGQONGQOSHE wezoLimo KwaZulu-Natal uNkk Bongiwe Sithole-Moloi, wethule uhlelo lokusiza abalimi ngogandaganda, imishini yokutshala nezimbewu.Lolu hlelo lwethulwe eDondotha eKing Cetshwayo.Uthe ngohlelo kuhloswe ukulekelela abalimi ukuba balime odukathole bamasimu ukuze kwandiswe imikhiqizo yokudla okutshaliwe esifundazweni.“Lolu wuhlelo lokusiza abalimi ngezinsiza kusebenza okungogandaganda, imishini yokutshala, umanyolo, imbewu, izithombo, amadamu namalungelo amanzi. Lolu hlelo ludle uR57.2 million.”Ushiye ogandaganda abangu-10 abahambisana namageja nemishini yokutshala ukuze lesi sifunda silime umhlaba ongu-1 220 wamahektha. Zonke izifunda zizohlomula kulolu hlelo.UMnuz Fuyinkomo Mpungose ongusihlalo weQedindlala Project ehlomulile, uthe: “Ukuphumelela kwesicelo sethu sokulinyelwa ngumnyango kusithokozisile kakhulu. Besingenawo amandla okuzilimela wonke umhlaba kepha manje sesikwazile ukutshala umbila, izintanga, ubhontshisi ne-soya beans,” kusho uMpungose.UMpungose weluleke abanye abalimi abanomhlaba omkhulu kepha abangenawo amandla okuwulima ukuba bafake izicelo zokwelekelelwa ngogandaganda nezinye izinsiza kusebenza ukuze kuliwe nendlala esifundazweni.",Kwethulwe uhlelo lokusiza abalimi
"USELE nesilonda esingeke siphinde silapheke umndeni womhlengikazi (42) waseRichmond Crest, eMgungundlovu ozibonele umyeni wendodakazi eyidubula, emahoreni ambalwa naye wazidubula.UNkk Ntombizodwa “Zo” Dlamini udutshulwe wumyeni phambi kwabazali bakhe asebekhulile, umfowabo, umakoti wakubo nengane eneminyaka engaphansi kwemithathu ngeSonto emini. Umufi ubekubo ngesikhathi kugasela umyeni wakhe, uMnuz Sipho Dlamini, obengujele wamdubula ephaseji, maqede wabaleka.Khona ngeSonto emuva kwamahora ambalwa, utholwe emotweni yakhe epake eceleni komgwaqo umyeni. Amaphoyisa kuthiwa amncenge cishe amahora amabili ukuba alethe isibhamu. Kuthiwa ubekhala ngokuthi ngeke akwazi ukubekezelela ukuphila ngaphandle kwenkosikazi yakhe njengoba eyilungu eliqavile ebandleni futhi uma eboshwa ezobhekana neziboshwa abezigada.Umsolwa kuthiwa ubesezidubula kanye esilevini, washona khona lapho. Uyise kaNkk Dlamini, uMnuz Ndoda Ntuli (72) uthe isilonda esisele njengoba indodakazi yakhe ibulewe phambi kwakhe nomndeni wakhe, ngeke siphinde siphole kwazise nombulali ngeke asajeza ngesenzo sakhe.“Isilonda ngeke siphinde siphele kithina njengoba sizibonele indodakazi yethu ibulawa. Kuke kube buhlungu uma kuthiwa phuthuma endaweni yesigameko, ufice umuntu eseshonile, usubona umzimba umboziwe. Thina esibonile emdubula, sambona elele phansi, sambona eseshona. Ngaphezu kwalokho nomuntu owenze lokhu wakhetha ukuzibulala. Lesi silonda singaphela kanjani nje? Sibone lukhulu,” kusho uNtuli.UMNUZ Lot Ndoda Ntuli, uyise kamufi uNkk Ntombizodwa Charlotte Dlamini (42), esemzini wakhe lapho indodakazi idutshulwe wumyeni wayo eMgungundlovu Isithombe: Motshwari Mofokeng/ANAUnkosikazi wakhe uNkk Bongiwe Ntuli (70) kuthiwa kusukela kubulawe indodakazi kunzima nokuba akhulume, nezinyembezi zilokhu zigobhoza.Ngesikhathi Isolezwe lihambele ikhaya okwenzeke kulo isehlo izolo, abazalwane, izihlobo nabangani bebelokhu befika bezokhuleka.Uyise kaNkk Dlamini uthe indodakazi yakhe ibisiphenduke ukudla kwenduku, ishaywa wumyeni wayo.UNtuli uthe ufike kwakhe ephethe izidlo zeMothers’ Day kanti uzozithela phezu kwendodakazi yakhe ishayiwe.“Ubeshayiwe engakwazi nokuhamba. Ngithole ukuthi umkhwenyane ubejwayele ukumshaya. Yize engazange asibeke isizathu sokushaywa kwakhe kodwa ukuvezile ukuthi into aseyijwayele,” kusho uNtuli.Uthe indodakazi yakhe kade iphuma kudokotela, njengoba ingabange isaya emzini wayo eWestgate, yakhetha ukuya ekhaya. Umyeni wayo kuthiwa uye esibhedlela e-Edendale eyoyilanda kanti ayisekho.“Ungene nezicabha ethi ufuna indodakazi, ukuze bezoya emzini wabo. Ngimtshelile ukuthi ngifuna ukwazi ukuthi ngabe uhlala ngokumshaya yini. Uvele wavuma wathi vele uyamshaya, wunkosikazi wakhe phela. Ube esezingenela endlini eya ekameleni lapho besimcashise khona uZo, ufike wakhahlela isicabha. Wasidubula. Wakwazi ukuvula, wamdubula, uwele ephaseji, washona,” kusho uNtuli.Uthe ubeseshaye phansi ngonyawo ukuthi indodakazi yakhe ngeke isaphindela emzini wayo emuva kokuthola ukuthi ibihlala ngokuhlukumezeka.“Angikufiseli omunye umzali engikubonile. Engingakusho nje wukuthi uma ubona ukuthi uhlukumezekile othandweni lwakho noshade naye kumele usheshe ushiye phansi, ungahlali ucabange ukuthi kuzoba ngcono. Akumele ufihlele abazali nabasondele nawe ngokuhlukumezeka kwakho,” kusho uNtuli. Abashonile bese beneminyaka engu-12 beshadile. Bashiye izingane zabo zabafana ezineminyaka engu-12 nengu-10. Umuzi abebehlala kuwo bawuthengelwa uNtuli.Ngokusho kukaNtuli ikhona incwadi ekuthiwa umyeni wakhwakhe uyibhalile ngaphambi kokuzibulala, ekhala ngokuthi indodakazi yakhe ibingasathembekile.“Okungiphatha kabi nokwenza ngibone ukuthi uqamba amanga yingoba kade efika ekhaya akazange akuphathe ukuthi uyamsola ngokuqoma noma ukungathembeki. Ubengumuntu ozolanda unkosikazi wakhe nje emuva kokumshaya. Kungani engazange alukhulume nomndeni udaba uma ubesola indodakazi ngokuthile,” kusho uNtuli.Isolezwe lithole ukuthi umyeni walo wesifazane ubekhala ngokuthi ziningi izimoto ahamba ngazo, ezimshiya esangweni lakwakhe, okuvele ukuthi ubesebenzisa ama-meter taxi kwazise lo wesifazane ubengenayo imoto.Umyeni wakhe kuvele ukuthi wuyena obemnqabela ukuba abe nemoto ngoba ethi uzozenza indoda.Umdeni walo mhlengikazi umchaze njengomuntu obenomoya ophansi, obengathandi ukukhuluma izinto zomuzi wakhe. Kuthiwa ubewuthanda nomsebenzi wakhe.Okhulumela amaphoyisa KwaZulu-Natal uCol Thembeka Mbhele uthe kuvulwe icala lokubulala nedokodo ngokushona komuntu. Uphenyo lwamaphoyisa lusaqhubeka.UNgqongqoshe wezeMpilo eKZN uDkt Sibongiseni Dhlomo usigxekile lesi sigameko wathi ukuhlukumezwa kwabesifazane kumele kuliwe nakho.Uthe ngaphandle kokuthi balahlekelwe umsebenzi, njengoba kusukela ngo-2006 engumhlengikazi umufi, izingane zakhe zilahlekelwe unina.“Lesi kube yisenzo sobulwane. Kubuhlungu ukulahlekelwa umsebenzi obezimisele ezikhandla, angisayiphathi ke eyomndeni wakhe. Sizovakashela umndeni maduze,” kusho uDhlomo.",Kunzima bebona indodakazi ibulawa umyeni
"USOMAHLAYA ongumsakazi weGagasi FM, uFlymotion, uthi ukuqokwa kwakhe emincintiswaneni emibili kanye kanye, kungenxa yokuthi ubuye anikeze abanye osomahlaya ithuba lokuzibonakalisa.Uqokwe emkhakheni weBest Comedy kumaDurban Creative Awards esibili kulo nyaka. Uqhathwe noNeil Green noCalvin H Goldstone.Uphinde waqokwa kumaSouth African Comedy Awards emunxeni weTop Comedian on Radio. Uncintisana noSkhumba Hlophe, Carl Weber, Dalin Oliver, Angel Campey. Darren Maule, Jason Goliath, TT Phasha, Pelepele Mchunu, Felix Hlophe noMr ajp Magwedze.“Kuningi engikwenzayo emsakazweni nangaphandle kwawo ukufukula abanye osomahlaya. Bekulukhuni kosomahlaya ukuthi banikezwe ithuba emsakazweni. Mina ohlelweni engisebenza kulo iNoma Yini ngo-12 kuya ku-3 ntambama noHeazy noLe Soul, nginikeza osomahlaya inkundla yokuthi basho amahlaya bukhoma ngoLwesine. Kuyabakhuthaza futhi badume bathole nomsebenzi. NgoLwesibili nangoLwesithathu ngithatha iziqeshana zalapho benandisa bukhoma ngizidlale. Nginemidlalo emifishane engiyenzayo wonke amasonto nakhona ngisebenza nosomahlaya ngibuye ngizibambele mina ngoLwesihlanu.”Uthe ukuqokwa kwakhe kumenze akhuthazeke ngoba abantu bayakubona akwenzayo.Okumkhathazayo wukuthi osomahlaya bathathwa kancane kunamanye amaciko.“Osomahlaya kumele basebenzise ubuciko obukhulu kabi uma beqamba amahlaya amasha kodwa bathathwa kancane. Uma ngisho imali engibiza yona uyiqhathanise nomuntu ongumculi noma uDJ, ihluke kakhulu futhi abantu bakubona njengomuntu ongasile. KoDJ kulula badlala izingoma zabantu kodwa babiza kakhulu. Yingakho sengizama nokuzenzela imicimbi yami hhayi ukwenza imali kuphela kodwa nokunikeza abanye ithuba. Kunengizowenza iCoastal Lounge eMgababa ngomhlaka-26, nomunye ngoDisemba 19 e-Olive Convention Centre.”Uzama ukuhlanganisa umdlalo wamahlaya ozoqasha abanye osomahlaya abasafufusa.AmaSouth African Comedy Awards akhuza ibuya emuva kweminyaka agcina ukuba khona.Abanqobile bazomenyezelwa emcimbini ozoba seSoweto Theatre ngoDisemba 12.",‘Nginikeza osomahlaya ithuba lokuzibonakalisa’
"ULULAMELA esibhedlela umlingisi we-
7de Laan uPatrick Shai osinde edutshulwa ebhikishela ukungabibikho kukagesi emphakathini waseDobsonville, eSoweto. Kubikwa ukuthi uShai, oselingise kwi
Generations nakwi-
Ashes to Ashes udutshulwe ngoMsombuluko ekuseni ngenkathi ezama ukungenelela odabeni lomphakathi obubhikisha phambi kwamaphoyisa, wabe esethola amachaphazelo. Umphakathi waseDobsonville ububhikishela ukungabibikho kukagesi. Kubikwa ukuthi ugesi ubungekho kusukela ngoLwesihlanu. UShai, naye ohlala eSoweto, ubengenayo inkinga kagesi kodwa uqome ukujoyina umbhikisho ukuze kube nokuthula phakathi komphakathi namaphoyisa. Ngokombiko weChannel 24, uShai udutshulwe amahlandla angu-11 ngezinhlamvu zenjoloba ngenkathi ezama ukuxazulula ingxabano phakathi kwamaphoyisa nomphakathi. Uthe udubuleke ethangeni futhi izinhlamvu zimshaye kakhulu eqolo esezama ukubaleka. Ekhuluma kwiRadio 702, uShai ukhalaze ngokuziphatha kwamaPhoyisa, waveza ukuthi uzofaka isikhalazo kwi-Independent Police Investigative Directorate (Ipid). Sekunesikhathi eside kukhona imibhikisho mayelana nokungabibikho kukagesi eSoweto njengoba sekuvele imibiko ethi umphakathi ukweleta u-Eskom imali engaphezulu kuka-R1,8 million, ngokungawukhokheli ugesi. ",Umlingisi usinde edutshulwa embhikishweni
"SITHEMBISO MKHIZEUMQEQESHI weSuperSport United, uKaitano Tembo, uphume iqhubu nabadlali abaphekwe ezinkuliseni zaleli qembu, wabancoma ngokufela enkundleni.Lo mqeqeshi odabuka eZimbabwe utshele Isolezwe ukuthi akazi ukuthi angayichaza athini injabulo elethwe eqenjini uSipho Mbule, Tebogo Mokoena nonozinti uRowen Williams.Uncome laba badlali ngokukhula kukona konke enkundleni.Uveze ukuthi okumjabulisa kunakho konke wukuthi baphekwe ezinkulisa zeqembu.Uqhube wathi nakuba engaqondile ukuthi abadlali abasanda kusayiniswa kabalenzeli lutho iqembu, kodwa ngeke akufihle ukuthi ukuhamba kwezithenjwa ezifana noJeremy Brookie, Dean Furman kumasizini edlule nokushiywa ngabafana no-Aubrey Modiba nabanye kubashaye inkebenkebe yengozi.Uqhube wathi okumthokozisayo ukuthi bazibonele bona oMbule, Mokoena noWilliams  ukuthi ijoka libhekene nabo, kuyabaphoqa ukukhipha konke abanakho."" Ngiyaziqhenya ngabobonke abadlali bami, kodwa kulokhu ngizophuma iqhubu noRowen, Sipho noTebogo. Bakhulile ngokomqondo, bafithi, bayazi ukuthi kumele benzeni uma sekunzima. Kuba njena-ke uma iqembu lizinakekela izinkulisa zalo. Uma bengaqhubeka kanjena, iqembu lizobanjwa kude. Nabo siqu  banekusasa eliqhakazile,“ kubeka uTembo.Akasalanga ngaphandle uBradley Grobler osekuyikhaya lakhe lesibili kwiSuperSport njengoba esehlale kuyo iminyaka eyisishiyagalombili. Lo mdlali uzihola phambili kwiDStv Premiership ngamagoli awu-12.UTembo uphinde waveza ukuthi ugezeke igilo ngokuzimisela kukaThamsanqa Gabuza ofike kuMatsatsantsa a Pitori ngo-2019 ephuma kwi-Orlando Pirates. Useshayele leli qembu amagoli amahlanu."" UGrobler ungumgadli wokuqina sidalwa. Ukuba bukhali kwakhe ngeke kube wusizo eqenjini kuphelakodwa neBafana Bafana izosizakala ngaye. Ngihlale ngibatshela abafana bami ukuthi kubalulekile ukugcina umgqigqo. Ngesifanayo kuGabuza, kule sizini ubukeka esazoba yingozi. Ungene khaxa esitayeleni seqembu"".Izinto ziwahambela kahle Amatsatsantsa a Pitori. Asendaweni yesibili, abambene phezulu neMamelodi Sundowns neSwallows ngamaphuzu awu-27.",Bachonywe uphaphe abakhulele ezinkulisa zeSuperSport
"Le ngoma ike yadla ubhedu ezinkundleni zokuxhumana abantu benza ngayo izitayela zokuhamba bedunusa. Ibisohlwini lweziyishumi ebezivotelwa kwezohlukanisa unyaka kuKhozi FM. NgoLwesihlanu kusuke umsindo kuvela ukuthi kube nezikhalo ezikhulwini zomsakazo ngokungena kwale ngoma.Usomabhizinisi waseThekwini, uMnuz Calvin Mathibeli, uyena obhoboze ithumba wabhala kuFacebook ukuthi le ngoma ayisekho ngemuva kokuthi Igcokama Elisha liye enkantolo liyofuna incwadi yokuyivimba. Ngemuva kokuvela kwalezi zindaba abathandi bomculo abathanda bakamaskandi badinwe bathelwa ngamanzi bathi lo msakazo awubahloniphi.Abanye babhale kuFacebook bekhala ngokuthi kumele kubuyiswe izimali zabo asebevote ngazo. UPhilani KaMjikijelwa Makhundwane uthe: “Yingakho nje Umhlobo Wenene uyohlezi unishaya oKhozini ngoba nikhohlakele, lezi zinto ezingenasiko.”Ulebeleka Sithutha Setshitshi MfokaMakhathini uthe: “Sifuna imali yethu ngoba esikhishwe ohlwini lwe-Top 10.”U-Iam’Sbusiso Nkoskhona Skhangane Sokhulu uthe: “Sifuna uMzukulu abuye ohlwini lweTop 10”.UNomvelo Mvelo Jama uthe: “Yeyi nina Okhozini, buyisani ingoma yethu yomdunuso. Bese ngithenge iBrentwood ngilungiselela ukujabula ngale ngoma, nina seniyayikhipha. Ngithi nilimoshile ilanga lethu singamabhinca”.USiyabonga Manana uthe: “Singamabhinca sibhizi sibheka intambo esizoyinqamula ezokwenza uKhozi lungezwakali umhlaba wonke. Uma uMzukulu engeke awuhlukanise unyaka Ukhozi kumele lungabe lusahamba phambili umhlaba wonke.”Yize Igcokama belisolwa ngokuba nesandla kodwa belingakaze lithi vu ngalezi zindaba.Isolezwe limthinta uMthandeni uthe, ngeke aphawule usacela kuthintwe imenenja yakhe. Kodwa ukubeke kwacaca ukuthi akazani nalezi zinsolo ezibhekiswe kuye. Imenenja yakhe, uMpilo Manyathi, ithe bamatasa kukhona izingoma abaziqophayo.“Sibonile okushiwoyo, uma ngingasho nje asikwazi lokhu okukhulunywayo ukuthi kuvelaphi. Asibona abantu abangaqhubeka nokucindezela umculo kamaskandi njengoba sithanda ukuwubona ukhula,” kuchaza yena.",Igcokama Elisha liphika isandla kwekaMzukulu oKhozini
"BAYATHUTHUMELA othisha kulandela ukushona kukathisha waseMlaza obenegciwane iCorona, izolo.Umndeni walo thisha ohlala eMlaza, ofundisa kwesinye sezikole eSiphingo ukuqinisekisile ukushona kwakhe.Leli phephandaba libhale udaba lomndeni walo thisha obunamalungu amathathu analeli gciwane izolo.Udadewabo kamufi ongeke adalulwe, ukumvikela, uthe bathole ucingo luphuma esibhedlela ekuseni khona izolo lubazisa ukuthi udadewabo useshonile.“Esibhedlela abelele kuso bekungasavumelekile ukuthi abantu bavakashele iziguli ezilaliswe kuso, selokhu kuvalwe ukwenziwa kwezinto eziningi kuleli ngeledlule.“Kuningi esingakakuzwa kahle kodwa siyazi ukuthi ubenaleli gciwane futhi ngemuva kokuthi litholakale kuye, kunabanye abantu ababili lapha ekhaya nabo abahlolwe kwatholakala ukuthi banalo,” kusho yena.UNgqongqoshe wezeMfundo KwaZulu-Natal, uMnuz Kwazi Mshengu, uthe uwutholile umbiko wokuthi kunothisha onaleli gciwane oshonile.“Sitholile futhi ukuthi uthisha owumngani wakhe, owamlanda esibhedlela kungakaziwa ukuthi unaleli gciwane,naye imiphumela yakhe ikhomba ukuthi usenalo. Emalungeni omndeni kalo thisha, kuthiwa kunomfundi wakwesinyeisikole naye okutholakale ukuthi unaleli gciwane.“Kusadingeka ukuthi sithole ubufakazi balokhu esibikelwe khona eMnyangweni wezeMpilo bese senza izinhlelo ezifanele.“Uma kuliqiniso lokhu kuzosho ukuthi kumele bonke othisha bakuleso sikole nabanye abantu abake bathintana nabo, bahlolwe kulandelwa imigomo ebekwe umnyango,” kusho yena.UNobhala weSadtu KwaZulu-Natal, uNksz Nomarashiya Caluza, uthe bakhathazeke kakhulu ngokushona kwalo thisha.“Uzakwabo kamufi owamlanda esibhedlela, kuthiwa wabuyela esikoleni wayofundisa ngoba izikole zazingakavalwa. Yize kuthiwa asingethuki kodwa lolu lwazi lusenza sikhathazeke.“Sithandazela ukuthi bangabi baningi abathelelekile ngalesi sikhathi ngoba akekho obazi ukuthi kukhona onalo.“Mhlawumbe sesifikile isikhathi sokuthi uMnyango wezeMpilo uma ukhipha izibalo zakulesi sifundazwe usitshele ibala loshonile ngoba lapha emphakathini kusanenkolelo yokuthi lesi sifo ngesebala elithile.“Lokho kuzosiza ngokuthi abantu bazi futhi kube nezindlela zokwesekana,” kusho yena.UNgqongqoshe wezeMpilo kuleli uDkt Zweli Mkhize, uthe kunowesifazane oneminyaka ewu-46 waseMlaza oshonile ngenxa yaleli gciwane.",Bakhathazekile othisha kushona uthisha waseMlaza obeneCorona
"NIYAKWAZI ukuphoxa umuntu bantu bakithi, ave ngiphoxekile ngizwa ukuthi kukhona abantu abatshale oR100 000 “ebhizinisini” elibathembisa ukuthi emva kwamasonto amabili imali yabo izobuya isuwuR200 000. Sekukangaki sinixwayisa ngokuthi wuyekeni lo mkhuba?Ayikho inkampani etshala imali engakuthembisa inzalo enkulu kangaka, ngiyanicela bandla uma nifuna ukutshala imali nibheke izinkampani ezigunyaziwe ukwenza lo msebenzi.Ngiyazi nizongiphoxa ningibuze ukuthi ngingenaphi uma nifaka imali yenu ebhanoyini elithi lizoyiphinda kabili imali yenu. Ngingena ekutheni uma esephahlazekile la mabhanoyi nifonela Isolezwe nikhala ngokuthi umnikazi “wenkampani” ubaleke nemali yenu.Okubuhlungu wukuthi kuleso sigaba ngisuke ngingasakwazi ukunilekelela ngoba ibhanoyi uma seliphahlazekile, umnikazi walo uhamba nemali yenu. IFinancial Sector Conduct Authority (FSCA) ixwayisa abantu abatshale imali yabo kwiBitcoin Investment ngoba ayigunyaziwe ukunika abantu usizo lwemali.Iphinde yacela abantu ukuthi uma bengenaso isiqiniseko ngezinkampani ezigunyaziwe ukululeka ngokwezimali kufanele bayithinte ku-0800 203 722 noma bangene kwi-website yale nkampani ethi www.fsca.co.zaIFSCA iphinde yaxwayisa abantu ngokusebenzisana neYES Money Loans, Ekasi Bucks Insurers nanoSanele Forex Ngwenya Ngwenya.Mayelana nebhanoyi laseNewcastle ngiyacela nivakashele i-website yeFCSA kodwa engingakusho wukuthi amaphoyisa ayaphenya.* Amaphoyisa agqugquzele abantu ukuthi babike uma bethathelwa oR99 kuma-akhawunti abo, lesi sinyathelo sithathwe emva komhlangano obuphakathi kwezinhlaka zokuphepha namabhange. Esinye isixazululo okuziwe naso wukuthi abantu kufanele bavule amacala ukuze amaphoyisa aphenye bese ebopha abenza lo mkhuba.Kuthiwa yize lo mkhuba udlangile kodwa abantu bebengawavuli amacala, kwazise bagcina ngokubika emabhange abo kuphela.*Izihlathi zizovakashela izindlebe kubathengi uma bezwa ukuthi amabhange awasenalo ilungelo lokuthatha imali abayikweletayo kwamanye ama-akhawunti abo. Phela kuyenzeka kwesinye isikhathi uthole ukuthi weqiwe yinyanga esikweletini esithile sebhange kodwa lona lithathe leyo mali kwi-akhawunti olondoloza kuyo.Kuleli sonto inkantolo enkulu yaseGoli ivune iNational Credit Regulator (NCR) ebifakele iStandard Bank icala emva kokuthi leli bhange lithathe imali elikweletwa yona amakhasimende alo kwamanye ama-akhawunti.INCR ithe iStandard Bank ayinalo ilungelo lokuthatha imali kwi-akhawunti engasayinwanga phansi wumuntu ngesikhathi ethatha isikweleti.UNkk Nomsa Motshegare oyisikhulu esiphezulu seNCR, uthe amabhange anawo lo mkhuba.“Sifake icala enkantolo emva kokuthola izikhalo kubantu abebebona imali yabo isikhishiwe kuma-akhawunti abalondoloza kuwo imali, ikhokhele isikweleti sabo neStandard Bank. Umthetho wabathengi uthi imali kufanele ithathwe kwi-akhawunti ebhaliswe wumuntu, hhayi kwamanye ama-akhawunti lapho elondoloza khona. Siyasamukela isinqumo senkantolo ngoba uma amabhange efuna ukuthatha imali yabantu kufanele acele imvume kubona. ,” kusho uNkk Motshegare.INCR itholakala ku-011 554 2600 noma ngokuvakashela ku-www.ncr.org.za* ISouth African Banking Risk Information Centre (Sabric) izwakalise ukukhathazeka ngokwanda kwezigameko zokuqolwa kusetshenziswa amakhadi.Iveze ukuthi izigameko zokuqolwa kwabantu ngamakhadi zinyuke zadla uR873 394 351.Zandile nezigameko ze-vishing lapho amaqola efonela abantu azenze abasebenzi basebhange, afune imininingwane eyimfihlo yamakhadi abo.Isikhulu esiphezulu seSabric uNkk Kalyani Pillay sikhumbuze abantu ukuthi ibhange alisoze lababuza imininingwane yabo eyimfiho ngakho uma bethola ucingo olubabuza le mininingwane kufanele basheshe baluvale bese bebikela amabhange abo.Uthe bakhathazekile ngoba lezi zigameko zinyuke ngo-75.3% ngesikhathi ethula umbiko wakhe ngasekupheleni kukaJuni.Uthe ukuqola kusetshenziswa uhlelo lwe-mobile bankinga kunyuke kwafinyelela ku-100% kwadla uR28 941 040.Ziwu-11 077 izigameko zokuqolwa kwabantu ngohlelo lwe-swim swap ezibikiwe.UNkk Pillay ucele abantu ukuthi baqaphele ngoba amaqola ahlale ecabanga izindlela ezintsha zokubaqola.Uthe uyajabula ukuthi zehlile izigameko zokubanjwa kwezimoto zemali kwazise ngo-2017 beziwu 376 kodwa ngonyaka odlule kubikwe eziwu-292.Ukwehla kwazo uthe kwenziwa wukuthi abezimoto zemali namabhange basebenzisana nezinhlaka zomthetho.Uma unenkinga edinga ukuxazululwa kwezabathengi ungathumela i-email [email protected] Ubhale Ezabathengi endaweni yesihloko.",[IMIBONO] Iyangiphoxa eyabantu abaphikilela namabhanoyi
"Bagcwele ukuzethemba ababhala u-matricKHULEKANI MASEKOBAYAZETHEMBA abafundi baka-matric futhi bazilungiselele ngokwanele ukubhala ezivivinyo zokuphela konyaka, abazoqala ukuzibhala namuhla.Isolezwe livakashele izikole eMlaza naseNgonyameni eThekwini izolo, lakhuluma nabafundi njengoba namuhla bezobe bebhala iphepha lokuqala lesiNgisi. Iningi labo lithe lime ngomumo ukubhekana nezivivinyo yize bekungelula ukufunda kulo nyaka ngenxa yobhubhane iCovid-19, oluphazamise izinhlelo zokufunda.Esikoleni samabanga aphakeme uMhawu esiseNgonyameni, abafundi bakaGrade 12 bahlanganile babamba umkhuleko ngenhloso yokuthandazela ukubhala okungenazihibe.UThobeka Dube (17) ongumfundi kaGrade 12 kulesi sikole, uthe bezikhona izinkinga ekufundeni kwabo ngesikhathi elakuleli likuthaqa, wathi kodwa othisha bebengazibekile phansi bezama konke okusemandleni, ukuqinisekisa ukuthi abafundi bazizwa besekilasini.“Ngikulungele ukubhala futhi ngizophasa. Besisebenzisa iWhatsApp ukufunda, othisha besithumelela umsebenzi ngayo basimakele basibuyisele, sibone ukuthi silungise kuphi. Siphinde saba namakilasi online asisize kakhulu,” kusho uThobeka.Uthe sabajabulisa isinqumo sikahulumeni sokuvula izikole ngoba kwasekunovalo lokuthi zingase zivulwe ngonyaka ozayo.USiyanda Mdunge naye ofunda eMhawu High, uthe ukuphela kwe-data bekuyinkinga ngesikhathi kufundwa, kusetshenziswa izinkundla zokuxhumana ngoba ibiphela ngokushesha kanti iyabiza.“Uma sinenkinga ye-data besibuye sintshontshe ngokuhlangana nesifunda nabo esikoleni, sifunde nakho okusilekelele kakhulu.  Sengizethemba kakhulu futhi kuningi engikufundile ngakho ngikulungele ukubhala.“Bekungelula ngoba kwesinye isikhathi bekukhona lapho ungaqondi khona kube sengathi kungama uthisha phambi kwakho akuchazele, kodwa sigcine sijwayele ukufunda ngeWhatsApp,” kusho uSiyanda.Ngesikhathi Isolezwe lifika esikoleni iMenzi High, bekuwubutata abafundi belungisa amakilasi okuzobhalela kuwo abenza u-matric. Ayisithupha amagumbi azobhalela abafundi abangu-156.USibanisethu Hadebe (18) uthe basizwe ukusebenza ngokubambisana kanti akangabazi ukuthi bakulungele ukubhala.“Sibone ukuthi asifunde sonke sikwazi ukulekelelana ezifundweni ezithile ikakhulu iMaths, enabantu abaningi abayifundayo esikoleni.“Siyazithemba kakhulu njengoba othisha bethu bezinikele kakhulu ekusifundiseni kangangoba esikhathini esifushane sikwaze ukwenza izinto eziningi ngenxa yomfutho abawufakile,” kusho yena.ULondiwe Nsele (17) ofunda eMenzi, ukhale ngobunzima ababhekane nabo njengabafundi kulo nyaka wathi esikhathini esiningi ubengekho uthisha phambi kwabo ukubafunza ngezimpendulo noma ukucacisa, kulokhu umuntu abezithola ehluleka kukho. Uthe ukuvula kweqoqo kwiWhatsApp kulekelele kakhulu.Babhala nje, kade behleli emakhaya kusuka ngoMashi okuthe ngoJulayi abafundi bakaGrade 12 babuyela ezikoleni. Bangu- 129 000 abafundi okulindeleke babhale isiNgisi, namuhla kulesi sifundazwe.Okhulumela uMnyango weMfundo eyisiSekelo uMnuz Elijah Mhlanga, uthe abafundi bazohlolelwa izinga lokushisa komzimba ngaphambi kokuthi bangene ezindaweni ababhalela kuzo.“Akusho ukuthi uma umfundi umzimba wakhe ushisa ngo-38  degrees akazovunyelwa ukubhala noma uzothathwa njengohaqekile, kodwa uzobhalela endaweni ethile khona esikoleni, angahlangani nabanye kuze kube kubuya imiphumela yakhe yokuhlolwa,”  kusho uMhlanga.Uthe otholakala ukuthi uhaqekile akazovunyelwa ukubhala, kuze kube uyalulama noma abhale ngonyaka ozayo.Khonamanjalo, iSouth African Democratic Teachers Union (Sadtu) ifisele abafundi ukubhala okuhle.Esitatimendeni esithunyelelwe abezindaba le nyunyana ithi yize bekunezinselelo kugadla iCovid-19,  kodwa abafundi bakhombise ukuzimisela ngekusasa labo.“Sithanda ukuncoma nothisha ngokusebenza ngokuzikhandla nangesikhathi esengeziwe ukulekelela abafundi. Sinxusa abafundi ukuthi ngalesi sikhathi bazinikele ekubhaleni bangenzi izinto ezizophazamisa ukubhala kwabo,”  kusho isitatimende.AKUBAPHAZAMISANGA kangako ukuvalwa kwezwe ngenxa yeCovid-19 abafundi baseMhawu High, bathi bakulungele ukubhala izivivinyo zabo okuqala namuhla",Bagcwele ukuzethemba ababhala u-matric
"Njengomlaleli woKhozi FM ngibona kufanele ngilukhuze uma selundizela phansi ngoba ukhozi lwaziwa njengenyoni endizela phezulu emafini.Ngicela izikhulu zoKhozi ziphume ziphele kulo mqondo wokuthi uKhozi FM lulalelwa abalaleli abagibela amatekisi nezitimela kuphela.Yebo siyavuma ukuthi siyasizakala ngokuthi uZwane asazise ngokuhamba kwezitimela noMsweli asethulele ngobunono isiminyaminya sezimoto emgwaqweni.Umbuzo odinga ukuphendulwa uthi, kungani kungabikwa ngokuhamba kwamabhanoyi oKhozini?Kungabe lukhona yini ucwaningo olwenziwa lwakhipha imiphumela yokuthi abalaleli boKhozi FM bahamba ngamabhasi nezitimela kuphela?OkaVolos uyaphikisana nomcabango wokuthi umlaleli woKhozi akatholakali ebhanoyini.Ngokuzithoba sicela izikhulu zoKhozi zipheze ukwehlisa izinga labalaleli ngoba sikhona sibaningi singabalaleli boKhozi abahamba ngamabhanoyi amakhulu namancane.Kungasijabulisa kakhulu ukuthi sibikelwe ukuthi kunokulibaziseka kokundiza kwamabhanoyi esikhumulweni sezindiza iKing Shaka Airport.Kungamsiza umlaleli woKhozi ukwazi ukuthi sinjani isiminyaminya sezindiza ezingenayo neziphumayo esikhumulweni sezindiza i-OR Tambo International Airport.MaSolezwe, akusikhona ukuzikhukhumeza uma ngithi umlaleli woKhozi uyayidinga imininingwane yokuthi iBritish Airways noma i-Fly Emirates ishiywe yisikhathi yasilela emuva ngemizuzu emingaki?Izikhulu zoKhozi kumele ziqonde ukuthi uKhozi lunabalaleli abasezintweni, abandiza umhlaba wonke beyotshala imali emazweni angomakhelwane.Sisekuzo ezokundiza kwamabhanoyi; ngiyathanda ukwedlulisa amazwi endunduzo kubantu base-Ethiopia ngokushona kwabantu abangu-157 ngesikhathi kuphahlazeka indiza iBoeing 737.MaSolezwe ngiyathanda ukuthi sicathulisane kulo mkhakha wezokundiza kwamabhanoyi ngoba ubucayi futhi abantu abaningi abawuqondi.Okukuqala engifisa kuqondakale wukuthi ibhanoyi alifani nemoto, uma ibhanoyi lilisha kusuke kusho ukuthi liyingozi, akufanele ulethembe kanti imoto entsha isuke isho ukuthi yethembekile, akulula ukuthi yenze ingozi.Uma uthenga indiza kufanele ubuke ukuthi iyisekeni eselihambe amahora amangaki emoyeni ukuze uqiniseke ngokuthi iyilolu hlobo olungaphahlazeki kalula.MaSolezwe okaVolos akasho ukuthi imiqondo yabantu ayidume amabhanoyi kodwa uthi kungakuhle abantu baphume emqondweni wezimoto uma bengena othandweni.Kufanele kungenwe othandweni ngomqondo wamabhanoyi ukuze kujatshulelwe ukuthi isithandwa sakho sesake sathandana nabanye abantu ngaphambi kwakho.Njengoba sengike ngachaza ukuthi ubuhle bebhanoyi busekutheni selindize kangakanani, nasothandweni kufanele kungabukwa kabi ukuthi umuntu sewaqoma noma sewaqonywa abantu abangaphezu kuka-50.Emkhakheni wamabhanoyi asikho isikorokoro sebhanoyi ngoba kuyaziwa ukuthi ukusetshenziswa kakhulu kusho isipiliyoni esiqinisekisa ukuphepha.Nasothandweni akufanele kubalekelwe abantu abanesipiliyoni sokuqoma nokuqonywa kakhulu ngoba bangomakadebona abangasethuswa yizinkinga.Ngeso likaVolovolo",Volovolo Memela: Kungabe abalaleli boKhozi FM kabahambi ngamabhanoyi?
"UMHLAZIYI wepolitiki, uMnuz Thabani Khumalo, uthi uma isimo somnotho singashintshi eZimbabwe, abantu bakhona bangase bathutheleke eNingizimu Afrika nakwamanye amazwe awomakhelwane.NgoMsombuluko othisha baseZimbabwe abangamalungu eProgressive Teachers’ Union bebegcwele imigwaqo yaseHarare bemashela ukuthi baholelwe ngamadollar ase-United States ngoba iZim dollar ingasenawo amandla.Bathe abakwazi ukukhokhela izidingo zabo nokukhokhela izingane ezikoleni. Isimo asikhombisi ukuba ngcono emnothweni waseZimbabwe. Ngo-Okthoba izitolo ezinkulu okubalwa kuzo esezimpahla i-Edgars, ezokudla iTeta, KFC, St Elmos Zimbabwe neCorky’s Pub and Grill zibike ukuthi ziyavala eHarare. EGweru, elinye idolobha laseZimbabwe, isitolo sezimpahla iTruworths neTopics zivaliwe futhi akwaziwa noma zizobuye zivulwe yini.UKhumalo uthe amazwe ase-Afrika eseNingizimu kufanele alekelele iZimbabwe futhi ayivulele namathuba okuthuthukisa umnotho ngoba ukuwa komnotho wakhona kusho ukufuduka kwezakhamuzi zakhona zize kuwo.“Uma umnotho ufadabele abantu baya emazweni angomakhelwane ukuyobheka amathuba. NabaseZimbabwe bazongena emazweni angomakhelwane. Kuyasithinta okwenzeka eZimbabwe ngoba kumanje kunezakhamuzi zakhona ezigcwele la okusho ukuthi izidingo esizinikwa wuhulumeni sizisebenzisa nabo,” kusho uKhumalo.Uthe ohulumeni bamazwe angomakhelwane eZimbabwe kufanele basebenzisane noMengameli omusha, uMnuz Emmerson Mnangagwa, ngoba ukhombisile ukuthi uzimisele ukuvusa umnotho wezwe nokulalela izakhamuzi zakhona.Isazi somnotho nezomthetho, uSolwazi Bonke Dumisa, uthe okwenzeka emnothweni waseZimbabwe ngeke kuwise umnotho waseNingizimu Afrika kodwa kufanele abantu bakhona bafunde kokwenzeka khona. “Inkinga esizoba nayo ngeyokuza kwabantu baseZimbabwe la kodwa ngaphandle kwalokho umnotho wethu ngeke uwe. Kufanele abantu baseNingizimu Afrika bayeke ukufuna izidingo kuhulumeni ngodli ngoba okuwise iZimbabwe yilokho,” kusho uDumisa.",‘Ayilekelelwe iZimbabwe ngoba iyinkinga yethu’
"UMASIPALA weTheku uveze ukuthi ulahlekelwa wuR60 million njalo ngonyaka ngenxa yokwebiwa kwamakhebuli kagesi ezindaweni ezehlukene.Kuleli sonto, abantu baseNanda basole uMasipala weTheku ngokuhudula izinyawo uma kuphele ugesi emalokishini nokusukumela phezulu uma uphele eMhlanga.UMnuz Msawakhe Mayisela, okhulumela uMasipala weTheku, uthe akusilo iqiniso ukuthi umasipala uhudula izinyawo uma kufanele ulungise izinkinga ngoba usukumela phezulu noma ngabe inkinga ikuyiphi indawo.Uthe eNanda amasela anqamule amakhebuli awu-3km ngoLwesihlanu okusho ukuthi kwebiwe amakhebuli amaningi kakhulu kunalawo avamise ukwebiwa.“Ugesi size sakwazi ukuwubuyisa ngoLwesibili emuva kokuthi kwebiwe amakhebuli ePhola. Ngonyaka umasipala ulahlekelwa wuR60 million ngenxa yokwebiwa kwamakhebuli. Kuye kwathatha isikhathi ukulungisa le nkinga ngenxa yokuthi besingenawo amakhebuli amaningi enqolobaneni yethu. Umasipala uzokwenza isiqiniseko sokuthi kukhona amakhebuli abakhona enqolobaneni yawo ngoku-oda isitokwe esanele,”Uveze ukuthi uma endaweni kuxhunywe ugesi wezinyokanyoka kuye kuthathe isikhathi eside ukuwulungisa uma uhambile ngoba kufanele ithimba liqale lisuse izinyokanyoka kwisekhethi ukuze likwazi ukusebenza.Uma sekususwe izinyokanyoka kwisekhethi kusuke sekuphephile ukuthi ithimba elizolungisa ugesi liqale ukuwulungisa ukuze ubuye endaweni esuke uphele kuyo.UMayisela ucele abantu ukuthi babike izigebengu ezeba amakhebuli ku-080 131 3111.Uphethe ngokucela umphakathi ukuthi wehlise umoya uma kuphele ugesi, uthinte umasipala ukuze uzowulungisa.Uthe bayawuchazela umphakathi uma bebhekene nezingqinamba ezizokwenza kuthathe isikhathi ukulungisa ugesi.",ITheku likhala ngezigebengu ezinqamula amakhebuli kagesi
"BAWINILE NGCOBOZ ISAQHUBEKA izigameko zokuhlaselwa kwabokufika emalokishini akuleli yize lezi zigameko sezigxekiwe yizinhlaka zikahulumeni nezizimele.Izigameko zakamuva ezimbili zenzeke kwa-F, eMlazi kuhlaselwa izitolo zabokufika.Esigamekweni sokuqala esenzeke izolo entathakusa, kubulawe umsolwa kwaboshwa omunye ngesikhathi bedubulana namaphoyisa bebanjwa oqotsheni bengaphakathi esitolo sikasomabhizinisi wase-Ethiopia abebezobamba kuso inkunzi.Kwesinye isigameko esigcemeni esifanayo kuboshwe abasolwa abathathu izolo emuva kokubanjwa kwenkunzi isitolo sikasomabhizinisi waseSomalia, ngoMsombuluko.Izolo kuthiwa abasolwa abayisithupha bahlasele isitolo sabase-Ethiopia ezinzulwini zobusuku.UMnuz Abdurezek Hossen osebenza kule ndawo uthe abahlaseli babhodloze udonga ngemuva kwase kungena abathathu.“Omunye wabo ubephethe isibhamu kanti babe sebezama ukugqekeza ngaphambili kodwa behluleka. Sibe sesiciphiza i-alarm,” kusho uHossen.Bathathe ugwayi nemali engatheni kodwa akulimalanga muntu ngoba uHossen nabenaye bakwazile ukucasha kwenye indlu exhumene nesitolo ekhiyekayo.Uthe bebesazama ukuvula umnyango ngesando esikhulu abahlaseli kanti sekuqhamuka amaphoyisa kwase kuyadutshulwana.UHosseni uthe sekungokwesine behlaselwa bebanjwa inkunzi kusukela ngoDisemba, ukuhlasela kwakamuva uthe kwenzeke emasontweni amabili edlule lapho kubhodlozwe udonga abasolwa bangena ngaphakathi bazitapela izinto.Ngakulolu donga obekubhodlozwe kulo kupheshiwe ngosimende kanti yilapho kwabhodlozwa khona emasontweni amabili edlule ngesikhathi kuhlaselwa.“Umnikazi wesitolo wafika eminyakeni emibili edlule kule ndawo wavula indawo yokudayisa abelokhu eyinweba. Siyaqala ukuhlaselwa ngalezi zigameko zamanje besingakaze sibe nenkinga,” kusho uHossen.Uthe yena usefisa ukuhamba kule ndawo ngoba akacabangi ukuthi kusaphephile, vele uyasebenza akusiso isitolo sakhe.Izolo ukudayisa kulesi sitolo bekuqhubeka ngokujwayelekile kuvalwe indlu okuhlaselwe kuyo ngoba ibisafakwe intambo yamaphoyisa ekhombisa ukuthi indawo yesigameko.Bese kuqaliwe nokuvalwa kwembobo ebhodlozwe ngabasolwa.Okhulumela amaphoyisa KwaZulu-Natal uMajor Thulani Zwane uthe kushone uNjabulo Khathi kulesi sigameko kwaboshwa umsolwa oneminyaka engu-19 ozovela maduze eNkantolo yeMantshi eMlazi.Amaphoyisa athole isibhamu iNorinco nezinhlamvu eziyisithupha endaweni yesigameko.Kuphenywa icala lokubamba inkunzi ibhizinisi, ukuzama ukubulala, ukutholwa nesibhamu nezinhlamvu okungekho emthethweni kanti kuyaphenywa ngokubulawa komsolwa.UZwane uthe abasolwa abaneminyaka engu-23 ababoshelwe ukubamba inkunzi bazovela eNkantolo maduze.Ukuhlaselwa kwezitolo zabokufika sekuyinsakavukela ezingxenyeni eziningi zesifundazwe kanti izigameko zokuhlaselwa kwabo ziqale KwaMashu lapho bebehlaselwa ngamabhomu kaphethiloli belele ebusuku.",Bahlangane nembibizane behlasela abokufika
"UBEPHEKWE ngebhodwe elincane waze washo izinto wabuye waziphikisa yena ufakazi eNkantolo eNkulu yaseMgungundlovu izolo ecaleni lokubulawa kwabantu ehostela iGlebelands.Lo fakazi ongeke adalulwe ngoba ubethula ubufakazi ngasese, ubehlohlwa imibuzo ngu-Adv Martin Krog ongummeli kammangalelwa wokuqala kuleli cala, uSergeant Bhekukwazi Mdweshu.UKrog ubemdida ngemibuzo lo fakazi, waze wagcina esesho izinto ezishayisanayo.Umbuze ukuthi kungani esitatimendeni sakhe sokuqala asenza emaphoyiseni engazange asho yonke into ayaziyo ngezigameko zaseGlebelands, waphendula ngokuthi okunye wabe esekukhohliwe ngoba wayesathukile.UKrog utshele ufakazi ukuthi isitatimende sakhe sokuqala wasenza ngo-2017, yini eyayimenza athuke ngoba izigameko zenzeka phakathi kuka-2014 no-2016, ufakazi uthe into eyayimthusa ukuthi wayezizwa engaphephile ngoba wake wajahwa ngabantu angabazi ngesikhathi eya emsebenzini waze wasizwa ngamaphoyisa.UKrog ubuze ufakazi ukuthi yini eyamenza wathatha isinqumo sokwenza isitatimende emaphoyiseni, ufakazi wathi ingoba wayesekhathele ukubona kuchitheka igazi ehostela.UKrog ubuze ukuthi kungani ngesikhathi enza isitatimende sokuqala engazange akhulume ngesigameko sika-Agasti 19, 2014, sokuzama ukubulala ngoba wayenolwazi ngaso, ufakazi uthe ucabanga ukuthi wakhuluma ngaso kodwa umphenyi wecala wangabhala phansi.UKrog uphinde wambuza ukuthi kungani engazange awatshele amaphoyisa esitatimendeni sakhe sokuqala ukuthi wayekhona emhlanganweni wokuboshwa kwetulo lokubulawa kukaMnuz Sipho Ndovela owadutshulwa emagcekeni eNkantolo yeMantshi yaseMlaza, uphendule ngokuthi wawatshela kodwa akazi ukuthi yini kungabhaliwe phansi.Ummeli umbuzile ufakazi ukuthi amaphoyisa amfundela yini isitatimende, wathi akasakhumbuli ngoba sesiside isikhathi.UKrog ubuze ufakazi ukuthi amaphoyisa amchazela yini ukuthi ungufakazi obizwa ngoSection 204, okusho ukuthi naye wayeyingxenye yecala, ufakazi uthe akakhumbuli ukuthi wachazelwa noma cha.UKrog uthe uyamtshela ufakazi ukuthi akasiye ummangali kuleli cala njengoba esho kodwa ungumangalelwa naye.Ufakazi uphikile ukuthi yena ungummangalelwa. UKrog uthe uyamtshela ukuthi bekunecala lokuzama ukubulala ebelimbophile eliqhubekayo, uNdovela abengufakazi kulona.Ufakazi uthe akasakhumbuli ukuthi kukhona icala analo ngoba akasilo iphoyisa. UKrog uthe akudingi ukuthi ube yiphoyisa ukuze wazi ukuthi unecala.Ufakazi utshele inkantolo ukuthi ubudlelwano bakhe noMdweshu bese bungebuhle, wambuza ukuthi bambizela emhlanganweni wetulo lokubulala uNdovela, wathi akazi.Icala liyaqhubeka.",Ummeli udide ufakazi ngemibuzo kolwaseGlebe
"AKAYINGENI eyokuba yiphini lomqeqeshi eqenjini elikhulu leKaizer Chiefs u-Arthur “10111” Zwane, oqeqesha iqembu leMultiChoice Diski Challenge (MDC) kuMakhosi.Eminyakeni edlule, uZwane ubelokhu emataniswa neqembu elikhulu kwazise amava akhe ayabonakala kwiMDC.Useke wanqoba isicoco seMultiChoice Diski Shield (MDS) neChiefs, waphinde wakhiqiza inqwaba yabadlali okubalwa kubona uNkosingiphile Ngcobo, Siyabonga Ngezane noHappy Mashiane, ukusho abambalwa.Bakhona abalandeli beChiefs ababona ukuthi njengoba izinto zilibhedela iqembu, sekuphele iminyaka emihlanu lingasazi isicoco, hleze sekuyisikhathi sokuthi kubuye izinkakha eqenjini elikhulu zizosiza umqeqeshi.Eminyakeni edlule, kuke kwasiza uDoctor “16V” Khumalo noDonald “Ace” Khuse. Akhona amahlebezi okuthi * -Ernst “Mazinyo” Middendorp opheka iChiefs, ufuna iphini lesithathu kwezakhe.Ekhuluma nezintatheli, emqhudelwaneni waminyaka yonke oqanjwe ngenkakha, iSiyabonga Sangweni Youth Festival and Mayoral Sports Day, eDondotha, uZwane uthe akayingeni eyokuba yiphini.“Angijahile mina ukuya eqenjini elikhulu. Angizimisele futhi ukuba yiphini ngoba ugcina ube yilona impilo yakho yonke,” usho kanje uZwane.Kungenzeka ukuba uZwane uphahlukile, ubeveza ukuthi izikhulu zeChiefs, sezike zamsikaza ngokuthi azokuba yiphini eqenjini elikhulu.Ukhuluma kanjena nje uZwane, uphuma phesheya kwezilwandle e-United Kingdom lapho kade eyofundela iziqu zokuqeqesha i-Uefa B license.“Kuningi engikufundile phesheya kwezilwandle. Kungicacelile ukuthi sisele ebholeni. Kuningi okusafanele sikufundise abadlali bethu. Empeleni kufanele bafunde besebancane. Uyazi phesheya kwezilwandle abadlali bafundiswa izinto eziningi besebancane. Ngifunde lukhulu futhi ngizokusebenzisa kubadlali bami,” usho kanje uZwane.Ebuzwa ukuthi kungani ekhethe ukwenza iziqu ze-Uefa B licenze ekubeni abaqeqeshi abaningi benza i-Uefa A license wenabile.“Angijahe lutho mina. I-Uefa B license isiza kakhulu kubadlali abasebancane, laba-ke mina engisebenza ngabo. Mina ngifuna ukuthi ngiqale lapho. I-Uefa A license yenziwa kakhulu abadlali abebedlala phesheya kwezilwandle ezigabeni eziphezulu. Mina-ke ngifuna ukuthi ngihambe ngezitebhisi ezifanele ngoba angifuni ukufike ngishibilike, ngithathe ngamawala,” kuqhuba uZwane.Ebuzwa ngeqembu lakhe leMDC, uZwane ukhale ngokuhanjelwa abadlali abaningi asebedlala eqenjini elikhulu.“Kufanele ngiqale yonke into phansi. Ngilahlekelwe yinqwaba yabadlali esigijimela iqembu elikhulu. Vele yilowo kanye umsebenzi wethu, ukuthi sikhiqize abadlali sibanike iqembu elikhulu,” kusho uZwane.",UZwane akazimisele ngokuba yiphini
"UKUSHAYELA ihlombe ukukhethwa kukaRia Ledwaba njengelinye lamaphini amabili kwiSouth African Football Association (Safa), u-Amanda “Toki” Dlamini, obengukaputeni weBanyana Banyana eminyakeni edlule.Le ntokazi yaseHarding, edlalele iBanyana amahlandla awu-96, yavalela amagoli angu-24, ithe ukusondela ngokwesikhundla kukaLedwaba obe ngowesifazane wokuqala ukuba yiphini likamengameli kwiSafa, kufanele kubukeke ngokuthi yisiqalo esisha ebholeni labesifazane.“Ngijabule ngokuqokwa kwakhe kepha angifisi ukuqokwa kwakhe kube wukuthi uvalwa umlomo. Ngifisa kucace ukuthi sekukhona owesifazane kubaholi beSafa. Usehlale isikhathi eside kwiSafa futhi ubezama ngakho konke okusemandleni ukufukula ibhola labesifazane. Ngiyafisa abe khona uma kuthathwa izinqumo ngebhola labesifazane ngoba iqiniso ukuthi lisasilele kakhulu,” kusho u-Amanda oqokwe njengenxusa elisha lakwaLeureus Sport for Good Foundation ngoLwesihlanu, eMhlanga.Olunye udaba olusematheni ngebhola labesifazane wukuthi kunombono wokuthi kufanele kuqale iligi yabesifazane ezofana ncamashi ne-Absa Premiership. Ukwakha iligi yabesifazane ewulolu hlobo kuzolekelela ngamathuba omsebenzi ezingxenyeni ezahlukene, kuphinde kulekelele namaqembu esizwe emiqhudelwanweni emikhulu njengoba licaca igebe asele ngalo emazweni anamaligi abesifazane.“Umama uRia kade ayefuna ukuthi kube khona iligi yabesifazane esezingeni eliphezulu. Ngigcine kuwukuthi bekusashoda abaxhasi ukuze igcine isunguliwe. Kodwa okufanele sikuqaphele wukuthi abadlali badinga ukucijwa besebancane njengoba kucaca ukuthi abadlali baze bakhule besashoda ngezinkulisa emazingeni aphansi. Ngiyazi ukuthi amaqembu akhona angadlala kwiligi kodwa mhlawumbe kubambe uhlelo oluzolandelwa nabaxhasi abazoyeseka ngoba ekugcineni inhloso ukuthi iBanyana Banyana ithuthuke, ibe sezingeni eliphezulu imelane nezikhondlakhondla zamanye amazwe,” kusho * -Amanda Dlamini.",Ujabule ngokuqokwa kukaLedwaba kweseSafa
"intatheli yesolezweABEZOKUSHUSHISWA koMphakathi, iNational Prosecuting Authority (NPA), babophezelekile ngokomthetho ukuba bashushise uMengameli Jacob Zuma 
(osesithombeni) kulandela isinqumo seNkantolo eNkulu eNorth Gauteng ngeledlule ebeke eceleni isinqumo sango-2009 sokuhoxisa amacala angu-783 okukhwabanisa, inkohlakalo nokuthola imali ngokungemthetho abekwa wona. Lokhu kushiwo iDemocratic Alliance (DA) izolo.I-DA ekwazile ukuthola imvume yokuthi kubuyekezwe isinqumo sango-2009 sokuhoxisa amacala, ithe ngokuthola iziyalo kubameli, kucacile ukuthi amacala “asezivukele wona kabusha”.“Sihlangene nabameli basicebisa ngasohlangothini lwezomthetho, nangokubuyekeza isinqumo sangesonto eledlule seNkantolo eNkulu yaseNorth Gauteng. Kucacile ukuthi amacala ahoxiswa ngendlela eyiphutha, kwakungafanele ahoxiswe yiNPA ngo-2009,” kusho uMnuz James Selfe we-DA.Uthe manje la macala sekufana nokuthi asevuke kabusha ngaphandle kokuthi iNPA inqume. Uthe uMqondisi wezokuShushisa u-Advocate Shaun Abrahams, umelwe wumsebenzi wokumshushisa uZuma.Ungoti kwezomthethosisekelo uProf Pierre de Vos uthe isinqumo seNkantolo eNkulu sashiya iNPA nokubili okwakucacile engakwenza, okuwukuthi ishushise uZuma kumbe idlulise isinqumo esikhishwe ngoLwesine olwedlule.“Ngesikhathi iNkantolo eNkulu yaseNorth Gauteng isichitha njengesingekho isinqumo sowayebambe njengomqondisi wezokushushisa sokungaqhubeki nokushushisa uZuma ngamacala enkohlakalo nokukhwabanisa, isinqumo sokuqala sokuthola uZuma enamacala sabuyiswa,” kusho uDe Vos ebhala umbono wakhe kwi-blog yakhe i
Constitutionally Speaking, izolo.Uthe: “INPA njengamanje ngokomthetho inemvume futhi inesibopho sokuthi imbeke amacala uZuma ngaphandle uma sedluliswa isinqumo.”Amacala ahoxiswa ngaphambi kokuba kube nokhetho lukazwelonke ngo-2009, okuyinto eyavumela uZuma ukuba akwazi ukuqokwa njengoMengameli wezwe.INkantolo eNkulu yathola ukuthi izizathu ezabekwa ngu-Advocate Mokotedi Mpshe, zokuhoxisa amacala, kungenzeka ukuthi zazinenhlese yezepolitiki.",I-DA ifuna uZuma abhekane namacala enkohlakalo
"ISITESHI samaphoyisa iDurban Central, esibhekelela izindawo ezimaphakathi nedolobha iTheku, iDurban beachfront nezindawo eziseMorningside sihamba phambili ngokubikwa kwamacala okudunwa kwezimoto nezithuthuthu eNingizimu Afrika. Izibalo zobugebengu ezikhishwe ngoLwesine zikhombisa ukuthi amacala okudunwa kwezimoto nezithuthuthu abikwe esiteshini iDurban Central anyuke ngo-19%. Ukudunwa kwezimoto nezithuthuthu kusuke ku-622 ngonyaka ka-2017/18 kwanyukela ku-666 ngo-2019/19. Iziteshi zamaphoyisa eziseThekwini, iBerea noMbilo zifakwe ohlwini lweziteshi ezinhlanu ezihamba phambili ngokubikwa kwamacala okudunwa kwezimoto nezithuthuthu eNingizimu Africa. IBerea ehleli kwinombolo yesine, inyukelwe ukubikwa kwamacala okudunwa kwezimoto nezithuthuthu esuka ku-551 agxumela ku-591. Anyukele ku-540 amacala okudunwa kwezimoto nezithuthuthu esiteshini saseMbilo, esibekwe endaweni yesihlanu, njengoba kade esuka ku-497.Isiteshi esihleli kwinombolo yesibili ngokubikwa kwamacala okudunwa kwezimoto nezithuthuthu eNingizimu Afrika kube yiHoneydew esisedolobheni iGoli. IBrooklyn, okuyisiteshi esiseGoli, sihleli endaweni yesithathu ngokubikwa kwamacala okudunwa kwezimoto nezithuthuthu. Iziteshi zamaphoyisa ezintathu zaKwaZulu-Natal okuyiMarianhill, Umlazi noKwaMashu E zifakiwe ohlwini lweziteshi ezingu-30 ezihamba phambili ngokwebiwa kwezimoto eNingizimu Africa. Umlaza ukleliswe endaweni yesishiyagalolunye ngokwebiwa kwezimoto njengoba zingu-147 izimoto ezidunwe khona. Izibalo zokwebiwa kwezimoto eMlaza zehle ngo-3 njengoba ngonyaka odlule kade kubikwe amacala angu-150. EMarianhill, kubikwe izimoto ezingu-134 ezitshontshiwe, kwakhuphuka ku-80 wamacala ayebikwe ngonyaka ka-2018. KwaMashu E kubikwe izimoto ezingu-129 ezitshontshiwe, okudlule u-84 owawubikwe ngonyaka ka-2018. UNgqongqoshe wamaPhoyisa uBheki Cele uthe izibalo zobugebengu eNingizimu Africa azikho zinhle.  Ukubikwa kwamacala obugebengu kwehlile kwezinye izindawo okubalwa kuzo ukubamba inkunzi ngenhloso yokulimaza, ukudunwa kwezimoto okunciphe ngo-(1,8%), nokubanjwa inkunzi kwamabhizinisi okwehle ngo-(1,3%). Ukuhlaselwa kwemoto yemali kwehle ngo-(23,1%), kwathi ukuhlasela kwamabhange kwehla ngo-(69,2%). Ukudunwa kwamaloli kwehle ngo-(1,7%) kwaphinde kwashona phansi nokuhlaselwa kwezindawo zamabhizinisi, okwehle ngo-(0,8%). ",#CrimeStats: ITheku lihamba phambili ngokudunwa kwezimoto
"UNGQONGQOSHE wezokuVikela, uNkk Nosiviwe Mapisa-Nqakula, unxuse ukuthi abezomthetho banikwe ithuba ukuze babhekane nodlame nokuhlaselwa kwabokufika eGoli.Uthe lezi zigameko zihleliwe futhi zihambisana nobugebengu. Uqhube wathi abomthetho bafuna ukubamba abasusi bodweshu okuthiwa seludlule nabantu abevile ku-10.Bangaphezulu kuka-400 abantu asebeboshiwe esikhathini esiyisonto.UNkk Mapisa-Nqakula ulugxekile udlame wathi abantu abalufuqayo bayizigebengu.Amaphoyisa ayaqhubeka nokuqapha isimo ezindaweni ezike zagubuzelwa wudlame eGoli.NgeSonto ebusuku kuvele ukuthi kukhona isakhiwo esishisiwe, kwezinye izitolo kuthathwe impahla.Amaphoyisa anxuse ukuba abantu behlise umoya.Abanye abakhulume neSABC baveze ukuthi yize bengabakuleli kodwa abaphephile futhi bayaphazamiseka ezifundweni zabo nasemisebenzini ngenxa yalesi simo esiqhubekayo.",Isicelo sikaMapisa-Nqakula ngodlame eGoli
"KUBOSHWE indoda eneminyaka engu-34, eThembalihle eMgungundlovu etholwe no-R800 000 womgunyathi endlini yayo.Le ndoda iboshwe ngoMgqibelo amaphoyisa aseMountain Rise kwashaqwa nemali yomgunyathi.Kuthiwa endlini yayo kutholakale nethelevishini okusolwa ukuthi ngeyokwebiwa.Ngokuthola kweSolezwe ngomthombo ongashayi eceleni, umlisa ubengungqondongqondo ekuzakheleni imali, ebukeka sengathi eyangempela. Imali kuthiwa uma unganakile ungaze uzitshele ukuthi eyangempela ngenxa yendlela eyakhiwe ngayo.Kuthiwa umsolwa ubezama “ukuyidayisela” abantu ukuze ebezothola eyangempela.Kuthiwa ubethenga nezimpahla ezintshontshiwe ngayo bese ezidayisela impahla ukuze enze inzuzo athole nemali yangempela.Ngesikhathi amaphoyisa egasela endlini yomsolwa kuthiwa imali ibitakiwe, ifihliwe ezindaweni ezehlukene khona endlini yakhe.Kuthiwa ezinye zezinto ezibambise umsolwa wukuthi imali ubeseyidayisela abantu.Ngokuthola kweSolezwe ubeke akunikeze uR100 bese ethi ungamnikeza uR50 wakho.Ngale ndlela ubekwazi ukushintsha imali engumbombayi bese ethola eyangempela.“Abantu bese beyithenga le mali yakhe bengazi ukuthi ingumbombayi. Umuntu ubejabulela ukuthi uthole uR100 ngokumnikeza uR50. Le mali kusolwa nokuthi ubeqola nangayo abantu, enze sengathi angabacebisa ngensavunsavu yemali kanti ukhuluma ngombombayi,” kusho umthombo ocele ukungadalulwa.Okhulumela amaphoyisa KwaZulu-Natal uLt Colonel Thulani Zwane ukuqinisekisile ukuthi umsolwa uboshwe nemali engumbombayi enguR800 000.“Amaphoyisa aseMountain Rise kade ephenya ngoMgqibelo. Athole umkhondo ngendlu eseThembalihle obekuthiwa igcwele imali engumbombayi. Anikele khona amaphoyisa afica umsolwa enemali enguR800 000 engumbombayi. Kutholwe nethelevishini okusolwa ukuthi intshontshiwe. Umsolwa ubhekene necala lokukhwabanisa. Uzovela enkantolo yaseMgungudlovu kusasa (namhlanje) ukuze abhekane necala. Izishaqane zemali engumbombayi zishaqwe amaphoyisa ukuze iyiswe kohlolwa,” kusho uZwane.",Usezikhindini obanjwe noR800 000 womgunyathi
"USEPHINDE wathola ukugxekwa futhi umsakazi weMetro FM uMasechaba Ndlovu kulandela ukukhwesha umculi ngesihloko sempilo abengazimisele ukukhuluma ngaso.Isigameko sakamuva sibe ngoLwesihlanu ohlelweni uMasechaba alwethula ngokubambisana noMo Flava iThe Drive on Metro FM engena ngo-3 kuya ku-6  ngoMsombuluko kuya kuLwesihlanu.Kulesi sigameko uMasechaba usolwa ngokukhwesha kabi umculi u-Anatii embuza imibuzo mayelana nokuthwasa kwakhe nokuyinto okuthiwa ubengazimisele ukukhuluma ngayo. Lo mculi ubehambele iMetro FM neminye imisakazo ekhangisa i-albhamu yakhe entsha,
IYEZA. Lesi senzo sigxekwe ngabantu abebelalele nabanye ababone i-video yengxoxo yabo esabalale ezinkundleni zokuxhumana.Masechaba is bully. Again using her platform to address things that aren’t related to the subject of the interview. This behaviour of feeling entitled to people’s personal lives must be the energy thats weighing her down. 
pic.twitter.com/s3mc5ZXpeC— Z’nodaka (@_Dubani) 
October 5, 2018She seems to enjoy bullying people into talking about their personal stuff, she just ambushes people it’s uncalled for. 
@MasechabaNdlovu yoooh hai sis uyadina— MOEPAGAUTA (@PNtlhophi) 
October 5, 2018So grand grand was Masechaba expecting Anati admit to uthwasa because she felt some typa way around him? Wow this woman doesn't stop hey. So unnecessary 😷💆— Im gonna be ready - Yolanda Adams❤️ (@CyberMqalo) 
October 5, 2018Ephawula ngalolu daba kwiTshisaLive uMasechaba uthe ubengaqondile okubi ngokubiza u-Anatii ngalolu daba. Uthe abantu 'bayohlezi bebona abafisa ukukubona'. Okwenzekile kuze kwakhumbuza abaningi isigameko lapho uMasechaba abuza waphinde waziphendula ngokuhlukunyezwa kukaBabes Wodumo nokuyinto ayesola uMampintsha ngayo.UMo Flava usanda kuphawula ngalesi sigameko ohlelweni iThe Real Talk olwethulwa ngu-Azania Mosaka. Ephawula wathi okwenzeka kwaba yiphutha kwakungafanele balusingathe ngendlela abenza ngayo.",Usephinde wakususa futhi lokho uMasechaba...
"INTOKAZI yaseNquthu, uZandie Khumalo, iveze ukuthi akuwona wonke umuntu wesilisa ongenalo uthando nodlala ngalo uma elutholile.Ukusho lokhu engomeni yakhe entsha yothando ethi Onjengawe, nathi izophuma ngoLwesihlanu oluzayo. Uthe iyothi iphuma ibe isitholakala kuzona zonke  izindawo ezidayisa umculo ngendlela yesimanje.“Le ngoma ngiyibhale ngenxa yamadoda alungile enza konke kahle uma kuziwa othandweni. Ngiwumuntu oluthandayo uthando futhi ezingomeni zami ngihlale ngenza isiqiniseko sokuthi angilushalazeli.  Kule ngoma ngibheke izindlela ezindala zokukhombisa uthando, oluvela kubantu besilisa belukhombisa abesifazane. Kuyona ngithi nje ’Ngiyabonga ngokuthi ukhethe  mina, ngiyabonga ngokungithanda’. Le ngoma ihambisana nesigqi somculo wase-Afrika,” kuchaza uZandie.Uthe abantu abaningi banemibono ehlukene ngobubi obenziwa abantu besilisa baze babizwe ngodoti.“Ngale ngoma ngikhumbuza abathandi bomculo ukuthi amadoda aqotho asekhona la ngaphandle futhi basengawathola. Uyazi la ngaphandle kusenamadoda athanda imindeni yawo, anakekela abantu athandana nabo aphinde anakekele nezingane zawo. Ngakho ngizobuyisa ithemba ngale ngoma,“ kuchaza yena.UZandie udalule ukuthi useyishuthile ivideo yengoma, kuyona nokuzogqama imvelo nobuhle bayo yonke into emhlabeni.“Ngiyathemba ukuthi abadala nabancane bazoyijabulela le ngoma. Kubona bonke abajabule othandweni nabalinyazwe uthando ezinhliziyweni zabo ngiyafisa ukuthi balalele le ngoma futhi bayoba nomuzwa ohlukile ngabesilisa. Ngiyakhuthaza nje ukuthi abantu bangalilahli ithemba uma kuziwa kwezothando,” kuchaza uZandie. Kule ngoma uthe usebenze nabantu okubalwa kubo uMojalefa Mjakes Thebe noMondli Ngcobo.",UZandie uncoma abesilisa abanothando ngengoma
"IMITHETHO eyayishaywe yidlanzana labamhlophe elawula isibalo sabantu abasendaweni ethize yize yayingemihle kodwa yayenza ukuthi kwazeke ukuthi bangaki abantu abahlala kuleyo ndawo, kungafani namanje njengoba sekuyikampunzi edla emini.Lokhu kushiwo yisakhamuzi esidala saKwaMashu uMnuz Obede Mbatha (77) obekhuluma emcimbini wokugubha iminyaka ewu-60, kwasungulwa leli lokishi, izolo, othe kuyadumaza ukuthi manje akekho umuntu ozazi kahle izibalo zabantu abahlala kuleli.UMbatha othe wafika eThekwini ngo-1957, uthe abamhlophe bakha indlela yokuthi kube nesidingo sokuthi abantu abahlala ezabelweni abase besusiwe emihlabeni ababehlala kuyo emihle, babuyele emadolobheni bazosebenza, ngokusungula intela, i-poll tax.“Kwase kumele size emadolobheni siyosebenza ukuze sikhokhe intela. Yize kwakunjalo wawungazingeneli nje edolobheni, kwakukhona KwaMuhle lapho kutholakala khona imvume yokuthi usebenzei,” kusho yena.Uthe ngaphambi kokuthi ayohlala KwaMashu wayehlala eMkhumbane kodwa basuswa kabuhlungu balethwa KwaMashu, bakhelwa izindlu zamapulangwe abathi uma bekhishwa kuzo bafakwa ku-4 room owawuhlala imindeni emibili, kule mizi manje sekuyisesigcemeni sakwa L.“Kule ndawo kwakunepulazi lo mlimi uSir Mashall Campell, abantu epulazini lakhe bagcina sebelinqamulela ngokuthi iKwaMarshall, bagcina sebenqamulela ngokuthi iKwaMashu,” kusho yena.U-Edmund Mhlongo weK Cap uthe bambalwa abantu abaziyo ukuthi kungani kule ndawo kuthiwa kusesinqawunqawini.Uthe leli gama lasuselwa ekutheni omunye womama owayedayisa ukudla waphelelwa inyama wapheka inyama yenja. Amakhasimende akhe uma ebuza ukuthi lenyama emnandi kangaka eyani, wayewaphendula ngokuthi eyesinqawunqawu.ISIKHULU saseKcap uMnuz Edmond Mhlongo ekhuluma emgubhweni weminyaka engu-60 kwasungulwa ilokishi KwaMashu“Cishe akekho ongasazi isisho esithi wakhala phansi okwentshebe yaKwaMashu kodwa akekho ozihlupha ngokubuza ukuthi ubani leyo ntshebe. Iqiniso ukuthi leyo ntshebe indoda eyayinentshebe eyanqanyulwa ikhanda isitimela,” kusho uMhlongo.UNksz Jacinta Ngobese uthe intsha kumele izinuke amakhwapha ngokuphuza okwedlulele nokusetshenziswa kwezidakamizwa, okudlangile kuleli lokishi.",Kukhunjulwe umlando waKwaMashu
"SACISHE sashonelwa umndeni wonke engozini yemoto isitshudeni esithweswe iziqu, saphasa ngamalengiso e-University of Zululand (Ongoye).USimphiwe Mbona (22), ubashaye emakhanda ophikweni iFaculty of Arts. Uthweswe ngesonto eledlule iziqu zeBachelor of Arts in Drama and Theatre Performance. Akalukhohlwa usuku lwangoMeyi ngo-2017 okwakuyiMothers’ Day.Ngalolu suku uMbona wayelungiselela izivivinyo enyuvesi, wangakwazi ngisho ukufisela unina usuku oluhle lomama. Ngalo lolu suku unina uNkk Nomathamsanqa Mbona, uyise uMnuz Qiniseka Mbona nodadewabo onguthunjana uSithokozile, bagingqika nemoto.“Kwakunezikhukhula ezabulala abantu, ubaba ehambisa umama nodadewethu ekhaya ePort Shepstone. Babekade bevakashela elinye ikhaya elisePhoenix eThekwini kanti bazovinjwa yimvula enamandla, kwaphaphalaza imoto yagingqika. Konke lokho ngakuthola ngakusasa ngoba abadala bangifihlela ngengozi,” echaza.Uthe wathola ucingo kumzala wakhe ekhala, ebuza ukuthi ugcine nini ukukhuluma nonina. Yilapho aqala khona ukuthuka wazama ukushayela ucingo unina noyise, bobabili bengatholakali.“Ngabona ukuthi kukhona okwenzekile kodwa okwakubuhlungu ukuthi ngangingatholi zimpendulo. Kwaphazamiseka yonke into, ngaze ngashayelwa ucingo ubaba ngakusasa engichazela. Nakhona akachazanga okuningi, wafihla nokuthi basesibhedlela,” kusho yena.Uveze ukuthi akakwazanga ngisho ukuyobona abazali bakhe belimele ngoba wayexinwe ukubhala. Lokhu kwamphazamisa kakhulu, kwehla namamaki ezifundweni zakhe. Ubuye wabona ukuthi akasebenzise lesi simo esimehlele ukuzimisela ngoba wacishe walahlekelwa abazali abebemfundisa. Emuva kwalokho uMbona waqala wafundisa ezinye izitshudeni, wafundela nokudlala uphiyano namanje asadlalela izikole ezicula amakhwaya.Kumanje wenza izifundo zobuthisha, iPostgraduate Certificate kwi-Education e-University of KwaZulu-Natal. Ulingisa nasemidlalweni yeshashalazi kodwa ufisa ukulingisa kwithelevishini. Uthe ukufundela kwakhe ubuthisha kuzomnika ulwazi olunzulu ngezobuciko, avundulule amathalente kubafundi. Ngesikhathi ethweswa iziqu oNgoye ubephelezelwa abazali nothunjana, bezomhalalisela njengoba bacishe bangalubona lolu suku.Yize imoto okwakuhamba ngayo umndeni wakhe yafahlaka yaphela, ubonga ukuthi imiphefumulo yasinda. Kumanje unina akakwazi ukuzishayelela imoto ngoba ufakwe insimbi engalweni.",Wagqugquzelwa yingozi yabazali obethweswa iziqu
"UMDLALI waMaZulu, uTalent Chawapiwa, ufuna bafele enkundleni kule midlalo emine esele ukugwema ukulahlekelwa yimisebenzi okungenzeka uma iqembu ligcina ligawulwa yizembe ekupheleni kwesizini.USuthu lubalwa namaqembu asenkingeni yezembe ngasemsileni we-log ye-Absa Premiership kusukela kuqale isizini ka-2019/2020. Lwehlele endaweni ka-15 luhlulwa yiBidvest Wits ngo 2-1 eFNB Stadium ngoLwesihlanu ntamba.Isiphekepheke saseZimbabwe, uChawapiwa, siveze ukuthi umoya munye ekhempini yoSuthu.“Wonke umuntu uyakwazi esikufunayo ngaphandle kokutshela omunye. Sonke sifuna ukusindisa imisebenzi yethu, sonke sifuna ukusindisa iqembu. Yilowo umgomo esinawo,” kusho uChawapiwa.AmaZulu aphume nephuzu ebambana ngo 0-0 neBaroka emdlalweni weligi ngempelasonto edlule nobekungumdlalo wabo wokuqala ngemuva kwekhefu lenkani yeCovid-19. IWits abebedlala nayo ibisidlala okwesihlanu.Ngomsombuluko ngo-3.30 ntambama, AmaZulu azobhekana neBloemfontein Celtic eLucas Moripe, nokuzobashiya nemidlalo emithathu yeligi ngemuva kwalokho“Asikwazi ukulahla amaphuzu manje uma ubheka indlela i-log eyiyona. Kufanele senze konke okusemandleni ukwenza isiqiniseko sokuthi siphuma namaphuzu amathathu. Sinenhloso eyodwa sonke okuwukuwina noma yikanjani,” kusho uChawapiwa.",AbaMaZulu bafuna ukusindisa imisebenzi
"Imithombo esondelene naleli cala itshele iTMZ ukuthi kunemigilwa ebiyethula ubufakazi ngoLwesithathu ngamacala abhekene noR Kelly. Kulobu bufakazi kuvela ukuthi ithimba likaR Kelly ilona ebelenza izinhlelo zokushushumbisa imigilwa ziyiswa kuR Kelly futhi kungalandelwa imithetho yezwe yokuvakashela kwelinye izwe.Kuphinde kwavela nokuthi lo mculi wake waphazamisa ukusebenza komthetho ngokukhokhela omunye wofakazi ukuthi angabethuli ubufakazi ecaleni elalibhekene naye elithinta ucansi ngo-2008.Kuleli cala uKelly watholakala engenacala. Kuthiwa kwakhokhelwa nomndeni walo mgilwa ukuthi wenze isiqiniseko sokuthi indodakazi yawo ingabethuli ubufakazi.Ngaphandle kokukhokhela ofakazi, kuthiwa uKelly nethimba lakhe basabisa imigilwa ngokuthi bazoyenzakalisa uma ike yafakaza kuleli cala.Nangesikhathi seliqulwa icala kuthiwa ofakazi bahlelelwa iholidi lokuthi bazikhiphe ukuze kube nesiqiniseko sokuthi abezi kulona nangephutha.Kuthiwa yithimba lakhe elalenza izinhlelo zeholidi ukuze liqhelise ofakazi enkantolo kuze kuphele icala.Kumanje kuthiwa abashushisi eNorthern District of Illinois bahlanganisa ubufakazi belinye icala elizobhekana noKelly elihlukene nabhekene nalo eNew York kumanje.Okhulumela iNorthern District of Illinois nommeli kaKelly, uSteven Greenberg banqabile ukuphawula ngalolu daba. - TMZ",Okushaqisayo ngamacala abhekene noR Kelly
"Omunye uyabuza ukuthi kwenzekani kuye.Kukhona othi akaneme ngendlela okwenzeka ngayo emculweni wakhe ngoba wayethembisa.“Bake bakusho lokho ukuthi nje kumele ngabe ngile kude. Ngiyakuthanda lokho futhi ngiyakujabulela ukukuzwa ngoba kuyakhombisa ukuthi bangifisela okuhle kodwa,” kusho uNaima Kay.“Mina ngingathi yonke into inesikhathi sayo. Ngeke ngize ngisole lapho engikhona njengamanje, ngiyazi ukuthi kukhona okunye engibekelwe khona kodwa la engikhona manje kuhle, kumele vele ngibe khona kodwa ngiyazi ukuthi kukhona okuzayo. Ngeke ngize ngigcine la.”UNaima, ozalwe wethiwa uLungile Khumalo ePort Shepstone, ubekhuluma naleli phephandaba ngesikhathi enengxoxo ekhethekile nalo.Lo mculi uqale ukugqama ngo-2013 ngesikhathi ekhipha i-albhamu yakhe yokuqala ethi Umsebenzi anqoba ngayo umklomelo weBest Newcomer kumaSouth African Music Awards.Ube eselandelisa ngamanye ama-albhamu amabili ethi Ngiyavuma ngo-2014 ngaphambi kokukhipha ethi All About Love ngo-2016.“Ngajabula ngesikhathi ngikhipha i-albhamu yami. Ngizwa ingoma yami okokuqala emsakazweni ngingasekhaya nginogogo. Sajabula kwangathi kungene imali. Ngakhipha eyesibili ngokushesha ngoba sasingafuni ukubambezela abantu. Babengitshela ukuthi umculo wami ukhuluma nabo futhi nami ngangibhalela ukubagqugquzela.”Uthe wayengakaze azitshele ukuthi angaba wusaziwayo ngenxa yesimo akhula ngaphansi kwaso. Wakhuliswa wuninakhulu ngemuva kokushona kwabazali bakhe.“Ugogo wayesenzela konke yize siba khona isikhala somzali. Saseneliswa esikutholayo futhi ngangingafuni ukuziqhathanisa nezinye izingane.”Uthe ngemuva kokuqeda umatric eNgwemabala Comprehensive High ngo-2008, wasebenza ePosini ngoba uninakhulu wayethi ufuna basebenze.Wasebenza unyaka owodwa ngaphambi kokuhlangana noMdu Ngcobo, ophethe inkampani iTouch Africa Records, owamuzwa ecula emcimbini Ugu Jazz Festival wabe esemsayinisa.Uthe kumanje impilo yakhe igxile emculweni ngoba akukho okunye akwenzayo ngaphandle kwawo. Uthe njengoba ebengakhiphi nje, yingoba usiza abanye abaculi aqopha nabo enkampanini okunguLasandra, umfowabo uDJ Sammy K noPrince M.“Nami ngimatasa ne-albhamu yami. Sengenze cishe izingoma eziyisishiyagalombili futhi isikhona eyodwa esemsakazweni ethi, Soka Lami. Kwi-albhamu ngisebenze noMondli Ngcobo, Siphiwe Jula, Nathi Mankayi nabanye.”Uthe uma engasebenzi uphila impilo eyejwayelekile.“Ekuseni ngivuka ngilalele umsakazo. Ngiyazihlalela ngingaziphaquli ngibuke ithelevishini ngoba ngiyayithanda. Ngiyaphuma nabangani bami. Nginabangani abaningi, abanye baze bakhale ukuthi angisitholi isikhathi nabo.”UNaima uthe kukhulu asafuna ukukuzuza njengokusabalala kwamanye amazwe e-Afrika naphesheya kwezilwandle.",UNaima Kay ufuna ukuya kude nomculo wakhe
"UMATO “Mkabayi” Madlala, oyisikhulu esiphezulu esibambile kwiPremier Soccer League (PSL), uzishaya isifuba ngohla olugweme ukushayisana kwemidlalo ye-Absa Premiership neyeCaf Champions League obekudlala kuyo iMamelodi Sundowns.“Ngikholelwa kakhulu ekutheni konke kwenziwe ngobulungiswa.“Ngasho kahle ukuthi izinsuku iSundowns ezodlala ngazo emiqhudelwaneni yeCAF kufanele sizifake zonke ohlelweni lwePSL ukugwema ukungqubuzana obekuba khona esikhathini esiphambili,” kusho uMadlala.“Kuthe uma sesiludwebile uhla, sabiza uPitso (Mosimane oqeqesha iSundowns) ukuze ezofaka umbono wakhe. Yingakho nje engazange abe nezikhalo.”Ugcizelele wathi le ndlela yokwenza izinto ibasize kakhulu ekugwemeni ukugxekwa obekuqhamuka kwabezindaba ngenxa yokushayisana kwezinsuku zemidlalo yeLigi neye CAF.“Selokhu siqale ukwenza izinto ngendlela ehlukile isihlenge ekugxekweni abezindaba uma sekukhona ukungqubuzana kwemidlalo yeCAF neye PSL.“Ukuphuma kwabo (iSundowns) nabo kuzobenza bathole ukuphefumula emidlalweni abebezoyidlala ngoba sesizobuyekeza uhlelo lwethu.Khona ukuphuma kwabo akuyona into enhle ngoba ukuhamba ibanga elide kule miqhudelwano kunikeza iligi yethu isithunzi,” kubeka uMadlala.“Ukuxhobela iqembu ngothotho lwemidlalo akusizi muntu ngoba uma likwehlula lisuke lisazoqhubeka likwehlule.“Ngakho ubulungiswa yinto engikholelwa kuyona kakhulu futhi kubalulekile ukuthi ububeke eqhulwini.”Yize ukuphuma kweSundowns kulo mqhudelwano kubukeka kuzokwehlisa umthwalo kwiligi nakuyona imbala kodwa kusazoqala olunye ushikishi ngoDisemba lapho amaqembu amane ezodlala kwiChampions League (Mamelodi Sundowns ne-Orlando Pirates) nakwiConfederation Cup (Free State Stars neKaizer Chiefs).“Nakhona siwahlelele kuze kushaye uJanuwari wangonyaka ozayo ngokuthi sizibeke eceleni zonke izinsuku abazodlala ngazo emidlalweni yamaqoqo.”Uphetha ngokuthi kuzothi uma sekuphela imidlalo yamaqoqo sebazi ukuthi ngubani ozodlulela esigabeni esilandelayo esuka kwesamaqoqo, bazobuya bese sibuyekeza uhlelo lwethu lwemidlalo.Okuzokwenyukela kakhulu ngale midlalo ezoqala ngoDisemba wukuthi kufanele iphelile ngoMeyi, okuzokube kuphela ngayo eyePSL.Amaqembu adlulele esigabeni sama-quarter final eChampions League amikanje; Group A: Al Ahly ne-Espérance Sportive de Tunis, Group B: TP Mazembe ne-E.S. Setifiene, Group C: Wydad athletic Club neHoroya, Group D: Etoile du Sahel neClub Sesportivo.",Uzigqaja ngohla olugweme ukungqubuzana kweyePSL neyeCAF
"NKOSIKHONA CELEIBHANTSHI ligcwale umoya kubefundisi ababili abagingqane ngesibhakela, beficana enyangeni eKorinte, eMzimkhulu.INhloko yeJerusalem Church in Zion kuzwelonke, u-Archbishop Zakhele Mchunu, ngesonto eledlule ibambe umhlangano ophuthumayo nesigungu esiphezulu esengamele ukusebenza kwebandla, bavumelana ngo ""elethu” ukuthi uMfu Skhakhane noMfu Zikhali abebeyokhendla enyangeni, baxoshwe.Kuvela ukuthi u-Archbishop Mchunu ubashayele ucingo bobabili ebazisa ngokuxoshwa kwabo ebandleni.Kuthiwa uze wababhuqa wathi ubafisela inhlanhla ebandleni labo lomuthi abazolisungula ngokubambisana.Bebuzwa ngokuxoshwa kwabo, baphikile bathi bona basengamalungu ebandla.UZikhali wesabise ngokuthi uzophuma nabo bonke abazalwane begatsha lakhe ngoba bashunyayezwa nguyena.",Baxoshiwe abefundisi abalwe beficana enyangeni
"KULINDELEKE ukuthi bavele enkantolo yaseBellville, eKapa, ngoLwesine abashayeli abangu-23 abangaphansi kweCape Amalgamated Taxi Associations (Cata) abasolwa ngecala lokuzama ukubulala. Abasolwa baboshwe ngemuva kokuthi amaphoyisa ebophe amatekisi angu-8 angaphansi kweCata, kulandela ukudutshulwa kwamalungu eDelft Taxi Association (Deta) ngoLwesibili. Okhulumela amaphoyisa, uFrederick van Wyk uthe abashayeli ababoshiwe bebedubula bebhekise erenki ekuMain Road. Uthe abasolwa abathathu badutshulwe balimala, kwatholwa nezibhamu ezimbili ezingekho emthethweni. Ukushuba komoya phakathi kwalabo soseshini kuqale emasontweni amathathu edlule, kanti sekushone umshayeli oyedwa weCata nomshayeli webhasi oyedwa. Impi phakathi kwabo isishiye abagibeli abaningi bengenakho okokugibela njengoba iCata isimise konke ukusebenza kwamatekisi ayo eNyanga, Delft, Wynberg, Claremont naseCape Town Station. Okhulumela iCata, uVictor Wiwi, uthe ukushuba komoya phakathi kwalabo soseseshini kususwe ukuthi abeDeta abasafuni ukubabona kumzila waseDelft. ""Baxoshe abashayeli bethu kulo mzila, babadubula. Kade sithule ngalolu daba. Sikhethe ukuthi kume ukusebenza yonke indawo njengendlela yokuzwakalisa izikhalo zethu ngokwenziwa yiDeta,"" kusho uWiwi. Usihlalo weDeta, uNazeem Daniels, uthe kumele luphele udlame wacela abezomthetho ukuthi bangenelele. Uthe ngoLwesibili abangaphansi kwalo soseshini basinda kukubi behlaselwa abashayeli abangaphansi kweCata bebadubula. ""Kudingeke ukuthi sibaleke sicashe. ICata ayidingeki kulo mzila, futhi ngeke isiphoqe ngokusisabisa ukuthi siyivumele,"" kusho uDaneils. ",#TaxiWar: Kuboshwe abashayeli abangu 23 ngecala lokuzama ukubulala
"UMENGAMELI we-Economic Freedom Fighters uMnuz Julius Malema ukhwele wadilika kwinkantolo yoMthethosisekelo ngesikhathi ephendula inkulumo kamengameli Cyril Ramaphosa ebhekiswe esizweni eyisola ngokuzifaka kwezepolitiki kuleli. Ngaphambi kokuthi angene kwinkulumo kaRamaphosa uMalema uqale wasola umengameli ngokuvikela izifiso zabamhlophe kuleli ngokunjalo nokuqinisekisa ukuthi bayaceba ngesikhathi izwe libhekene nobhubhane iCovid-19. “Ngaphansi kobuholi bakhe, abantu abawu-2 million ababenemsebenzi ngesikhathi engena ehhovisi likamengameli abasenayo. Kufanele uzisole wena ngokuthi abantu abawu-2 million sebelahlekelwe yisinkwa,” usho kanje. UMalema uthe uRamaphosa nekhabhinethe yakhe basaqhubeka nokushaya udaka kwezomnotho njengoba izwe likhungathwe yiCovid-19 nyakenye kanti livele libhekene nenzikamnotho. Uthe bahlulekile ukubhekela abantu boHlanga ngesikhathi sobhubhane kunalokho babhekele izisu zabamhlophe nabamazwe angaphandle njengoba bethenge izinsiza zokuvikela abasebenzi bezempilo kwiCovid-19 emazweni angaphandle. “Nichithe uR30 billion nithenga izinsiza zokuvikela abasebenzi kwiCovid-19, lokhu kwahlomulisa izinkampani zangaphandle. Kwala ngisho izinkampani zakuleli zifuna ukukhiqiza lezi zinsiza nazishaya indiva ngoba nibhekela izifiso zezinkampani zangaphandle,” usho kanje. UMalema uphinde wathi inkohlakalo ibukeka ikhuphuka ngaphansi kukaRamaphosa. Uthe inkohlakalo evundululwe yiSpecial Investigative Unit kumathenda eCovid-19 iwubufakazi bokuthi isanuka phu inkohlakalo kuhulumeni oholwa uRamaphosa. “Nakuba bukhona ubufakazi ngenkohlakalo ngamathenda eCovid-19, inhlangano yezokushushisa ayikabophi futhi ayikagwebi nesisodwa isikhulu sikahulumeni.”Uthe ngenxa yalokhu sebebhalele iPhalamende ukuthi kumele zihlale obala zonke izinkontikela ezithinta iCovid-19. Ngesikhathi ekhuluma uMalema ubelokhe egcizelele njalo ukuthi uyamhlula umsebenzi wobumengameli uRamaphosa. Engena odabeni olusematheni kulezi nsuku oluphakathi kwalowo owayengumengameli wakuleli uMnuz Jacob Zuma, ikhomishini kaZondo kanye nenkantolo yoMthethosisekelo uMalema uthe ngeke besakuziba ubufakazi bokuthi kunamaJaji athengiwe kuleli. “Ngeke sisaziziba izinsolo  zokuthi kunamaJaji aseke agwazelwa ngezinhlelo zeState Security Agency, ngokunjalo nangeminikelo yeCR17 esesaziyo ukuthi kwakuwumkhankaso wenkohlakalo nokushushumbisa izimali. Amajaji kumele azi ukuthi awekho ngaphezulu komthethosisekelo. Ungaba yijaji kodwa awuyena uNkulunkulu...akumele bazitshele ukuthi bangakwazi ukuguqula umthethosisekelo bathathe amalungelo abantu,” usho kanje. UMalema uqhube ngokuxwayisa amajaji “ambalwa” ukuthi uma eqhubeka eziphathisa okomthetho, engadlulisi umthetho obhaliwe, abantu ngeke bakumele lokho. “Amajaji nawo ayaphenyeka, akumele azitshele ukuthi angaphezu komthetho.”",UMalema ukhwele wadilika kuRamaphosa
"UKUVALWA kokudayiswa kotshwala izinsuku eziwu-21 ukulwa nokubhebhetheka kwegciwane iCorona kuholele ekwehleni kwezibalo ezibikwayo emaphoyiseni zobugebengu nodlame ezweni lonke.Lokhu kuqinisekiswe wuNgqongqoshe wamaphoyisa, uGeneral Bheki Cele, esitatimendeni esithunyelelwe abezindaba izolo.Okhulumela uCele, uBrigadier Mathaphelo Peters, uthe uCele ukwamukele ukwehla ngamandla kobugebengu.“Nakuba izibalo zobugebengu zika-2019/2020 zisazokwethulelwa iPhalamende kodwa ucwaningo ngemibiko yamanje olungakaqinisekiswa oluqhathanisa isonto lokuqala lokuvalwa thaqa kwezwe nangesikhathi esifanayo ngonyaka odlule, luveza ukuthi ubugebengu behlile,” kusho uPeters.Uthe amacala okubulala asuke ku-326 ngesikhathi esifanayo ngonyaka odlule kanti asengu- 94 kulo nyaka.Awokudlwengula asuke ku-699 ehlela ku-101, awokushaya ngenhloso yokulimaza ayengu-2 673 ngonyaka odlule kanti awu-456 asabikiwe kusuka esontweni lokuqala lokuvalwa kwezwe.Uthe nakuba amacala okubamba inkunzi kuhlonyiwe, awokudunwa kwezimoto nawokugqekeze ehlile esuka ku-8 853 ehlela ku- 2 098 kodwa kubukeka kuwuhlobo lobugebengu obunodlame kakhulu njengoba iningi labasuke benza lobu bugebengu besuke behlome ngezibhamu ezingekho emthethweni.Uthe amaphoyisa athola inqwaba yezingcingo ezevile ku-2 300 ngezikhalo ngodlame lobulili selokhu kuqale ukuvalwa kwezwe.Awu-15 924 amacala odlame lobulili abikwe emaphoyiseni kusuka ngoJanuwari kuze kube sekupheleni kwenyanga edlule kanti abewu-87 920 ukuqhathanisa nesikhathi esifanayo ngo-2019.UCele uphinde wakwemukela ukwehla kwezibalo ezibikwayo zokuhlukumeza okuthiwa zenziwa amaphoyisa.“Ukwehla kwezibalo zezikhalo ebezibikwa ngokuhlukumeza obekuthiwa kwenziwa amaphoyisa ezinsukwini zokuqala zokuvalwa kwezwe kukhombisa ukuthi abantu sebeqala ukukuqonda ukuvalwa kwezwe futhi sebeyayilandela imigomo nanokuthi amaphoyisa aseyabambisana nomphakathi.”Okhulumelai-Independent Police Investigative Directorate, uMnuz Sontaga Seisa, uthe awu-12 amacala enziwe ngamaphoyisa selokhu kuqale ukuvalwa kwezwe. Kuwo kunamathathu okubulala - amabili eGauteng nelilodwa eWestern Cape.",Zehlile izibalo zobugebengu
"KUNGAKAPHOLI maseko kuboshwe iMeya yoMkhandlu weTheku uNkk Zandile Gumede mayelana nezinsolo zenkohlakalo nokukhwabanisa, iNhloko ehhovisi layo uMnuz Martin Xaba isibekwe amacala umasipala ngoba uyisola ngokuhluleka ukuthathela izinyathelo labo abasolwa ngokuphula umthetho.UXaba usolwa ngokuhluleka ukuthathela izinyathelo izikhulu zikamasipala ezithenteka kwinkohlakalo yokuholelwa kwezisebenzi eziyizipoki ohlelweni lwemisebenzi yamatoho, i-EPWP.Isolezwe lithole ukuthi uXaba ubekwe amacala ekuqaleni kwaleli sonto cishe ngesikhathi esisodwa okuboshwe ngaso imeya.Umkhandlu izolo awuzange ukuqinisekise noma ukuphike ukubekwa kwamacala kukaXaba.Okhulumela uMkhandlu weTheku, uMnuz Msawakhe Mayisela, uthe umkhandlu awuzikhulumi izindaba ezithinta umsebenzi nomqashi kumuntu wesithathu.Uthe uma kukhona izindaba ezithinta umsebenzi bazixoxa ngqo nomuntu osuke ethinteka.Imizamo yokuthola uXaba ayiphumelelanga izolo ucingo lwakhe belukhala lungabanjwa kanti nomyalezo athunyelelwe wona akazange awuphendule kwaze kwashaya isikhathi sokushicilela.Kodwa umthombo weSolezwe osondelene kakhulu nodaba ukuqinisekisile ukuthi uXaba ubekwe amacala umasipala ngoba esolwa ngokuxegisa isandla kulabo abasolwa ngokuphula umthetho.Uthe inhloso yokubeka amacala uXaba ukuzama ukwenza ihhovisi lemeya ukuthi libukeke libuthaka futhi lingenalo uzinzo.Uthe enye inhloso yalo mkhankaso ukuthi kuphazanyiswe umkhankaso kaNkkk Gumede njengoba kubhekwe engqungquthelani yesifunda ngo-Okthoba.“Kuyaliwa njengoba kuyiwa engqungqutheleni kukhona abangasafuni ukuthi imeya ibuye njengoSihlalo we-ANC eThekwini manje benza konke okusemandleni abo ukuzama ukungcolisa igama layo,” kusho umthomboKhomananjalo, uyaqina umkhankaso wokuthi uNkk Gumede ehle esikhundeni sakhe ngemuva kokuboshwa ngoLwesibili.Abanye abantu abadume ngokuba inkukhu nempaka noNkk Gumede, Abahlali baseMjondolo izolo bakhiphe isitatimende lapho benezelele kwikhwelo elithi imeya ayishenxe esikhundleni.Okhulumela le nhlangano, uMnuz Sbu Zikode uthe abazange bathuke uma bezwa ukuthi imeya iboshiwe.“Inkohlakalo nokukhwabanisa kudla lubi eThekwini, uMbuso bese kumele ungenelele ukuze kunqandwe lobu bugebengu obenzekayo,” kusho uZikode.Unxuse i-ANC KwaZulu-Natal ukuba imkhombe indlela uNkk Gumede.“Kade sasho ukuthi iTheku manje seliphethwe izigebengu,” kusho uZikode.UNobhala-jikelele weSamwu, uMnuz Koena-Ramotlou, uthe badumele futhi baphoxekile mayelana nokuboshwa kukaNkk Gumede.URamotlou uthe kuyacaca ukuthi uphiko lwakwaDSW luyasetshenziswa ngosopolitiki ngenhloso yokufeza izinhloso zabo.“Kade sasho ukuthi ukukhishwa kwamathenda ale misebenzi engenziwa yizisebenzi akwenziwa ukuze kusheshiswe uhlelo lokuhambisa izidingo kubantu kodwa kwenziwa ukuze kudliwe imali,” kusho uRamotlou.Uthe bayanxusa ukuthi uNkk Gumede ashenxe esikhundleni sakhe njengoba kusaqhubeka uhlelo lwasenkantolo.Uthe bafuna kuqalwe phansi kubuyekezwe uhlelo lokukhishwa kwale thenda kadoti yezigidi ngoba kuyacaca ukuthi akuzange kuhambe kahle ekuqaleni.Ngakolunye uhlangothi, uNobhala we-ANCWL eThekwini uNkk Zama Sokhabase, uthe bona bakholwa ukuthi uNkk Gumede kumele aqhubeke nokwenza umsebenzi wakhe wokuba yimeya.Uthe amakhwelo okuthi uNkk Gumede ehle esihlalweni wumkhankaso wokuzama ukumgudluza njengemeya noSihlalo wesifazane we-ANC eThekwini.“Siyazi ukuthi kunomkhankaso okufakwe kuwona imali enkulu obizwa nge-Operation Khuthuza iTheku-the okappis okuhloswe ngawo ukukhipha imeya esikhundleni,” kusho uNkk Sokhabase.",UMasipala weTheku ubeka inhloko amacala
"USEJIKE izinto umculi ophinde alingise kulandela ukuba nohla lwakhe lwamakhondomu.UDr Malinga wodumo lwengoma ethi Akulaleki, uthi usebala izinsuku ngaphambi kokuba ethule ngokusemthethweni iKick it Safe with Dr Malinga.Exoxa neSolezwe ngeSonto uDr Malinga uthe, uphuphuma injabulo ngalolu hlobo lwebhizinisi asengene kulona.“Kungithathe iminyaka emibili nesigamu ngilungisa udaba lokuthi uhla lwejazi lomkhenyana lami lugcine luphumelele,” usho kanje.Uthe okumenze wangena kulolu hlobo lwebhizinisi, wukuthi ijazi lomkhwenyana yinto ebalulekile nesetshenziswa zonke izinsuku.“Ngaphezu kwalokho angenye yezinto ezibalulekile okufanele kukhuthazeke noma ngubani ukuyisebenzisa ngaphandle kokwesaba. Kufanele abantu bakhuthazeke ukuyisebenzisa hhayi ngoba bevika izifo eziwubhubhane kodwa nasekuhleleni imindeni nje,” kubeka uDr Malinga.Uthe yena njengomzali uhlezi eyala futhi efundisa abanye ngokubaluleka kokuhlezi kusetshenziswa lona ukuzivikela nokukhombisa uthando ngokuvikela labo okusuke kuthandanwa nabo kokuningi.UDr Malinga ucacise ukuthi yena akazakheli ijazi lomkhwenyana kodwa kunenkampani ewenzayo asebenzisana nayo nangeke akwazi ukuyidalula njengamanje.“Engingakusho wukuthi umsebenzi wami ugunyaziwe futhi udlule ezigabeni zokuhlolwa ukuze ube seqophelweni eliphezulu.”Uzishaye isifuba ngokuthi wakhe amajazi aqinile, awayona into yokudlala. Abantu bazowezwa kahle uma sebeqale ukuwasebenzisa ukuthi asezingeni elicokeme kangakanani,” kusho uDr Malinga.Mayelana nentengo yawo uthe yinto abamatasa ngayo kulezi zinsuku kodwa kuyothi kuphela le nyanga bazobe sebevumelene ngayo. Uthe azotholakala ezitolo nasezindaweni eziseduze nomphakathi.Kwenzeka lokhu nje uDr Malinga, ulindele ukuthi inkosikazi yakhe ibelethe indodana aseyethe igama lokuthi uLingas.“Ngiyazi abanye sebeqalile ukungijova bathi mina ngilindele ukuthola ingane kodwa ngikhipha amakhondomu, okusho ukuthi angiwasebenzisi, anginendaba. Engikushoyo kubona wukuthi ngimdala futhi ngishadelwe,” kusho uDr Malinga.Kuzokhumbuleka ukuthi uDr Malinga akaqali ukukhombisa uthando lwezebhizinisi. Eminyakeni edlule wethula itracker yakhe yemoto namanzi asemabhodleleni.",UDr Malinga usezogadla ngamakhondomu
"UZOCHUSHISA abesifazane abafuna ulwazi lokuthi bangakhula kanjani emabhizinisini, uMnuz Musa Zulu osezakhele olukhulu udumo ngokubhala izincwadi. UZulu kulindeleke ukuthi abe yisikhulumi sosuku aphinde acule emcimbini obizwa nge”Zenzele Mbokodo”, ohlelwa uNksz Shilex Shange. Lo mcimbi uzokuba ngoMgqibelo, eGallery of Faith, eThekwini.Lo mcimbi uwenza ngokuhlanganyela noNkk Sithandiwe Khamanga ophethe isicoco sikazime, uMrs KZN Senior Citizens.Elandisa Isolezwe ngalo mcimbi uNksz Shange uthe inhloso yawo ukuhlangana kwabesifazane bakhulisane emkhakheni wamabhizinisi, nangezinye izinto ezithinta impilo. “Lesi yisikhathi sokuthi abesifazane bavuke bazenzele, okunye okubalulekile wukuthi bazokhuthazana kwabona, kwazise badlule ezintweni eziningi ezingafani. Kulo mcimbi bazophinde babelane ngolwazi ngalokho abakwaziyo,” kuchaza uNksz Shange.Ephawula ngalo mcimbi uZulu, uthe ukuthokozele kakhulu ukuba yisimenywa kuwo yize kungowabesifazane kuphela.“Kukodwa engizokutshela abesifazane ngalolu suku, wukuthi konke kuyenzeka noma ungaba kusiphi isimo. Mina kuningi engikwenzile kwaphumelela yize ngiphila ngokukhubazeka njengoba ngihamba ngesihlalo,” kuchaza uZulu.Uthe imbokodo ayiphume ngobuningi bayo njengoba kukuningi ezokuzuza ngalolu suku.UNksz Shange uthe, kulo mcimbi izikhulumi zizobe zishumayela izwi lokuthi abesifazane bazenzele bangabheki ukwenzelwa ngoba ayikho into ebaluleke njengokuzimela.“Sibone kungcono ukuthi sibize umuntu wesilisa azokhuluma ngezinto ezihlukene njengoba naye esemkhakheni wamabhizinisi. Umuntu onolwazi oluningi nesingangabazi ukuthi abazohambela lo mcimbi bayohamba umgodla wabo ugcwele ulwazi,” kuchaza uNksz Shange.Uthe kulo mcimbi kuzongenwa ngoR100, nokuwumnikelo wokuba yingxenye yalo mcimbi.“Ayifike ngobuningi bayo imbokodo kulo mcimbi njengoba ingeke izisole, kuzobe kusindwe ngobethole. Sekuyisikhathi sokuthi sikhulisane ngazo zonke izinto ukuze sikhule futhi sikwazi ukuzenzela singabesifazane,” kuchaza uNkszShange.",Umbhali uzochushisa abesifazane ngezamabhizinisi
"ISIVUVU sesibili seCovid-19 siphazamise ukuvulwa kwezikhungo zemfundo ePhakeme kanti iNyuvesi yaKwaZulu-Natal, imemezele ukuthi ngeke ivule namhlanje njengoba bekuhleliwe,  ngenxa yegciwane.Esitatimendeni esithunyelwe kwabezindaba kudaulwe ukuthi ngeke kuvulwe ngenxa yokuthi izikhungo zenyuvesi zisezindaweni ezinesibalo esiphezulu sabahaqwe yiCovid-19.Kuthiwe kuzovumeleka abenza imisebenzi ebalulekile kuphela okwamanje.“Sazisa izitshudeni nabasebenzi ukuthi uhlelo lokubhalisa luzoqala ngoJanuwari 18. Kufanele lwenziwe online ngoba ngeke kube khona umuntu ozovunyelwa ukuthi azobhalisa esikhungweni,” ngokombhalo wesitatimende seNyuvesi yaKwaZulu-Natal.Inyuvesi iqhuba ithi kusukela ngesikhathi sikathaqa baphoqelekile ukubheka izindlela ezintsha zokufunda nokufundisa ukuqinisekisa ukuphepha kwezitshudeni nabasebenzi.Ngalesi sizathu izifundo eziningi zizokwenziwa online futhi nedata izotholakala njengoba ibitholakala phambilini.Izitshudeni zingaphansi kwekolishi leHealth Sciences, kuthiwa zizokwaziswa ngamaDeputy Vice-Chancellor namaDean ukuthi zizoqhubeka kanjani.NaseNyuvesi yaseZululand  kubikwa ukuthi ngeke kuvulwe okwamanje ngenxa yokuthi yakhiwe endaweni iKing Cetshwayo, enesibalo esiphezulu sabahaqwe yiCovid-19.“Asikho isitshudeni esizovunyelwa ukungena ezikhungweni zethu okwamanje. Lokhu kwenzelwa ukuvikela izitshudeni nabasebenzi kwiCovid-19 nokulandela imigomo yesigaba sesithathu yokuvalwa kwezwe,” kusho abaseNyuvesi yaseZululand esitatimendeni.I-Mangosuthu University of Technology (MUT) ngeke izamukele izitshudeni namuhla kodwa kuzomukelwa abasebenzi kuphela.Iphini leShansela elisabambile eMUT, uSolwazi Marcus Ramogale, lithe bebenomhlangano ophuthumayo ngoDisemba 31 lapho benqume khona ukuthi ngeke kuvulwe okwamanje.Izitshudeni ezisemakhaya kufanele zihlale emakhaya zingezi ezindaweni ezihlala izitshudeni kuze kube ziyaziswa ukuthi zenzenjani.“Sinqume ukuthi izitshudeni zingezi okwamanje ukuze sithole isikhathi sokuzilungiselela. Uma kunesidingo sokuthi sibuyekeze izinhlelo zethu zokufunda nokufundisa sizokwenza lokhu ngaphansi kwesigaba sesithathu sokuvalwa kwezwe. Izitshudeni zizokwaziswa ngokuhamba kwesikhathi ukuthi zizobuya nini nokuthi ukufunda kuzoqala nini,” kusho uRamogale. Ucele izitshudeni ukuthi ziqhubeke nokuzivikela kwiCovid-19, zigqoke izifonyo athemba ukuthi zizozigqoka noma sezibuyele eMUT nalapho kuhlala izitshudeni.",Awazukuvula amanyuvesi KwaZulu-Natal ngenxa yeCovid-19
"IZINHLANGANO zamaciko KwaZulu-Natal seziveze ukuthi sekube nesivumelwano sika-30% phakathi kwazo noCassper Nyovest uma kuwukuthi uyayithola imali yokuxhasa umcimbi wakhe kuMasipala weTheku. Lokhu kuvele esithangamini nabezindaba ebesiseMoses Mabhida izolo.Izinhlangano okukhona kuzo iCultural and Creative Industry Federation of South Africa (CCIFSA), Creative Workers Union of SA (CWUSA), Triple Visual Demention (TVD), South African Arts and Culture Youth Forum (SACCYF), Imbumba Business Forum, KwaZulu-Natal Creative Industry Forum (KCIF), Amadelangokubona Business Forum neFederation for Radical Economic Transformation (FRET) beziyingxenye yesithangami. UJoy Mbewana obemele izinhlangano uthe bebengahambisani nomcimbi kaCassper ngoba abafuni ukuthi umnotho waseThekwini uphume kungasizakali muntu okhokha intela kumasipala.“Siyamvumela uma ethi akatholi xhaso njengoba nathi sinalo lolo lwazi. Izindaba ezavela zokuthi kuphume uR56 million ngalo mcimbi zasithusa kakhulu sasho ukuthi ngeke ube khona ngenxa yokuthi sasingazi ukuthi amaciko azosizakala kanjani kuwo nokuthi nathi njengezinhlangano sizotholani. Sahlangana noPhillip Sithole noThembinkosi Ngcobo basitshela ukuthi okuvelayo nabo abakwazi. Sabe sesihlangana nethimba likaCassper salibekela kwacaca ukuthi ngeke kuyeke phambili uma kuqhubeka kanje. Basitshela ukuthi akukho abasakutholile,” kuchaza yena.Uthe bavumelene noCassper ukuthi oxhasweni azoluthola bazothola u-30% njengezinhlangano zaKwaZulu-Natal futhi kuzoqashwa intsha yakulesi sifundazwe ezosebenza emcimbini. Bebuzwa ukuthi uma umasipala engasabaniki uxhaso yini ezokwenzeka esivumelwaneni sika-30% abavumelene ngaso, bonke bathe kuyobe kusho ukuthi bashwebile.FUNDA: 
Luyashuba olwamaciko aseThekwini nomasipalaUCassper uthe yize ebhekane nezingqinamba ezehlukene kuleli dolobha kodwa umcimbi uzoba khona ngisho engaxhaswanga.“NaseGoli izinkinga ezinjena saba nazo kodwa ukukholelwa entweni kuyasiza kakhulu njengoba umcimbi uzoqhubeka. Uvalo nginalo kodwa emalini ebenginayo sengisebenzise eningi ukuze umcimbi wami ube yimpumelelo,” kuchaza uCassper.Esithangamini bekukhona noDJ Tira obesolwa ngokuba nomona ngomcimbi. Kodwa ukubeke kwacaca ukuthi konke okushiwoyo kungamanga njengoba enezinkinga zakhe noMnyango wezokuVakasha kuMasipala hhayi umcimbi kaCassper.“UCassper wangifonela ethi unomcimbi kodwa iGagasi FM lase lingithinte kuqala. Ngabuyela kwiGagasi ngabatshela ukuthi sesicelwa nawuCassper kodwa bakubeka kwacaca ukuthi bacela ukuthi ngibhekane nowabo umcimbi ngalolu suku ngingayi komunye. Bangicela futhi ukuthi ngikhulume ngawo noma kuphi lapho ngiya khona nasezinkundleni zokuxhumana kodwa hhayi ngoba singahambisani nokaCassper,” kusho uTira.Uthe akaxabene noCassper njengoba naye ehlela imicimbi ehambela amadolobha ahlukene.Ekhuluma nephephandaba elinguzakwabo weSolezwe iDaily News, uPhillip Sithole uthe uselinde incwadi enesivumelwano esithathwe emhlanganweni obuphakathi kukaCassper nezinhlangano zamaciko, nokuzothi uma sebeyitholile bese beqhubeka nesicelo salo mculi. Uthe bazowuxhasa noma kanjani lo mcimbi.",Zizoxebula umkhoma izinhlangano zamaciko ngomcimbi kaCassper
"AMAQEMBU epolitiki afuna izinhlaka zomthetho ziphenye udaba lwezigidi zama-dollar okuthiwa ngezowayenguMengameli waseLibya, uMnuz Muammar Gaddafi ongasekho okuthiwa zazigcinwe emzini kaMnuz Jacob Zuma obenguMengameli kuleli.Elinye iqembu lithe kufanele kungenele namaphoyisa akwamanye amazwe esikhundleni sokuthi kuphenye uhulumeni oholwa yi-ANC.Lokhu akusho emuva kombiko weSunday Times oveze ukuthi uMengameli Cyril Ramaphosa wacelwa ukuthi alande uR442 million owawugcinwe emzini kaZuma eNkandla, washushumbiswa wayiswa eSwatini.ISunday Times ithe uZuma wahlangana neNgwenyama uMswati III, esikhumulweni samabhanoyi i-OR Tambo kungoLwesine eqinisekisa ukuthi ikhona leyo mali.UMnuz Solly Malatsi okhulumela iDA , uthe uRamaphosa akathembeke esizweni asho ukuthi uthinteka kanjani kule mali.“Uma edinga usizo ngokulanda lezi zigidi kufanele asebenzise uphiko lwezokushushisa ukuze luqinisekise ukuthi uZuma uyaziphendulela ngesenzo sakhe,”Uthe akwamukelekile ukuthi uZuma wasiza undlovukayiphikiswa onguGaddafi, uphiko lwezokushushisa kufanele luphenye kutholwe ukuthi iyiqiniso yini imibiko.UMnuz Dennis Bloem okhulumela iCope, uthe kufanele lusukunyelwe phezulu lolu daba, izinhlaka zomthetho zingenele ukuze zibone ukuthi akekho yini owaphula umthetho lapha.UMholi we-UDM uJenene Bantu Holomisa, uthe:“Ngeke siyithembe i-ANC noZuma ngalolu daba. Kufanele kufakwe amaphoyisa amazwe omhlaba ukuze athole ukuthi imalini eyangena kuleli,” kusho uHolomisa.“Bebelwazi lolu daba yonke le minyaka. Bayalwa manje sekuvela ukuthi imali ibigcinwe wuZuma,” kusho uHolomisa.UMnuz Dakota Legoete okhulumela i-ANC osabambile uthumele i-video kaNgqongqoshe weZindaba zangaPhandle uNksz Lindiwe Sisulu ephendula imibuzo ngalolu daba.UNksz Sisulu uthe udaba lweSunday Times lufana “nodaba lwesipoki.”“Ngesikhathi siseSwaziland bekunamahlebezi athi imali ikuleliya lizwe. Ayikho imali yaseLibya eseSwaziland nami angikaze ngiyithole imali okuthiwa eyaseLibya. Uma abantu baseLibya befuna siphenye ngalolu daba sizokwenza njalo,” kusho uNksz Sisulu.",Bafuna kuphenywe ngezigidi zikaGaddafi
"ABAHOLI abaphezulu ebandleni laKwaShembe kuvela ukuthi sebekhuze umkhuba owenziwa amalungu aleli bandla bathi akayeke ukucula izingoma zobumnandi, eziphendulwa izihlabelelo.Kuleli bandla kuvela ukuthi sekuwumkhuba ukuthi izingoma zikamaskandi, house, neminye iminxa ziculwe emathempelini.Lokhu kulandela ukuthi emasontweni adlule kusabalale i-video, yelinye lamathempeli okuvela ukuthi iseMtubatuba, lapho bekubonakala amalungu ebandla ngaphakathi ethempelini ecula ingoma kaKhuzani ethi Ijele.Kule video kubonakala elinye lamalungu liyiqala bese kuvunywa le ngoma ngaphakathi.NgoMgqibelo kuvela ukuthi umfundisi Ntombela waseBuhleni ukhwele wadilika kumalungu aleli bandla, ewatshela ukuthi awawuyeke lo mkhuba.Kwi-video Isolezwe elinayo, uNtombela uzwakala ethi, emathempelini oNyazi LweZulu, akuvumelekile ukuthi kuculwe noma iyiphi ingoma.“Izihlabelelo ziyaveza ukuthi akuvumelekile ukuthi kuculwe ezinye izingoma. Kusha thinana njengoba niqhubeka nenza kanjena. Ayiyekwe le nto yokucula izingoma ezifana nalena kaKhuzani ethi Ijele, futhi akuyona kuphela le ngoma eseke yaculwa ziningi, ngakho ke awuyekwe lo mkhuba. Uma kukhona abaqhubekayo nawo abahambe baye ejele njengoba owethu umshado la ungelona ijele uyisibusiso,“ kuphetha uNtombela.UMnuz Thokozani Mncwabe okhulumela ibandla, uveze ukuthi kade babewukhuza lo mkhuba kuleli  bandla.“Ngesikhathi siwukhuza usaqala kwakungathi sizonda uNyazi kanti cha. Izingoma esinazo ezihlabelelweni zethu zingaphezu kuka-200 futhi kumele kugxilwe kuzona. Lo mkhuba waqalwa abagcotshwa, abefundisi nabanye abaholi. Lokhu nje sikufanisa nebhadi ngakho ke siyakukhuza ukuthi kungenzeki noma kuliphi ithempeli eGoli, eThekwini nakhona eMtubatuba awume lo mkhuba wokucula izingoma okungezona ezethu,” kuchaza uMncwabe.Ethintwa uKhuzani uveze ukuthi uyabaxolisela bonke abenze lokhu.“Ngiyilungu lebandla laKwaShembe, ngakho ngiyazi ukuthi uthando abantu abanalo ngami lukhulu, ngiyabonga futhi ngalokho. Kodwa uma kukhona umkhuba okhuzwayo ngiyacela bawuyeke,” kuchaza uKhuzani. ",Kukhuzwa abakwaShembe ngezingoma zobumnandi emathempelini
"UMA kuya ngamazwi ephini lomqeqeshi kwiKaizer Chiefs, uShaun Bartlett, abalandeli baleli qembu kufanele bakwamukele ukuthi ngesizini ezayo ayikho indebe ezongena eNaturena.IChiefs iqede isizini yesine ingawinanga neyokubika indebe. Kushabalale wonke amathemba ngesikhathi ihlulwa yiTS Galaxy kowamanqamu weNedbank Cup eThekwini emasontweni edlule.Ngaphezu kwalokho, Amakhosi aqede isizini ka-2018/2019 ngaphandle kweTop 8 nokusho ukuthi azoyibuka nezihlwele imidlalo yeMTN 8. Abalandeli beChiefs abakufihlile ukudinwa kwabo ngokwenzeka eNaturena kwazise bafuna abadlali abathize bahambe nomqeqeshi * -Ernst Middendorp.Izolo, ngesikhathi kwethulwa iCarling Black Label Cup ka-2019 ePark Station, eGoli, uBartlett uthe abalindele neze ukuwina izindebe ngesizini ka-2019/2020 ngoba iqembu lizobe lakhiwa kabusha.IChiefs izodlala umdlalo weCarling Black Label Cup ne-Orlando Pirates ngoJulayi 27 eFNB Stadium, eGauteng. Amakhosi asevele aphumele obala ngezinguquko ezizokwenzeka ngaphambi kokuqala kwesizini ka-2019/2020.“Kusukela sidlale owamanqamu siphezu komsebenzi wokuthola abadlali. Bakhona esesibahlonzile, sanika abaphathi amagama abo. Okwethu njengethimba labaqeqeshi ukudla amathambo engqondo, sibone ukuthi sibheka phambili kanjani,” kusho uBartlett.“Ngeke sizikhohlise ngokuthi sizosuka endaweni yesishiyagalolunye siyowina iligi. Kufanele sicathule. Njengoba siqhubeka nokufaka abadlali abasebancane, kufanele sibheke ukuthi sibahlanganisa kanjani nabadala ukuze sibe neqembu elihlangane. Emuva kwalokho, kancane kancane sizofika ekubeni yiqembu eselingakwazi ukuwina izindebe siphinde sifinyelele esicongweni se-log. KwiChiefs kuhlale kulindelwe ukuthi kuwinwe izindebe neligi kodwa kufanele sibhekane neqiniso lokuthi eminyakeni emine edlule asiwinanga lutho, sikushintsha kanjani lokho?”ICarling izobe idlala okwesishiyagalombili kulokhu. IChiefs inethuba lokuyiwina okwesithathu kulandelana kwazise iyiqukulile ngaphambi kokuqala kwesizini ka-2017/2018 neka-2018/2019.Ukaputeni wePirates, uHappy Jele, uthe baphoxekile ngokuqeda isizini edlule bengawinanga lutho. Wathi kodwa iCarling iyithuba lokujabulisa abalandeli beZimnyama.“Sibe nesizini enhle kakhulu. Sikhombisie ukuthi sifuna ukwina izindebe kodwa ngebhadi siyiqede singapethe lutho. Ngesizini ezayo sizoqhubeka nokusebenza kanzima. Ukuwina iCarling kuzowunyusa umfutho nokulangazelela ukuwina izindebe,” kusho uJele.Mayelana neCarling uBartlett uthe: “Leli yithuba labalandeli lokwenza izinto ngendlela yabo. Sihlale sigxekwa, sitshelwa obekufanele sikwenze.”",UBartlett ubona siseza isomiso kwiChiefs
"ISIFUNDA Ugu, siqhubeke nokuziqwaqwada amakhanda ezinye izifunda KwaZulu-Natal, ngemiphumela emihle ka-matric wanyakenye njengoba lwenza okufanayo nango- 2019.Lesi sifunda sithole u- 81.7%  ngo-2020,  sehla ngo- 4.6 % kweyango- 2019 esasithole kuyo u-86.3%.Silandelwa eduze isifunda saseMlazi ngo- 80.9% bese kuthi uMkhanyakude ulale isithathu ngo- 80.6%.    UNgqongqoshe wezeMfundo esifundazweni uMnuz Kwazi Mshengu uthe ukwenza kahle kwazo zonke izifunda zakulesi sifundazwe kuyathokozisa kwazise asikho esithole imiphumela engaphansi kuka- 70%.  EsaseMajuba sithole 80.5%, esaseMgungundlovu 80.3%, Ilembe 76.9, esaseZululand 76.7, esasePinetown sathola u- 75.8%, eKing Cetshwayo kwaba wu- 74.8 %, Uthukela lwathola-  73.5 %  kugcine esaseMzinyathi ngo- 72.6 %.UPhumlani Zuma (17) waKwaMsane, eMtuba obefunda esikoleni  i-Nomathiya Technical esingaphansi kwesifunda saseMkhanyakude, ubaqwaqwade bonke amakhanda ezweni lonke esifundweni i-Technical Sciences.“Ngifake isicelo sokwenza izifundo kwi-Mechanical Engineering e-Wits University,”  kusho uPhumlani.UThembelihle Tsengane (19)  obefunda e-Little Flowers Secondary uhlonishwe esifundazweni nakuzwelonke njengomfundi owenze kahle kakhulu ngaphansi kwezikole eziku-quintile 2. Uhleli phezulu ezingeni lesifundazwe wabe  eselala isibili kuzwelonke.“Ukufunda ngokusebenzisa izinto zobuchwepheshe yikhona okungilekelelile  ngathola le miphumela yize bekungelula.  Ngifake isicelo sokwenza iziqu zobudokotela e- University of Cape Town,”  kusho uThembelihle.U-Obono Eyono Cynthia (18) obefunda eWestiville Girls esifundeni i-Pinetown, uwumfundi ophase kahle kunabo bonke KwaZulu-Natal kanti uyena kuphela  owebala elimnyama osohlwini lwabayishumi abaphase ngamalengiso esifundazweni. USinoyolo Ngubane (18) obefunda KwaThintwa School for the Deaf, ungomunye wabaklonyelisiwe,  ngokulala isibili kubafundi abaphase kakhulu i- Sign Language kuzwelonke, wazihola phambili ezingeni lesifundazwe.USihlalo wekomiti lezeMfundo esiShayamthetho saKwaZulu-Natal uMnuz Jomo Sibiya uthe imiphumela yalo nyaka iyajabulisa.“Okujabulisayo kakhulu  yizinga abafundi abaphase ngalo.  Ukukhula kwesibalo sabaphase iMaths kuyizinkomba zokusebenza ngokuzikhandla komnyango, othisha, abazali nabafundi.  Siyikomiti, sisebenze ngokuzikhandla silekelela umnyango nalapho ubuthanda ukungenzi kahle khona siwubuyisela endleleni. Sibongela umnyango ngokwenza kahle,”  kusho uSibiya.",Lwenze kahle Ugu kwimiphumela ka-matric
"USEBUYA naseNkantolo yokuDluliswa kwamaCala eBloemfontein owesifazane waseMzimkhulu ofuna kukhululwe indodana yakhe ejele egwetshwe udilikajele ngecala lokudlwengula athi ayilenzanga.UNkk Noncedo Tshaka, waKwaMeyi eMzimkhulu kodwa ohlala eCape Town ngomsebenzi, ngoLwesithathu ubeseNkantolo eNkulu yaseMgungundlovu ezolalela icala lendodana yakhe uThemba Ntshaka (27).Lona wesifazane uthi enye yamadoda amabili adonsa isigwebo noThemba ngaleli cala yabhala incwadi efungelwe emaphoyiseni yenza nezitatimende ukuthi indodana yakhe ibhecwa ngobubende wumakhelwane.Elandisa iphephandaba ngokwenzeka, uNkk Tshaka uthi ngo-2011 kuthiwa kwangena amadoda amathathu emzini wekhehla elingumakhelwane wakhe elalibuya kohola impesheni baliphanga.“La madoda akhahlela isicabha angena endlini amfuna imali umkhulu. Kuthiwa waxolisa wakhomba la madoda ejazini lakhe ethi abayithathe khona imali, bangambulali. Sebeyithathile imali enguR1 000 kuthiwa la madoda adlulela ekamelweni likamakoti wakulo muzi afike amdlwengula eshintshana ngaye,” kulandisa uNkk Tshaka.Uthe ngakusasa amaphoyisa akhahlela umnyango wakwakhe abopha uThemba engagqokile emfuna abangani bakhe.“Ngesikhathi secala ummangali wathi wadlwengulwa ngamadoda amathathu kodwa akachazanga ukuthi uThemba wayekhona. Indodana yami yaboshelwa ukuthi yayiwumngani wababoshwa, behlezi bendawonye ngakho amaphoyisa kwathi mhlazane esebopha abasolwa ababili acabanga ukuthi nakanjani umsolwa wesithathu indodana yami kanti akunjalo. Umuntu wesithathu odidaniswa nendodana yami kuthiwa waboshelwa elinye icala lokudlwengula,” kusho uNksz Tshaka.UTshaka udonsa udilikajele eNew Prison eMgungundlovu. Unina uthi usechithe uR160 00 efuna kwenzeke ubulungiswa ngaleli cala.“Sengichithe imali eningi njengoba ngibuya eBloemfontein.Ngiyethemba ubulungiswa buzokwenziwa ekugcineni,” kusho uNkk Tshaka.Uthe uma ikhululwa indodana yakhe, uzimisele ngokumangalela uMbuso ngokubhadla kwendodana yakhe ejele ngecala engalenzanga.UMnuz Derrick Mdluli weJustice for Prisoners and Detainees Trust for Human Rights, uthe inhloso yabo wukubona ubulungiswa benzeka kuleli cala.Uthe njengoba abameli befake izethulo ezintsha enkantolo, unesiqiniseko amajaji azomkhipha phambili uTshaka.“Ekuqaleni amajaji abona ukuthi kunobudedengu obenzeka kuleli cala emantshini eyayilisingethe (eMzimkhulu). Isinqumo senkanolo sizokhombisa ukuthi uThemba uhlale iminyaka eyisikhombisa ejele ehlalele into angayenzanga. Emva kwalokho sizofunda izitatimende zecala nesigwebo bese sibopha uMbuso,” kusho uMdluli.",Ulwela indodana yakhe eboshelwe icala 'engalenzanga'
"LISHONE izolo ngemuva kokugula isikhashana ijaji laseNkantolo yoMthethosisekelo ebese lithathe umhlalaphansi uThembile Skweyiya.Izolo ibingena ingenile imiyalezo yenduduzo ngokushona kukaSkweyiya.“Sizitholile izindaba zokushona kweJaji uSkweyiya, sidabuke kakhulu. Ulisebenzele izwe ngobukhulu ubuhlakani engummeli olwa nohulumeni wobandlululo, eyisishoshovu esilwela amalungelo abantu waphinda waba yijaji laseNkantolo eNkulu nelaseNkantolo yoMthethosisekelo eNingizimu Afrika,” kusho isitatimende esikhishwe ngumengameli wamaJaji, uMogoeng Mogoeng.USkweyiya (76) ushone eseyijaji elengamele ukuhlolwa kwamajele (inspecting judge) okuwumsebenzi aqokwa kuwo nguMengameli Jacob Zuma abesawenze izinyanga ezine kuphela.Wazalwa eWorcester, eWestern Cape, ngo-1939. Wafundela ubumeli e-University of Natal kusuka ngo-1963 kuya ku-1967.Waqashwa waba ngummeli KwaZulu-Natal ngo-1970, waphinde waba wummeli enkantolo eNkulu eLesotho naseNamibia ngo-1974.“Ubengomunye wabantu base-Afrika ababe negalelo elibalulekile kwezomthetho, waze waba ngumuntu wokuqala wase-Afrika ukunikwa isikhundla sokuba yiSenior Counsel ngo-1989,” kuqhuba isitatimende.“Njengoba ebewungoti we-commercial law iJaji Skweyiya ubengathola umsebenzi onemihlomulo emihle kabi kepha uthando lwakhe lobulungiswa nenkululeko luholele ekutheni isikhathi esiningi enze imisebenzi ehambisana nokulwela amalungelo abantu nenkululeko.” Waba yijaji leNkantolo eNkulu yaseKZN ngo-2001, ngonyaka olandelayo wakhuphukela eNkantolo yoMthethosisekelo athathe umhlalaphansi kuyo ngonyaka odlule.“Amagalelo akhe ekuthuthukiseni umthetho ayaziwa futhi anconywa emhlabeni jikelele. uzokhunjulwa kakhulu ngobuhlakani bakhe, ukuthobeka nelukuluku lokulwela amalungelo abantu, ekwazi ukusebenza ngokuzimela futhi ewuqonda kahle umthetho obusa intando yabantu. Impela bekumnandi kakhulu ukusebenza naye, enokuthula. Ilahlekelwe kakhulu iNingizimu Afrika, sizomkhumbula.”USkweyiya ushiye emhlabheni inkosikazi, uSayo nezingane ezine.",Kushone ugalagala kwezomthetho uSkweyiya
"UMA kuya ngempendulo enikezwe umqeqeshi weKaizer Chiefs, uGavin Hunt, ngesikhathi ebuzwa ngamalungiselelo ezakhe eCaf Champions League, kubukeka sengathi leli qembu laseSoweto lisazoqhubeka nokuzishayela udaka kulo mqhudelwano omkhulukazi emaqenjini asezwenikazi i-Afrika.Izolo IziMpofana zibhekise amabombo eCameroon njengoba zizodlala nePWD Bamenda engompetha beligi yakuleliya lizwe. Lo mdlalo ongowomlenze wokuqala ungeSonto ngo-2 ntambama.Okugqamayo ngeBamenda wukuthi iyaqala ngqa ukudlala kwiChampions League emlandweni wayo.Ngenxa yezinkinga ezibhekene neChiefs kwiDStv Premiership, njengoba ihlulwe okwesibili kwiligi, iguqiswa yiSwallows FC ngo 1-0 ngoLwesibili eDobsonville Stadium,  uHunt ukhulume sengathi ufisa kudlalwe kusheshwe, kubuywe kuzoqhutshekwa nempi enzima ababhekene nayo kuleli.“Sizoya sidlale, ngethemba lokuthi sizokwenza kahle, bese siyabuya sizozama futhi,” kusho uHunt kwiSuperSport ngemuva komdlalo.IChiefs isanqobe kanye emidlalweni emihlanu yeligi.Ukushaywa kwayo yiSwallows kufanele wukuthi akubaniki ithemba abalandeli bayo ngokuthi ingahamba ibanga elide kwiChampions League.Leli qembu laseNaturena alinawo umlando omuhle kulo mqhudelwano. Selivamile ukuphuma zibekwa, lingalibhadi kweyamaqoqo lapho okusuke sekuqhuthana izinkunzi zangempela.Ephawula ngomdlalo wezabo neSwallows uHunt, uthe: “Kuyaphoxa impela okwenzekile, ngeke lokho sikubalekele. Bekungebona abantu okufanele basehlule, kwazise abakaze babe yingozi umdlalo wonke. Siwakhile amathuba, sashaya negoli (alizange libalwe). Angisiqondi isizathu esenze langabalwa igoli, kodwa siwakhile amathuba sashaya nepali. Kumele ushaye amagoli, lokhu esingakwenzanga. Bathola ithuba elilodwa, lakhala enethini, manje-ke ungathini.”Emidlalweni emihlanu yeDStv Premiership, iChiefs inamaphuzu amahlanu.Izizathu zokungenzi kahle kweChiefs ziningi, uma ulalelisisa kahle abahlaziyi bebhola kanye nabalandeli bonkana kunobhutshuzwayo, kuyavela ukuthi uhlobo lwabadlali oluficwe wuHunt kuleli qembu, aluhambisani kahle nesitayela sakhe sokudlala.Abanye kulabo badlali iminyaka ihambile, abasadlali njengakuqala. Bakhona nabasola indlela iqembu eliphethwe ngayo nangohlobo lwabadlali abasayiniswayo. Enye inkinga wukuthi uHunt ufike ngesikhathi iChiefs inesigwebo sokungakwazi ukusayinisa abadlali ebafisayo amawindi amabili, okusho ukuthi kumele asebenzise izinduku azificile noma ngabe sezivoveke kangakanani.Ilog yeDStv PremiershipAmaqembu	P	W	D	L	F	A	PtsSwallows	5	3	2	0	5	1	11Sundowns	4	3	1	0	9	3	10Pirates		4	2	2	0	5	3	8Baroka		4	2	1	1	6	4	7CPT City		4	2	1	1	6	5	7Arrows		4	1	3	0	7	5	6TS Galaxy	4	1	3	0	2	1	6SuperSport	4	2	0	2	5	5	6Stellenbosch	4	1	2	1	4	3	5Tshakhuma	4	1	2	1	2	3	5Chiefs		5	1	2	2	3	6	5AmaZulu	4	1	1	2	6	6	4Chippa		4	1	1	2	4	5	4Leopards	4	1	0	3	2	7	3Celtic		4	0	1	3	3	7	1Maritzburg	4	0	0	4	2	7	0",Uya koweCaf egcwele amanzi emadolweni uHunt
"NONTUTHUKO NGUBANEUSOMABHIZINISI wesifazane waseMtubatuba wenza umehluko empilweni yabanye abantu njengoba esenabasebenzi abangaphezu kuka-10 abaqashile.UNkk Phumzile Ndlovu (40) unebhizinisi lakhe iSnothando Trading CC elakha izindlu nezinye izakhiwo.Kulo mkhakha kugcwele abesilisa kakhulu kodwa uPhumzile uthe ikhona lokho okwenza wafuna ukwenza kahle kuwona.Igama lenkampani yakhe iSnothando uthe waliqamba ngoba enothando ngalokhu akwenzayo nokuthanda ukusiza umphakathi.Ngaphambi kokuba angene kwezokwakha waqala enenkampani yokupheka ukudla.“Kwavela ithuba lokuba ngingene emkhakheni wokwakha ngo-2009 ngalibamba ngezandla zombili manje ngiyaqhubeka nokukhula. Okusemqoka kumina ukwenza umehluko empilweni yabantu, nokwazi ukuthi kunemindeni elala idlile ngenxa yebhizinisi engaliqala. Kumanje nginabasebenzi abangu-10 engibaqashile,” kusho uPhumzile.Lo somabhizinisi wasebenzisa imali yakhe ukuqala leli bhizinisi. Kumanje usungaphika ukuthi wayehlala ekhaya ngaphambi kokuba abe nebhizinisi lakhe.“Bekunzima ngisakhula emakhaya. Ngangihamba ibanga elide ukuya esikoleni noma sengibuya. Uma ngifika ekhaya kwakumele ngiqale ngiyokha amanzi emfuleni, ngipheke bese ngenza neminye imisebenzi yasendlini. Kwakungelula nhlobo ukufunda ngalezo zikhathi. Sasingekho nesikhathi sokwenza umsebenzi wesikole nogesi ungabonwa, kumele usebenzise ikhandlela,” kusho yena.Uthe kwakuhlezi kuyiphupho lakhe ukuba nebhizinisi kodwa engazi ukuthi kumele enzenjani.Impumelelo yakhe uthe ilele kakhulu ekutheni uzibambela mathupha emsebenzini, akakukhonzile ukuhlala phansi elokhu ethumela.Ukhonze ukuhlela umsebenzi nokufundisa abanye umsebenzi.“Kwezamabhizinisi asikho isikhathi sokulokhu ukhala, ungaphoqi nabanye ukuba benze intando yakho kodwa kumele ukwazi ukusebenzisana nabanye abantu ukuze uphumelele,” kusho yena.Ziningi izinselelo uPhumzile abhekane nazo ngaphambi kokuba abone inkampani yakhe iphumelela. Isikhathi esiningi uthe ubengalali nasebusuku esebenza kanzima ukuze aphumelele.Lo wesifazane uncome kakhulu ukwesekwa i-Ithala Development Finance Corporation ngezimali nangolwazi kwezamabhizinisi.“Akuyena wonke umuntu okwazi ukuthola ukwesekwa ebhizinisini lakhe. Ngenhlanhla Ithala laba nami, lenza kwaba lula ukuba abantu basemakhaya njengami bakwazi ukuthola usizo nangolimu lwabo,” kusho yena.Umyalezo wakhe kwabanye besifazane abahlose ukuqala amabhizinisi abo uthe kumele bayeke ubuvila basebenze ngokuzikhandla.“Noma ubani angakwazi ukulandela amaphupho akhe. Ubuvila nokuhlezi ucabanga ukuthi uzohluleka ikhona okubambezela impumelelo. Zicoshe bese uyaqala ukusebenza kanzima,” kusho yena. Uthe umsebenzi uqala ngo-7 ekuseni aze aqede ntambama.Uthe ubeka uNkulunkulu phambili kukho konke akwenzayo nokwenza umsebenzi wakhe ube lula.",Usesiza abaningi ngebhizinisi lokwakha
"AMAPHOYISA asePinetown anxusa amalungu omphakathi ukuthi aqaphele amaqola. Lokhu kulandela ukunyuka kwesibalo samacala okukhwabanisa avulwa esiteshini sakule ndawo kulezi zinyanga ezidlule.Ngaphandle kwamacala okukhwabanisa athinta ama-ATM, amaphoyisa asePinetown aveza ukuthi athola izikhalo kubantu abehlukene abakhwabaniselwe imali ikakhulukazi kusetshenziswa amaselula.Okhulumela amaphoyisa KwaZulu-Natal uLt Colonel Thulani Zwane, uthe isikhathi esiningi abasuke beqoliwe bathi bathola ucingo oluvela kumuntu osuke ezenza osebenzela inkampani yamaselula bese ethi kukhona ozama ukushintsha inombolo yakhe yocingo athembise ukusiza umnikazi weselula acele imininingwane yakhe.Ngemuva kwemizuzu embalwa umnikazi weselula uthola umyalezo kwiselula yakhe uveza ukuthi sekukhishwe isamba semali ethile kwi-akhawunti yakhe.UZwane uthe kwesinye isigameko umnikazi weselula wathola ucingo oluvela kowesifazane ethi ushaya kwenye inkampani yamaselula kanti lo wesifazane wayefuna ukumbongela umnikazi wocingo ngokuthi kukhona asekuwinile kule nkampani yamaselula.“Yize kwakuthiwa umnikazi weselula uwinile kodwa owayeshaye ucingo wathi kunemibandela yokuthi akaqale afake i-airtime ka- R60. Ngemuva kokuthi umgilwa eseyifakile i-airtime, wathola olunye ucingo luvela kowesifazane obeshaye ucingo ethi akacishe ucingo imizuzwana ngaphambi kokuthi abuye aluvule. Ngesikhathi eseluvula umgilwa lwalungasadonsi. Ngemuva kwesikhathi wathola imiyalezo ngemali esikhishwe kwi-akhawunti yakhe ebhange,” kuchaza uZwane.Enye indlela okuthiwa isetshenziswa abaqolayo wukufaka izikhangiso zezimpahla ezidayisayo ezinkundleni zokuxhumana noma emaphephandabeni. Uma umthengi ekhombisa intshisekelo yokuthenga okukhangisiwe iqola lifuna ukukhokhelwa ngaphambi kwesikhathi. Uma sekukhokhiwe umdayisi uyabaleka noma aqhamuke nezaba ngokuletha impahla esikhokhelwe.UZwane uthe ukunyuka kwalezi zigameko kwenza amaphoyisa akhathazeke kanti anxusa umphakathi ukuthi uqaphele. Kucelwa noma ngubani ongaba nolwazi olungaholela ekuboshweni kwabaqolayo ukuthi axhumane noLt Colonel Mwelase ku-079 5000 402 noma uSgt Babalwa Mqedlana ku-072 193 8718.",Isexwayiso ngabaqola abantu ngamaselula
"ZIYAQINA izingxoxo phakathi kweMamelodi Sundowns no-Andile Jali ongenalo iqembu okwamanje.UJali usanda kulaxaza iKV Oostende abegijima kuyona eBelgium. Ubaba kaPotshoza, Isolezwe uke wabika ngokuthi iSundowns ifuna uJali ehlise iholo ukuze asayine inkonetileka neqembu.Umthombo kaPotshoza udalule ukuthi imenenja kaJali, uMike Makaab weProSport International, okuyinkampani ephethe izindaba zalo mdlali useGoli ngenxa yazo lezi zingxoxo.“UMakaab useGoli lapho elungisa khona indaba kaJali. ISundowns isimnikile isicelo senkontileka entsha.Inkontileka yakhona iyaheha kodwa kunezinto okumele kuvunyelwane ngazo ngaphambi kokuthi kusayinwe,” kusho umthombo.Imizamo yokuthola uMakaab igcine ingaphumelelanga kwazise ucingo lwakhe belukhala kodwa lungabanjwa.PITSO MOSIMANEUPITSO UNCAMELA UKUZONDWA KUNOKUTHANDWA KODWA ENGAWINIUMQEQESHI weMamelodi Sundowns esigile izimanga edla izicoco ngaphandle kokuphumula iminyaka emine ilandelana, uPitso “Jingles” Mosimane. Uncamele ukunuka iqaqa kubathandi bebhola baseNingizimu Afrika kunokuba yisithandwa sabo engafaki lutho ekhabetheni lezinkomishi laMasandawana.Lokhu uPotshoza uzihlanganele nakho ezipholele ngoMsombuluko ebusuku. Lapha uPitso ubekhululekile ezikhininda zonke. Kuze kwavela ukuthi abanye bathi yena neqembu lakhe bayakhunkula kwazise kwezinye izinsuku baziqeqesha phakathi kwamabili nangamahora okuqala osukwini ezintathakusa.“Angikholelwa ekubhekeni eceleni kakhulu. Kusukela kuManqoba (Mngqithi) kwehle njalo kuze kuyofika kwabahlalele ukucubungula yonke imidlalo yethu, ngithola uthando olungeke lwafaniswa nalutho. Kubalandeli asebeze bakha izingoma ngami. Uthando engiluthola kubona lwanele. Lezi zingoma ezakhiwa abalandeli ziholwa uSugar (Tiyani Mabunda) noPercy (Tau) ngakho-ke ngijabule ngakho konke engikunikiwe.“Angiyona le nhlobo ethanda ukuthandwa vele. Ngikholelwa ekutheni ngiwine izinto ukuze labo engisuke ngibawinela kumbe engiwina nabo sakhe ubudlelwano obungamdingi omunye umuntu. Ngincamela ukunuka iqaqa kubathandi bebhola baseNingizimu Afrika kunokukhunjulwa njengomqeqeshi owayengeve enomoya omuhle kodwa ongakaze ame phambi kwezwe azishaye isifuba ngokuhlabana kwakhe,” usale ekhexile uPotshoza ezwa lokhu.Kuyiqiniso impela okushiwo uPitso ngoba ukuhlabana yinto asekhombisile ukuthi uphilela yona. Kuliqiniso futhi ukuthi ngeke bakuthande bonke abantu ngoba awuyona imali. Okukhexisa uPotshoza lapha akukhona ukuzithwala kukaPitso kodwa okuqaphelekayo ukuthi ngaphandle kokuba umnqobi, ukuzethemba nokungancethezi kwakhe kuyamangalisa.I-CAF IVUME ISICELO SE-SUNDOWNS EZODLALA NE-BARCASIVUNYIWE isicelo seMamelodi Sundowns sokuthi ihlehlise umdlalo wayo weCAF Champions League neHoroya FC yaseGuinea ngenxa yokuthi isizobhekana neFC Barcelona kowobungani ngoMeyi 16.Umdlalo okuthiwa uhambisana nezinhlelo zokugubha iminyaka engu-100 kwazalwa uNelson Mandela ongasekho, uzoba seFNB Stadium, eGoli.Umengameli weSundowns, uPatrice Motsepe, nguyena odalule lezi zindaba ngesonto eledlule.Bekulindeleke ukuthi ngoMsombuluko iBarca imemezele esithangamini nabezindaba obekuthiwa sizoba khona kodwa sagcina singenzekanga.Inhlangano eyengamele ibhola e-Afrika, iCaf, ithe iyavuma ukuthi umdlalo weSundowns neHoroya uhlehlele uMeyi 22 njengoba bekumele ube ngoMeyi 15 ekuhambeni.“Siyathanda ukucacisa ukuthi ngenxa yokuhlehla komdlalo kuzoba nezindleko zokusakaza ezilinganisela ku-$10k okuzomele ikhishwe yiMamelodi Sundowns,” kusho iCAF.Izolo uPotshoza izolo ulinde waze waba nesithukezi ebheke ukuthi abeBarcelona imemezele ngomdlalo.Okhulumela iSundowns uThulani Thuswa ubethe isithangami sizoba khona izolo ntambama kodwa akazange aphumele obala ngesikhathi.Kulesi sithangami yilapho obekuzocaca ngodaba lwamathikithi nokuthi umdlalo uzoqala ngasikhathini. Okwamanje bekusathiwe amathikithi azoqala ku-R40.BRILLIANT KHUZWAYOUKHUZWAYO UBHEKE KWEZIMNYAMAUBHEKE kwi-Orlando Pirates uNhlanhla Brilliant Khuzwayo oshiyayo kwiKaizer Chiefs ekupheleni kwenyanga ezayo.UKhuzwayo uvele useyibhalele iChiefs incwadi eyazisa ngokuthi ngeke abuyele kuyo ngesizini ezayo. Lo nozinti ubengalitholi ijezi njengoba bekugiya * -Itumeleng Khune yonke isizinii. Uke wacela ukuthi adlaliswe imidlalo yomkhumulajezi, uKhune abhekana neyeligi kodwa iChiefs yangasivuma leso sicelo.UPotshoza uhabule ngomthombo wakhe osondelene naye lo nozinti izindaba ezithi uKhuzwayo uya kwiBucs.“Wasayina ngoJanuwari inkontileka yesibambiso. Kona-ke kunezinto ezingacaci enkontilekeni yakhe, okusamele kuxoxwe ngazo. Nokho yena uya kwiPirates uma sekulungiswe yonke into ngendlela,” kusho umthombo.KwiBucs uKhuzwayo uzobanga ijezi noSiyabonga Mpontshane noJeckson Mabokgwane. Bobabili labo nozinti sebeke babizwa kwiBafana Bafana phambilini, kanti naye uKhuzwayo useke waligqoka ijezi leqembu lesizwe.TONI SILVABALENGELWA YIZEMBE ABADLALI BE-DOWNS BANGAPHANDLEKUZOHLALUKA maduze ukuthi yimuphi umdlali weMamelodi Sundowns ozochithwa njengoba iqembu lisanda kumemezela ukuthi lisayinise uToni Silva waseGuinea-Bissau.Njengamanje iSundowns ayinayo indawo yomdlali wangaphandle njengoba kukhona uJeremy Brockie, Bangaly Soumahoro, Ricardo Nascimento, Gaston Sirino noRazak Brimah.USilva uzofika ekuqaleni kwesizini entsha ngakho iSundowns kumele isheshe ithathe isinqumo ngokuthi yimuphi umdlali ezomdedela kulabo enabo bangaphandle.Emasontweni adlule umqeqeshi weSundowns uPitso Mosimane uvumile ukuthi kukhona umdlali asebemsayinisile yize engathandanga ukudalula igama lakhe.“Ukhona umdlali esesimsayinisile futhi kukhona omunye esizomsayinisa maduze nje,” kusho uMosimane.“ISundowns ayisayenzi le nto yokusayinisa abadlali abangu-15. Kuba ababili noma abathathu njalo futhi siyazi ukuthi sifuna bani. Siyazi lapho kumele siqinise khona ngakho ngeke sivele siyothenga bonke abadlali esihlangana nabo.”USilva uke wadlala eqenjini elincane leChelsea neleLiverpool okungamaqembu ase-England.Uke wayibamba nakwiNothampton neBarnsley.",POTSHOZA: Iyavuthwa eka-Andile Jali neSundowns
"UMLINGISI osemnkantshubomvu,  uMangaliso Ngema, ucacisa ngezinsolo zokuhlukumenza ngokocansi ezimenze wakhonjwa indlela emdlalweni wakwaSABC 2, iLithabo. Ngesonto eledlule uzakwabo kaNgema, uLorraine Moropa (23),  ubhale ezinkundleni zokuxhumana ukuthi kunomlingisi omdala kuye ngeminyaka nangamava omhlukumezayo kulo mdlalo kodwa ongakaze wathathelwa izinyathelo. Ngibe sekuphawula nomsakazi weY FM, naye olingisa kwiLithapo, uAltovise Lawrence, wathi naye wake wahlukunyezwa yilo mlingisi, okugcine kuvele ukuthi nguMangaliso. Inkampani eqopha lomdlalo, iQuizzical Pictures, ibe seyithatha isinqumo sokunqamula isivumelwano sokusebenza noMangaliso. Ephumela ibala uMangaliso uthe zingamanga aluhlaza lezi zinsolo.""Ongimangalelayo uthi ngazithinta ngendlela engamukelekile ngesikhathi ngigqolozele yena. Ngithanda ukukutshela ukuthi akusilo iqiniso lelo. Akaqondanga, wabe esezitshela okunye. Ngamqonda ngaxolisa kuye ngokumenza azizwe ngaleyo ndlela."" Uthe obekumenza awuhlabe inhlali ezinkundleni zokuxhumana ukuthi ubefuna kube nemiguqu elandelwayo emsebenzini.""Lezi zinsolo angizibukeli phansi. Sisesikhathini esinzima lapha eNingizimu Afrika lapho abantu besifazane behlukunyezwa futhi baphathwa kabi. Abantu besifazane bacindezelwe kuyoyonke imikhakha yempilo. Ngiyazi ukuthi loludaba libucayi kanjani ikakhulukazi kimina njengobaba okhulisa izingane zamantombazane. Ngicabanga ukuthi kusemqoka ukuchaza ukuthi kwenzekani khona uzozwa uhlangothi lwami.KwakuwuMsombuluko womhlaka20 sishutha isiqephu, nganginenkinga nezingubo engangizolingisa ngazo.  ibhulukwe ilami lalingimpintsha, ngangithwele kanzima kangangoba kwakuthi uma kudingeka ukuba ngisukume kwakungathi lizodabuka.  Ngisahleli, ngaphakathi endlini futhi kunabadidiyeli, ngimatasatasa ngihlola ibhulukwe lami ukuthi ngeke yini lidabuke. Uma ngiqalaza, ngambona buqamamana engibhekile (esho uLorraine). Wacabanga ukuthi ngiyaziphulula, okuyinto eyayingenjalo. Okuyibhadi nje.""Uthe uzwile  ukuthi uLorraine wake wakhalaza ngaye. Echaza uMangaliso uthe babeshutha  esinye isiqephu acabanga ukuthi esokuqala njengezithandani emdlalweni.""Sacelwa ukuba sigingqike embhedeni. Wakhalaza ngokuthi ngesikhathi umqondisi ethi asiyeke, mina ngaqhubeka nokulingisa ngoba angisisusanga isandla sami enqulwini yakhe. Ngaqala ngathi yinto encane.  Emuva kokuhlala phansi nomphathi wami nophrojusa, ngathi sengizwe isikhalo sakhe, ngaxolisa. Ngacabanga ukuthi ngizame ukungamnaki ukuze singaphazamisi ukuqopha. Khona ngiyaxekeka ngoba umuntu ohlale ethi angimasaje emhlane. Ngisho nangemuva kokungisola kodwa wangicela ukuba ngimasaje. Ngangilindele ukuthi abomdlalo babezolandela imigudu efanele kodwa, ngaphambi kokuba kwenzeke lokho,  wabhala ezinkundleni zokuxhumana. Kwaphinde kwaqhamuka nomunye uzakwethu wathi naye ngenza okufanayo nakuye. Angiqondanga kwaze kwaba yilapho kuvela ukuthi ngamthembisa ifenisha. Iqiniso wayethwele kanzima ngoba wayehlala kude nasemsebenzini. Ekhala ngokuhamba ibanga elide. Ngamnikeza ikhotheji elifenisha ekhaya. Kodwa wagcina esethi lokho ngangikwenza ngoba ngimfuna."" Uziqhelanisile nenkulumo eyabhalwa ezinkundleni zokuxhumana ngomuntu owazibiza ngegama lakhe futhi efake isithombe sakhe. Uthe kwangesiye loyo futhi yena akakaze wavuma ukuthi wayenza lento asolwa ngayo.""Iningi lenu seliyazi ukuthi isivumelwano sami sokusebenza sanqanyulwa.   Lokhu kwenza sengathi kwalandelwa imigudu, ngase ngitholakala nginecala, okuyinto engenzekanga. Lolu daba sengiludlulisele kubammeli bami abangelulekayo ukuthi yiziphi izinyathelo okufanele ngizilandele kuyaphambili. Angizami ukuzivikela ngoba ngiyazazi nami angikho msolwa. Angikaze ngafisa ukuhlukumeza umuntu wesifazane. Ngithanda ukuxolisa kubo bonke abantu besifazane abathunukalile ngokuzwa lezinsolo. Ngiyaxolisa kubo ekujuleni kwenhliziyo,"" kuphetha uMangaliso. ",Umlingisi ucacisa ngezinsolo zokuhlukumeza uzakwabo ngocansi emdlalweni
"UBONGE uMdali ngokumgcinela abazali bakhe baze babone impumelelo yakhe emculweni, umrepha uZakwe, obethula ngokomthetho iGold Disc yokudayiswa kwe-albhamu yakhe iCebisa.Umcimbi wokwethula le mpumelelo kaZakwe ubuhlelwe yiMabala Noise, eViews @Twenty Five, eThekwini, ngoLwesihlanu.“Ngiyambonga uNkulunkulu ukuthi kufika leli thuba abazali bami basaphila bobabili. Iningi lethu livamise ukuzwakala lithi ukube abazali balo basaphila ngabe bayajabula manje, uma sekwenzeka izinto ezinhle empilweni yabo. Mina ngisenenhlanhla ngoba abazali bami basaphila basakwazi nokuzibonela impumelelo yami emculweni.“Ngibonga nemisakazo namaphephandaba, ozakwethu, abangani nabaphathi benkampani yami ngokungeseka ukuze ngifinyelele kuleli zinga esengikulona,” kusho uZakwe.Kulo mcimbi ubekhona unina kaZakwe, uNkk Lungile Zakwe, uzwakale ekikiza ngesikhathi lo mrepha esecula ingoma entsha ethi Ngiyabonga.UZakwe uthe kungokokuqala eza emcimbini wobumnandi nonina ngoba ubefuna ukuthi abone impumelelo yakhe. Unina ubephelezelwa udadewabo kaZakwe nengoduso yalo mrepha.Uthe ingeyokuqala le albhamu ayikhiphe ngaphansi kweMabala Noise kodwa isidayise yathola igolide.Uthe kuningi okuhle okuzayo njengoba ezokhipha i-albhamu yakhe abayihlanganise noDuncan ngo-Okthoba. Uthe sekumi ngomumo ngayo futhi abantu abalindele okukhulu njengoba kuhlangene iMabala Noise ne-Afrotainment kwi-albhamu eyodwa.Kulo mcimbi uZakwe uphinde wahlonipha Isolezwe ngeGold Disc noKhozi FM ngokunjalo namanye amaphephandaba.Emcimbini kuphinde kwanandisa uMnqobi Yazo.",UZakwe ubonge abazali ngempumelelo yakhe
"ISIPHINDE yagqemeka  ingozi engeqiwa ntwala iMamelodi Sundowns kushona omunye umdlali wayo wasemuva, uMotjeka Madisha engozini yemoto. IMamelodi Sundowns ibingakaphawuli ngalolu daba kodwa ngokwemibiko kuvela ukuthi ingozi yenzeke ngoMgqibelo ebusuku. Kwenzeka lokhu nje ngasekupheleni kwenyanga edlule kushone omunye umdlali weDowns engozini yemoto u-Anele Ngcongca, obefihlwa kuleli sonto. UMadisha ubengomunye wabadlali abahamba phambili kwiSundowns kule sizini, eqhwakele kwilog yeDSTv Premiership, kanti kumasizini edlule ukhombise ukuba umdlali omncane onekhono, okuyinto eyayichaza owayengumqeqeshi uPitso Mosimane owayembona enekusasa kwiBafana Bafana. ",Kushone omunye umdlali weSundowns engozini yemoto
"MHLELI: Ngicikwa ngamaphoyisa aseMandeni eSupermarket.Sihlaselwe ngumfana wakwamakhelwane ezosiqeda ekhaya ehamba nabazala bakhe ephethe isibhamu.Sawabiza amaphoyisa afika, nebala awubona umonakalo owenziwe ngumhlaseli kodwa akakaze aboshwe namanje. Wahlasela ekhaya ebusuku ngo-Okthoba 27.Umfana usayiphathisa imilayezo la elala khona ethi usazobuyela ekhaya azoqeda. Asisalali ekhaya silala ezintabeni ngoba sesaba.Uma sibikela umphathi wecala uMsweli uthi uyawazi umsebenzi wakhe ngeke ezwe ngathi.Amaphoyisa aseMandeni angazi noma afuna size siwadizele yini ukuze abophe lo mfana.Angazike sizowadizela ngani ngoba asisebenzi ekhaya, noma afuna lo mfana aze asibulale.Sekukaningi ngifunda ngabantu ababulawayo kuleli phephandaba, sengiyesaba.OkhathazekileeMandeni",[IMIBONO] Ngabe amaphoyisa afuna sibulawe sonke ekhaya?
"Kube nokuxokozela abanye bashaya amatafula abanye banikina amakhanda bethi abahambisani nesiphakamiso sikaMengameli Jacob Zuma sokuthi labo abazohlulwa engqungqutheleni ye-ANC yokukhetha ubuholi ngoDisemba benziwe amaphini.UZuma wenze lesi simemezelo evala ingqungquthela yale nhlangano edonse izinsuku eziyisithupha eNasrec, eGoli.Uthe leli kungaba yikhambi lokunqanda uqhekeko nokuhlukana ngoba amaqabane awazona izitha.“Isiphakamiso esihle lesi, uma kunesidingo sokuthi ngihambele izifundazwe ngikhuluma ngaso ngiyokwenza lokho. Labo abazohlulwa abangashiywa ngaphandle kubuse uhlangothi olulodwa kodwa nabo abangene ezikhundleni. Ngo-2007 sashayeka kakhulu kuphuma abanye abaholi bayovula into yabo ngoba behluliwe. Selitholakele ikhambi lale nkinga,” kusho uZuma.Ukusho lokhu kwaba nokuxokozela, elinye ilungu ebelifake isigqebhezane esiveza ukuthi liyilungu lesigungu esiphezulu se-ANC eLimpopo lisukume laphuma lanikina ikhanda lathi yisikhathi sikaRamaphosa (Cyril) manje.URamaphosa noDkt Nkosazana Dlamini Zuma kulindeleke ukuthi bangenele umbango wokuhola i-ANC ngoDisemba.Lesi siphakamiso sokuthi ozohlulwa abe yiphini siqale saphakanyiswa nguSihlalo we-ANC KwaZulu-Natal uMnuz Sihle Zikalala othe sizobumba inhlangano.UZuma uthe njengoba kunesiphakamiso sokuthi kube namaphini amabili omengameli, iphini lokuqala kuzoba ilowo ohlulwe embangweni wokuba umengameli.“Kanjalo njengoba kunesiphakamiso sokuthi kube namaphini onobhala elinye lalo kuzoba elihlulwe embangweni wokuba iphini likanobhala. Noma kungathiwa abantu bayisithupha abangenele umbango iphini lokuqala kuzoba ilelo elihluliwe ekubeni unobhala bese kuthi elesibili kube ilelo elizothola amavoti amaningi ukudlula abanye,” kuqhuba uZuma.Uthe amagatsha kusadingeka ayixoxe le ndaba bese ebuya ngoDisemba isizoba umgomo.“Ngiphakamisa ukuthi uchitshiyelwe umthethosisekelo we-ANC ngoba asikwazi ukuthi kungafa inhlangano ngoba singafuni ukuchibiyela umthethosisekelo. Noma kungathiwa lesi siphakamiso sobuholi asenzeki kulo nyaka kodwa kumele senzeke ngezinye izingqungquthela ezizolandela,” kusho uZuma.Uthe kule ngqungquthela ujabulile ngoba intsha nomakadebona babeke imibono ephusile kwaphikiswana kwaze kwavunyelwana.Uthe le ngqungquthela ibe yimpumelelo enkulu ngoba kufezekile obekuzoxoxwa ngakho.Uqhube wathi amaqabane aseyizitha ngenxa yokuthi abanga izikhundla.“Abantu baze bangakhulumisani iminyaka emihlanu ngoba behluliwe. Yingakho sithi akumele kube khona abazohlulwa nabazowina okubalulekile ngukuthi kumele kuwine i-ANC,” kusho uZuma.",Abasizwa kahle isiphakamiso sikaZuma
"IGWETSHWE udilikajele neminyaka engu-17 ngaphezulu yiNkantolo yesiFunda yaseMzimkhulu indoda elahlwe ngecala lokubulala owayeyintombi yayo ngo-2017.USivuyisile Mtshali (32) uthole udilikajele ngecala lokubulala, emihlanu ngokuthumba, emihlanu ngelokuzama ukubulala iphoyisa, emine ngelokuzama ukubulala ilungu lomphakathi nemithathu ngelokutholakala nesikhali esiyingozi.Okhulumela amaphoyisa KwaZulu-Natal, uCaptain Nqobile Gwala, uthe uMtshali waboshwa ngemuva kokushaya owayeyintombi yakhe, wamhudulela endlini yakhe.“Ilungu lomphakathi lazama ukumvimba waligeja ngommese. Wahudulela umgilwa endlini yakhe, wamgwaza ngomkhonto,” kusho uCaptain Gwala.Uthe ngesikhathi kuthintwa amaphoyisa aseMzimkhulu, uMtshali wajijimeza elinye ngomkhonto lasinda ngokulambisa. Uthe wazama ukuzinquma kodwa wabanjwa waphuthunyiswa esibhedlela lapho elashwe khona ngaphambi kokuboshwa.",Udilikajele kowabulala wase ezama ukuzinquma
"SEBENGABHADLA ejele isikhathi esiyiminyaka emithathu noma bakhokhe inhlawulo abafafaza amanga ezinkundleni zokuxhumana kuleli.Lokhu kulandela ukuba uMengameli wakuleli, uCyril Ramaphosa, esayine umthetho ogunyaza iCybercrimes Act ngoLwesithathu olwedlule.Kulindeleke ukuba umengameli amemezele ukuthi lo mthetho uqala nini ukusebenza.Lo mthetho, othinta ubugebengu obusuke benzeka kusetshenziswa izinkundla zokuxhumana obaziwa nge-Cybercrimes noma ukuphula imithetho ye-cybersecurity, waqala ukuhlongozwa ngo-Agasti 28 2015. Kwaphinde kwalethwa eminye imininingwane ngoJanuwari 19, 2017, kwabe sekuyiswa ezithebeni zePhalamende ngoFebhuwari 22, 2017. Lolu daba lwahlala kwiNational Council of Provinces (NCOP) lase luyiswa emphakathini kusukela ngo-2019.Labuyiselwa ePhalamende ngoJulayi 2020. Laphasiswa ePhalamende lase liyiswa kumengameli  ngoDisemba 2020 ukuba alucubungulisise. Njengoba lo mthetho ususayiniwe, kulindeleke ukuba noma yinini uqale usetshenziswe yizinhlaka zomthetho.Umqingo ochaza lo mthetho uthi:“Lo mthetho osuphasile ephalamende usho ukuthi abawuphulayo bazozithola benecala. Phakathi kwezinto okumele baziveze wukubeka obala imiyalezo ethunyelwe eyingozi. Kuleyo miyalezo kubalwa enodlame nokulimaza impahla. Ukusatshiswa kwabantu nokulinyazwa kwempahla yabo. Ukuthunyelwa kwemiyalezo eyimfihlo noma izithombe eziyimfihlo ezithunyelwe ngaphandle kwemvume,” kusho isitatimende ngalo mthetho.Kuzobalwa nenkohlakalo, ukuqola nokuntshontshwa kwezinto zabantu kusetshenziswa ubuchwepheshe.Abatholwa benamacala bangabhadla ejele iminyaka emithathu noma bakhokhiswe inhlawulo engafika       ku-R50 000. Ezikhathini eziningi abantu bebeluthwa koFacebook nakoWhatsapp ukuba bafake imali bathenge izinto ezithize. Labo abenza lokho sebezobhekana ngqo necala lokugebenga besebenzisa ukuchwepheshe.Kukhona abanye abebeqamba amanga ezinkundleni zokuxhumana bedlulisa ulwazi olungamanga ngegciwane leCorona noma ezinye izifo noma izinhlelo zikahulumeni.Kuke kwabonakala nama-video abanye besabisa ngemigomo yeCorona ukuthi iyingozi. Konke lokhu uma utholakala ukufafaza ezinkundleni zokuxhumana ungaboshwa noma ukhokhe inhlawulo.Amacala okudicilela phansi isithunzi nawokuqamba amanga abevele ekhona ngaphansi komthetho wakuleli. Awokwenza lokhu usebenzisa ubuchwepheshe azozimela.",Sebezoboshwa abafafaza amanga ezinkundleni  zokuxhumana
"KUMSHUBELE umlimi waseDumbe, KwaZulu-Natal, osolwa ngokubulala izimbuzi zomphakathi ngoshevu wamagundane, izakhamizi azifuni nokuyizwa indaba yesethembiso sakhe sokuzinika ingxenye yomhlaba wakhe. Zithi usezihlukumeze kakhulu.Umphakathi waseNkonkotha umile ekutheni ufuna uMnuz Jacques Odendaal akhokhe izimbuzi zawo kuqala, ngaphambi kokuba abatshele ngezethembiso zokubapha umhlaba wokulima.UMnuz Mfana Zwane, oyingxenye yabafelwe izimbuzi okuhlanganisa nezikadadewabo ezingaphezulu kuka-40, uthe sebekhathele ukuthenjiswa umhlaba * -Odendaal kodwa bona bafuna izimbuzi zabo.Amanye amalungu omphakathi awafuni nokuba asondele endaweni yawo ngoba athi afuna izimbuzi zawo kuqala azikhokhe.“Kade aqala ukusithembisa ukuthi uzosinikeza ingxenye yomhlaba osepulazini lakhe.Kodwa kuze kube manje akakaze akwenze. Empeleni ungumuntu onamanga, yingakho singayingeni indaba yakhe yezethembiso kodwa sifuna izimbuzi zethu. Okusicasulayo ukukhuluma ngokusipha umhlaba ekubeni ngesikhathi efika kuleli pulazi eminyakeni eminingi edlule, wagugula amathuna ethu, sasala nezinhliziyo ezibuhlungu. Kade ayesihlukumeza. Nakhu manje usebulala izimbuzi zethu. Ngikhuluma nawe nje sihlela imashi enkulu yokulwa naye ngoba sizifuna la izimbuzi zethu. Ngikhuluma nawe nje namanje umatasa ufaka lo muthi wakhe kwezinye izingxenye zepulazi,” kusho uZwane.U-Odendaal uthe uyazisola ngokwenzeka eminyakeni edlule futhi wayeseyingane, ngakho lokhu akushoyo ukuthi uzozikhokha izimbuzi uqinisile futhi unohlelo lokubanikeza umhlaba ongamaphesenti angu-60 aphezu kwalo.“Yebo, ngiyakuvuma konke abangisola ngakho ngakwenza. Ngawagugula amathuna nokunye kodwa ngangiseyingane. Ngikhule ngokwanele manje ngineminyaka engu-50 ubudala ngakho sengiyawabona amaphutha ami futhi ngiyafisa ukuwalungisa. Umhlaba ngizobanikeza futhi ngifuna nohulumeni abone ukuthi ngiyalweseka uhlelo lokunikezelwa kwabamnyama umhlaba. Mina ngifuna kube uhlelo oluyimpumelelo ngoba ngizobafundisa kwezolimo, ukuze sihlomule sonke ngenzuzo nabo bakwazi ukuzenzela imikhiqizo,” kusho * -Odendaal.Uthe okubi ukuthi kukhona amalungu omphakathi aseqamba amanga athi nawo afelwe izimbuzi kodwa uma ethi abazikhombe lapho zikhona ukuze akwazi ukuhlanganisa izindleko, awafuni.Uthe uzamile ukuxhumana neMeya, uMnuz Majuba Mavuso kodwa kwaba ukuthi imatasa ukuze akwazi ukuba asizakale ahlangane nomphakathi.Uvumile ukuthi nayizolo ubeqhubeka efaka ubuthi epulazini lakhe obuvunywe isigaba-36 kuMthethosisekelo okubulawa ngabo amagundane adla umbila emasimini.Amaphoyisa noMnyango wezoLimo bagcine bethe basaphenywa ukuthi ngabe izimbuzi ezifile zibulawe ubuthi buka-Odendaal ngempela yini.",Kumshubele osolwa kufa izimbuzi
"YIZE exolisile uBongani Zungu ekuphaphalazeni kwakhe engcofa uMicho Sredojevic noPitso Mosimane ngesikhathi encoma uRulani Mokwena, kodwa kubukeka esazoba nesigcwagcwa esikhulu.Udweshu lusuke ngokuthi uZungu odlala kwi-Amiens eFrance nakwiBafana Bafana ebhale kwiTwitter encoma uMokwena ngokunqoba kwe-Orlando Pirates eyehlule iPolokwane City ngo 2-1 izolo ebusuku.NgokukaZungu, uMokwena uyena oshintshe izinto kwiBhakabhaka kunoSredojevic. Ngesikhathi oyedwa wabalandeli bakhe ecela ukuthi aqhakambise iqhaza likaSredojevic uZungu uvele waqhubeka wadalula ukuthi nakwiSundowns kwakuwuMokwena owayenza umsebenzi. UZungu uze wafaka negama likaKeagan Dolly, ayegijima naye kwiDowns, wacela amufakazele. ""Ngithembe uma ngithi uyena (owenza umsebenzi). NakwiSundowns, buza [email protected]_keegan07 uzokutshela,"" kubhala uZungu kuTwitter. Abamshiyanga abalandeli bemsola ngokuthi ubukela phansi uMicho nokuyikho okuholele ekutheni agcine exolisile uZungu.pic.twitter.com/q3XJe8xZOB— Bongani Zungu (@BonganiZungu08) 
November 7, 2018Akumvimbanga kodwa lokho uBenni McCarthy ukuthi amgxeke ngokubukela phansi uMosimane owamsiza ukuthi awelele phesheya.Wow didn’t expect u to have so little class my man 
@BonganiZungu08 disrespectful to coach Pitso for building your career so that you can succeed in Europe now you pushing assistant coach rulani to be the brains behind Pirates success,wow😮Friends or not some respect Son 🤔— Benni McCarthy (@bennimccarthy17) 
November 7, 2018Ngenxa yokulimala uZungu akekho esikwatini seBfana esizodlala neNigeria ngoNovemba 17.UBen 10 uphawule kanjena nje, bahlukene phakathi abalandeli bePirates ngalolu daba kulandela ukubonakala kukaRulani kungathi uphikisa uMicho emdlalweni wayizolo. Abaningi bebezibuza ukuthi ubani umqeqeshi phakathi kwabo. Who’s the real coach at Pirates? 
@robertmarawa
#AbsaPrem
pic.twitter.com/quGor26Myx— Budlelwane Dalasile (@BudleWayne) 
November 6, 2018",NguMokwena owenza umsebenzi kwiPirates- Zungu
"AMAXHWELE nabaqhafi bazongena shi ephaketheni emuva kokuthi uNgqongqoshe weziMali, uMnuz Tito Mboweni, ememezele ukuthi utshwala nogwayi kuyakhuphuka.UMboweni uthe ubhiya uzonyuka ngo-8 cents, iwayini ngo-14 cents, iwayini elihlohlozayo ngo-61 cents, ugologo ngoR2.89.Iphakethe likagwayi i-20 lizonyuka ngo-74 cents, isigazu ngoR6.73. Ijuba ngeke linyuke.Kulokhu uMboweni uthe bazoqala ukufaka intela kulezo zinto ezihlobene nogwayi noma ezishiswayo bese ziyabhenywa.“Ugwayi ophafuzwa ngogesi (electronic cigarettes) wona bekungakhishwa ntela ngawo kodwa manje sekuzoshintsha lokho,” kusho uMboweni.Kusukela ngo-2021 uhulumeni uzobe esefaka intela kulo gwayi ojwayele ukubheywa abadla izambane likapondo.Ne-hubble bubble nayo kuthiwa isizofakwa intela kusukela ngo-2021. I-hubble ijwayele ukubhenywa ezindaweni zobumnandi, inamapayipi ekufuquzwa ngawo intuthu.Ucwazi nawo uMboweni uthe uzofakwa intela ka-25 cents kusuka ngo-Ephreli nonyaka.IRandi livele ladlo-ndlobala ngemuva kwalesi sabelo sikaMboweni njengoba kuqale usuku lintenga lase liyaqina lahlala kuR15.09.",Amaxhwele nabaqhafi bazokhokha kakhulu
"Lindi MasingaKUHLEHLISIWE ukukhishwa kwesigwebo ecaleni elibhekene noDJ wodumo uDj Donald “Donald Duck” Sebolai lokubulala. Izolo nkantolo yeMantshi eseGoli, iPalm Ridge Magistrate's Courte ikuhlehlisele ukuba kukhishwe yiNkantolo eNkulu ukugwetshwa kukaDJ Donald.Lo DJ owake wasebenza njengomsakazi komunye wemisakazo yomphakathi eSoweto, iJozi FM, ubhekene necala lokugwaza abulale intombi yakhe uNksz Dolly Tshabalala nyakenye.IJaji uCassim Moosa lithe ngemuva kokubhunga nethimba lalo linqume ukuhlehlisa ukukhishwa kwesigwebo kube ngoMsombuluko mhla ka 12 Okthoba. Ngemuva kokuhlehliswa kokukhishwa kwesigwebo, uNksz Gloria Khoza, ongudadewabo kamufi uthe: “Thina njengomndeni sisibheke kabi isinqumo. Besithemba ukuthi kuyaphela ngalo sizwe isigwebo yize konke lokho kungeke kusamvusa udadewethu. Siphatheke kabi”",Kuhlehlisiwe ukukhishwa kwesigwebo sikaSebolai
"Bobabili basungule iMove The Nation, sebegijime izinsuku eziwu-16. Ngosuku bebegijima * -35km kanti namhlanje kulindeleke ukuthi bagijime besuka eMgungundlovu balibangise eThekwini kuhle kweComrades Marathon.Bobabili sebake bayigijima izikhawu iComrades Marathon.Ngesikhathi beqala babenehloso yokuqoqa uR6 million ozokondla izingane eziwu-10 000 ezweni.Ezinsukwini ezedlule asebegijime kuzo amakhilomitha awu-500 sebeqoqe imali engaphezu kukaR1 268 034.Phakathi kwababesekayo kubalwa kubo iShoprite, Hollywood Bets, C16 Running Crew, Little Ashford, Areshumeng Holdings neFerguson Films.I-Old Mutual inikele ngoR1.1 million. Ukugijima bazokugoqa eSouth Beach. Ofuna ukunikela ungena ku-www.hopewitheverystep.com.",Babhekwe namhlanje eThekwini abagijimi uKabelo noPeteni
"KUSHAQEKE omakhelwane kutholakala usana lwentombazane obese lunesonto luzelwe, lufihlwe ku-wardrobe, njengoba unina ebesaba ukuthi uyise azi ukuthi usenenye ingane.UNksz Amo Cele (20) waseMlaza ozibelethisile, esizwa wudadewabo ofunda esikoleni samabanga aphansi, ubefihlile ukuthi ukhulelwe esaba uyise njengoba enenye ingane eneminyaka emithathu.Omunye womakhelwane ongathandanga ukudalulwa igama, uthe u-Amo uyingane elungile nekhonze umndeni wayo njengoba ehlala noyise.“Ngisola ukuthi ubesaba ihlazo nobaba wakhe ngoba usenengane encane. Ubesaba ukuyiveza ingane noma esebuzwa.""Abanye baze bathembisa ukumshaya kwayima eyiveza. Sibonga ukuthi ingane iyaphila ngoba uyithole ngendlela engafanele ubengayi nasemtholampilo,” kusho lo makhelwane. U-Amo utshele leli phephandaba ukuthi bekungelula ukufihla isisu kodwa ubeqinisekisa ukuthi akekho ombonayo ekhaya.Isizathu esikhulu esenze wafihla le ngane uthi wuvalo, ubesaba ukuthi uyise uzomxosha ngoba usethola umntwana wesibili kanti usemncane.“Ngazama ukusikhipha ngahluleka ngasale sengibekezela. Bengilokhu ngifunda ngezindlela zokuzibelethisa, ngifunda nakuFacebook ukuthi kwenziwanjani. Ngakwazi nokuziqhumisela amanzi, usisi wami omncane wangisiza ngesikhathi ngibeletha kodwa bengibuye ngithi akavale amehlo ukuze angathuswa yigazi,” kusho * -Amo. Echaza ngelanga abeletha ngalo, uthi kwasekuqala ukuhlwa eqala ukusikwa kanti uzobeletha ebusuku.“Ngibe nenhlanhla ukuthi ayitetemi ingane yami. Noma yakhala ngangisanda kuyibeletha kodwa bekungathi iyasibona isimo ngoba bekuthi uma kufika umuntu ithule. Bengiyindlalele umcamelo, ngiwuvule kancane u-wardrobe ukuze kungene umoya. Izimpahla bengingaziwashi ngoba bengiyigoqa ngethawula kuphela. Bekunzima kona kodwa ngiyabonga ukuthi ubaba ungixolele wangangixosha ekhaya,” kusho u-Amo.Ephetha u-Amo uthe ubonga uNkulunkulu ukuthi noma eyibelethe ngale ndlela indodakazi yakhe kodwa iyaphila.Uma ephuma esibhedlela eMshiyeni Memorial Hospital lapho ehlinzekwa khona ngosizo nendodakazi yakhe, ufisa ukuthola umsebenzi ukuze akwazi ukukhulisa amadodakazi akhe. Lesi simo sakhe uthe uyafisa sibe yisifundo nakontanga yakhe bakwazi ukuyobikela osonhlalakahle ukuze basizakale.Lolu sana okwamanje belingakethiwa igama ngokusho kukanina osadidekile.",Uxwayisa ontanga ozale wafihla usana
"INJINI yoThongathi enkabeni yenkundla, uSiphamandla Mtolo, ibona iqembu lakhe lisenalo ithuba lokubuyela phezulu kwilog yeNational First Division (NFD) njengoba lingekho iqembu elihleleke njengeHighlands Park ngesizini edlule.UMtolo (25), obedlala kwiNkobongo United ngaphambi kokuthi afudukele oThongathi eyodlalela iMaidston FC, ukusho lokhu ngesikhathi ephawula ngomdlalo abazowudlala neRichards Bay, eMhlathuze Sports Complex, namuhla ngo 3.30 ntambama.UThongathi luyiqale kahle isizini nokulwenze lwabonakala luqhwakele phezulu kwilog okwenze abantu abaningi bavula amehlo. Ngaphandle kokuthi luke lwaqhwakela lungelinye lamaqembu adlala kule sigaba adlala ibhola elithakaselwayo njengoba ngaso sonke isikhathi lisuke lidla utshani.“Ukushelela kwethu esicongweni ngicabanga ukuthi kungenxa yokuthi sasuke sadlala imidlalo eminingi ngesikhathi esifishane. Ngemuva komdlalo wethu neKings (Real Kings) sabe sesishaywa imidlalo emibili kulandelana. Kodwa le miphumela ayichazi ukuthi sekuphelile ngathi nombango wesicoco seNFD,” kusho uMtolo ongowokudabuka endaweni yaseNkobongo, eShakaskraal ngaseStanger.Uthi okubenza baqine idolo yindlela ngalesizini ngokuthi nabo bangasithatha isicoco seligi kungenxa yokuthi alikho iqembu kulawa akhona elifana neHighlands Park ngesizini edlule.“Umjaho wesicoco seligi usavulekile. Noma yiliphi iqembu elidlala kulesigaba lingasinqoba. Ngesizini edlule ubungeke usho kanje ngoba iHighlands Park yakhombisa kusese kuseni ukuthi ifuna ukubuyela phezulu. Kuyona bekufana noma ngabe ibidlala ekuhambeni ibiqoba abantu,” kusho uMtolo.UMtolo uthi okubenze badlale ibhola elinenkosi phakathi kungenxa yokuthi umqeqeshi ubanikeze inkululeko yokudlala ngokukhululeka. Uveze ukuthi uMsombuluko noLwesibili kusuke kuwusuku lomqeqeshi ejimini besekuthi kusukela ngoLwesithathu basuke bedlala ibhola ngendlela umqeqeshi afuna badlale ngayo.“Kusukela ngoLwesithathu umqeqeshi usitshela ukuthi usewenzile owakhe umsebenzi ngakho nathi sekufanele senze owethu wokudlala ibhola ngokukhululeka,” kusonga uMtolo.Imi kanje imidlalo yanamuhla engo 3.30 ntambama:Cape Umoya United v Witbank Spurs (Cape Town Stadium); JomoCosmos v University of Pretoria (Makhulong Stadium); Richards BayFC v Uthongathi FC (Umhlathuze Sports Complex)",UThongathi nethemba ngeNFD
"Tania BroughtonISIKHULU senkampani yamabhasi aseThekwini uMnuz Mandla Gcaba kuthiwa wazigixabeza ngo R30.7 million okwabe kuyimali yokubolekwa ukuze iqhube umsebenzi webhizinisi lamabhasi, nakuba inkampani idonsa kanzima. Abacwaningi bamabhuku baxwayisa ngokuthi uma le mali ingabuyiselwa, ibhizinisi lamabhasi lizozithola lidonsa kanzima kwezezimali.Abedolobha laseThekwini bathi lokho sekwenzekile njengoba sebefake isicelo esiphuthumayo eNkantolo eNkulu yaseThekwini njengengxenye yemizamo yokubuyisela emuva le mali.UMasipala weTheku uthi le nkampani ikweleta umasipala imali engu R52m, kanti eminyakeni emibili edlule le nkampani ibidonsa kanzima okungangokuba ike yashodelwa ngisho nawudizili wokuqhuba umsebenzi wamabhasi ayo angu 450 eyawathatha okwesikhashana kumasipala weTheku. Amabhasi abhekene nomsebenzi wokuthwala abantu baseThekwini abawasebenzisayo abalinganiselwa ku 50 000.AbeTheku bathi sekukaningi betakula le nkampani okungekaGcaba ophinde abe isikhulu esiphezulu samatekisi. Ngo-Okthoba ngonyaka odlule umbiko wesikhulu seTheku onganekelwanga umphakathi waphakamisa ukuba le nkampani yamabhasi iTansnat, zonke izinto zayo ezithinta izimali zisuswe ezandleni zayo.Encwadini efungelwe engaphambi kweJaji uRashid Vahed, uMgcinimafa weTheku uKrish Kumar uthe umasipala wanikela amabhasi kule nkampani ngo 2009, isivumelwano sabuyekezwa ngonyaka olandelayo. Lokhu kwakusho ukuthi iTansnat kwakumele ikhokhele umasipala imali engu-R15 000 ngenyanga ngesivumelwano sokubolekana umsebenzi wokuba baphathe amabhasi.Le nkampani yathola uxhaso kwaboMnyango wezokuThutha luka-R16 million kanti kumasipala bathola uR15 million.UKumar uthe ngo-Okthoba iTansnat yahluleka ukukhokhela abasebenzi amaholo yahluleka nokuthenga udizili wamabhasi.Le nkampani isinikezwe kuze kube wukuphela kwenyanga ukuba ifake enkantolo amaphepha aphikisa lokhu. Izolo ummeli kaGcaba uMnuz Sandile Khoza unqabile ukuphawula.",Eyamabhasi ikweleta iTheku u-R52 million
"MLUNGISI GUMEDEI-COSATU KwaZulu-Natal ikhala ngokuthi abukho ubulungiswa ecaleni elibhekene noMnuz Sanele Goodman May owayeshayela iloli eladala isibhicongo sengozi kwashona abantu abangu-22 ePinetown ngenyanga edlule.Kuvele ukuthi sesinyuke safinyelela ku-24, isibalo sabantu abashona kule ngozi.Esitatimendeni esithunyelelwe abezindaba izolo, uNobhala we-Cosatu esifundazweni uMnuz Zet Luzipho, uthe babona ukuthi abenziwa ubulungiswa njengoba uMay esegqunywe ejele isikhathi eside enganikezwa ibheyili kodwa umqashi wakhe ezipholele ngaphandle.“Lokhu kukhombisa ngokusobala futhi kuthumela umyalezo othi labo abadla izambane likapondo futhi abathile emphakathini umthetho ubaphatha ngezandla ezintofontofo,” usho kanje.Uthe imindeni yalabo abashona ifuna ukubona kwenziwa ubulungiswa “njengoba sivuma nathi ukuthi uMay kunecala okumele aliqule kanjalo nomqashi wakhe”.“Siyi-Cosatu sifuna ukwazi ukuthi kungani umqashi kaMay engaboshwa. Asisiboni isizathu esenza ukuthi umqashi aqhubeke nokusebenza nje ngokujwayelekile kube kwashona abantu, imindeni yabo ibe esesezinhlungwini, uMay yena esejele. Umqashi naye kumele abhadle ejele kuze kuphele ukuqulwa kwecala,” usho kanje.Izolo uMay uphinde wavela enkantolo yeMantshi yasePinetown.Inkantolo ilalele ubufakazi obuthi amacala angu-23, okubulala ngokungenhloso abebekwe uMay, aseguquliwe aba awokubulala. Obunye ubufakazi obuvelile izolo, wukuthi uMay ukuleli ngokungemthetho futhi akanayo nemvumo yokusebenza.Umbuso uveze ukuthi uyaphikisana nokuthi uMay anikezwe ibheyili.Njengenjwayelo abalandeli baMay bebegcwele enkantolo befuna ukuzwa ukuthi kuqhubekani kuleli cala.Nayizolo uMay ungene ebhokisini ezimbhoze ikhanda ngengubo ezama ukuzifihla kubathwebuli.Umphenyi wecala u-Warrant Officer Sanjeey Singh utshele inkantolo ukuthi usekuqinisekisile ukuthi incwadi egunyaza uMay ukuthi athuthe impahla noma abantu ngeyomgunyathi.Uthe yize uMay enazo izincwadi zokushayela kodwa ubezokwazi ukuthi afake isicelo sokuthi athole ilungelo lokushayela emphakathini ethutha abantu noma impahla ngoFebhuwari 2014.Isinqumo mayelana nesicelo sebheyili sikaMay sizophuma ngo-Okthoba 22.",‘Abukho ubulungiswa ecaleni likamshayeli weloli elabulala abantu’
"UBusiswa ukusho lokhu ngesikhathi enandisa eBroadway Lifestyle, eMgungundlovu, ngoMgqibelo ebusuku.UBusiswa noProfessor benza ingoma ethi One Night Stand eyayikwi-albhamu kaProfessor ethi The Orientation.UProfessor ubegubha iminyaka engu-42 edla anhlamvana. Uchungechunge lwemigubho selokhu lwaqala ngoMashi luhambela eMax’s Lifestyle nase-Artizen KwaMashu.“Ukudlula ku-40 akuyona into encane. Unyaka wonke nje lo ngiyawugubha. Zikhona futhi nezinye izindawo engisazoya kuzo ngiyogubha nabanye ngoba bayacela ukuthi ngiye ngasemakubo. Ngiyabonga nozakwethu emculweni abangisekayo, baningi ngeke ngibabale ngamunye,” kusho uProfessor.Abanye abebenandisa kubalwa kubo uDJ wakhona eMgungundlovu * -Andileh DJ, DJ Oros, Character obeshaya izingoma zakhe zakudala, Sparks Bantwana ongene ngevosho yakhe ebizwa nge-360 degrees vosho, DJ Sox, Emza nabanye.Umnikazi womcimbi uProfessor naye ungenile washaya amanoni akhe adume ngawo.Lo mculi uveze ukuthi kungekudala uzokhipha ingoma entsha eshaya ngesigqi samapiyano.“Ngihlala ngipheka. Ngizokhipha izingoma ezihamba ngazodwa ngizwe umoya wabantu ukuthi bayayifuna yini i-albhamu. Ikhona entsha ethi Amabhodwe engiyenze noChomee.”",UBusiswa ubonge uProfessor ngempumelelo yakhe
"SEKUPHELILE ukuqagela ngokuthi ngobani abazolingisa emdlalweni omusha waku e.tv, Imbewu: The Seed oqoshwa KwaZulu-Natal eChatsworth, eMlaza naseNquthu, okulindeleke ukuthi uqale ukuboniswa ngo-Ephreli nonyaka.Abalingisi abashiya emdlalweni Uzalo, uGxabhashe (Mpumelelo Bulose), uMaNzuza (Leleti Khumalo) noThembi Mtshali-Jones, bangabanye osekuqinisekisiwe ukuthi bazolingisa izindawo eziphambili kuwo.Laba balingisi kuvela ukuthi sebethole amadlelo aluhlaza kuwo. Kwavela ukuthi balandwa uDuma kaNdlovu ongomunye wabasunguli boZalo osewashiya kulo. Inkampani yakhe iDuma Ndlovu’s Word of Mouth Pictures ingaphansi kwenkampani edidiyela lo mdlalo iGrapevine Productions ngokuhlanganyela ne-Anant Singh’s Videovision Entertainment neLuyks Productions.Kuthiwa bazobe beyingxenye yomndeni wakwaBhengu lapho uLeleti elingisa indawo kaMaZulu okuyinkosikazi kaZimele, olingiswa uMpumelelo.UThembi Mtshali-Jones osanda kushiya emdlalweni okhonjiswa ku e.tv iBroken Vows, uzolingisa indawo kaMaNdlovu okungunina kaZimele nomfowabo uPhakade (Sandile Dhlamini).Omunye umlingisi osezakhele igama uRaphael Griffith olingisa indawo kaVusi emdlalweni wakwiSABC2 iMuvhango, yena uzolingisa indawo kaZithulele.Lo mdlalo kuthiwa uzodlisela ogageni Uzalo nalo oluqoshwa eThekwini njengoba kulindeleke ukuthi uvumbulule amakhono abalingisi baKwaZulu-Natal.UZiyanda Mngomezulu oyiHead of Local Productions uthe i-e.tv izimisele ngokunikeza ithuba abalingisi abasafufusa nokuqhakambisa ikhono labalingisi abamnkantshubomvu.“Umdlalo Imbewu: The Seed uvumbulule abalingisi abasha abaqhamuka KwaZulu-Natal lapho uqoshwa khona. Asingabazi ukuthi laba balingisi bazofika kuzwakale kulo mkhakha wethelevishini. Ababukeli bazokujabulela ukubona ubuso obusha obuzobe bucijwa izinkakha zabalingisi abazobe beshiyelana inkundla nabo. Lo mdlalo wansuku zonke uzoqala ukuboniswa ngo-Ephreli nonyaka,” kusho uMngomezulu.",Abebeyizilomo emdlalweni Uzalo sebekhonjwa komunye
"UFIKE wayithola indawo enhliziyweni yomqeqeshi weSuperSport United, uGeorge Lebese, osuke kwiKaizer Chiefs ngenhloso yokuyothola okungcono kwiMamelodi Sundowns lapho efike khona waphenduka ifenisha.ULebese (29), osayine inkontileka yokubolekwa yezinyanga eziyisithupha esuka kwiSundowns eya kwiSuperSport, kufanele ukuba akakholwa ukuthi ufike eqenjini eliphekwa uKaitano Tembo okhombise ukukholelwa kakhulu kuyena njengomdlali.Izinto esezenzeke kuLebese eminyakeni emibili edlule kufanele zimenze aphelelwe wukuzethemba kodwa inkulumo kaTembo ngemuva kokunqoba ngo 3-2 kwiLamontville Golden Arrows ngeSonto, eClermont kwi-Absa Premiership kufanele imkhuthaze abuyelwe yikho konke ukuzethemba.NgokukaTembo, ukusayinisa kwabo uLebese noMxolisi Macuphu njengoba bekuvuleke iwindi lokushintshana ngabadlali kuzobeka iSuperSport ezingeni okufanele ngabe kudala yaba kulona.“Bafike kwezwakala (oMacuphu noLebese). Angingabazi ukuthi bazosenza sibe ngcono kakhulu kunalokhu esesiyikhona. Lokhu angikusho ngoba ngibukela phansi abadlali abebevele bekhona kodwa ngeke ngikufihle ukujabula kwami ngoba ngithole abadlali abanginika ebengingenakho. Indlela alibamba ngayo ibhola uMacuphu alinde ozakwabo iyamangalisa. Akukhathaleki ukuthi uzungezwe yizitobha ezingaki yinto angayinaki leyo. Manje tshela mina ukuthi kungani kungafanele ngikujabulele ukuthi ngithole umdlali onjalo. Isipiliyoni sikaLebese senza izinto eziningi zibe lula. Engikubona ejimini kuyangikitaza. Inkinga encane esekhona ukuthi akakangeni khaxa egiyeni ngokulungela umdlalo.""Lapho ezongena khona egiyeni iSuperSport izolokhu ikhuphuke njalo kwi-log. Bobabili basinika okukhulu yingakho sineme kangaka ngokuthi singazishaya isifuba sithi abethu,” usho kanje uTembo.Mayelana nomdlalo uTembo uthe bekufanele uphele esiwombeni sokuqala. Ngokwalo mqeqeshi i-Arrows ize yaphaphama ngesiwombe sesibili okuyisikhathi lapho bekufanele ngabe amagoli asengene ngakuyona maningi kakhulu.“Kuhle sinqobile kodwa kucishe konakala. I-Arrows idlala kahle kodwa besiyibanjelwe namuhla. Ize yabuya esiwombeni sesibili nje yingoba yithina ebesikuvumela lokho. Ngijabule ngoba manje siyaqala siqoqa amaphuzu. Wumdlalo wethu wesibili lo lapho siqoqa khona amaphuzu agcwele. Isendleleni iSuperSport engiyaziyo futhi isiseduze kakhulu. Inkinga yethu bekuyikhona ukuhlanganisa imiphumela. Kuyalunga konke manje,” kusho uTembo.Umdlalo weSuperSport weligi olandelayo usekhaya lapho bezovakashelwa yi-Orlando Pirates esemaqenjini asembangweni wesicoco.",Uhlomule ngabadlali abebadinga oqeqesha iSuperSport United
"UNGQONGQOSHE wezeMpilo KwaZulu-Natal, uNkk Nomagugu Simelane-Zulu, uthe bazoqala uhlelo lokusebenzisa ubuchwepheshe besimanje ukugcina ulwazi lweziguli kumakhompyutha oluzotholakala kuzo zonke izibhedlela nasemitholampilo yesifundazwe uma siyolashwa.UNkk Simelane-Zulu uthe uhlelo i-hechathon luzoqala ukusebenza ekupheleli kukaFebhuwari ngonyaka ozayo.Ukusho lokhu esibhedlela iNkosi Albert Luthuli eThekwini ngoMgqibelo ngesikhathi kuqala umncintiswano wezinsuku ezintathu wezitshudeni ezenza i-Information Technology (IT) okuzotonyulwa kuzo ozonikwa umsebenzi wokwenza lolu hlelo. Abazonqoba abangu-10 bazoqashwa umnyango.Njengamanje umnyango usebenzisa uhlelo lokugcina ulwazi lwesiguli kumafayela.“Kuthatha isikhathi eside kusafunwa ifayela lesiguli ezikhungweni zethu. Uma singabanga nenhlanhla isiguli lilahleke ifayela okusho ukuthi kumele kuqalwe phansi ifayela elisha. Lokhu kusho ukuthi ulwazi ngokugula kwesiguli luyalahleka. Udokotela oselaphayo ngaleso sikhathi akabi nesithombe esiphelele sokuthi aselaphe kanjani ngoba usuke engenalo olwazi olugcwele ngomlando wokugula kwesiguli,” kusho uNkk Simelane-Zulu.Uthe kuba nzima uma kukhona ofaka umnyango enkantolo ngoba uthola ukuthi ifayela alisatholakali noma izinto ezibhalwe phansi azisabonakali.“Uhlelo lokugcinwa kwemininingwane yesiguli kumakhompyutha lusiza ukwehlisa ingcingezi kwisiguli futhi kusheshe.“Kwesinye isikhathi uthola ukuthi umuntu uya esibhedlela esiseShowe athathwe igazi. Bese kuthi emuva kwezinyanga ezimbili noma ezintathu eze eThekwini noma eMgungundlovu kumele siphinde sithathe igazi. Kanti ukube bekunohlelo olunalo lonke ulwazi lwesiguli bekuzovela ukuthi isiguli besisanda kuthathwa igazi futhi asikho isidingo sokuthi siphinde sihlolwe,” kusho uNkk Simelane-Zulu.Uthe kudla umnyango imali enguR1 500 ukuyohlolwa igazi kwesiguli ngasinye lokhu okubenza bakhokhe kaningi uma isiguli sihlolwa igazi ezikhungweni zabo ezahlukene.“Uhlelo lokusetshenziswa kwefayela ukugcina ulwazi lwesiguli kudla umnyango imali enkulu futhi alwanele. Ukulahleka kwefayela kusho ukuthi umlando ngesiguli uyaphela. Uhlelo olusha luzosiza umnyango neziguli,” kusho uNkk Simelane-Zulu.Uthe bahlose ukuthuthukisa intsha ngalolu hlelo athe luzobasiza ukonga imali njengoba umnyango uyaye ukhiphe imali ecela kwisigidi wenzelwa umsebenzi yizinkampani ezizimele ngenyanga noma ngonyaka.Bazomenyezelwa kusasa abantu abazokwenzela umnyango lo msebenzi.",Ungqongqoshe uqeda amafayela
"SITHEMBISO MKHIZESEKUDUMA imidlalo yama-Olympics emakhanda abasubathi abagile izimanga, benqobela okokuqala elakuleli, indondo yegolide, kwi-4x100m, kumaWorld Athletics Relay Championships, abeseSilesia, ePoland ngempelasonto.Leli qembu elakhiwe ngu-Akani Simbine ongumpetha wakuleli kwi-100m, Thando Dlodlo, Gift Leotlela noClarence Munyai lenze isikhathi esiwu-38.71. Indawo yokuqala ihambisana no-USD 40 000,  ngokwemali yakuleli ingaphezulu kuka-500 000.USimbine obengukaputeni weqembu lakuleli, ogijime u-100m wokugcina kowamanqamu, uqhashise okwenhlamvu yevolovolo, eyodlula uPaulo Andre Camilo de Oliveira waseBrazil, egcine ijezisiwe, indawo yayo, yesibili yanikwa i-Italy.Ngemuva kokunqoba uSimbine abonge iqembu lakhe ngokuzimisela.""Kangazi ukuthi injabulo yethu ngingayichaza kanjani. Siye ePoland sinomqondo wokunqoba ngoba sifuna ukwenza isiqiniseko sokuthi sifuna ukuncintisana ezingeni lomhlaba. Ngiyababongela abafowethu. Ngiyibheke ngabomvu le sizini. Angingabazi ukuthi ama-Olmpic alo nyaka azoba wumbukiso omnandi. Nakuba sigijime isimo sezulu singesihle kodwa bengazi ukuthi ngigijima kahle endaweni ebandayo,“ kusho uSimbine.UMunyai uthe: ""Ngiphelelwe ngamazwi. Ngiye ePoland nethimba elihle labagajimi. Ngijatshuliswa wukuthi siwenzile umsebenzi ebesithunywe wona. Angifuni ukwenza izethembiso ezinkulu ngama-Olympics, sizoyeka izinyawo zizikhulumele zona enkundleni. Iminyaka emine kuya kwemihlanu edlule beyinzima. Kumnandi ukubuya ngalolu hlobo.“UDlodlo uthe ufisa kube sengathi angajabula ngalolu hlobo ngemuva kwayo yonke imiqhudelwano. Uthe ukholwa wukuthi ngeqembu abanalo bazenza izimanga, basengaphinda baliphule irekhodi lase-Afrika.Ezinye izindaba ezimnandi ezenzeke ePoland, wukuzibekela indawo kuma-Olympic kweqembu lika-4x400m, ebelakhiwe uLythe Pillay, Zakithi Nene, Oscar Mavundla noRanti Dikgale. Lokhu kwenzeke ngokuthi emjahweni wamanqamu lilale isihlanu ngesikhathi esiwu-3:05.76. Libekwe njengeqembu lesithathu eligijime izikhathi ezinhle.Umengameli we-ASA, u-Aleck Sikhosana ubongele abasubathi nomqeqeshi, uPaul Gorries nemenenja, uDanie Cornelius nodokotela ngokusebenza ngokuzikhandla.""Ekubeni ngingumengameli we-ASA, ngiswele amazwi. Ngagxekwa kakhulu ngesikhathi ngiya eTshwane ngiyokhuluma indaba yekhempu yaleli qembu. Ngangazi ukuthi ngenzani. Namuhla ngithokozile, laba bafana benze saziqhenya siyizwe.""Amaqembu amabili alubhekisa kuma-Olympic, futhi singompetha bomhlaba kwi-4x100m. Sigcina ukunqoba kwi-4x400m kwakungu-2001 kuma-World Championships. Ngibonga kakhulu i-University of Pretoria ngale ndondo yegolide nangokuya eTokyo kweqembu lika-4x400m,“ kusho uSkhosana.Iqembu elixube ubulili le-4x400m, lihlulekike ukuzibekela indawo kuma-Olympic, aqala uJulayi 23, eTokyo eJapan..",Sebebheke ama-Olympic abagile izimanga benqoba isicoco se-relay
"ULUVUYO “Baracks” Ncandana owayengukaputeni kuMthatha Bush Bucks nosengumhlaziyi kanobhutshuzwayo kwiSouth African Broadicasting Corporation ukholwa wukuthi ukusayina kuka-Leonardo Castro kwiKaizer Chiefs kungaba yikhubalo elingelapha uzozo, obesekunesikhathi eside uhlupha abaphathi nabaqeqeshi bayo ngokuba buthuntu kwabagadli phambi kwamapali kusukela amasizini amathathu.Ukusayina kukaCastro eNaturena kuqinisekiswe izolo uVina Maphosa osophikweni lwezokuxhumana kwiChiefs.UNcandana uthe abaphathi beChiefs bebevele besephutheni ekutheni bathembele kubadlali ababodwa abafana noBernard Parker noSiphiwe Tshabalala ekubeni sebedlale amasizini ayishumi.“Ngicabanga ukuthi bayihlabe esikhonkosini ngokusayinisa uCastro. Akekho ongamazi ukuthi ungumgadli osezingeni eliphezulu. Inkinga angabhekana nayo njengamanje wukuthi ubengasadlali njalo kwiSundowns okungenzeka ukuthi akasekho ezingeni ebesimazi ekulona nokuthi uzokwazi yini ukusheshe azinze kwiqembu lakhe elisha,”kusho uNcandana.Uqhuba uthi ngesitayela esidlalwe yiChiefs kungenzeka ukuthi asheshe awubambe umgqigqo abuyele ezingeni lakhe aziwa ngalo.“Nakuba kade engasadlali mhlawumbe ukungadlali kwakhe bekwenziwa yimixhantela eminingi esingayazi. Kungenzeka ukuthi ukushiya kwakhe kwiSundowns nokudlala kwiqembu elisha kuzomenza agqugquzeleke abuyelwe ukuzethemba okuzomenza aqhubeke kalula nezinga aziwa ngalo,” kubeka uNcandana.Lo mdlali odabuka eColombia ngo-Agasti kuke kwaba nokwesaba ukuthi kungenzeka angabuyeli eChloorkop njengoba afika ngemizuzu yokugcina sekuzovalwa ushwele wokudayiselana ngabadlali.Ngalesikhathi wayekade evakashele kwelakubo ngoba umkakhe ayelindele ukuthola umntwana.Kwakufanele abuye ukuze iqembu likwazi ukuvuselela isivumelwano naye.UCastro uzokuba ngumdlali wesibili odabuka eSouth America, ukushiya iSundowns ayodlalela iChiefs. Ngaphambili kwakhe kwaba nguJose Torealba waseVenezuela, owashiya kwiSundowns ngaphansi kwefu elimnyama ngemuva kombango wokuthi kwakukokotelwe indlela asayinda ngayo.Okunye okungenza asheshe ajwayele kwiChiefs ukufica umkhaya wakhe uGustavo Paez abadabyuka naye eSouth America.UCastro ufike kwiMamelodi Sundowns wahlangana kahle noKhama Billiat, Keegan Dolly phambili.Lo mdlali usekhonjwa eNaturena nje Isolezwe ngoMgqibelo labika ngo-Okthoba 21 ukuthi iChefs isiqede konke noCastro, kodwa izinhlangothi zombili zaphika zalala ngomhlane.",UCastro uza nekhubalo lamagoli kwiKaizer Chiefs
"SISAQHUBEKA isililo semiphakathi eyahlukene KwaZulu-Natal ngamakhansela okuthiwa agweva nokudla okuhlelelwe ukunikeza abampofu njengoba izwe livaliwe.Amakhansela asolwa ngokuvalela lokhu kudla emahhovisi awo.Okunye ukudla kuthiwa ayakuthwala aye nakho emizini yawo.Esehlakalweni esenzeke eNtshawini KwaDukuza ngoMsombuluko, kuthiwa ikhansela laku ward 15 kule ndawo, uMnuz Patrick Mabasa, usabise abantu ngokubadubula ngenkathi beza ngobuningi babo bezofuna ukudla abekusabalalisela emphakathini wakule ndawo.“Ngenxa yokuthi abantu abaningi bakule ndawo balambile, beze ngobuningi babo bezofuna ukuthi nabo banikezwe amaphasela okudla,” kusho omunye wabantu abebe khona kulesi sehlo.Libona ikhansela ukuthi bafika ngobuningi babo, umthombo uthe libe selibayalela ukuthi abahambe, kwaba khona abakukhipha ngenkani ukudla emotweni, kwayilapho elisabise khona ngokuthi lizodubula abenza lokhu.UMabasa uvumile ukuthi kunabantu abebanikeza ukudla kule ndawo ngoMsombuluko.“Abantu abakwi ward engikuyo bangu-6 200 kanti mina bengiphethe amaphasela okudla angu-80 ebengiwanikezwe umasipala wakule ndawo,” kusho uMabasa.Ebuzwa ukuthi kwenzeke kanjani ukuthi aphathe amaphasela okudla angu-80 ekubeni kunabantu abangu-6 200 ewadini yakhe, uthe ngokusebenzisana nonompilo endaweni, ubezitshela ukuthi yilabo kuphela abadinga ukudla kanti kuzofika nabanye abaningi.Ukuphikile ukuthi usabise abantu ngokubadubula, wavuma ukuthi kukhona abafake unyawo kulo mkhankaso abagcine ukudla sebekuthatha ngenkani emotweni yakhe. Ikhansela elisolwa ngokuvalela ukudla ehhovisi lalo okunye laya nakho kwalo eDassenhoek alilubambanga ucingo lwalo lithintwa. Nemilayezo aliyiphendulanga.Okhulumela i-ANC KwaZulu-Natal, uMnuz Richardo Mthembu, uthe usezwile ngalezi zikhalo.“Ngizohlangana noNdunankulu namhlanje (ngoLwesibili) sibone ukuthi iyiphi indlela ehlelekile okungasetshenzwa ngayo uma abantu sebenikezwa ukudla,” kusho uMthembu.Uzwakalise ukudumala ngalokhu, wathi lokhu kuwubudedengu obukhulu emakhanseleni. Uthe kumele engabe ayabazi abantu abadinga ukudla ezindaweni ahlala kuzo ukuze uma ehambisa ukudla, kungabi khona ukudonsisana njengoba kwenzeka.    ",Isililo ngamakhansela agweva namaphasela okudla
"ITULO lokubulawa komndeni wakwaVilakazi eKhombe, eNkandla, kuthiwa liqale ukuthungwa ngoDisemba wonyaka owedlule ngesikhathi kubanjwa imihlangano amalungu omphakathi asola lo mndeni ngokuthakatha nokweba imfuyo.Lokhu kudalulwe omunye umthombo osondelene kakhulu nomculi kamasikanda ofe kulesi sigameko esenzeke ngoLwesithathu ebusuku.Kulesi sigameko kutheleke amadoda amabili angaziwa okuthiwa abaqhulule ngenhlamvu abashiya bedindilizile.Ababulewe kube uNkk Khulumile Vilakazi (76) ongunina kaNksz Ntombikayise Vilakazi (45) obethwasisa umculi kamasikandi uMnuz Kuhlalokuhle “Skokela” Goqo (34), kwesinye isigameko okusolwa ukuthi sihlobene nalesi kubulawe uMnuz Mfudumezeni Mhlongo (76) waseZimbidli obeyinyanga.Kuthiwa lo mndeni ubusolwa ngokulanda umuthi kuMhlongo ubuye uzothakatha ngawo endaweni.Lo mthombo uthi kunemihlangano eke yabanjwa lapho okwaphuma khona igama lokuthi kufanele lo mndeni uthathelwe izinyathelo ngoba weba izimbuzi futhi uyathakatha.Uthe bese kunesikhathi abakwaVilakazi benyamanambana emphakathini ngenxa yalezi zinsolo ebezisabalele.“Kwafika umuntu ezoxwayisa lo mculi ukuba asuke kulo muzi ngoba bazohlaselwa kodwa yena wathi ayikho leyo nto seyadlula. Le ndaba ibikhulunywa nje nabantu besho ukuthi kugilwa imikhuba kulo muzi, naye lo sisi obethwasisa wake wakhala ngokuthi kuthiwa uyathakatha,’’ kulanda lo mthombo.Uveze nokuthi kuke kwagasela amaphoyisa ngelinye ilanga kudliwa imbuzi kwaVilakazi afika athola ukuthi akuyona le mbuzi enombala okuthiwa yebiwe.Leli phephandaba ebelinkanise kule ndawo ngoLwesihlanu, lihambele lo muzi wakwaVilakazi okwenzeke kuwo isigameko, lafica isimo simuncu.Ilungu lomndeni uNkk Khangwayini Vilakazi (69) ebelihleli emakhandleleni lithe babona sengathi lo muzi uzolenga ingidi ngoba akekho ozohlala khona ngenxa yokwesaba.“Asilali nathi sifika ekuseni sibuye sihambe ntambama, siyesaba ngisho emini ngoba bangase bafike basivimbezele. Siyokhululeka mhla kwaboshwa abenzi bobubi. Ngisho izingane ezibone kwenzeka isigameko zithathwe abezenhlalakahle, ngeke zibuye lana ngoba akuphephile,’’ kusho uNkk Vilakazi.Bathe bayoyixoxela amagwababa echobana ngoba le nto bahlala beyizwa emsakazweni nakothelevishini, abakaze bayibone.Okhulumela amaphoyisa kwaZulu-Natal, uCaptain Nqobile Gwala, uthe bekungakaboshwa muntu ngalesi sigameko kodwa uphenyo luyaqhubeka.",Laboshwa kudala itulo lokuqotha  umndeni waseKhombe
"UMNYANGO wezokuHlunyeleliswa kweziMilo KwaZulu-Natal usuzwakalise ukuphoxeka kulandela ukusabalala kwevideo yocansi phakathi kukajele wesifazane nesiboshwa esigcwele ezinkundleni zokuxhumana okubalwa kuzo noWhatsApp. “Ivideo eshaqisayo yocansi phakathi kukajele nesiboshwa saseNcome Correctional Centre, KwaZulu-Natal iyasiphoxa futhi iyasihlaza njengomnyango,” kusho okhulumela umnyango uMnuz Singabakho Nxumalo. “Izenzo zocansi phakathi kojele neziboshwa ziyihlazo futhi akumele abasebenzi bethu bazibandakanye kuzo.” UNxumalo uthe ujele othintekayo uzothathelwa izinyathelo aqondiswe ubugwegwe. Uthe nesiboshwa sizothathelwa izinyathelo ngalokhu. “Abasebenzi bezokuhlunyeleliswa kwezimilo kulindeleke ukuba balandele imigomo yokuziphatha, ucansi nesiboshwa yisenzo esinyanyekayo futhi esingeke simelwe,” kuqhuba yena. UMnnyango ucele abantu ukuthi bayeke ukusabalalisa le-video ezinkundleni zokuxhumana. Bephawula ngale video abanye abantu baveze ukuthi kungenzeka ukuthi yisiboshwa esiyipotshozile ngoba sifuna okuthile kujele. Kwenzeka lesi sigameko nje umnyango usanda kumemezela ukuthi abanye ojele sebezofaka ama-camera emzimbeni ukwehlisa izigameko ezingekho emthethweni ezenzeka emajele. ",'Iyasihlaza ivideo yocansi kajele nesiboshwa' - uMnyango
"AMAPHOYISA athungatha uyise wengane yomfana enonyaka ngezinsolo zokuyibulala kulandela ukuthola ukuthi unina usenelinye isoka eMaoti eThekwini.Ingane obekuvulwe icala lokuthi ilahlekile ngoMgqibelo, kutholwe isidumbu sayo sesonakele e-Phoenix, ngoLwesithathu ebusuku.Isidumbu somfanyana igama elingeke lidalulwe njengoba kuthinteka uyise ongakaboshwa ekufeni kwakhe, kuthiwa besiboshwe ngocwazi ekhanda nasemqaleni.Kusolwa ukuthi umuntu ombulele umncishe umoya esebenzisa ucwazi.Isidumbu kuthiwa sitholwe ngamalungu omphakathi kwabe sekubikelwa inkampani yonogada namaphoyisa.Okhulumela amaphoyisa KwaZulu-Natal uLt. Colonel Thulani Zwane, uthe amaphoyisa aphansi phezulu afuna umsolwa.“Amaphoyisa asePhoenix aphenya icala lokubulala kulandela ukutholwa kwesidumbu somfanyana ononyaka sesonakele ngoLwesithathu ngo-10 ebusuku.“Isidumbu sitholwe ehlathini eTrenance Manor khona ePhoenix. Ingane ibidukile kusukela ngoMgqibelo, kwavulwa icala. Ukuhlolwa kwesidumbu kuzoveza imbangela yokushona kwayo. Umsolwa kuleli cala akakaboshwa, uyathungathwa amaphoyisa,” kusho uZwane.UMnuz Gareth Naidoo, okhulumela inkampani yonogada iKZN Vip Unit Security, uthe bathole izingcingo zivela kubantu emphakathini bethi bathole ingane isishonile.“Ngesikhathi sihlola indawo okwenzeke kuyo isigameko sithole ukuthi isidumbu senganebesinocwazi ekhanda nasentanyeni. Isidumbu bese sonakele.“Abezimo eziphuthumayo baveze ukuthi ingane isishonile. Kube yisimo esinzima kubasebenzi bethu ukubona isidumbu sengane sikuloluya hlobo,” kusho uNaidoo.Isolezwe lithole ukuthi isoka elisha likanina, belilokhu lithola ucingo luvela kowesilisa ebika ukuthi ingane isishonile futhi wachaza ukuthi isidumbu sayo sikephi.Umndeni kuthiwa uthe uphuthuma kuleyo ndawo kanti omakhelwane sebesitholile isidumbu babikela amaphoyisa nenkampani yonogada.Umthombo weSolezwe ongathandanga ukudalulwa uthe uyise wengane wayithatha ingane ikubo, ekhala ngokuthi unina usenesoka athandana nalo.Amaphoyisa acela ongaba nolwazi ngokuthi ukephi nezinkalo uyise womfana axhumane nanoma yisiphi isiteshi samaphoyisa.Imizamo yokuxhumana nomndeni ayiphumelelanga.",Kusolwa uyise wengane etholakale ibulewe ngocwazi
"INDODA okuthiwa yafika nezitho zomuntu esiteshini samaphoyisa ithi isikhathele ukudla abantu isulela ngecala enye eyayiboshwe nayo okuthiwa yashonela esitokisini. UMnuz Nino Mbatha (32) oboshwe noMnuz Khayelihle Lamula (32) noLungisani Magubane (32) babekwe icala lokubulala nokukhanda itulo lokubulala uNksz Zanele Hlatshwayo. Omunye ummangalelwa, uMnuz Sthembiso Doctor Sithole, washonela esesitokisini nonyaka.Isolezwe lithole ukuthi wazihilela kodwa lokhu bekungakavezwa enkantolo ngaphandle kokuthi washona nje. Icala beliqulwa eNkantolo eNkulu eMgungundlovu izolo. UMbatha ngomlomo wommeli wakhe, u-Advocate Dianne Franklin, uthe amumele wayezozicelela usizo lwamaphoyisa ukuba ubophe umakhelwane wakhe owayemkhweleta imali yotshwala. “Ummangalelwa lona uthi yena waya impela esiteshini eyocela usizo emaphoyiseni ukuba amlekelele ukuba athole imali yakhe kumakhelwane wakhe uMchunu owayedayisa utshwala ngoba engafuni ukumkhokhela imali yakhe. Wathenga isiphuzo ngo-R100, wangawuthola ushintshi wabuya nomunye u R100 ezothenga wangawuthola futhi ushintshi wakhe. Waya emaphoyiseni ngoba esedinga ukuba amlekelele kuleyo nkinga. Konke lokhu okunye osekuvezwa ngamaphoyisa akulona iqiniso,""kusho u-Adv. Franklin.FUNDA: 
Bazowaphika amacala okuthiwa badla abantuUMbatha uthe izitho zomuntu zafika noSithole yena eboshiwe ngamaphoyisa ase-Estcourt. “Ummangalelwa uthe ngesikhathi esagqunywe esitokisini, wabona uSithole owayekade ephethe izitho zomuntu ehamba namaphoyisa. Ummangalelwa yena akazange nje afike emaphoyiseni nezitho zomuntu futhi akazazi kodwa zaziphethwe uSithole,” kusho uFranklin. Iphoyisa okuyilona elabopha UMbatha, uConstable Ndumiso Ntshalintshali, likuphikile lokhu wathi yena akazange nje abone uSithole efika nezitho zomuntu esiteshini kodwa kwakunguyena uMbatha. UNtshalintshali uze wathi akuwenzi umqondo ukuthi umuntu angathenga ngo-R100 angawutholi ushintshi, aphinde ubuye nomunye u-R100 uzothenga futhi. Icala liyaqhubeka",Bakhomba owazibulala kwelezicubu zabantu
"UTHUKA izanya umndeni wevolontiya le-ANC eliphinde libe yiPhini likaSihlalo wesigungu esilawula isikole eSwayimane High, emuva kokuthi lishiselwe izimoto zalo ezintathu ngoMgqibelo.UMnuz Thami “Mlenge” Mbhele uthe kulothiswa izimoto zakhe nje, ubesanda kugqekezelwa ngeledlule.“Angazi ukuthi ngizothi ubani oshise izimoto zami ngoba akekho engimazi eyisitha sami. Umndeni usathukile ngesigameko esenzekile ngoba asazi ukuthi owenze lokhu sithini isinyathelo sakhe esilandelayo,” kusho uMbhele.Uthe ngesikhathi kushiswa izimoto zakhe bekuhambe ugesi endaweni yabo eKwaSwayimane ngoba uvuswe wumsindo omkhulu wento ebiqhuma wathi uma eqalaza wabona izimoto zakhe zisha.UMbhele uyivolontiya le-ANC, akekho ebuholini obuphezulu benhlangano KwaSwayimane futhi uyiPhini likaSihlalo wesigungu esilawula isikole KwaSwayimane.“Ngisadidekile ngale nto eyenzekile ngoba angazi ngempela ukuthi kwenzekani. Ngesonto eledlule bengigqekezelwe abafana ababhema izidakamizwa. Ngenhlanhla sibatholile sazithola nezimpahla ebezebiwe. Angazi noma ukugqekeza kwabo kuhlobene yini nokushiswa kwezimoto zami. Ngisola ukuthi zishiswe ngamabhomu kaphethroli kodwa angazi ngoba ngivuke sezisha,” kusho uMbhele.ULt Col Thulani Zwane wamaphoyisaKwaZulu-Natal ukuqinisekisile ukuthi kushiswe izimoto eMabheleni, KwaSwayimane.“Kushiswe izimoto ezintathu ngabantu abangaziwa ngoMgqibelo. Kuvulwe icala lokucekela phansi impahla, akukaboshwa muntu,” kusho uLt ColZwane.",Uselala obenyoni oshiselwe izimoto
"UBASETSANA Kumalo wenkampani eqopha izinhlelo ezihlukene zethelevishini iConnect tv, uveze ukuthi uhlelo olusha oluthi Pastor Wants A Wife, luzotshengisa ukuthi kunzima nakubefundisi kwesinye isikhathi ukuthola amakhosikazi.Lolu hlelo luqale ngoMgqibelo odlule ngo-8 ebusuku ku-1Magic kanti kulindeleke ukuthi luqale namhlanje kuMzansi Magic ngo-8.00 ebusuku.Kuzobonakala u-Apostle Aaron Zioan Khunou noPastor Lincoln Fero, befuna amakhosikazi abazowashada. Kuneziqephu eziwu-13 ezizoveza abesifazane abayisithupha bezama ukuthatha amehlo alaba befundisi. Ngeke kugcine ngabo kodwa kuzohlanganisa imindeni nabangani babo.“Uhlelo luzoveza ukuthi ibandla kanye nemindeni kungena kangakanani ekusizeni umfundisi noma umholi walo ekutholeni umaqondana. Ngeke kugcine ngokuthi kubonakale abefundisi nalaba besifazane kuphela, kodwa baningi abazongenelela basize ekukhetheni intokazi eyiyona yona. Ngeke bagcine ngokukhethana uma konke kuhambe kahle, siyohamba nabo baze babophe ifindo lo mshado,” kuchaza uBasetsana.Uthe ibandla nomndeni womfundisi bayoqala bahlangane nabesifazane bambuze imibuzo embalwa uma kucaca ukuthi akakulungele okufuna oyedwa kulaba befundisi, yilapho beyobe sebevumelana ngokuthi akhishwe lowo wesifazane ohlelweni.“Abesifazane okubahambela kahle bayogcina beya ngisho enkonzweni eholwa yilaba befundisi, bayophinde babe nesikhathi bobabili baye eholidini bazijabulise ukuze bazane kangcono. Okumele bakwazi ababukeli ukuthi kulaba besifazane abayisithupha, uyedwa ozobe ephuma ohlelweni isonto ngalinye kuze kusale ababili abayokhethwa yilezi zinceku. Sikholwa ukuthi ngalolu hlelo sixoxa indaba yothando futhi sithemba ukuthi abantu bakuleli bazolujabulela. Siyazi futhi abantu bazozithanda  lezi zintokazi  isiqephu ngasinye uma bezibona,” kuchaza uBasetsana.UKumalo nozakwabo sebekhiqize izinhlelo ezithandwayo kuleli okubalwa  i-Our Perfect Wedding  neDate My Family.UNomsa Philiso wakwaM-Net, uthe abangabazi ukuthi uhlelo lungolunye oluzodonsa amehlo ababukeli futhi luzobenza bakhulume ngalo.",Uvuka ngohlelo oluzosiza abefundisi abafuna omaqondana
"KUTHUNUKE izilonda ebeseziphola emndenini okwabulawa ilungu lawo ngendlela efanayo eminyakeni edlule, ukutholakala kwezidumbu zabesifazane zilahlwe epulazini lomoba eMthwalume.UNksz Nosipho Ngcobo ongudadewabo kaNksz Nombali Ngcobo, isidumbu sakhe esatholwa silahlwe emobeni eMzinto ngo-2007 emuva kwesikhathi esingangenyanga edukile, uthe izigameko zakamuva ezibikwa eMthwalume zibavusele izinhlungu.UNombali ngomunye wabesifazane abangu-13 ababulawa wumalugaju uThozamile Taki owagwetshwa odilikajele abangu-13, iminyaka engu-208 nengu-16 icala ngalinye ngokubamba inkunzi ehlomile yiNkantolo eNkulu yaseThekwini.“Ngike ngazibuza ukuthi uTaki usephume nini ejele? Selokhu kuvele izindaba zokutholwa kwabo emobeni. Ekhaya sekuvele kwashuba sengathi udadewethu ubulawe izolo, ikakhulu enganeni kamufi okwenzeka isigameko isencane kakhulu,” kusho uNksz Ngcobo.Uthe usola abagila lo mkhuba wokubulala abesifazane eMthwalume ukuthi bangabanye abebesebenzisana noTaki ngoba wanqaba ukuveza amagama abantu ayesebenzisana nabo kwaze kwaba uyagwetshwa. “Imindeni kudingeka ithole usizo lokwelulekwa ngokomqondo ngoba lesi yisimo esingelula ukuthi semukeleke kalula.Ngebhadi thina asikwazanga ukulekeleleka ngokwelulekwa komqondo,” usho kanje. Ziyisithupha izidumbu ezitholwe kuleli pulazi eliseMthwalume kanti kunengebhe yokuthi kungenzeka ukuthi kunomalugaju obulala abesifazane.Isidumbu sakamuva sitholwe ngoLwesine ngeledlule kanti akucaci ukuthi ngesikabani ngoba kusenziwa ulibofuzo. Esinye esitholwe ngoLwesibili olwedlule ngesikaNksz Zama Chiliza (39). Ezinye ngezikaNosipho (15) nodadewabo uNksz Akhona Gumede (25) abatholwa ngo- Ephreli nonyaka babegcine ukubonakala ngoNovemba 19 nyakenye.UNksz Nelisiwe Dube (23) esakhe isidumbu sitholwe endaweni efanayo ngenyanga edlule kanti wayegcine ukubonakala ngoJuni 28 ephume ekhaya ezobuya.EsikaNksz Bajabulisile Duma (41) satholwa ngo-2018.Imindeni ibonge ukusukuma kukahulumeni yathi uxhaso elutholayo luyithoba amanxeba. Eminye yemindeni ithe ayikakulungeli ukukhuluma.UNksz Silindile Dube ongudadewabo kaNelisiwe, uthe ukuboshwa kwabasolwa ababili kulethe ithemba. “Akukwazi ukuthi bekungabantu ababili abebengabulala abantu abaningi kanje. Okusithuse kakhulu wukuthi omunye wababoshiwe ngumuntu wendawo, esimaziyo,” kusho uNksz Dube.UMnuz Jefrey Phehlukwayo uyise kaNosipho no-Akhona, uthe bese behlanze ngedela sebelindele ukuthi amadodakazi awasekho.“Bekungesibo abantu abebehamba izinsuku bengabuyi ekhaya. Ukulahleka kwabo ngoNovemba kwenza sabona ukuthi kukhona okubavelele. Sifisa bajeze abenzi bokubi,” kusho uPhehlukwayo.I-IFP eholwa uMengameli wayo uMnuz Velenkosini Hlabisa, ibambe umkhuleko nemindeni nomphakathi ezimobeni lapho kutholakale izidumbu izolo.Bekuhambele noNgqongqoshe wamaPhoyisa uMnuz Bheki Cele nowezokuPhepha nokuThutha eKZN uMnuz Bheki Ntuli.UHlabisa uthe kumele abasolwa uma betholwa benecala bathole odilikajele banganikezwa ibheyili. “Sifisa izinkantolo zenze isibonelo kubantu abadlwengula baphinde babulale abesifazane. Uhulumeni akalimele ngezinyawo leli cala lisheshe lizigwebe izigilamkhuba,” kusho uHlabisa.Kubasolwa ababili ababoshiwe kuthiwa oyedwa ubesebenza egaraji kanti kukhona otholakale nezimpahla eziyamaniswa nezabagilwa.",Bathunukele kutholakala izidumbu
"SISHAYE kwezwela isomiso kuMntwana waKwaPhindangene njengoba ekhala ngokufelwa yizinkomo ezingaphezulu kuka-60 okuyinto emkhathaza kakhulu ngosizi alubona lubhekene nomphakathi.UButhelezi ukusho lokhu ngesikhathi kunomcimbi wokwethulwa kwamaloli angu-20 amasha athengwe nguMasipala waseMzinyathi abethulwa eMvoti ngoMgqibelo.Uthe uyazi ukuthi lesi simo asibhekene naye yedwa ngoba ubonile naseNkandla nakwezinye izindawo lapho abenqamula kuzo ukuthi izinkomo zibulawa yindlala ngenxa yokuswela amanzi.“Ngiyazi ukuthi kangingedwa kulokhu kulahlekelwa. Njengoba sonke esingabalimi sithembe imvula, iva lokuhlukunyezwa yisomiso selihlabe lephukela kithi. Ngakolunye uhlangothi isivuno sommbila nezolimo zilahleka ngenxa yesiqhotho. Ngakho ukungenelela okuphuthumayo kuyadingeka. Ngiyakujabulela okwenziwe nguMasipala waseMzinyathi ngokuletha amaloli azosiza kulesi simo esikhungethe abantu bakithi,” kusho uButhelezi.EMvoti, Msinga naseNquThu isomiso sigadle kwezwela kwafa nenqwaba yemfuyo. Sekuke kwaba nemibhikisho umphakathi ubalisa ngokuthi awusazi ukuthi uzokwenzenjani ngoba amanzi awekho.Kwezinye izindawo zaseNquthu kuthiwa kusiza uma kushoniwe njengoba abantu belethelwa amanzi.UButhelezi ucele umphakathi ukuba ungalokothi uyeke imiyalelo kahulumeni yokusetshenziswa kwamanzi ngokucophelela ngoba lesi simo sisekude ukuphela.Uthe okunye okumkhathazayo ukuthi kunophenyo lwenkohlakalo lokusetshenziswa kwemali yesomiso KwaZulu-Natal.UButhelezi uthe lolu phenyo lwenziwe, umbiko wakhona awukaze unekelwe umphakathi kanti ne-IFP esiShayamthetho saKwaZulu-Natal isiwufune kwaze kwashona ilanga ungadedelwa.Imeya yaseMvoti, uMnuz Thami Ngubane, ikhale ngokuthi okuyikhathazayo ngukuthi amaloli amanzi kunenkohlakalo egcwele kuwona njengoba kwebiwa udizili amanzi angafinyeleli kubantu.Ucele ukuba le nto ibhekisiswe wathi lolu daba useluxoxe nanoNdunankulu uMnuz Sihle Zikalala.IMeya yaseMzinyathi, uMfu Petros Ngubane nemenenja esabambile, uMnuz Lethu Mthembu, badalule ukuthi sebefike esiphethweni senkohlakalo yamaloli amanzi njengoba lawa amasha esenobuchwepheshe obuqapha umshayeli ukuthi ukuphi nokuthi uhamba nobani futhi uzofika nini lapho eya khona.Uthe lokhu bakubona kwi-video kumaselula kamasipala aqapha lonke uhambo lomshayeli. UMthembu uthe okunye ngukuthi njengoba bethenge amaloli bakwazile ukonga imali eningi.Ubuye wathi abantu bamathenda abebenza lo msebenzi bebeqola umasipala ngemali yamanzi.",Isomiso sishaye kwazwela kuShenge
"UNOBHALA wophiko lwentsha ye-ANC KwaZulu-Natal uthi uyadumala uma ecabanga ngokuqanjelwa amanga ngetulo lokuketula uMengameli uMnuz Cyril Ramaphosa.UMnuz Thanduxolo Sabelo uthi ebengangena ejele abhekane necala lokuvukela umbuso ngokuqanjelwa amanga.Ubekhuluma okokuqala ngendlela aphatheka ngayo kuthiwa yena nabanye be-ANC bahlela ukuketula uRamaphosa.Uthi ngale kokuthi ubethola izingcingo zimqinisa idolo kodwa abazali bakhe bahlukemezeka.Uthi kuzo zonke izinkinga ake abhekana nazo kayikho efana nalena kodwa akakhali ngoba imqinisile futhi yamxhumanisa namagatsha nezifunda ebezimbiza zifuna ukuzizwela ngale ndaba.“Ngigcine ngingasenaso isikhathi sokubhekana nezaseKZN ngoba bengibizwa ngapha nangapha,” kusho uSabelo.Uthi le nto yaphekwa enhlanganweni ye-ANCYL ngoba befuna ukumgqiba kwezombusazwe.Uthi abenza lokhu basezikhundleni eziphezulu kwi-ANCYL.“Lokho akusho ukuthi ngibambe amagqubu, futhi njengoba ngizokhethwa njengoMengameli we-ANCYL kuleli sonto, ngeke ngibazonde.”Uthe unoxolo kangangoba ufisa ukukusebenzisa nakuKhongolose ukuze amalungu abuyisane kubhekwe phambili okhethweni.USabelo ubangisana nomgcini-mafa wophiko lwentsha uMnuz Reggie Nkabinde ongathandanga ukuphumela obala ukuthi useyilungele kangakanani ingqungquthela.USabelo ukubeke kwacaca ukuthi usizwe umthandazo njengoba akhuliswa ngawo kubo eMbumbulu.Akananazi ukuthi liyothi liphela leli sonto abe esenguMengameli we-ANCYL ngenxa yokwesekwa okukhule ngesivinini kwizifunda ezingu-44 kwezingu-53 azihambele kuleli.Ugcine ngokugcizelela ukuthi ubufakazi bokuthi waboshelwa amanqina enyathi ngezinsolo zetulo lokuketula uRamaphosa, buzovela emiphumeleni yophenyo esimangalweni asifaka emangalela iphephandaba elaveza lolu daba.",Uyabazi ababopha itulo ngolukaRamaphosa uSabelo
"USADIDEKILE umndeni kuhlaselwa amalungu omndeni amabili adutshulwe abulawa ngabasolwa abangaziwa emzini owodwa ezigamekweni ezimbili ezehlukene.UMnuz Sthembiso “Mashe” Mngwengwe (35) kuthiwa ubekubo eMpumalanga, eThekwini, esigodini saKwaLatha, ngeSonto ebusuku ngesikhathi kungena amadoda amabili okuthiwa abehlome ngezibhamu, afike amphoqa ukuthi awanike isibhamu ngaphambi kokuthi amdubule. Ushonele endaweni yesigameko. Ngesikhathi umndeni usahlela ukufihla ilungu lawo elisemakhazeni, ngoLwesibili ebusuku kuphinde kwahlaselwa emzini ofanayo kwadutshulwa udadewabo kamufi uNksz Dudu Mngwengwe (47), naye oshonele endaweni yesigameko.Isihlobo ebesikhona kwenzeka lezi zigameko esingathandanga ukudalulwa ngoba sesabela ukuphepha kwaso, sithe bewumndeni basashaqekile ngalokhu kuhlaselwa osekuphoqa ukuthi uma kuhlwa umuzi bawuvale bahambe beyobhaca ezindaweni ezehlukene.“Lesi sigameko sisethuse kakhulu kangangoba namanje siyazibuza ukuthi amalungu ethu abulawelani? Ekhaya kusele mina nomkhulu kuphela, bonke abantu sebebalekile bayobhaca ezihlotsheni ezikude ngenxa yalesi simo. Nathi uma ilanga lishona siyaphuma siyocela ukufihla ikhanda kweminye imizi sibuye ekuseni,” kusho lesi sihloboUthe womabili lawa malungu asemakhazeni, futhi basadidekile ukuthi azongcwatshwa kanjani njengoba umndeni kunzima ukuthi uhlangane uhlele ngenxa yalesi simo. Uveze ukuthi akukho muntu abamsolayo ukuthi wuye owenze lesi sigameko njengoba uMngwengwe ubewumuntu onenhlinziyo enhle, ekhonzwe ngabantu abaningi endaweni futhi ezigqaja ngezinto zesintu. Uthe udadewabo kamufi naye obulewe, ubengahlali lapho kuhlala khona uMngwengwe kodwa ubefike njengelungu lomndeni ngemva kokuzwakala kwezindaba zokubulawa komfowabo kanti naye usezodutshulwa ngendlela efanayo ngemva kwezinsuku ezimbili kubulawe umufi.Okhulumela amaphoyisa KwaZulu-Natal, uCaptain Nqobile Gwala, uthe abasolwa bathatha isibhamu sikamufi (uMngwengwe), neselula yakhe bashaya bachitha.“Ngolwesibili amaphoyisa aphinde athola umbiko wokubulawa komuntu emzini ofanayo okuthe uma efika afica isidumbu sowesifazane ona-47 sidindilizile, sinamanxeba amathathu okudutshulwa ekhanda.  Amaphoyisa esiteshini saseMpumalanga aphenya amacala okubulala nelokubanjwa kwenkunzi,” kusho uCapt Gwala.",Kubulawe omunye kusahlelwa umngcwabo
"MLUNGISI GUMEDEnoCELANI SIKHAKHANEU MENGAMELI we-NFP uNkk Zanele Magwaza-Msibi uthi sekufike lapho behluleka khona ukubekezelela ukuhlukunyezwa kwamakhansela abo ngozakwabo be-ANC komasipala abababusa ngokubambisana.UNkk Magwaza-Msibi wenze lesi sitatimede ngoMgqibelo ngesikhathi ekhuluma engqungqutheleni yokukhetha ubuholi besifundazwe bophiko lwabesifazane eShowe.“Inkinga esibhekene nayo ukuthi amakhansela kaKhongolose abukela phansi awethu kangangokuthi awafuni bambiswano, izinqumo azithatha ngawodwana. Le nto isiyenza sengathi yithi esincengile kulobu budlelwano esinabo ne-ANC ngenxa yokuziphatha kwamakhansela ayo esithola nokuthi axosha nabasebenzi komasipala ngaphandle kokuhlangana ne-NFP,” kusho uNkk Magwaza-Msibi.UNkk Magwaza-Msibi ukusho lokhu ngemuva kokuthi ngeledlule amakhansela eqembu lakhe kumasipala waseMbabazane evele akhipha iMeya ye-ANC esikhundleni uNkk Phindile Strydom ngokuvota ndawonye ne-DA ne-IFP.UStrydom ubesolwa ngokuxosha iMenenja kaMasipala uMnuz Mthetheleli Ndlela. Kuphume uStrydom esikhundleni sakhe kwangena uMnuz Mbuzeleni Mkhize we-NFP.Kumanje i-NFP ihlela ukuthi ibambe umhlangano ne-ANC ukuze kulungiswe lesi simo kuphinde kubuyekezwe ubudlwelwano babo obubukeka busengcupheni.I-NFP ne-ANC benza isivumelwano sokusebenzisana komasipala abangu-19 KwaZulu-Natal ngemuva kokuthi lingabanga khona iqembu elinqoba ngamalengiso.Ziningi izigameko lapho amakhansela e-NFP ephula khona umgomo wokusebenzisana ne-ANC kodwa akhethe ukuvota ndawonye ne-IFP njengoba kwenzekile futhi eMbabazane.Ikhansela le-DA kumasipala waseMbabazane uMnuz Sandile Ndlovu uthe bangakujabulela ukuthi umshado we-ANC ne-NFP ukuthi uphele ngoba wenza ukuthi kungasebenzeki.UNobhala we-ANC KwaZulu-Natal uMnuz Sihle Zikalala uthe isikhalo se-NFP siyazwakala.“Asisho ukuthi iyiphi ingxenye enenkinga kodwa sifuna ukuthi lapho kukhona izinxushunxushu sibambisane kulungiswe isimo ukuze kungabikhona ukuphaza-miseka kwentuthuko,” usho kanje.",Kumuncu emshadweni we-ANC ne-NFP
"LUNGILE MAJOKAI NKAKHA kwezokusubatha emijahweni yamabanga amade eNingizimu Afrika, uWillie Mtolo, ithipha omunye umakadebona kwezokugijima uHendrick Ramaala ukuthi angaphephezelisa ifulegi lakuleli ku-Old Mutual Two Oceans Marathon ngempelasonto.UMtolo owanqoba iNew York Marathon ngo-1992, uthe ubona amava kaRamaala kuyiwona azomsebenzela kulo mjalo ongu-56km ozogijinywa ngoMgqibelo ekuseni eKapa. Uzosakazwa bukhoma kuSABC 2 kusuka ngo- 5.30 ekuseni.URamaala (43) odabuka eLimpopo, umnkantshobuvu ekugijimeni. Usehambele amazwe ahlukene edla imihlanganiso. Ngo-2004 wanqoba iNew York Marathon waphinda wanqoba iMumbai Marathon ngonyaka ofanayo. Ugcine ukuyibamba ngaphandle kwelakuleli ngo-2012 lapho athola indawo yeshumi kuBerlin Marathon.Nyakenye ubeqala ukugijima kuTwo Oceans kodwa wakwazi ukuthola indawo yesibili ewashini waqopha u-3:11:33 engena ngemuva kukaLebenya Nkonka waseLesotho.“Kunzima ukuqagela ukuthi ngubani onganqoba kodwa kwabakuleli ngibona uHendrick Ramaala engayifaka ingcindezi. Indlela agijime ngayo nyakenye ekubeni ubeqala inginika ithemba. Usenaso isipiliyoni salo mjaho futhi kade ayebona emijahweni eminingi agijime kuyona,” kusho uMtolo.Le nkakha eke yayimbamba nakuComrades Marathon, ithe ibona kusazoba wumqansa ekutheni kube khona owesifazane waseNingizimu Afrika okwaziyo ukukhonya.“Into ehlupha abagijima bakithi wukuthi bagijima imijaho eminingi ngoba bejahe imali. Kufanele bayikhethe imijaho abayingenelayo. Okuhle manje wukuthi njengoba isiminingi enemali sebengakwazi ukuzikhethela ukuthi iyiphi abazoyingenela bese benza kahle kuyona.”Ephuzwini le mali, abagqugquzeli beTwo Oceans babeke umhlomula ka-R1 million kumgijimi wesilisa nowesifazane ozophula irekhodi ngaphezu kuka-R250 000 otholwa ngokuphuma phambili.Elabesilisa lingu-3:03:44 elabekwa uThompson Magawana ngo-1988. Elabesifazane lingu-3:30:36 laqoshwa uFrith van der Merwe ngo-1989.“Angiboni kukhona ozokwazi ukushaya irekhodi elisha ikakhulukazi njengoba nomgudu okuzohanjwa ngawo ushintshile. Ngeke kubelula abantu abaningi abayazi indlela entsha. Okunye nesimo sezulu saseKapa sishintsha njalo ngeke wazi ukuthi sizobe sinjani ngosuku lomjaho,” kusho uMtolo.Ngokujwayelekile indlela ibidlula eChapman’s Peak kodwa le ndawo icekeleke phansi ngesikhathi kunomlilo wequbula eKapa. Sekuzodlulwa e-Ou Kaapse.Uthe bayadingeka abagijimi abafana noGert Thys nyakenye, wayeshoshela phambili ngejubane eliyisimanga kucaca ukuthi uphuthuma irekhodi kodwa wagcina ephelele endleleni ebanjwa amajaqamba.“Abagijimi uma befuna ukwenza kahle kumele basizane, kungabhekwa umuntu oyedwa emehlweni. Uma benza njalo bangakwazi ukushaya izikhathi ezinhle,” kusho uMtolo.",Kubhekwe uRamaala kuTwo Oceans
"UMHOLI omusha weSoul Brothers, uThokozani Hadebe, usesheba umculo nokulingisa njengoba esebonakala emafilimini akhonjiswa kuMzansi Magic.UThokozani (52) wangena endaweni zengwazi yombhaqanga engasekho uDavid “Mdavu” Masondo, owadlula emhlabeni ngo-2015.Lo mculi, odabuka eWembezi, e-Estcourt, ubedlala indawo eqavile efilimini esihloko sithi Uyangenza ngoMgqibelo.“Ngifakwe emkhakheni wokulingisa nguTumelo Mpanza no-Andile Mhlongo. Bebevele benza amafilimu. Bathe kule nami angingene ngilingise. Ngiyababonga kakhulu ngokuvumbulula ikhono ebengingazi ukuthi nginalo,” kusho uThokozani.Le filimu ekhuluma ngomholi wezigebengu uMbukeni Zulu osethandana nendodakazi yesitha sikazakwabo, izophinde ikhonjiswe kuDStv Channel 161 ngoSepthemba 27 ngo6 ebusuku.UThokozani uthe ngeke awuyeke umculo kodwa uzokusheba. “Kuzosina kudedelana.”Yena neSoul Brothers basanda kukhipha icwecwe elisha elisihloko sithi Iqiniso.Ngaphandle kokuhola iSoul Brothers, uThokozani ubuye acule yedwa. Ngo2015 ukhiphe icwecwe abehamba kulo yedwa elithi Hamb’ Ubuye. Bekungekhona okokuqala kodwa wazibula ngelalithi Washonaphi, elamenza wahlabana ngomklomelo weBest Mbhaqanga kumaSouth African Traditional Music Achievement (Satma)Awards. ",Kuvele elinye ikhono koweSoul Brothers
"UMHOLI we-EFF uMnuz Julius Malema uyihlabe wayihlikiza inkulumo kamengameli wase-United States, uMnuz Donald Trump, othe uzolufakela izibuko udaba lokudliwa komhlaba kuleli.UMalema uphawule ngalolu daba esithangameni nabezindaba ngoLwesine lapho eveze khona ukuthi iNingizimu Afrika isazobhekana nobunzima odabeni lomhlaba. Uthe inkulumo kaTrump ayimethusi nakancane ngoba ubeyilindele kumuntu ofana naye.“Uma kuwukuthi abantu bakuleli abakazimiseli ukudla umhlaba ngoba besaba unswinyo nokugxekwa, akumele bavotele i-EFF. Uma besivotela thina sizowudla umhlaba futhi uDonald Trump, iBritain ne-European Union bazosihlasela ngalokho. Ngihlezi ngisho ukuthi ngaphambi kokuzuza okuhle, kuqala izinhlungu. Uma abantu bakuleli bengazimesele ngokudlula ezinhlungwini, abakhohlwe umhlaba. UDonald Trump akakasho lutho, kusazoza izinkinga zangempela,” kusho uMalema.FUNDA:
 UTrump uthi uzolufakela izibuko oloMhlaba eNingizimu AfrikaUMalema uqhube wathi labo ababeseka owayengumengameli wakuleli, uMnuz Jacob Zuma, kwi-ANC okuyibo abahambisana nokudliwa komhlaba ngaphandle kwesinxephezelo bayazazi izingqinamba izwe lakuleli elisazodlula kuzo odabeni lomhlaba.“Sizimisele ukufa ngodaba lomhlaba. Okwesibili esizimisele ngakho ukuhlupheka ngoba siyazi bazovala ompompi (bomnotho). Kumele silungiselele yonke into, ngisho impi. Kumele sizilungiselele uDonald Trump nabo bonke, asibesaba. Usivuselele ugqozi kakhulu ngemuva kombhalo wakhe kuTwitter,” kusho uMalema.I have asked Secretary of State 
@SecPompeo to closely study the South Africa land and farm seizures and expropriations and the large scale killing of farmers. “South African Government is now seizing land from white farmers.” 
@TuckerCarlson
@FoxNews— Donald J. Trump (@realDonaldTrump) 
August 23, 2018Ebhala ekhasini lakhe kuTwitter  ngoLwesine uTrump uthe uzoluqapha ngolokhozi udaba lokudliwa komhlaba nokubulawa kwabanikazi bamapulazi abamhlophe kuleli. UTrump ugxekwe nxa zonke kuleli kanti nomengameli  Cyril Ramaphosa uthe uzocela incazelo kwinxusa le-United States ngombhalo wakhe ophazamise ngisho irandi.","‘Akuthi shu okushiwo uTrump, asimesabi’ - Julius Malema"
"UKUQOKWA kukaLuvo Manyonga emunxeni wabesilisa abakhiphe unyawo kwezokusubatha kulo nyaka, kufana nomayinhlonze womgqigqo walo mdlali selokhu alwa nedimoni lezidakamizwa.UManyonga oyibamba kwi-long jump ubalwe yinhlangano eyengamele ezokugijima emhlabeni i-International Association of Athletics Federations (IAAF), kwabayishumi okuzokhethwa kubona umdlali wesilisa ovelele kulo nyaka.Umcimbi wokumemezela abadle umhlanganiso useMonaco ngoDisemba 4 kanti amavoti azovalwa ngoNovemba 13.Uvota ngokuya ekhasini [email protected] kwi-twitter bese u-retwitter lowo ohamba naye. La mavoti azohlanganiswa nawesigungu se-IAAF ukukhipha abawinile. Ukumenyezelwa kukaManyonga ngoLwesibili kulandela okokuCaster Semenya omenyezelwe kwabesifazane ngoMsombuluko.UManyonga uzakhele ugazi negama etholela iNingizimu Afrika indondo yesiliva kuma-Olympic eBrazil ngo-2016. Ulandelise ngokudla ubhedu ethola igolide ngonyaka olandelayo kwi-IAAF World Champs. Khona nyakenye uphinde wabashaya emakhanda kwi-IAAF Diamond League. Kulo nyaka uvikele isicoco sakhe seDiamond League, wathola isiliva kwi-World Indoor kanjalo nakwi-African Championship. Yonke le mpumelelo ilandele ukuvuka azithathe ngemuva kokuqeda isigwebo sakhe sokutholakala ne-tik egazini ngo-2012.Nyakenye isicoco somhlaba sihambe nomdlali we-high jump waseQatar uMutaz Essa Barshim obengekho emiqhudelwaneni kulo nyaka ngenxa yokulimala. Kulo nyaka umbango ushubile njengoba kuqokwe nomgijimi waseKenya u-Eluid Kipchoge ophule irekhodi lomhlaba kwi-42km enqoba iBerlin Marathon. Ubuye abe ngumpetha weLondon Marathon.Kukhona abakhaya bakhe u-Emmanuel Korir ongumpetha weContinental Cup futhi onesikhathi esihamba phambili emhlabeni kwi-800m. Omunye okhona uTimonthy Cheruiyot ongumpetha weDiamond League kwi-1500m.Bazobanga nezibabuli zabagijimi base-USA uChristian Cole noNoah Lyles abayibamba kwi-100m.UTomas Walsh waseNew Zealand ogila izimanga kwi-shot put uqokiwe. Ungumpetha we-World Indoor, Commonwealth Games neDiamond League. UKevin Meyer waseFrance ungumpetha we-hemptathlon kwi-Indoor futhi uphethe irekhodi lomhlaba kwi-decathlon, bese kuba u-Abderrahman Samba waseQatar ongumpetha weContinental Cup ku-400mH.",UManyonga uqokwe nabaphambili emhlabeni
"Sithembiso MkhizeKUTHIWA ihamba phambili iKaizer Chiefs emaqenjini afuna ukusayinisa uBuhle Mkhwanazi obedlalela iBidvest Wits isitifiketi sayo sokudlala kwiDStv Premiership esithengwe yiTshakhuma Tsha Madzivhandila (TTM).Umthombo osondelene noMkhwanazi, oyibamba maphakathi emuva, uthe izikhulu zaMakhosi sezibe nemihlangano eminingi nomphathi wezindaba zakhe, uPaul Mitchell.Ngokusho komthombo maningi amaqembu axoxa noMitchell kodwa yiChiefs ebeka okungcono etafuleni.Kuthiwa isivumelwano sesisayiniwe kodwa sekubambezele ukulinda isinqumo seCourt of Arbitration for Sports (CAS) ekutheni ihoxise isinqumo seFifa esivimba iChiefs ekusayiniseni abadlali kumawindi amabili.Yagwetshwa ngokusayinisa ngokungekho emthethweni * -Andriamirado “ Dax” Andrianarimanana waseMadagascar. Ngokusho komthombo iChiefs isithandazela ukuthi kuvalwe iwindi iCAS isiyiphendulile. Iwindi lokusayinisa abadlali abasha lizovalwa ngoNovemba 17.UMkhwanazi, owajoyina iWts ephuma kwiPretoria University, usalelwe yinkontileka yesizini neTTM ephethwe nguMasala Mulaudzi.“Akhona amanye amaqembu afuna uMkhwanazi kodwa elihamba phambili yiChiefs. Isingashaywa kuphela yisinqumo seCAS. Seyibe nemihlangano eminingi noMitchell. Naye uyachazeka ngekubeka etafuleni. Asazi-ke yibhola leli, mhlawumbe kungavalwa iwindi kukhona eseliqhamukile labeka okungcono,” kusho umthombo.UMitchell ukuvumile ukuthi akhona amaqembu afuna uMkhwanazi kodwa wathi usenenkontileka neTTM.UVina Maphosa wezokuxhumana kwiChiefs uthe: “Okwamanje ukusayinisa abadlali sisakumisile kuze kube kuphuma isinqumo seCAS. Ukuthi sixoxa noMkhwanazi ngiqala ngawe ukukuzwa. Ezinsukwini ezizayo ngizobuza izikhulu zeqembu”.KwiWits uMkhwanazi ubeyelinye lamasosha kaGavin Hunt oseqeqesha iChiefs. Ngesizini ka-2019/20 ugijime imidlalo yeDStv Premiership ewu-19, washaya igoli elilodwa. Udlale owodwa kwiTelkom Knockout nakwiNedbank Cup. Omunye umdlali obekwiWits ojima neChiefs, uSifiso Hlanti, naye obengumdlali weWits.Elinye elifuna uMkhwanazi AmaZulu kodwa ahlulekile uku­khokha imali abeyihola kwiWits. Kuthiwa ubehola uR5 million ngonyaka. NgoMgqibelo AmaKhosi azovula imidlalo yeligi neSundowns. Ngeledlule ashaye iMaritzburg United ngo-2-1 kwi-quarterfinal eMTN 8.",IChiefs kuthiwa imfuna uthuli uBuhle Mkhwanazi
"KUTHUNGATHWA uthisha wesilisa wasoThongathi oselokhu anyamalala emuva kwengxabano eyasuka ebumnandini. UMnuz Luyanda  Xolo (23) waseClare Estate eSydenham kodwaofundisa oThongathi selokhu agcina ukubonakala ekuqaleni kwenyanga ngoJuni 1. UXolo ngokwesitatimende  samaphoyisa  wahamba nabangani bakhe bayozijabulisa epaki ekuBurnwood Road kanti kuzoqubuka ingxabano lapho babezijabulisa khona. Okhulumela amaphoyisa KwaZulu-Natal, uColonel Thembeka Mbele, uthe ngokusho kukafakazi lesi sigameko senzeka ngabo-8 ebusuku. Lo fakazi uphinde wakuveza ukuthi emuva kwale ngxabano kwaqhutshekwa nohambo kwayiwa emjondolo ekuCandover Road eduze nepaki ebebezijabulisa kuyo. Nakhona kule mIjondolo kwaqhutshekwa nobumnandi kwaphinde futhi kwaqubuka impi yesibili phakathi kwabangani kwaze kwaba kuyasakazekwa wonke umuntu uyabaleka. UXolo wagcina ukubonakala laph,o kuze kube yimanje awuzwakali umkhondo wakhe. UMbele uthe uphiko lwamaphoyisa eK9 alwenzile uphenyo kodwa kusacwebe iziziba okwamanje. ""Kuvulwe icala lomuntu olahlekile eSydenham kuyaphenywa. Amaphoyisa eK9 amthungathile kwangatholwa kule ndawo kodwa uphenyo luyaqhubeka. Uwuthisha oThongathi ofaka nezibuko, kusho uColonel Mbele.Amaphoyisa anxusa abantu abangaba nolwazi mayelana noXolo ukuba bathinte uWarrant Officer Cliffy Reddi  ku-084 556 6032, naku- 031 202 2798 no-031 202 2808 noma bashayele inombolo yokulwa nobugebengu  ewu-08600 10111. ",Kufunwa uthisha owanyamalala ehambe wayozijabulisa nabangani
"IJEZI eliwunombolo 21 lisetshenziswe kakhulu nguSiyabonga “Nsimbi” Sangweni waseMpangeni, kwi-Orlando Pirates eminyakeni edlule. Empeleni nomfowabo, uThami ubezifela ngaleli jezi esadlalela AmaZulu FC namanye amaqembu.Insephe yePirates uNkanyiso Zungu, nguyena othathe leli jezi kwiBucs, kanti kuqondana nokuthi naye ungowokuzalwa eMpangeni.UThami Sangweni uxoxe naleli phephandaba izolo ngokuthatha kukaZungu ijezi ebeliyigugu kumfowabo.“Inombolo ebhalwe ejezini, yinombolo nje. Kayisho lutho. Ngiyathemba noZungu uzokuqonda ukuthi okubalulekile ukuthi ashaye into ecokeme ngoba uzobe ebanga ijezi nabadlali abasezingeni eliphezulu kakhulu nokuthi phela iPirates yiqembu elikhulu,” uqale washo kanje uThami  ebuzwa ngejezi.UZungu ugqame kuMaZulu FC, wagcina eshiyile khona walunguza kwiJomo Cosmos kwiGladAfrica Championship.U-Ephraim “Jomo” Sono, ongumnikazi weZenkosi wamchoma uphaphe lwegwalagwala uZungu, washo nokuthi uya kude ebholeni kodwa kunezinto okumele azilungise ngaye ezingamenzela phansi nxa eziziba.Kubukeka sengathi uzilungisile ngampela uZungu, ngoba ubizwe uSteve Barker opheka iStellenbosch FC ukuba ezodlalela ezakhe ngenxa yobudlelwano obuhle abanabo nalo mdlali ngesikhathi esaqeqesha Usuthu eminyakeni edlule.Eqhubeka echaza uSangweni, uthe ... Udaba luqhubeka ephepheni lanamuhla...zitholele elakhe ukuze ungezwa ngabantu.",USangweni weluleka uZungu ngePirates nempilo yaseGoli
"AMALUNGU e-ANC eMshwathi ngaseMgungundlovu asola inkantolo ngokuchema nephoyisa elibhekene necala lokubulala obeyilungu lekomiti le-ANC Youth League KwaZulu- NatalINkantolo yeMantshi yaseNew Hanover inike uConstable Sandile Mkhize (31) ibheyili kaR4 000 izolo ngecala lokubulala uNksz Sindisiwe Ndlovu (34).Imantshi, uRod Stewart, ilihlehlisele uFebhuwari 18 nonyaka icala. UMbuso kawusiphikisanga isicelo sebheyili sikaMkhize. Eminye yemibandela yebheyili yakhe wukuba ayosayina esiteshini samaphoyisa kabili ngesonto, angahlangani nofakazi futhi angalubhadi eMshwathi lapho okwenzeka khona isigameko.Amalungu e-ANC abesecaleni aphatheke kabi ngokukhululwa kukaMkhize, asola inkantolo ngokuchema “nombulali”.Ilungu lesigungu seSanco eMgungundlovu, edlelana ne-ANC, uMnuz Muzi Mngadi, lithe badumele ngesenzo senkantolo sokungakhombisi ubulungiswa ikhipha uMkhize ngebheyili.“Abantu besifazane bafela ezandleni zabantu okumele ngabe bayabavikela. Kubi kakhulu kulesi sigameko ngoba umsolwa yiphoyisa elibulale uNksz Ndlovu ngesihluku esimangalisayo. Umndeni kamufi nengane yakhe basezinhlungwini kodwa inkantolo ibone kungcono ikhulule umbulali. Okusikhathaza kakhulu wukuthi icala liphenywa wuzakwabo kamsolwa esiteshini saseCrammond, engabe liphenywa i-Ipid (ephenya amacala amaphoyisa). Sihlela ukumashela ezindlini zoMbuso eMgungundlovu siyoveza ukuthi kaseneme ngendlela okusingethwe ngayo leli cala.""INGXENYE yamalungu e-ANC angeneme ngesinqumo senkantolo enike ibheyili iphoyisa elisolwa ngokubulala ilungu lekomiti le-ANCYL eKZN, uNksz Sindisiwe Ndlovu, ngoDisemba nyakenye.Isithombe: Bongani Mbatha/Agency (ANA)UMkhize, uyiphoyisa eCrammond, usolwa ngokudubula unina wengane yakhe, uNksz Ndlovu, esifubeni besendaweni yobumnandi ayembizele ukuthi baxoxe kuyona esebenzisa isibhamu somsebenzi.Emva kokumdubula, kuthiwa walayisha uNksz Ndlovu emotweni yakhe ethi umphuthumisa esibhedlela kanti uzoshonela endleleni.",Abe-ANC bakhala ngebheyili enikwe iphoyisa elisolwa ngokubulala
"SITHEMBISO MKHIZEKUBE yinjabulo yodwa kwiBlack Lions yasesifundeni Ilembe neRunning Water yaseMzinyathi benyukela kwi-ABC Motsepe League.ILions, eqeqeshwa nguNkokhelo Zulu, izifake esigabeni esingaphezulu ihlula iReal All Stars yaseZululand ngo 2-1 emdlalweni owandulela owamanqamu emidlalweni yokuhlunga yamaqembu akuSAB League KwaZulu-Natal.IRunning Water iwine ngo-3-1 sekushaywa amaphenathi kowandulela owamanqamu.Umdlalo ubuphele zibambene ngo-1-1.Imidlalo yokuhlunga ibiseMnambithi ngempelasonto.ILions iqophe umlando ngokuba yiqembu lokuqala esifundeni Ilembe ukungena kwiMotsepe ngezithukuthuku zalo.IQwabe United, iKwaDukuza neMuzi King Masters bangena ngokuthenga izitifiketi.EMzinyathi, iRunning Water ijoyine Umvoti United,  obumele iKwaZulu-Natal  emasontweni edlule,  kweyokuhlungela ukunyukela kwiGladAfrica Championship ebiseGauteng.Okuqaphelekile imidlalweni yokuhlunga, ebihanjelwe nguHlengiwe Mavimbela owengamele uMnyango Wezemidlalo  KwaZulu-Natal, wukuqashelwa kwemigomo yeCovid-19.NgoMgqibelo izikhulu zeSafa ziphoqelekile  ukumisa imidlalo ngenxa yezibukeli ebezinqaba ukulandela imithetho.  Ize yaqedelelwa izolo.Okunye obekugqame ngale midlalo yizinga layo ebeliphezulu.Kufanele ukuba izinhloli zamaqembu ePremier Soccer League ((PSL) ebezigcwele kuyo ziphindele emuva zinenqwaba yamagama abadlali abasezingeni eliphezulu azibonile.Ukunyuka kweLions neRunning Water kusho ukuthi  asezoba wu-19  amaqembu adlala kwiKZN Motsepe League kwisizini ka-2020/21Lokhu kudalwa yisinqumo seSafa sokuthi kungabikhona iqembu elizodliwa yizembe kwiMotsepe League ngoba ingaqedelwanga imidlalo emuva komvalelandlini. Kuhlanganisa nokuthi uMvoti uhlulekile wukunyukela kwiGladAfrica Championship ngesikhathi udlala kweyokuhlunga, ekubeni iRoyal Eagles yaseKZN, idliwe yizembe kulesi sigaba esingaphezulu.IYoung Cavaliers yaseWentworth, eThekwini, abaningi abebethipha yona ukudla umhlanganiso ngenxa yebhola eliphezulu elidlalayo, iphume esigabeni samaqoqo. UNtokozo Bhengu, oyicijayo kumele azame abadlali ngesizini ezayo.Iningi labadlali bakhe belishelwa ubuthaphuthaphu yizinhloli zamaqembu-PSL. Omunye walaba badlali uSimanga Ngcobo waseMlaza, eThekwini, okuthiwa ufunwa yiMamelodi Sundowns, Kaizer Chiefs, TS Galaxy.IRoyal AM,  eyibamba kwiGladAfica Championship, kuthiwa  ivinjwe ifuna ukumsayinisa khona eMnambithi. Kuvele ukuthi umdlali ubengasalali yizingcingo zingena amaqembu emheha ngemali engcono, nokuphoqe uBhengu ukuthi amphuce umakhalekhukhwni wakhe ngesikhathi kusaqhubeka imidlalo. ",Injabulo iBlack Lions neRunning Water benyuka
"BELISEBENZA ngisho lingekho emsebenzini iphoyisa (34) laseKranskop elidutshulwe lafa lingekho emsebenzini.Uyise kaDetective Constable Thandoluhle “Ndo” Mhlongo, uMnuz Sazi Mhlongo uthe likhulu igebe elizovulwa wukubulawa kwendodana yakhe emaphoyiseni. Idutshulwe ingekho emsebenzini ngoLwesihlanu ebusuku.UMhlongo ophinde abe nguSihlalo weCommunity Policing Forum (CPF) eKranskop uthe indodana yakhe beyisebenza noma ingekho emsebenzini.“Ubenza umsebenzi ngokuzimisela. Bekuthi uma eshayelwa ucingo abantu ebusuku, engekho emsebenzini aye lapho ebizelwa khona ayosiza. Uma kudingeka ukuthi kuboshwe umuntu ubembopha bese edlulisela kwabasebenzayo. Ubengasho ukuthi ngeke asize ngoba akasebenzi. Uma kungaba namanye amaphoyisa angu-20 anjengaye isifundazwe singaqonda,” kusho uMhlongo.Uthe kusenzima emndenini ukwamukela ukuthi indodana yakhe ayisekho. Uthe nasemndenini akekho obengayikhonzile. Uthe ishiye izingane ezintathu ezisencane, eyokuqala ineminyaka emihlanu.UMhlongo uthe kubahlukumezile ukubulawa kwayo ngalolu hlobo futhi kabazi ukuthi yini eholele ekufeni kwayo.NgoLwesihlanu eManzimtoti kubulawe elinye iphoyisa ebelingekho emsebenzini. UWarrant Officer Radebe udutshulwe wafa emini ngoLwesihlanu kuN2.UKhomishana wamaphoyisa uGeneral Kehla Sitole ukugxekiwe ukubulawa kwamaphoyisa amabili.Udlulise amazwi enduduzo emindenini yawo nomunye umlisa oshonile ngesikhathi kudubuleka abantu abathathu esigamekweni sokudutshulwa kukaDetective Constable Mhlongo. Ngokwesitatimende samaphoyisa kukholakala ukuthi uDetective Constable Mhlongo ubesendaweni yokosa inyama ngesikhathi ebona imoto esolisayo ilokhu izulazula. Uthe uma ephuma eyohlola wahlangatshezwa yinhlamvu ebivela emoteni. Kuthiwa izigelekeqe kulesi sigameko ziphinde zadubulana namaphoyisa abebiziwe, kwalimala ezimbili. Ngokuhamba kwesikhathi kuthiwa kutholakale izidumbu ezimbili okukholakala ukuthi ngezezinye zezigilamkhuba. Kuthiwa kutholakale nesibhamu sesinye isigilamkhuba endaweni yesigameko.USitole usenxuse noma ngubani ongaba nolwazi olungasiza ophenyweni ngalezi zigameko ukuthi ashayele inombolo yokubika ubugebengu ku-08600 10111. Ngeke kudingeke ukuthi bazisho amagama abo.",Kunconywa ukuzinikela ephoyiseni elibulewe
"KUBHEKWE isinqumo seCourt of Arbitration for Sport (CAS) ngokusayina kukaSifiso Hlanti kwiKaizer Chiefs ememezele ukuthi uziqeqesha nayo ekuqaleni kwesonto.Amakhosi abambe umoya ngesigwebo esiwavimba ukuthi asayinise abadlali amawindi amabili asigixabezwe yiFIFA ngasekuqaleni konyaka. Ilahlwe yicala elafakwa yiFosa Juniors emuva kokusayinisa u-Andriamirado “Dax” Andriarimanana waseMadagascar. IChiefs izenzile izethulo kwiCAS. Manje isilinde isinqumo. Uma iCAS iyichitha iyoze ibhalise abadlali ngoMashi ngonyaka ozayo.UHlanti, obedlala kwiBidvest Wits, uziqeqesha neChiefs ngenhloso yokusayina inkontileka engenza asebenze nobengumqeqeshi wakhe kwiZitshudeni, uGavin Hunt.Imenenja kaHlanti, uSizwe Ntshangase, ithe azikho izingxoxo eziphakathi kwabo neChiefs okwamanje.“IChiefs imcelile uHlanti ukuthi izombheka eduze. Akukho okubi ngalokho kwazise akanaqembu. Kuyenzeka kuwona wonke amazwe ukuthi umdlali ongenaiqembu acelwe ukuzojima emaqenjini acabanga ukuthi angamdinga,” kusho uNtshangase.“IChiefs okwamanje ayivumelekile ukubhalisa abadlali futhi isalinde isinqumo seCAS. Ngakho nathi kuningi okufanele sikubheke. UHlanti kule minyaka akuyona akufanele ahlale engadlali. Sihlale phansi naye savumelana ngokuthi ayojima neChiefs. Konke kuzoncika ekutheni kwenzekani ngecala leChiefs ngoba kufanele uHlanti adlale ikakhulukazi ngoba ubheke ukugcina indawo kwiBafana Bafana.”UHunt kusalindeleke ukuthi asayinise abanye abadlali kwiChiefs azoqinisa ngabo iqembu uma iphumelela kwiCAS. Kuvela ukuthi ufuna uCole Alexander noPhathutshedzo Nange abeyibamba ngabo enkabeni yenkundla kwiWits. Ngaphambi kokuthi uHlanti ajime neChiefs bekuvele nokuthi ufunwa nayi-Orlando Pirates.“IChiefs ayikabeki lutho etafuleni. Lokhu kusho ukuthi asiwavaleli ngaphandle namanye amaqembu. Asivali lutho ngoba newindi lisavuliwe. UHlanti uziqeqesha neChiefs ngoba ikhulume nathi. Sizobona ngokuhamba kwesikhathi ukuthi kwenzekani,” kusho uNtshangase.",I-Chiefs ilinde isinqumo seCAS ngokusayinisa abadlali
"UMNDENI wowesifazane wasoKhukho, eMahlabathini, okusolwa owayeyisoka lakhe ngokumbulala bafuna emlobole yize eseshonile lo wesifazane.Umndeni kaNksz Mbalenhle “Mbali” Njoko (24) ubhodla umlilo kulandela lesi sigameko sangoMsombuluko nabathi umsolwa bafuna akhokhe zonke izindleko zokungcwaba indodakazi yabo aphinde amlobole amqede ukuze bezothola ukuthula.UNksz Njoko kusolwa ukuthi udutshulwe ngumsolwa amahlandla amabili ekubo maqede wabaleka nendodana yabo eneminyaka emihlanu.Kuthiwa bese kuphele iminyaka engu-10 ethandana nomsolwa kanti waqoma umsolwa ngosiko lokumisa iduku efunda uGrade 11, eyitshitshi.Unina kamufi, uNkk Dudu Njoko, izolo utshele Isolezwe ukuthi badumele kakhulu ngalesi sigameko futhi bafuna umsolwa alobole umufi.“Bengingekho ekhaya ngesikhathi efika edubula umufi. Umsolwa ubengafuni ukwamukela ukuthi indodakazi ibisihlukene naye. Indodakazi ibisikhathele ukuqhubeka naye ekubeni engayenzeli lutho, engayiloboli kodwa ebe esebenza kahle ezimayini. Kumanje nje sifuna ukuba umsolwa azokhokha lonke ilobolo yize isishonile indodakazi. Sifuna akhokhe nezindleko zonke zokufihlwa kwakhe. Uma kwenzeka eboshwa umgcwabo ungakenzeki, sifisa adedelwe nasesitokisini azomgcwaba njengokumbulala kwakhe,” kusho uNkk Njoko.Uthe ngisho angaboshwa, ufuna abomndeni kamsolwa bayokhipha imali yakhe emsebenzini wakhe bazolobola.Uthe ingane kamufi ebisendlini ngesikhathi kudutshulwa unina yalandela umsolwa nokwenza wagcina eyithathile wahamba nayo umsolwa.“Ingane yayimlandela ihamba ithi akalethe isibhamu adubule ngaso unina ukuze nayo izomdubula. Ngikhuluma manje nje ingane ngisazoya kosonhlalakahle ngiyoyithatha njengoba itholwe amaphoyisa ehlathini eliseduze nomfula ayiyisa kosonhlalakahle,” kusho uNkk Njoko.Uthe umsolwa ubeyihlukumeza indodakazi yakhe njengoba wayinqabela ukuba iyofuna umsebenzi ekhala ngokuthi abanye besilisa bazoyibona.“Umsolwa wahlawula ingane ngoR9 000 wathi izinkomo ezimbili. Ubengakaloboli,” kusho uNkk Njoko.Uthe ubengenalo ulwazi lokuthi sekunesikhathi esingakanani laba behlukene.Uthe bafisa umsolwa aboshwe ngokushesha ngoba uyingozi njengoba ephethe isibhamu.Okhulumela amaphoyisa KwaZulu-Natal uCaptain Nqobile Gwala ukuqinisekisile ukuthi ingane itholakele, nokuthi kuphenywa icala lokubulala.Umsolwa ubesathungathwe.",Umndeni ufuna umsolwa angcwabe umufi amlobole
"UKELLY Khumalo useveze ukuthi ziningi izingoma asazozikhiphela abalandeli bakhe ezikwi-albhamu yakhe ayikhiphe ngonyaka odlule ethi The Voice of Africa (TVOA).Ukusho lokhu ngemuva kokukhipha ingoma ethi Ngathwala Ngaye, ekule albhamu ngeledlule.Kule ngoma athi eyothando, uveze ukuthi usebenze noMondli Ngcobo, obe nesandla kakhulu kule albhamu.Ekhuluma neSolezwe uKelly, uthe njengoba uFebhuwari kuyinyanga yothando, ubone ukuthi akhiphe le ngoma ukuze izithandani ziyijabulele.“Kusukela ngisagxile ekuculeni noRobbie Malinga, inyanga kaFebhuwari bengiyithatha njengokumele ngikhiphele ngayo izithandani ingoma, nalena ke ihambisana nayo le nyanga. Ingoma eqhakambisa uthando lena futhi kungijabulisile ukusebenza noMondli. Izwi lakhe lizwakale kule ngoma njengoba umkhulu umsebenzi esiwenze naye ngokubambisana kuze kube manje njengoba i-video yayo sesiyishuthile futhi izophuma maduzane,“ kusho uKelly.Uthe uyalubonga uthando abantu bakuleli abalukhombise kule albhamu njengoba yenza kahle kakhulu.“Izingoma engizikhiphe ngonyaka odlule abantu bazithakasele kakhulu, ukukhipha ingoma yokholo ethi Esiphambanweni, kwenze abantu babona indlela. Bengizimisele ngesikhathi ngiyenza futhi yenza kahle ngisho isisemphakathini,“ kuchaza uKelly.Uveze ukuthi manje usefuna ukusebenza nabaculi abahlukene base-Afrika angakhipha izingoma nabo.Uthe okunye azoba matasa ngakho ukulungiselela isizini yesibili yohlelo olukhuluma ngempilo yakhe oluthi Life with Kelly Khumalo.Uveze ukuthi uthando olukhonjiswe ngabantu kusizini yokuqala yilona olwenze baqala ukulungiselela eyesibili.",Usazoveza okuningi emculweni uKelly
MHLELI: Ngizwakalisa isikhalo nesinabo esisebenzela izikole njengomabhalane kodwa singaholelwa.UMnyango wezeMfundo KwaZulu-Natali uyazi ukuthi bakhona abasiza ezikoleni kodwa asitholi ngisho imali yokuthi sibukeke uma sesiyohlangana nabasebenzayo.Nathi sicela sisukunyelwe sinikwe nje insipho-ke okungenani. Nathi sishiya izingane zethu emakhaya kodwa asizikhohlisi ngalutho uma sesibuya etohweni.Nobuhle ZungueKranskop,[IMIBONO] Singomabhalane ezikoleni sicela ukuholelwa
"ABAHOLI bezinhlangano zamaciko bajutshwe ukuthi bayoxhumana nezinhlaka ezehlukene ukuze amaciko athole uxhaso njengoba ekhala ngokuthwala kanzima ngenxa yeCovid-19.Laba baholi basethimbeni eliqokwe uNgqongqoshe wezemiDlalo, ubuCiko namaSiko kuzwelonke uNathi Mthethwa elibizwa ngeMinisterial Advisory Team (MAT), ukuba limluleke ngezinkinga ezibhekene namaciko nokuthi zingasonjululwa kanjani.Umnyango uthe yize uqhamuke nezinhlelo zokuwanikeza imali amaciko ashayekile futhi wabambisana noMnyango wezokuThuthukiswa kwamaBhizinisi amaNcane neSolidarity Fund, kodwa asemaningi amaciko angahlomulanga.IMAT ibunjwe nguSharif Baker weSouthern African Communications Industries Association (SACIA), Cina Mpololo weSouth Africa Music Industry Council (SAMIC), Joy Mbewana weCultural & Creative Industries Federation of South Africa (CCIFSA), Nozipho Nguse-Dlamini weCstahood, Gabi Le Roux weTrade Union for Musicians of South Africa (Tumsa), Thobela Dlamini weSouth African Creative Practitioners Union (SACPU) noLara Foot weTheatre Dance Employers Association.USharif noCina bazobhekelela ukuthi bakhulume namabhange nabanikazi bezindawo zokuhlala eziqashisayo ukuthi baqhamuke nezinhlelo ezizosiza amaciko njengokuthi anikezwe ikhefu lokukhokha.UJoy noNozipho babhekele uhlelo lokululeka amaciko ngendlela yokuziphatha ethinta imali, indlela yokuphila nokunye.UThobela uthunywe ukuthi axhumane nezinkampani ezizimele ukuthi athole iminikelo noxhaso lwamaciko.ULara uzokhuluma nezikole ukuze izingane zamaciko zingaxoshwa ngenxa yokungakhokhi.Isolezwe lithole ukuthi leli thimba linikezwe izinyanga eziyisithupha ukwenza lo msebenzi.UJoy uthe bayajabula ngokuthi bazokwazi ukulekelela amaciko.""Akuwona umsebenzi olula kodwa ngenxa yokuthi sisebenza nezinhlaka ezehlukene, kuyasijabulisa. Kuzosiza nokuthi uNgqongqoshe angazicabangeli kodwa simsize ukuthatha izinqumo ngezinto esizizwa ngamaciko esiwaholayo.""",Izinhlelo zokusiza amaciko ashaywe yiCovid-19
"Zakhele XabaUMQEQESHI weBidvest Wits, uGavin Hunt, unethemba lokuthi uzobona umfutho awujwayele kubadlali bakhe yize kungasasele sikhathi esingakanani kuphele ngeqembu.IWits izobhekana neMamelodi Sundowns emdlalweni owandulela owamanqamu weNedbank Cup e-Orlando Stadium, eSoweto, ngoMgqibelo ngo-7 ebusuku. Kuzoqala iBaroka neBloemfontein Celtic komunye umdlalo owandulela owamanqamu kuyona le nkundla.IWits sekusele amasonto ambalwa kuphele ngayo ebholeni laseMzansi kwazise isidayiselwe iTshakhuma Tsha Madzivhandila (TTM). Abadlali abahlukene abakufihlile ukuthi lesi yisimo esinzima kubona kwazise sekufanele bacabange ngokuthola amaqembu uma kuwukuthi ayibathathi iTTM. Iqembu likaHunt liyaziwa ukuthi lihlala liyinkinga kweyomkhumulajezi.“Abadlali abakhombisi ukudikibala okwamanje. Sizobona kahle enkundleni ngosuku lomdlalo. Okwamanje akukho okukhombisa ukuthi umfutho uphansi kubadlali. Ngithemba ukuthi kuzoqhubeka kanje. Akukho okunye, kufanele siqedele isizini. Sikulungele ukubuyela enkundleni,” kusho uHunt.IWits izodlala neSundowns ngaphandle kuka-Elias Pelembe ovaleleke eMozambique ngenxa yokuvalwa kwemingcele engena eNingizimu Afrika okwenzelwe ukulwa nokusabalala kweCovid-19. Ngaphandle kwalokhu kunabadlali abakwiWits asebevele besayine izinkontileka neSundowns okungunozinti uRichardo Goss, Hashim Domingo noGift Motupa.IZitshudeni, Sundowns, Baroka neCeltic kulindeleke ukuthi bahlolelwe iCovid-19, bangene emgonqweni ngoLwesihlanu.“Kuzoba wumdlalo onzima neSundowns kodwa ngicabanga ukuthi nathi sisesimeni esihle. Sisitholile isikhathi sokuziqeqesha. Sizobona enkundleni,” kusho uHunt.",UHunt usenethemba ngempi yokugcina
"UKHALA ngamanzi ageleza emgwaqweni ekubeni ompompi sebalala ulwembu umphakathi wasoSindisweni, ngaseVerulam, othi sekuphele iminyaka ungenawo.UNksz Lungile Ndlovu osekomitini lomphakathi kule ndawo, uthe  bewumphakathi bayafisa ukuthola izimpendulo kuMasipala weTheku njengoba ithangi elikhulu eligcina amanzi elisendaweni ligcwele liphuphuma, amanzi asegeleza nasemigwaqweni kodwa namanje basathembele emanzini abawalethelwa ngamaloli.“Kwaqala kwathiwa isomiso, lokho kwakuqondakala ngoba sasihlasele izingxenye eziningi esifundazweni. Kodwa kamuva, izimvula ziyana kugcwele amadamu kangangoba ngisho lona ithangi eliphambi kwethu okumele lisiphakele ngamanzi emakhaya liyaphuphuma, kodwa amanzi dololo,” kusho uNksz Ndlovu.Uthe bazamile ukukhuluma nomasipala bewumphakathi ngodaba lwamanzi, kodwa waqale waveza ukuthi kufe injini, yakhandwa ngakho abasakwazi okuvimbe ukuthi amanzi engaphumi empompini esemakhaya.“Sesikhathele amanzi alethwa amaloli ngoba awahlanzekile ngokwanele.  Kunokuba amanzi athunyelwe emakhaya, umasipala uncamela ukuwabuka aphelele emgwaqweni futhi aphinde alimaze umgwaqo. Sicela umasipala usicacisele ngosekubambile ekutheni silungiselwe amanzi. Njengoba kuzovotwa, abaholi bazobe bengena belakanyana, befuna ukuvotelwa kodwa behluleka ukusilungisela inkinga yamanzi esekuphele iminyaka singenawo,” usho kanje.Uthe zonke izindawo ezikuWard 59 abale kuzo KwaMjoji, eKwazini, Thumbela, Nsimbini nase-Oakford, azinawo amanzi.Okhulumela uMasipala weTheku, uMnuz Mswawakhe Mayisela, uthe umasipala usezinhlelweni zokunweba isizinda sokuphakela amanzi kule ndawo ukuze ikwazi ukumelana nokukhula kwesibalo sabantu abakhele indawo yasoGunjini.“Ukuphakelwa kwamanzi endaweni yasoGunjini kuhamba kancane ngenxa yokukhula kwesibalo sabakhele indawo okwenza umasipala uhluleke ukufinyelela kwezinye izindawo. Ngaleyo ndlela, umasipala uphakela ngamanzi kuphela oGunjini 2 nasesibhedlela Osindisweni. Izindawo yasoGunjini 3 nasoGunjini 4 ziphakelwa ngamanzi kusetshenziswa amaloli ukuqinisekisa ukuthi akuphazamiseki isibhedlela ngokuphakelwa ngamanzi.” Uthe izakhamizi zizokwaziswa ngokunwetshwa kwesizinda samanzi endaweni ngendlela ngumasipala okholelwa ukuthi lokhu kuzosiza ukuxazulula inkinga yamanzi endaweni.",Bakhala ngamanzi 'angekho' bebona ezigelezela emgwaqweni
"NOKUBONGWA PHENYANEIZOQALA ngo-Okthoba 5 i
Big Brother Africa abalandeli bayo abaphoxeka ngesonto eledlule ngemuva kokuthi indlu obekuzohlalwa kuyo ishe yangqongqa.Emasontweni amabili adlule abakwa-Endemol nabakwaM-Net, okuyibo abadidiyela i
Big Brother, bamemezele ukuthi ngeke isaqala ngoSepthemba 7 ngenxa yomlilo.Lokhu kwaphoxa abalandeli abase beyilinde ngabomvu.UMichelle Esau, okhulumela abakwaMultichoice, uthe ngemuva kokuzikhandla bagcine beyitholile indlu okuzohlalwa kuyo ku-Big Brother.“Siyajabula ukusho ukuthi uhlelo luyaqhubeka ngeke lusaphinde luphazamiseke. indlu itholakale khona eGoli,” kusho UMichelle.Uthe ngemuva kokusha kwabhekwa ukuthi lolu hlelo luzoqoshwa kuphi njengoba kwase kuphuthuma.“Sibheke ngisho kwamanye amazwe phesheya kwezilwandle nase-Afrika kodwa sagcina singayitholanga kwaphoqa ukuthi sibuye eGoli,” kuchaza UMichelle.Uthe babonga bonke abalandeli bohlelo e-Afrika yonkana ngokubabekezelela.",IBig Brother Africa izoqala ngo-Okthoba 5
"UHAMBE nabangani bakhe engabikanga kunina umfana okusolwa ukuthi uminze ebhukuda nabangani bakhe emfuleni uMlaza ngeSonto.UNksz Fikile Phewa, ohlala kwaCutshwayo ngasezitolo eziningi KwaDesai, uthe akasenalo ithemba lokuthi indodana yakhe uNkanyiso Phewa (9) izotholakala isaphila.UNksz Phewa uthe uNkanyiso, obefunda uGrade 4 eNqobani Primary, uminze ngeSonto emini kade ebhukuda nabangani bakhe okuthiwa usuke nabo ekhaya bathi bayozingela kodwa bagcina sebebhukuda ngenxa yokuthi bekushisa.Uthe uNkanyiso nengane kadadewabo, uNtandoyenkosi Mthembu, ohlengwe esegwiliza, bebeqala ukuhamba nabanye abafana beyozingela eduze komfula.UNKANYISO Phewa okusolwa ukuthi uminze emfuleni uMlaza Isithombe: SITHUNYELWE“Uma kwenzekile bayobhukuda bebeya emfuleni oseduze kwasekhaya uCutshwayo. Lona ukude nasekhaya futhi kuyaziwa ukuthi unezinyoka eziyingozi. Ziningi izingane zabafana okuthiwa zike zaminza kuwo. Kusolwa ukuthi zidonswe yinyoka. Naye uNkanyiso ngisola ukuthi kwenzeke into enjalo ngoba abafana abebehlenga uNtandoyenkosi, bathi bambone ephakama kakhulu kanti mfishane amanzi abemgqiba uma emile. Bathi uphakame kakhulu maqede wacwila babona amanzi enyakaza kwangathi uhamba ngaphansi kwawo uza ngasedwaleni elisosebeni,” kusho uNksz Phewa.Umzala kaNksz Phewa, uNkk Nompumelelo Mthembu, obesele nezingane uthe uNkanyiso noNtandoyenkosi abazange bacele ukuhamba bavele banyamalala.“ Ngigcine ngikhuluma noNkanyiso engitshela ukuthi uphaqa wakhe uqhumile. Ngithe akagijime ayotshela umawakhe obesendleleni eyogibela eya ePinetown ukuthi amthengele abanye. Uphendule ngokuthi ngeke esabadinga ophaqa. Anginakanga ngaqhubeka nokuhlanza indlu. Ngemuva kwesikhashana ngacabanga ukuthi ake ngimbize ngimbuze ukuthi kungani ethi ngeke esabadinga ophaqa. Ngitshelwe yizingane ezincane ebezisegcekeni ukuthi baphume ngesango,” kusho uNkk Mthembu.Uthe akazi ukuthi kungani bekhethe ukuyozingela lapho bebezingela khona.“Uma ngibuza abafana ukuthi bafike kanjani esizibeni bathi abasakhumbuli kodwa baqale ukubhukuda enhla nawo umfula behla ngawo, kwaze kwabe uNtandoyenkosi noNkanyiso baba nenkinga. Bathi bahlenge uNtandoyenkosi obebonakala enenkinga kakhulu. Bathe uma bephenduka babona uNkanyiso ephakama maqede wacwila phakathi emanzini sengathi kukhona okumdonsayo,” kusho uNkk Mthembu.Izolo amalungu omphakathi nomndeni bebehleli osebeni lomfula bebukela amaphoyisa abehla enyuka emfuleni ebheka isidumbu sikaNkanyiso.UColonel Thembeka Mbhele, okhulumela amaphoyisa, uthe aqale ngeSonto ukubheka umfana okuthiwa uminzile kodwa ubengakatholakali izolo.",Umfana (9) kusolwa ukuthi uminze eMlaza
"KUSHONE olwangoLwesihlanu kulilwa zinkalo zonke kudlula emhlaben isishoshovu somzabalazo, uMnuz Eric “Stalin” Mtshali.UMtshali (87), owake waklonyeliswa nge- Order of Mendi for Bravery in Silver, ushonele esibhedlela iNkosi Albert Luthuli Hospital eThekwini izolo ngemuva kokugula obesekumxine isikhathi eside.Leli qhawe lazalelwa eClermont, eThekwini, futhi lajoyina umzabalazo ngemuva kokuphothula isikole.Wayeyisishoshovu samalungelo abasebenzi, isosha loMkhonto weSizwe (MK) ngaphambi kokuba yilungu lePhalamende ngo-1994. Wayeqeqeshelwe ezempi nobunhloli eRussia naseCuba.Ngo-2014 uMtshali wahlonishwa ngokuthi kuqanjwe isikole samabanga aphezulu eWyebank ngegama lakhe. -ANA",Kushone isishoshovu somzabalazo
"UKHALA ngokuhlukumezeka owesifazane waseDundee othi uqale washaywa wanaba ngobeyisoka ngaphambi kokuba amkhokhele uR100 000 athi wawutsheleka efuna ukuthenga imoto.Lo wesifazane (25) unovalo lokuthi iso lakhe ngeke lisabona kahle ngemuva kokushaywa kanzima ngobeyisoka lakhe abebenezinyanga ezintathu bethandana naye.Ucele ukungadalulwa igama ngoba esaba ukuthi akaphephile ngoba esanda kuthola uR730 000 kwiRoad Accident Fund.Obeyisoka kuthiwa uthenge iBMW X5 ka-2010.“Ucingo ubengasalubambi. Ngaya kubo nabazala bami besifazane ngiyocela imali. Wangibhaxabula waze wangibhuquzisa phansi. Wangigxoba nomlenze engalimala kuwo ngesikhathi ngivelelwa yingozi yemoto ngo-2014. Kumanje angazi noma ngizobuyela yini esimeni njengoba iso nomlenze kulimele,” kusho lo wesifazane.Uthe kumanje usaba nokuphuma endlini ngoba akazi ukuthi uphephile yini emuva kokushaywa.Okhulumela amaphoyisa KwaZulu-Natal, uCaptain Nqobile Gwala, ukuqinisekisile ukuthi owesifazane uvule icala lokushaywa “yisoka” lakhe.Uphinde waqinisekisa ukuthi nowesilisa uvule icala lokushaywa owesifazane.Lo wesilisa usebenza kuMasipala waseMzinyathi naye ngeke adalulwe ngoba akakaveli enkantolo. Uthe “intombi” imhlasele ebusuku futhi nemali uyikhokhele.“Owesifazane ebesinenyanga sithandana naye wazicelela ukungiboleka uR100 000 wathi ngingamkhokhela ngoR5000 ize iphelele imali yakhe. Savumelana kahle wangifakela imali. Imoto kwaqondana ukuba ngiyithenge ngesikhathi esifanayo. Angiyithenganga ngemali yakhe ngoba sengimbuyiselile nje yona,” kusho lo wesilisa.Uthe lo wesifazane ugasele ngo-2 entathakusa ngoMsombuluko endlini yakhe, enentombi yakhe yeminyaka.Uthe intombi yayisikade imalile ngeSonto ngoba imphoqa ukuthi ahlukane nale intombi yakhe ngoba isimboleke uR100 000.“Ngicabanga ukuthi wacikwa wukuthi ngiyenqaba ukuhlukana nentombi yami njengoba wayesezofuna imali yakhe,” kusho lo wesilisa.Uqhube wathi yafika endlini nabazala bakhe bebukhile, bamushaya bathatha nokhiye wemoto yakhe.Uthe okwenzekakwamhlukumeza kakhulu futhi akasayifuni nalapho ihambe khona le ntombi.“Ngiyasola ukuthi inhloso yakhe wayefuna ukungiphoxa emsebenzini, efuna nokuthi ngixoshwe ngecala lokushaya ngoba wafika endlini ezongihlukumeza,” kusho lo wesilisa.Yize eyibuyisile imali kodwa lo wesifazane uthi ufuna icala liye enkantolo ukuze ajeza ngokumhlukumeza.",Ushaywe ‘yisoka’ efuna uR100 000
"IKWAZULU-NATAL neMpumalanga yizona izifundazwe eziphoxile ngokungezi kahle ekulweni nobugebengu ngesikhathi samaholidi kaKhisimusi.Lokhu kushiwo wuNgqongqoshe wamaPhoyisa kuleli uMnuz Bheki Cele, esithangamini sabezindaba eThekwini izolo.UCele uthe uyancomeka umsebenzi wamaphoyisa wokulwa nobugebengu njengoba kuboshwe abantu abangu-84 000 ngesikhathi samaholidi.“Wonke amaphoyisa abesebenza futhi nasemphakathini abebonakala. Lokho kusisizile ukuba sikwazi ukwehlisa isibalo sabantu ababulewe ngesikhathi samaholidi uma uqhathanisa namaholidi ango-2018. Zonke izifundazwe zisebenze kanzima zenza kahle ngaphandle kwe-KZN naseMpumalanga. Kusamele benze kangcono,” kusho uCele.Ebuzwa ngokuthi inkinga ebhekene neKZN neMpumalanga iyiphi, akazange aphumele obala njengoba ethe izinombolo eziqondile ezithinta izibalo zobugebengu zisazovezelwa umphakathi.“Akukho okuningi engingakusho ngaphandle kokuthi lezi zifundazwe, iKZN neMpumalanga, kulo mbandela obubekelwe zonke izifundazwe bona bahlulekile,” kusho uCele.Ukhale kakhulu ngotshwala wathi yibona obunomthelela omkhulu wokuba kube nezigameko zobugebengu.“Sihambele amabhishi sabuvala utshwala nesikholelwa wukuthi kulekelele ekutheni kwehle izigameko zobugebengu ngamaholidi.Yingakho sivale namathaveni angekho emthethweni angu-6 124, kulawo angu-2 000 siwavale e-Eastern Cape,” kusho uCele.Phakathi kwabantu ababoshiwe abangu-84 000, abangu-173 ababededelwe ngoshwele emajele.Ababoshelwe ukushayela bephuzile babe ngu-24 827. Uthe lesi sibalo sikhule ngo-4 000 uma kuqhathaniswa namaholidi ka-2018.Uthe kunezibhamu ezingekho emthethweni ezithathwe ngamaphoyisa ezingu 4831, ngesikhathi samaholidi.Uthe zizohlolwa zonke ukuthi azikaze zisetshenziswe ekwenzeni amacala.UCele uthe babopha abokufika kuleli abangenazo izimvume abangaphezukuka-223 ngesikhathi esingamahora amabili kuphela, olwandle.“Kuyashaqisa ukuthi kukhona abantu abazihambelayo nje kuleli bengenamvume. Lokhu kumele sikunqande,” kusho uCele.Uthe bayazi ngesimo sodlame lwamatekisi eKZN kanti basebenza kanzima ukuluxazulula. Uthe okuhle wukuthi bayabopha izinkabi nalabo abasuke bezithumile kwezinye izigameko.UCele uncome amaphoyisa ashiya imindeni yawo yodwa ukuqinisekisa ukuthi ayasebenza ukuze izwe lizophepha.",'IMpumalanga neKZN bahlulekile'
"NONHLANHLA MKHABELAWETHEMBISA ulozolo lodwa ku-albhamu yakhe ezophuma maduzane umculi waseThekwini owazakhela udumo ohlelweni lomncintiswano womculo ama-
Idols SA.ULloyd Cele uthe umatasatasa upheka i-albhamu ethi 
Shades Of Grey ezophuma ngasekupheleni kukaJulayi noma ekuqaleni kuka-Agasti.Uthe le albhamu uyiqophe ngokuhlanganyela namaciko ehlukene okuyiSoweto Gospel Choir, Brian Themba, Drakensburg Boys’ Choir, DJ Tira noFisherman.“Ngihlanganise izigqi eziningi ezahlukene kule albhamu yingakho ngiyiphe nesihloko i
Shades Of Grey ngoba asikho isigqi esisodwa ongasipha yona. Ngifake umculo engaziwa ngawo we-R&B, i-pop enesigqi esidansisayo, umculo wokholo. Kuzophuma into emnandi kunayo yonke esengike ngayenza phambilini,” usho kanje.Uthe ingoma ayenze neDrakensburg Boys’Choir uyibhalele ukuhlonipha umengameli wokuqala wentando yabantu wakuleli uNelson Mandela.“Ngiveza ukuthi uMandela ubaluleke kangakanani kimina, amagalelo akhe ekukhululeni izwe nokudlula kwakhe emhlabeni kungithinte kanjani,” kusho uLloyd.Uthe ingoma ayenze ngokuhlanganyela neSoweto Gospel Choir esihloko sithi 
Hold On To The Light yona yingoma yokubuyisa ithemba kubantu.Ukuyibhala uthe usizwe ngumbhali nomdidiyeli womculo waseNew York uCurtis Richardson oseke wabhalela abaculi okubalwa kubona uJennifer Lopez, Rihanna, Deborah Cox, Joss Stone nabanye abaningi.“Ngihlangene naye ngenkathi ngihlanganisa i-albhamu yami yesibili i
No Limits njengoba i-video yenye yezingoma zayo i
Hero yenzelwe khona. Wangisiza kakhulu kuleyo albhamu yingakho nginqume ukumcela angisize nakulena.”ULloyd uqokwe eqoqweni leBest Creative Album emiklomelweni eyenziwa yiSouth African Music Rights Organisation ebizwa ngeWawela Music Awards ezoba ngenyanga ezayo.“Kungijabulisile ukuqokwa kwami kule miklomelo ngoba kukhomba ukuthi ubuciko engibukhombisayo uma ngihlanganisa ama-albhamu ami sebuyabonakala,” usho kanje.Kwi-albhamu i
No Limits uLloyd usebenze noDJ Fresh, DJ Euphonik, AKA noSasha P ongumrepha waseNigeria.Ngayo waqokelwa iBest Pop Album, Song of The Year ngengoma i
Hero neBest Collaboration nge
Louder ayenza noDJ Fresh, Euphonik noSlikour kuma-Sama.Eyokuqala i-
One wahlabana ngayo iBest Pop Album, waqokelwa iSong of The Year ngengoma i
Make it Easy neBest Collaboration ngengoma ayicula noLoyiso Bala ethi 
Thando.ULloyd uthe uzobe enandisa emdlalweni wamaBhokobhoko neWales oyingxenye yeCastle Lager Incoming Series okusasa eGrowthpoint Kings Park Stadium, eThekwini.",ULloyd ne-albhamu ehlanganise izigqi
"BAZODELISANA inkani eringini yesibhakela ngoMgqibelo eNkosi Albert Luthuli ICC, eThekwini, osaziwayo asebezakhele igama emidlalweni ewuchungechunge iGenerations: The Legacy noMuvhango.UGabriel Temudzani odlala indawo kaChief Azwindini noVuyo Dabula odlala indawo kaGadaffi kuGenerations bazohlangana eringini ukuvuselela uthando lomdlalo wesibhakela kubantu.NgoMgqibelo kuzoba nomcimbi wama South African Boxing Awards (SABA) okuzonikezwa kuwo izindondo abadlali besibhakela abenze kahle.Ngokusho kwabahleli bomcimbi, umdlalo wesibhakela yinto engasanakiwe futhi ebingasakhonjiswa kakhulu ngisho nakuthelevishini.“Silethe labo saziwayo ukuze abantu bakhuthazeke babone ukuthi umdlalo wesibhakela usekhona futhi usathathelwa phezulu kakhulu. Kulo nyaka sizobe sigubha iminyaka eyisishiyagalombili. Sifuna ukubanga umsindo ezinkundleni zokuxhumana njengoba isiqubulo sithi “#BoxingIsBack,” okusho ukuthi isibhakela sibuyile,” kusho umgqugquzele weSABA, uTsholo Lejaka .Uthe abalingisi benze konke okwenziwa ngabashayi-sibhakela abasezingeni lomhlaba kuleli naphesheya uma bezilungiselela izimpi ezinkulu.“Sibaqeqesha ngempela njengoba kwenza abadlali besibhakela. Bangenile ngisho esikalini ukuze kubonakale ukuthi imizimba yabo ikulungele yini ukungena enkundleni yesibhakela,” kuchaza uTsholo.Uthe abalingisi kade beqeqeshwa womakadebona esibhakeleni uJan Bergman noDingaan Thobela.UTsholo uthe uThobela uqeqeqesha uGabriel kanti uJan Bergman yena uqeqesha uVuyo.“Abantu abafike ngobuningi bezobona abalingisi bebambene enkundleni imizuliswano emibili. Konke okuzobe kwenzeka emcimbini kuzokhonjiswa bukhoma kuSABC 2 ngo-9.30,” kusho uTsholo.Uthe bafihle induku emqubeni mayelana nezinto ezizobe zenzeka njengokuthi nje kukhona abanye abalingisi besifazane abazobe nabo beshaya iqupha.“Baqale namhlanje nabo ukuzilungiselela. Nabo bazojima benze konke ukuze bangene enkundleni bekulungele ukuba kuyo. Ngeke siwasho kodwa amagama abo ukuthi bangobani, bazobonakala emcimbini omkhulu” kusho uTsholo.",Wuqhude manikiniki kubalingisi abaziwayo
"MTHOKOZISI MNCUSENIUSAQHUBEKA nokupheka ethulula ngenhloso yokuphuma nenqanawe yesikimu umqeqeshi weCell C Sharks, uGary Gold owenze izinguquko ezimbili eqenjini azobhekana ngalo neVodacom Bulls.Lo mdlalo weVodacom Super Rugby ukusasa ngo-5.05pm eLoftus Stadium, ePitoli.Kusukela efikile kuSharks ulokhu esishintshe njalo isikimu uGold kodwa kwesinye isikhathi ubuye aphazanyiswe ukulimala kwabadlali abamqoka njengoba kwenzekile koTendai “Beast” Mtawarira emdlalweni wokuqala.Kubadlali abebesenkundleni iSharks inqoba ngo 29-12 ku-Emirates Lions babili kuphela abazoqala oweBulls abebengekho eGrowthPoint Kings Park, ngempelasonto edlule. Laba ngo-Andre Esterhuizen, osemncane futhi owondlekile, noRyan Kankowski ongumdlali omdala weSharks kodwa okade edlala eJapan wabuyiswa.Nakuba kujabulisa ukubonakala kuka-Esterhuizen kubathandi beSharks ngomfutho azoza nawo maphakathi nenkundla kodwa kungenzeka lo mdlali ashenxe ngelizayo uma Oshaka sebebhekene neDHL Stormers eKapa ngoba kuzobe sekufike uFrancois Steyn naye obuya eJapan. UKankowski ungene endaweni kaTera Mtembu.“Okwami ukuphuma nesikimu esiqinile ngaso sonke isikhathi. Ngihlale njalo ngibeka phambili okuzosenza sinqobe. Sidlala neqembu okungadingi ukuchazwa ukuthi linzima kangakanani ikakhulukazi ekhaya. Sizimisele ngokubuya nomphumela ovuna thina,” usho kanje uGold.Isiyonke imidlalo yeVodacom Super Rugby kule mpelasonto imi kanje:Namuhla:Highlanders vs Reds (Forsyth Barr, 8.35am); Force vs Hurricanes (nib Stadium, 1pm); Cheetahs vs Blues (Free State Stadium, 7.10pm).Kusasa:Chiefs vs Crusaders (Waikato Stadium, 8.35am); Rebels vs Brumbies (AAMI Park, 10.40am); Bulls vs Sharks (Loftus Versfeld, 5.05pm); Lions vs Stormers (Emirates Airlines Park, 7.10).",UGold usaqhubeka nokupheka ethulula
"ZIDINWE zigane unwabu izikhulu zakwaPrasa ngokwebiwa kwesitimela KwaZulu-Natal esishayelwe izigebengu ibanga elingamakhilomitha awu-12. Ngempelasonto izigebengu ezimbili zishiye onogada benkemile ngesikhathi zintshontsha isitimela esiteshini saseMkhomazi.Kubikwa ukuthi lezi zigebengu zishayele lesi sitimela zaze zayosimisa eMgababa lapho ezehle khona zacela empunzini zingena ehlathini eliseduzane zijahwa onogada. Ngokusho komsebenzi ocele ukungadalulwa, lesi sitimela besimiswe ukuphelelwa umfutho endaweni enyukelayo.Omunye umsebenzi wakwaPrasa obesebenza kujantshi ngesikhathi sesigameko, uzwakalise ukwethuka enkundleni yokuxhumana, esola abadla iwunga ngalokhu.""Bengicabanga ukuthi sengikubone konke emsebenzini wami, kanti cha. Ngesikhathi simatasa sisebenza kwezinye izitimela, abadli bezidakamizwa ababili bantshontshe esinye sezitimela basiqhuba besisusa eMkhomazi bayosifikisa eMgababa. Cabanga nje, ubunzima bokusidumisa, ukudedela amabhreki, ukuqokelela ivacuum ngaphambi kokuthi sisuke sihambe,"" kusho lo mthombo.Okhulumela abakwaPrasa uZama Nomnganga uthe, abazimisele ngokuveza imininingwane eminingi ngalolu daba ngoba kusenziwa uphenyo. UNomnganga uthe isitimela besiduma ngesikhathi laba ababili benquma ukusithatha.""Lokhu abakwenzile bekunobudedengu ngoba bekugenzeka noma yini kubona. Bebengashayisana nesinye isitimela noma babulale abantu,"" kusho yena.Uthe lokhu kufaka imibuzo ekhathazayo ngezokuphepha.""Abaqhubi bethu bezitimela bagqoka umfaniswano oluhlaza nokumhlophe. Sizonxusa ukuba bonke bagqoke imifaniswano yabo enombhalo wamagama abo ukuze kube lula ukubabona,"" kusho yena.",Kusolwa amaphara 'ngokudunwa' kwesitimela eMkhomazi
"BUHLALE obala ubudedengu bamaphoyisa ngesikhathi ufakazi oyiphoyisa ecaleni lokubulawa kwabantu ehostela laseGlebelands evuma eNkantolo eNkulu yaseMgungundlovu ngoLwesithathu ukuthi benza amaphutha ngesikhathi beqoqa ubufakazi kwesinye sezigameko.Isigameko, ufakazi u-Constable Mthokozisi Sishi avumile ukuthi benza amaphutha kuso, esokuzama ukubulala abantu abane esithinta ummangalelwa wokuqala kuphela uSergeant Bhekukwazi Mdweshu ngo-Agasti 19, 2014.Okunye okuvelile ukuthi amaphoyisa aseMlaza angaqeqeshiwe ukuphenya ezehlakalweni zobugebengu, athatha amagobolondo ezinhlamvu kulesi sehlakalo.Inkantolo iphinde yezwa ubufakazi obuthi amaphoyisa aseMlaza adukisa uzakwabo * -Constable Mthokozisi Sishi owayesuka eThekwini onguchwepheshe ekuphenyeni ezehlakalweni zobugebengu, amtshela ukuthi isigameko senzeke ngaphambi kwehora efikile ngo-Agasti 20, kanti empeleni sabe senzeke ngayizolo ebusuku.USishi uvumile phambi kwenkantolo ukuthi amaphoyisa aseMlaza kwakungafanele athathe amagobolondo ezinhlamvu.Inkantolo iphinde yezwa ubufakazi obuthi imininingwane eyaqoqwa nguSishi mayelana nalesi sigameko ngo-2014, isadukile.Umbuso ububize uSishi ukuze azothula ubufakazi mayelana ne-DNA yegazi okusolakala ukuthi ngelikaMdweshu. Umbuso usola ukuthi uMdweshu walimala naye ngesikhathi ehlasela izisulu.USishi ubezokhuluma ngebhodlela lamafutha okuthiwa labe linamachaphazelo egazi okusolakala ukuthi ngelikaMdweshu elatholakala endaweni yesehlakalo.Ummeli kaMdweshu, * -Adv Martin Krog ubuhlabe wabuhlikiza lobufakazi bukaSishi wathi abukhombisi ukuthi isithombe saleli bhodlela sathathwa kuphi.Uthe lesi sithombe sasingathathwa noma ikuphi.“Mnuz Sishi bengilindele ukuthi wenze kangcono, uma ushutha isithombe sikhombise okuthile okukhomba ukuthi sithathwe ehostela endaweni yesehlakalo, lesi sithombe akukho okukhombisa ukuthi sithathwe kuphi,” kusho uKrog.Kuleli cala lokuzama ukubulala, uMdweshu usolwa ngokubulala uMnuz Bongani Mthembu, Mnuz William Mthembu, Mnuz Mandlakayise Gyanthi noMnuz Lucas Mbekelwa.UKrog ubuze uSishi ukuthi zazingaki izindawo ezinegazi endaweni yesehlakalo, waphendula ngokuthi zaziningi.Waqhubeka wambuza ukuthi kungani athatha ubufakazi begazi endaweni eyodwa, wathi abaseshi abathi akathathe lapho athatha khona ngoba ilapho kwakumi ngakhona umsolwa ngesikhathi edubula izisulu.Izolo inkantolo ibize ofakazi ababili, uSishi noConstable Sithembisile Thabethe naye owethule ubufakazi ngezinye zezigameko ezenzeka eGlebelands aziphenya.UConstable Thabethe naye wayebizwe ukuze azoqoqa ubufakzi esehlakalweni sokubulawa kukaMnuz Siniko Ncayiyana ngo-Mashi 27, 2015. Icala liyaqhubeka.",Iphoyisa livume amaphutha kwelaseGlebe
"UNOZINTI weMamelodi Sundowns, uDennis Onyango, uvikela abagadli beqembu esomisweni samagoli esihlasele eChloorkop.ISundowns ikhishwe kabuhlungu kwi-CAF Champions League yiHoroya yase-Guinea emdlalweni obekufanele iwuwine ukuze idlulele esigabeni sama-quarterfinal. Igcine ihlulekile ukushaya igoli phezu kwendathane yamathuba ewakhile.Kwi-Absa Premiership isashaye amagoli amathathu emidlalweni emithathu okungamaphenathi amabili kaRicardo Nascimento nelikaLebohang Maboe alishaye behlula iPolokwane City ngo 2-0. Ngempelasonto edlule ihlulwe yiCape Town City ngo 1-0 emlenzeni wokuqala wowandulela owamanqamu weMTN 8 eKapa.“Ngicabanga ukuthi kufanele abagadli sibasize nathi emuva sibanike amabhola amaningi. Lokhu kubhekene neqembu lonke, asikwazi ukubagxeka ngoba ngabe sihlukanisa phakathi iqembu. Uma umdlali wasemuva ethola ithuba naye angalishaya igoli. Umsebenzi awuhlezi emahlombe abagadli kodwa useqenjini lonke.“Iqembu lifuna ukubumbana ukuze lithole imiphumela. Mhlwumbe amaqembu esidlala nawo aqine kakhulu emuva yingakho singawashayi amagoli. Kodwa sidinga ukubeseka abagadli bethu futhi sidinga ukuthola isixazululo enkingeni yamagoli. Ngicabanga ukuthi akukubi kangako kodwa inkinga wukuthi sihlulwa ngamathuba,” kusho u-Onyango.Umqeqeshi weSundowns, uPitso Mosimane, usanda kuveza ukuthi akakhathazekile ngenkinga yokugqoza kwamagoli ngoba bayawakha amathuba, wathi angaqala ukubona ukuthi banenkinga uma bengasawakhi. Kulezi zinsuku kumnyama kubadlali beSundowns abajwayele ukuyishayela amagoli okukhona kubona uSibusiso Vilakazi, Themba Zwane nabanye.Nokho kuzofanele amaBrazilians ashintshe ukwenza uma ezimisele ukudlulela kowamqamu weMTN 8. Azokwamukela i-The Citizens kowomlenze wesibili eLucas Moripe Stadium, ePitoli, ngeSonto ngo-3 ntambama.Uma iSundowns ihlulekile ukushaya igoli kungasho ukuphuma emiqhudelwaneni emibili ngesonto elilodwa.Ngakolunye uhlangothi iCity, eqeqeshwa nguBenni McCarthy, iyishaya iphindelela inethi kulezi zinsuku. Maphakathi nesonto kowePremiership, ibuye seliyozilahla kunina ibambana ngo 2-2 neFree State Stars.“Likhona ithuba lokudlulela phambili kodwa lo mdlalo siwubuka ngokuthi usekhefini, bahamba phambili. Sinethemba kowomlenze wesibili. Lena yindebe esingakaze siyiwine siyiqembu, nami angikaze ngiyiwine. Ngiwubheke ngabomvu umdlalo ngeSonto. Asikwazi ukugxila emphumeleni weChampions League kodwa kufanele sakhele kuwona siqhubekele phambili. Sidlala neqembu elihle elinabadlali abasezingeni eliphezulu. Ngethemba ukuthi sizodlala kahle ngeSonto,” kusho u-Onyango.",‘Ukushaya amagoli okweqembu lonke’
"I-DA esiShayamthetho KwaZulu-Natal yenze izinguquko eziholele ekutheni lowo owake waba ngumholi wale nhlangano esifundazweni, uMnuz Sizwe Mchunu, akhishwe ekomitini lehhovisi likaNdunankulu.UMchunu usefakwe ekomitini loMnyango wezemiSebenzi yoMphakathi endaweni yakhe kwangena uMnuz Francois Rodgers.URodgers ohola leli qembu esiShayamthetho usefakwe ekomitini obekukhona kulo uMchunu.URodgers wakhethwa ngaphandle kokuphikiswa esikhundleni sokuhola leli qembu esiShayamthetho.Ezinye izinguquko, uNksz Mbali Ntuli ukhishiwe ekomitini lezeMfundo kwafakwa uDkt Rishigen Virana.UNksz Ntuli usejutshwe ekomitini lezokuThuthukiswa koMphakathi obekukhona kulo uVirana.UMnuz Hlanganani Gumbi ungene ekomitini lezokuBusa ngokuBambisana neziNdaba zoMdabu obekukhona kulo uMnuz George Mari osefakwe ekomitini lezokuHlaliswa kwaBantu.Umholi we-DA KwaZulu-Natal uMnuz Zwakele Mncwango ubukeka engakazimiseli ngokusuka eThekwini njengoba engathinteki ezinguqukweni zeqembu lakhe esiShayamthetho.Ngokujwayelekile umholi weqembu uba sesiShayamthetho njengoba kade kwenza uMchunu.Engxoxweni neSolezwe uMncwango wathi ngeke ahambe eThekwini ashiye izinto zisemapeketwane.""Kuningi okungahambi kahle eThekwini, uma ngingahamba umkhandlu ungashayeka phansi. Ngisazoqhubeka nokuhlala khona ngiyohamba ngoba sengibona ukuthi izinto sezihamba kahle,” kusho uMncwango.UNksz Ntuli okhulumela iqembu esiShayamthetho KwaZulu-Natal uthe inhloso yalezi zinguquko ukwenza isiqiniseko sokuthi iqembu limeleleke kahle esiShayamthetho.“Uyazi ukuthi iqembu selinobuholi obusha obusanda kukhethwa, ukushintsha kobuholi kuza nezinguquko eziningi,” kusho uNksz Ntuli.Uthe isizathu esidale ukuthi uRodgers afakwe ekomitini lehhovisi likaNdunankulu wukuthi nguyena osehola iqembu esiShayamthetho.“UMchunu ubekuleli komiti ngoba kade engumholi weqembu,” kusho uNksz Ntuli.UNksz Ntuli uthe ngoMsombuluko bazoba ne-rally eMgungundlovu lapho bezokwethula khona izinhlelo zabo ezingaguqula isimo sesifundazwe ngaphambi kokuthi uNdunankulu uMnuz Willies Mchunu ethule inkulumo yakhe yesimo sesifundazwe.",Izinguquko ezenziwe yiDA eKZN
"ISHIYWA yisitobha esibalulekile iMamelodi Sundowns esethubeni lokudla izicoco ezintathu ngaphambi kokuphela kuka-2018.ISundowns ingase idle iNedbank Cup, isicoco se-Absa Premiership neCaf Champions League esidlulele esigabeni samaqoqo kuyona. Leli phephandaba lithole ukuthi iSundowns izoqala isizini ka-2018/2019 ngaphandle komdlali wasemuva, * -Anele Ngcongca, ophindela eBelgium okuyilapho edlale khona iminyaka ngaphambi kokujoyina AmaBrazilians.UNgcongca ofike ngesizini edlule kwiDowns ubeseqala ukuyithola indawo esikimini somqeqeshi uPitso Mosimane ngemuva kokuhlulwa wukulimala.Ushaye into ecokeme iSundowns ihlula iLamontville Golden Arrows ngo 1-0 emdlalweni we-Absa Premiership ngoLwesibili eLoftus Versfeld. Emuva komdlalo uMosimane uthe ubone uNgcongca amaziyo, owakhishelwa imali yiSundowns.Umthombo weSolezwe okwiSundowns ukuqinisekisile ukuthi uNgcongca ubuyela eBelgium ekupheleni kwesizini. Uzojoyina iCercle Brugge esanda kunyuselwa kwiligi enkulu yakuleliya lizwe. Iqeqeshwa nguFrank Vercauteren obekade eqeqesha uNgcongca kwiGenk kumasizini adlule.“UNgcongca usevumile ukubuyela eBelgium. Ufunwa ngumqeqeshi obekade esebenza naye kwiGenk. ISundowns useyitshelile futhi angiboni kukhona okuzomvimba. Izingxoxo phakathi kwamaqembu womabili ziyaqhubeka. Angiboni iSundowns izomvimba kwazise iBrugge ifuna ukumthenga,” kusho umthombo.UNgcongca umiswe kabi nguThapelo Morena emuva kwesokudla. Ungomunye wabadlali ababhaliswe yileli qembu kwiChampions League.UNgcongca uvumile ukuthi uyakhuluma neBrugge.“Ngingumuntu okhuluma iqiniso. Ngiyakhuluma neCercle Brugge, ngiyakhuluma nomqeqeshi kodwa ngisenenkontileka. Ungibuzile ukuthi isimo sami simi kanjani, ngamtshela ukuthi ngisalelwe wunyaka onombandela. Kodwa sizokhuluma ekupheleni kwesizini. Angikwazi ukusho manje ukuthi ngizohamba. Kuzoncika kwimenenja yami neqembu. Sizobona ekupheleni kwesizini. Okwamanje kufanele ngigxile kwiSundowns sekusele imidlalo embalwa, kufanele ngizame ukusiza iqembu, siwine iNedbank Cup neligi,” kusho uNgcongca.“IBelgium iyikhaya lami lesibili, ngazi wonke amakhona akhona. Ngeke ngisho ukuthi ngeke ngibuyele khona kodwa kuzocaca ekupheleni kwesizini ukuthi umqondo wami ungitshela ukuthini nokuthi laba bobabili (umqeqeshi neBrugge) bavumelane neSundowns. Ngikujabulele ukudlala eBelgium, ngeke ngikhononde ngayo ngoba ngiyithanda kakhulu. Kodwa sizobona ekupheleni kwesizini.”ISundowns ihlalelwe wumthwalo wokubhekana neMaritzburg United emidlalweni emibili ilandelana. NgeSonto la maqembu azodudulana kowandulela owamanqamu weNedbank Cup eHarry Gwala Stadium, eMgungundlovu ngo-3 ntambama. NgoLwesithathu abhekane koweligi.“Sibhekene neqembu elinzima enkundleni yalo, ngeke kube lula. Kodwa sinabadlali abaningi abasezingeni eliphezulu nabanamava. Lokho kufanele kusisebenzele,” kusho uNgcongca.",UNgcongca ezingxoxweni zokubuyela eBelgium
"Uthi iminjunju edalwe wukungahambi kahle kwezinto kuwo wonke amasoka abe nawo muva nje, mikhulu kakhulu futhi iyaqaqamba.Noma kunjalo kodwa uMshoza uthe ngeke axabane nabantu asedlule kubo, kunalokho uzimisele ngokuvuselela uthando nokwakha uxolo namasoka akhe asehlukene nawo.UMshoza usho kanje kulandela izinkulumo zokuthi usebuyelene nobengumyeni wakhe nongusomabhizinisi waseBergville uThuthukani Mvula.Laba bobabili kuzokhumbuleka ukuthi bahlukana kabuhlungu uMvula esabalalisa ezinkundleni zokuxhumana ukuthi uMshoza uyaphinga.UMshoza uthe sebedlule kulezo zingxabano bayaxoxa ngezinto eziphusile noMvula.“Ngiwumuntu wothando, angithandi ukuhlala ngokuxabana nabantu. Yingakho ngisakhuluma naye, asinankinga sikhuluma njengabantu abadala.“Akulona iqiniso ukuthi sesibuyelene kodwa siyaxoxa kahle,” kusho uMshoza.Eqhuba uthe usakuthola kusenzima ukwamukela ukuphuphunyelwa yisisu kodwa noma kunjalo akazisoli ngesinqumo sokuhlukana nomdlali wasemuva kwiMamelodi Sundowns * -Anele Ngcongca.“Ngihlukene no-Anele ngoba ngifuna isikhathi sokubhekana nami, nezingane zami, umculo namabhizinisi engiwaqalayo.“Angixabene kodwa naye sizokhuluma uma kufanele ngoba akumele sibe yizitha kade sihlanganiswe uthando.“Kuningi engikwenzayo njengamanje okuzongenza ngigxile kukhona ngaphandle kokujaha uthando nokuthandwa abanye abantu. Ukuphuphunyelwa isisu kungihlukumeze kakhulu kodwa ngiyazi ngoNkulunkulu kuzodlula.“Mhlawumbe ngizokwazi ukukhuluma ngakho ngelinye ilanga,” kusho uMshoza.Uphinde wakuqinisekisa ukuthi uzokhipha ingoma entsha ngesonto elizayo.Le ngoma uthe ikhuluma ngothando lomuntu wesilisa okwazi ukumela umuntu wesifazane noma izitha zizama ukuluchitha uthando lwabo.“Ingoma yothando ekhuluma ngomuntu ongithandayo nongangifela. Into engenze ngabhala ngothando ukufuna ukuveza amandla othando kubantu ababili abasuke bethandana ngokweqiniso,” kusho uMshoza. Lo mculi kulo nyaka ugubha neminyaka engu-20 angena embonini yomculo.Yize kunjalo akakaze ahlonishwe njengoba engowesifazane wokuqala ngqa ukwenza ikwaito ngama-90’s nokuyinto athi ngeke isamsiza ngalutho uma eseshonile.“Baningi abantu abafana nami, njengo-Arthur Mafokate uphakamise abaculi abaningi kodwa akanikezwa lutho.“Sesijwayele samukela uthando lwabalandeli nokuthengwa komculo wethu ngoba ngeke kungenzele lutho ukuhlonishwa sengishonile,” kusho uMshoza.",UMshoza uphika eyokubuyela kumyeni
"‘UKUBE ngaphiwa ukucula bengizoqhubeka lapho agcina khona umyeni wami kodwa bekumele ngisebenzise ukubhala ukuze igama lakhe lingafi.”Lawa ngamazwi kaNkk Ayanda Ncwane ongumfelokazi obegane umculi wowokholo uSfiso Ncwane, osekhiphe incwadi ekhuluma ngempilo yabo.Le ncwadi esihloko sithi For The Love Of Sfiso Ncwane ikhuluma ngokukhula kwabo nempilo yasemshadweni neyodumo. UNkk Ncwane uthe usebenzise isikhathi sokuzila kwakhe ukuhlanganisa le ncwadi, aveza kuyo ngisho obekungaziwa ngomyeni wakhe.“Ngikhethe ukusebenzisa isiphiwo uNkulunkulu angiphe sona ukuqinisekisa ukuthi nezizukulwane ezizayo ziyazi ukuthi kwake kwaba noSfiso Ncwane. Ngikhethe ukubhala incwadi ngiqhubeke nemicimbi ebesivele siyenza naye, ngikhiphe nomsebenzi wakhe ahambe engakawukhiphi. Incwadi ikhuluma ngempilo yethu, izinto esidlule kuzona nempumelelo yethu,” echaza.Uveze ukuthi kwakuyinhloso yakhe noNcwane ukukhipha incwadi uma sebehlanganisa iminyaka engu-10 beshadile, obekuwunyaka odlule.“Inhloso bekuwukuthi sizokhipha ebesingakaze sikuveze ngempilo yethu ngoba abanye babona kumnandi sesishadile bengazi ukuthi sidlulephi ukusiza abanye abashadile abasebancane. Ngebhadi akwenzekanga kodwa kwasala ijoka lokuthi ngiqhubeke nokubhala incwadi futhi ngakufaka nalokhu esasivumelene ngakho noNcwane,” kusho yena.UNkk Ncwane okusahlengezela izinyembezi uma ekhuluma ngokushona komyeni wakhe, uthe akalufisi usuku lwangoDisemab 5 okwashona ngalo umyeni wakhe ngo-2016. Njengoba sekusele amasonto ambalwa kufike lolu suku, uthe uyabikelwa ngoba akuvumi ludlule. Ngonyaka odlule uthe walala usuku lonke ezivalele endlini, ekhaliswa nayimiyalezo abeyithunyelwa ngabantu bemduduza. Namanje akanazo izinhlelo ngalolu suku, athe ugubha kuphela usuku lokuzalwa lukamyeni wakhe.Ekhuluma ngokuzila kwakhe nezinkulumo ezisuke emuva kokushona komyeni wakhe, uthe yizona ezimenze wabhala incwadi. Uthe yize abanye bebemgxeka kodwa ubengeke azivalele endlini unomphelo kodwa bekumele aqhubeke nomsebenzi futhi unesiqiseko sokuthi nomyeni wakhe uyajabula ngalokho.“Sengiphila izimpilo ezimbili ngoba phambi kwabantu kumele ngiziqinise ngimamatheke ngisebenze ukuze kuphile abantu abathembele kimina. Nginezingane ezimbili okumele ngizondle, obekungeke kungisize ukuhlala ngikhala,” kusho yena.Uthe ayikho indlela ewumgomo yokuzila futhi asikho isikhathi lapho kuphola khona. Lokhu kumenze ukuthi ahlangane nabanye abafelokazi abasebancane ikakhulukazi emakhaya. Uveze ukuthi abafelokazi bayehlulelwa futhi bayahlukunyezwa ngisho emabandleni nasemindenini yabo. Incwadi isiyatholakala e-Exclusive Books naku-Amazon kanti uhlela nokuyethula ngokusemthethweni maduze. Okumjabulisayo ukuthi indodana yakhe endala ithanda ibhizinisi lomculo bese kuthi encane ikhonze ukucula, athe kumnika ithemba lokuthi ngeke lishabalale igama likaSfiso.",UmkaNcwane uchaza ngokubhala incwadi ngempilo yabo
"OWESIFAZANE waseMtshezi, uNksz Nokulunga Valentia Mbanjwa ubaqwaqwade bonke abadayisi basemgwaqweni emcimbini wokugqokiswa kwamajazi emfundo ephakame obuseGarden Court, eSouth Beach eThekwini ngoLwesihlanu. UNksz Mbanjwa (21), obephothula izifundo zeNew Venture Creation e-Egsibit Training, uklonyeliswe ngendondo yeBest Performing Student.Le ntokazi, egobe amadlangala eReservoir Hills, eThekwini, ithe yona idayisa emgwaqweni waseThekwini uMansel. “Ngifunde lukhulu ngokuphathwa kwebhizinisi ngendlela nokuthi imali yongiwa kanjani ukuze kusimame ibhizinisi lakho,” kusho uNksz Mbanjwa owaphothula uGrade 12 eMtshezi High ngo-2014. Usihlalo wekomiti lomnyango obhekene nokuthuthukiswa kwamabhizinisi kuzwelonke, uNksz Ruth Bhengu, ukhuthaze abadayisi ukuba bagxile kakhulu emkhakheni wezobuchwepheshe bamanje.Abadayisi basemgwaqweni abebegqokiswa amajazi ngemuva kokuphothula izifundo zebhizinisi eThekwini“Njengamanje sesikwi-4th Industrial Revolution. Kufanele sihambisane nesimo samanje, sifunde ukufaka ama-oda ngezobuchwepheshe. Sekufanele namabhange ayeke ukunikeza osomabhizinisi ulwazi oseludlulelwe yisikhathi. Ayababulala osomabhizinisi,” kusho uNksz Bhengu. Uthe izinto eziningi sekufanele zenziwe ngekhompuytha. Okhulumele i-Egsibit Training, uMnuz Mthokozisi Shange, uthe bebethwesa iziqu abadayisi basemgwaqweni abagxile ezimpahleni zangaphansi zakwaJockey.“Besibachushisa ngokuthi bangalisimamisa kanjani ibhizinisi. Sathola ukuthi leli bhizinisi loku-odwa kwezimpahla zakwaJockey selisabalale kakhulu ngisho naseLesotho. Abadayisi babe sebehlangana benza inhlangano, iTexCon Hawkers Forum, ukuze bakwazi uku-oda ngokuhlanganyela ukuze bathole isaphulelo.Yize sithole ukuthi banekhono lokudayisa kodwa bebeshoda ngekhono lokuliphatha,” kuphetha uShange. Kuzwakale umikikizo namakhwela sebethwesa imiyezane abadayisi. Umcimbi ubuhanjelwe yizicukuthwane eziqhamuka ezinhlakeni ezehlukene.",Uhambe phambili kwelokudayisa emgwaqweni
"SEKUVELE ukuthi usezishaye zaphelela ekhweni lakhe umsakazi woKhozi FM uBheka Mchunu, osakaza uhlelo Ikhethelo Lokhozi, njalo ngoMgqibelo ngo-5 ekuseni kuya ku-9.NgeSonto ntambama kusabalale izithombe zalo msakazi ehambisana noLinda Sibiya noLungisani MaVundla ofunda izindatshana kuwona lo msakazo besemzini abebeyokhongela kuwo uBheka.UBheka kuvela ukuthi ubeyolobola isithandwa sakhe seminyaka, uMapaseka waseLimpopo, Isolezwe eligcine lingasitholanga isibongo sakhe.Bebeyolobola kubo kwale ntokazi eChatsworth, eThekwini, kodwa kuvela ukuthi okuningi kuzokwenzelwa lapho izalwa khona eLimpopo.UBheka ngisho ezinkundleni yokuxhumana akalufihlile uthando lwakhe nale ntokazi ngoba kukhona izithombe zayo icula, nangesikhathi ithweswa iziqu zayo zemfundo ephakeme.Umthombo weSolezwe uthe uBheka uyazifela ngale ntokazi ahlangana nayo eThekwini.“Sekuneminyaka bethandana. Ngesikhathi kuyiwe okokuqala ekhweni lakhe kwafihlwa bese kuphindelwa okwesibili njengoba benibona nje ezinkundleni zokuxhumana lapho kufike kwakhishwa konke obekusele okuthinta ilobolo ,”kuchaza umthombo.Omunye uthe uBheka uyazifela ngale ntokazi futhi baningi abebazi ukuthi uyoyilobola ngale mpelasonto.“kukhona namahlebezi okuthi umembeso ukulo nyaka kodwa awomshado okwamanje akakezwakali,” kuchaza umthombo.Imizamo yokukhuluma noBheka ngalolu daba ayiphumelelanga njengoba ucingo lwakhe belukhala lungabanjwa.Nomyalezo athunyelelwe wona ugcine engawuphendulanga.",Ugawule eLimpopo owoKhozi FM
"Inkampani ephaka ugesi kuleli, i-Eskom namhlanje imemezele ukuthi kusukela ngehora lesine ntambama kuzophinde kube  nokuhamba kukagesi kuze kube yihora leshumi. kusihlwaBathi lokhu kwenziwe yizinkinga ababhekane nazo njengoba kukhona isizinda esiphaka ugesi esithwele kanzima.Esitatimendeni u-Eskom uthe ama-generator ayisithupha eMedupi, Tutuka, Kendal, Majuba naseGrootvlei kuye kwadingeka abuyiselwe emuva ukuyolungiswa.U-Eskom uveze ukuthi badinga ama-megawatts awu-2 000 ukuze izinto zihambe kahle.  ",Uzoqala ukuhamba ngehora lesine ugesi namhlanje
"UYICHITHA ngazo zombili eyokuthi usebenzisa izidakamizwa umrepha u-eMtee okusabalele i-video yakhe ezinkundleni zokuxhumana ecula aze awe esiteji.Kuyo i-video ubonakala emile esiteji ingoma ibe isho. Lapho ethi uphakamisa khona umbhobho uyacula uvele awe. Kukhona enye esephuma esiteji egaxiwe namaphoyisa emgadile. Kuzwakala iphimbo lithi abamphelezele bayomfaka emotweni.Ebuzwa izolo uthe: “Eish, ngingachaza ngithini.”Ube esethi yi-video endala eyathathwa ePolokwane emcimbini ayeqashwe kuwo.“Ngisebenza ngokuzikhandla ngiyakhathala. Ngangikhathele kakhulu lapha. Umuntu osebenzisa izidakamizwa uyakwazi ukubona omunye. Nabantu abaphuza ubhiya ubezwa bethi ngimbona ebusweni owuphuzayo. Labo abathi ngidla izidakamizwa kusho ukuthi bayazidla nabo. Angizidli. Bangangishaya ekhaya, ubaba angangishaya ngoba ngiseyingane,” kusho u-eMtee.Uthe naye akazi wayewiswe yini. Ekhasini lakhe leTwitter uthe akabuthinti ngisho notshwala.Ngemuva kokuvela kwe-video ngeSonto, abantu abaningi bathe kumele athole usizo ngokushesha ukuze ayeke izidakamizwa.USizwe Dhlomo uthe kuyadabukisa ngoba uyazifela ngaye.Inkakha uDJ Oskido unxuse uSjava, asesitebeleni esisodwa naye, ukuthi amsize.“Kwesinye isikhathi siyazondwa ngokuzama ukubonisa abafowethu indlela. UNkulunkulu usinikeze ithuba lokuthi sibe wutho. Sinemindeni okumele siyondle. Asingadlali ngamathalente. Asingahlekani futhi. Asisizane. Yeka izidakamizwa!!!” kubhala umrepha uCassper Nyovest kuTwitter.",U-eMtee uphika eyokusebenzisa izidakamizwa
"AMAPHAPHU aphezulu emaphoyiseni asesiteshini saseNgcobo emuva kokuthola ukuthi izigebengu ezibulale ozakwabo abahlanu bezihlela ukuwabulala wonke.I-Independent Media ithole umbiko wezinhloli oveza ukuthi amanye amaphoyisa aseNgcobo abezobulawelwa emizini yawo.Uhlelo lwezigebengu luphazamiseke ngoLwesihlanu ebusuku ngesikhathi ithimba lamaphoyisa elihlanganiswe wuKhomishana wamaphoyisa kuzwelonke, uGeneral Khehla Sitole, libulala izigebengu eziyisikhombisa kweziwu-20 okuthiwa zibulale amaphoyisa amahlanu nesosha eselathatha umhlalaphansi ngoLwesithathu.Kuthiwa izigebengu yizona ezidubule kuqala amaphoyisa ase eziphindiselela ngesikhathi eseMancoba Seven Angels Ministries Church, eNyanga, okuyisonto eliseduze kwesiteshi samaphoyisa eNgcobo.Amaphoyisa aseNgcobo kuthiwa abesebalekile emizini yawo ngoba esaba ukuthi azodutshulwa.Omunye umastende waseNgcobo utshele i-Independent Media ukuthi isiqashi sakhe esingumseshi esiteshini saseNgcobo sibalekile emqashweni.“Ungitshele ukuthi uthole imininingwane yokuthi amaphoyisa asazohlaselwa yizigebengu. Uthe uyasaba ukuthi uzolalelwa unyendle,” kusho umastende.UCaptain Khaya Tonjeni, okhulumela amaphoyisa, uthe amaphoyisa azolulekwa ngokwengqondo, anikwe usizo olutholwa ngabadlule esimeni esinzima.Umphathi wesonto iMancoba Seven Angels Ministries Church, uMnuz Banele Mancoba, uthe umfowabo uThandazile uyathinteka ekudutshulweni kwamaphoyisa aseNgcobo.UThandazile ubalwa nezinye izigebengu ezidutshulwe esontweni. Ezinye izigebengu zisagcwele iziganga.Izigebengu ezibulewe ngoMhlazane Mfazwe, Siyasanga Mfazwe, Xolisa Mancoba, Michael Mancoba, Thandazile Mancoba, Loyiso Dlambulo noLuzuko esingatholakalanga isibongo sakhe.UNgqongqoshe wezokuPhepha nokuXhumana koMphakathi e-Eastern Cape, uNkk Weziwe Tikana, uthe amaphoyisa asebenza ebusuku eNgcobo, azonyuswa asuke ku-10 abe ngu-15.USitole uthe isiteshi sizothuthukiswa emuva kokuthola ukuthi kulahleke ukhiye wendawo egcina impahla ebalulekile njengama-CCTV cameras.Imininingwane yomngcwabo wamaphoyisa abulewe izokhishwa enkonzweni yawo yesikhumbuzo ezoba sesontweni laseWeseli eliseNgcobo ngoLwesithathu.",Bekunetulo lokuqeda ngamaphoyisa eNgcobo
"UMDLALI weMamelodi Sundowns uSoumahoro Bangaly uthi inhloso yabo enkulu wukuvikela isicoco akukhathalekile ukuthi basivikela kubani.Uthe akusho lutho kubona ukuthi badlala neWydad noma ne-Al Ahly ehlonishwa i-Afrika yonke ngamagalelo ayo kwiCaf Champions League. I-Al Ahly yase-Egypt iyona ephethe izicoco eziningi zeChampions League. Isinqobe eziyisikhombisa.ISundowns evikela isicoco seChampions League iqede endaweni yesibili ngamaphuzu ayisishiyagalolunye ngemuva kwemidlalo eyisithupha.Abafana Ba Style bazodlala neWydad Casablanca yaseMorroco kuma-quarterfinal.Umlenze wokuqala uzodlalelwa eNingizimu Afrika ngempelasonto kaSepthemba 8 kuthi owesibili udlalwe ngekaSepthemba 15 ekuhambeni.Ekhuluma ngemuva komdlalo weSundowns ne-AS Vita Club eLucas Moripe Stadium emasontweni amabili edlule UBangaly ukusho kwagcwala umlomo ukuthi alikho iqembu abalisabayo kwiChampions League.“Yithina esingompetha balo mqhudelwano ngakho alikho iqembu esifuna ukuligwema. Amaqembu yiwona okumele alwele ukugwema thina. Ukuthi sidlala neWydad noma ne-Al Ahly lokho akuthi shu lapha kithina. Lapha kuSundowns asikhethi ukuthi sidlala nobani. Inhloso yethu enkulu wukuvikela isicoco. Iyona into esizikhathaza ngayo hhayi ukuthi sidlala nobani,” kusho uBangaly.Emidlalweni edlule uBangaly wenze inqwaba yamaphutha agcine edlisele iqembu. Amaphutha kaBangaly aholele ekutheni agxekwe ngabalandeli bebhola kuleli.Emdlalweni wamaqoqo eCaf Champions League uBangaly udlisele iSundowns ngesikhathi ibhekene ne-Esperance. Abafana Ba Style bagcina beguqiswe ngo 2-1.UBangaly wayengaqali ukwenza iphutha njengoba ashaya igoli ngakubo emdlalweni obalulekile bebhekene neKaizer Chiefs koweligi e-FNB Stadium, eSoweto, eGoli.“Amaphutha ngiwenzile futhi ngifundile kuwona. Umqeqeshi (uPitso Mosimane) uhlale engiseka ngaso sonke isikhathi. Uhlale ahlale angikhumbuze ukuthi ngingumdlali oseqophelweni eliphezulu. Lokhu yikona okungikhuthazayo.” kusho uBangaly.",Okwethu wukuvikela isicoco: Bangaly
"UMENGAMELI Cyril Ramaphosa uthi ucwaningo lwakamuva olusanda kushicilelwa yiNational Institute for Communicable Diseases, lukhomba ukuthi kwiziguli ezintathu ezamukelwa esibhedlela ngenxa yeCovid-19, esisodwa sazo sisuke sinezifo ezinjengesikashukela, isifo senhliziyo, ukuphefumula kanzima nezinye.URamaphosa usho lokhu encwadini yakhe yamasontonke ayikhipha njalo ngoMsombuluko.Ngokusho kwakhe, eminye imininingwane ekhishwe uMnyango wezeMpilo, ikhomba ukuthi abantu abanohlobo lwalezi zifo esezibaliwe nezinye, kulula kubona ukuthi bazithole sebebambeka bagcine ngokudlula emhlabeni bethathwa yiCovid-19.“Lokhu akukuhle ezweni lethu elikhungethwe isibalo sabantu abaningi abanesandulela ngculazi nesifo sofuba, okuyisifo ebesihamba phambili ngokubulala abantu kuleli nyakenye,” kusho uRamaphosa.Uthe njengamanje bangu-4.5 million abantu bakuleli abanesifo sikashukela, nokukhombisa ukuthi lesi sibalo sesiphindeke kabili kusukela ngo-2017.“EWestern Cape kuphela, isifo sikashukela yisona esiyimbangela enkulu yokufa kwabantu ngenxa yeCovid-19,” usho njalo.Ubale nabantu asebebadala abahlala ezikhungweni okuhlaliswa kuzo asebekhulile okungaselula ukuxhumana nezihlobo zabo, wathi empeleni lena yindlela yokubasindisa ngokugcina ukuqhelelana okufanele.“Nanoma ubani angahaqeka ngeCoronavirus, kodwa abantu asebebadala yibona abasengcupheni yokugula kakhulu baze bafe,” kuxwayisa uRamaphosa.Uthe kumele bakhuthazwe abantu okuthe ngalesi sikhathi sikathaqa, benza izinto ezizogcina imizimba yabo isesimeni esinempilo, abanye bayeka nokubhema ugwayi.",URamaphosa uthi izifo ezahlukene zinomthelela ekushoneni kwabantu ngeCovid-19
"UKUQUBUKA kweCovid-19 kuveze obala ukungalingani kwabantu ikakhulukazi kwezobuchwepheshe, kulindeleke ukuthi iselula entsha eNingizimu Afrika i-itel Vision 1 Pro ikushintshe lokhu.Esitatimendeni esithunyelwe kwabezindaba abakwaTransision Holdings, kuvela ukuthi iningi labafundi baseNingizimu Afrika alikwazi ukuthenga amaselula njengoba livela emakhaya ampofu.Kuvela ukuthi ngesikhathi abanye abafundi befundela emakhaya, abangenawo amaselula bebengakwazi ukungena online ukuze bathole izifundo.AbakwaTranssiion bathe bazokushintsha lokhu ngokuletha amaselula angambi eqolo.Kule nyanga iTransision izokwethula iselula yayo yakwa itel mobile ebizwa ngeVision 1 Pro.Le selula kuthiwa inabo bonke ubuchwepheshe besimanje yize izobiza uR1 699 uma iqhathaniswa namanye amaselula anobuchwepheshe obufanayo.Phakathi kwezinto enazo kubalwa iscreen seHD+ esiwu 6.5 inches, Unisoc CPU 4GLTE, i-storage esiwu-32GB ne-2GB RAM, ikhamera ewu-8MP+QVGA rear camera ne-5MP front camera. Iyavuleka ngokuveza ubuso bakho nangamanyela eminwe.Bathe le selula izojatshulelwa kakhulu abantu abasha ababizwa ngeGen Z abenza u27.5 million wabantu baseNingizimu Afrika nama-millenials enza u14 million wabantu bakuleli.Le nkampani ithe ingenisa kakhulu emazweni angaphansi kweBrics ukuqinisekisa ukuthi wonke umuntu uyingxenye yezobuchwepheshe besimanje.Bathembise ukuthi abantu abasha baseNingizimu Afrika akade besele ngaphandle kwezobuchwepheshe besimanje bazokwazi ukuba yingxenye yezobuchwepheshe njengozakwabo base-India nakwamanye amazwe. ",Kuzofika iselula ezosiza intsha ehlala emakhaya
"OSAZIWAYO baKwaZulu-Natal abaqokwe emcimbini amaDStv Mzansi Viewers Choice Awards, bathi abangabazi ukuthi abalandeli babo benze konke okusemandleni ukuthi babuye nezindondo abaqokelwe kuzona kulo mcimbi.Lo mcimbi ozobanjwa okwesibili kulo nyaka, uzoba seSandton Convention Centre, eGoli ngoNovemba 24.Umcimbi walo nyaka uzobe uphethwe intokazi uBonang Matheba.Ukuvotela osaziwayo obathandayo kuvalwa ngoMgqibelo.Umsakazi woKhozi FM, uDudu Khoza oqokwe emkhakheni weRadio Personality of the Year, uthe angajabula ukuthi ayithole le ndondo njengoba ukuqokwa kwakhe kulo mcimbi kungenziwanga uyena kodwa yibona abalaleli. “Abaqhubeke abalaleli bavote njengoba sekuzovalwa nje.”UZipho “Goldmax” Mthembu oyilungu leDistruction Boyz, iqembu eliqokwe emikhakheni emithathu kulo mcimbi uthe, banethemba elikhulu lokuthi bazobuya nazo zonke izindondo abaqokelwe kuzo kulo mcimbi.SELBY Mkhize“Imindeni, abangani nezihlobo zethu ziyasikhombisa ukuthi ziyasivotela kulo mcimbi, ngakho siyathemba ukuthi lesi kuzoba isikhathi sethu kulo mcimbi.”U-DJ Tira uthe uyabonga kubantu abasaqhubeka nokumvotela njengoba eqokwe emkhakheni weFavourite DJ.“Noma yini ingenzeka kulo mcimbi, abantu abaqhubeke nokungivotela njengoba ngoLwesihlanu lolu esiya kulo ngizokhipha ingoma entsha ethi Happy Day nengisebenze kuyo nabantu okukhona kubo uPrince Bulo noZanda Zakuza,” kuchaza yena.Umsakazi woKhozi FM uSelby Mkhize uthe njengoba sekusele izinsuku ezintathu nje kuvalwe abantu abavote sengathi abakaze bavota phambilini.Abanye osaziwayo bakulesi sifundazwe abaqokiwe kulo mcimbi khona kubo noFelix Hlophe, Nomzamo Mbatha, Khuzani noShekhinah.",Banethemba kubalandeli babo
"UXWAYISWE ngokuthi angalokothi abheke amagama abadlali kepha agxile ekutheni obani abenza umsebenzi oncomekayo kulezi zinsuku kwi-Orlando Pirates umqeqeshi waleli qembu uMilutin “Micho” Sredojevic kulandela ukuvela kokuthi sebeluleme oXola Mlambo noVincent Pule kanti uThembinkosi Lorch usesiqedile isigwebo samakhadi.Lesi sixwayiso sikhishwe uHelman “Midnight Express” Mkhalele oyinkakha yeBucs ngaphambi komdlalo omqoka weligi weqembu alidlalele kusukela ngo-1993 kuya ku-1997. IPirates izobhekana neBlack Leopards namuhla ngo-7.30 ebusuku e-Orlando Stadium, eSoweto.Ukubuya kwalaba badlali kushiya uMicho ebhekene nengwadla ngokuthi uzokwenzenjani ngoBen Motshwari obekhanya njengesibani esisiwini seBucs njengoba laba badlali bebengekho. UMlambo ulimale iPirates ikhishwa iFC Horoya yaseGuinea kwiCAF Champions League kanti uPule ubesevele elimele kufika lowo mdlalo.NgokukaMkhalele, uMicho akufanele enze iphutha lokucabanga ukuthi laba badlali bazobuya besesimeni abalimale bekusona kodwa akaqhubeke akhombise ukuba nethemba kubadlali abafana noMotshwari.“Kungaba iphutha ukuthi uMicho avele amshintshe nje uMotshwari. Ukhombise ukukhula elinde ithuba lakhe lo mdlali. Ungumdlali omkhulu futhi useke wadla nesicoco seligi (neBidvest Wits) kodwa ukuzithoba kwakhe engadlaliswa kukhombise ukukhula. Uphinde waqhubeka nalokhu esenikwa ithuba waziveza. Ubelokhu eyihole njengesibani iPirates bengekho laba ababuyayo. Kungaba elikhulu iphutha uma engavele ashintshwe nje uMotshwari ngoba kuthiwa kukhona asebebuyile ngaphandle uma umqeqeshi eyihlelele ngenye indlela iLeopards kumbe (uMlambo noPule) bemkhombise okukhulu ejimini,” kusho uMkhalele osesiza ezikwatini zesizwe ezincane.UBEN Motshwari ongomunye wabadlali be-Orlando Pirates abagqamile kule siziniNgemuva kokunqoba kwiWits ngempelasonto kwiligi, uMicho ukhombise enkulu injabulo ngokululama kwalaba badlali wakucacisa futhi ukuthi uzimisele ngokubasebenzisa ngokushesha ngoba vele nesizini isiyela ngasemaphethelweni.“Alikho iqembu elingeke likujabulele ukululama kwabadlali abamqoka. Sizobabhekisisa kahle ngokwesimo bese kuba ima sinquma ngokuxhumana nodokotela ukuthi sebengabuyela yini enkundleni,” kusho Sredojevic.IPirates ihleli esicongweni kwi-log ngamaphuzu awu-44. Uma inqoba namuhla izovula igebe kumaqembu ayilandelayo njengoba isiya ngokuphela imidlalo. Ukungahlulwa kwayo emidlalweni emihlanu esele kungakhulisa kakhulu amathuba okunqoba isicoco seligi eyasigcina ngo-2012.",Inkakha ixwayisa oweBucs ngabakhe
"SABELO NSELEAYISEKHO emhlabeni imeya kaMasipala waseMlalazi, uMnuz Thelumoya Zulu.UZulu ushone ngoMgqibelo ngemva kokugula isikhashana.Ube yimeya yokuqala ye-ANC, ukuhola lo masipala ongaphansi kwesifunda iKing Cetshwayo. Wagaxwa amaketango obumeya ngo-2011, ngesikhathi i-ANC inqoba okokuqala ukhetho kulo masipala.Wabuyiselwa kulesi sikhundla ngo-2016  ngesikhathi i-ANC iphinda inqoba ukhetho kulo masipala. UZulu ubengummeli kanti waqala ukuba yikhansela kulo masipala ngo-2008, ngesikhathi usaphethwe yi-IFP.Okhulumela umasipala uMnuz Mkhuseli Buthelezi, uncome igalelo likaZulu lokushumayela ubumbano emkhandlwini.""Ubelelwa ukuthi kube nobumbano kumasipala yize sinamakhansela aqhamuka emaqembini epolitiki ahlukene,“ kubeka uMnuz Buthelezi.UNgqongqoshe wezokuBusa ngokuBambisana kanye neziNdaba zoMdabu KwaZulu-Natal uMnuz Sipho Hlomuka, uthe umkhakha wezohulumeni basekhaya ugqemeke engeqiwa ntwala ngokushona kukaZulu.""Udlula emhlabeni ngesikhathi ohulumeni basekhaya bebhekene nesikhathi esinzima ngenxa yokubheduka kwegciwane iCorona. Ubengomunye wezimeya ebeziphambili ekulweni nokusabalala kweCorona,“ kusho uMnuz Hlomuka. ",Ishonile imeya yaseMlalazi
"BAVIKA izinyoka, amaxoxo, amagundane nezinye izilwane ezitholakala endle abahlala kolindela baseSiphingo.Abahlala kule ndawo bathi sekuphele isikhathi eside umasipala engabugundi utshani kule ndawo, amanzi ayageleza sekuze kwadaleka amaxhaphozi adala omiyane.UNksz Amanda Nzimande osekomitini labahlala kule ndawo uthe bambalwa abahlala kule ndawo abangakaze balale nenyoka endlini.“Le ndawo inesikhotha, udoti ongalandwa ubiza amagundane. Uma kunamagundane amaningi endaweni nakanjani izinyoka nazo ziba ziningi. Ayisaphathwa eyomiyane abadalwa ngamaxhaphozi akule ndawo. Ibuhlungu impilo esiyiphilayo sesize sikhumbule emijondolo esakhishwa kuyo. Sasicabanga ukuthi sizothola izindlu ezingcono kodwa akwenzeki, sizithola sihleli kule ndawo iminyaka eyisishiyagalolunye. Noma ngubani ofuna ukuzokwenza isithembiso uza lapha simlalele ahambe angabuyi,” kusho yena.Uthe sebekhathele nokumasha bezwakalisa ilaka labo ngoba bahlakazwa ngezinhlamvu zenjoloba.Nyakenye uthe iMeya yeTheku, uNkk Zandile Gumede, yabatshela ukuthi le ndawo iyingozi akumele kuhlale kuyo abantu ngoba ihlale ihlaselwa yizikhukhula, yathi ucwaningo lwabo lubakhombisile ukuthi lokhu kuzohlale kwenzeka. “Sasizitshela ukuthi kuzosheshiswa uhlelo lwezindlu kodwa lutho. Akukaze kuphume muntu kule ndawo ngemuva kwalokhu,” kusho yena.UNksz Pamela Sithole ohlala kule ndawo uthe bahlala becuphe ngamabhakede okukhongozela imvula uma lina.“Umasipala wasakhela amathoyilethi kodwa iningi lawo awasebenzi, amanye awasashayeki, amanye akufinyeleleki kuwo ngoba kunamaxhaphozi anomiyane. Izingane zethu zinotwayi, abantu abadala nabo bayagula ngenxa yokungahlanzeki kwendawo,” kusho yena.UNksz Tozi Mthethwa, okhulumela uMasipala weTheku, uthe umasipala wakha izindlu ezingolindela ezingaphezulu kuka-700 kule ndawo ngo-2009. Njengamanje bangaphezulu kuka-320 abebekhoseliswe kuzo asebethole izindlu zomxhaso eCornubia.“Sebengu-445 abantu abasalinde kule ndawo. Indawo yaseSiphingo inenkinga yokuzwela uma linile. Abasasele bazosuswa kule ndawo bakhelwe enye indawo yokulinda esendaweni ephakeme ekhona eSiphingo, kuze kube kwakhiwa izindlu zabo. UMasipala weTheku uzothumela iminyango eyehlukene yawo kule ndawo kuyohlanzwa kuphinde kufuthwe. Uphiko olulwa nezinambuzane nalo luzofika luzobhekana nenkinga yezinambuzane,” kusho uNksz Mthethwa.",Babanga indawo nezinyoka kolindela
"UTHUTHILE endaweni umndeni wakwaNzima KwaNzimane, e-Utrecht, ngemuva kokuqothwa ngenhlamvu kwashona amalungu amane ngempelasonto.Lo mndeni kaNkk Mavis MaPhenyane Nzima, owake waba yikhansela le-ANC naye obulewe, uthuthe ngeSonto emuva kokuhlaselwa ngoLwesihlanu ebusuku.Umhlaseli kuthiwa ufike wathi ufuna uMaPhenyane, wagcina esedubula nabanye abantu abebesendlini okubalwa indodakazi yakhe, indodana nesisebenzi sakhe saseSwazini.Umndeni uthutha nje, sesinyukile nesibalo sabashonile safinyelela kwabahlanu emuva kokushona kukamyeni kaMaPhenyane, uMnuz Mlayezeni Nzima okusolwa ukuthi ubulawe wukwethuka kakhulu.Umndeni uthi usola ukuthi ukuhlaselwa kwawo kuhlangene nezinsongo ezike zabhekiswa kuwo mayelana nokuthwala ngomfana wasendaweni, okuthiwa ubewulusela izinkomo.Uthi abakubo komfana bebethi wabulawa uMaPhenyane ngoba efuna ukuthwala ngaye ukuze abuyele ebukhanseleni.Ilungu lomndeni elikhulume neSolezwe izolo kodwa lacela ukungadalulwa, lithe umndeni uthathe isinqumo sokuthutha endaweni ngoba ubona ukuthi awuphephile.“Sibone ukuthi ukuhlala lapha akusaphephile, kungcono sivele sifune enye indawo,” kusho ilungu lomndeni.Lithe into ebaphatha kabi kakhulu ukuthi nesibalo sabashonile sesinyukile.“Ubaba wekhaya uvele washona naye. Sisola ukuthi ubulawe ukwethuka kakhulu ngemuva kokubona izidumbu ezine ziphuma egcekeni,” kusho ilungu lomndeni.Libonge izikhulu zikamasipala ngokubasiza ngeloli abathuthe ngalo izimpahla.“Yonke impahla sesiyithuthile. Izinkomo ezicishe zasala ngoba ibingekho into yokuzithutha kodwa izingane zivele zaziqhuba emgwaqweni,” kusho ilungu lomndeni.Liqhube lathi:“Usisi nezingane zakhe ezimbili bazofihlwa eMondlo, umkhulu yena uzofihlelwa ePaulpietersburg.”Okhulumela amaphoyisa KwaZulu-Natal uLt Colonel Thulani Zwane, uthe amaphoyisa aphenya amacala amane okubulala. Uthe okwamanje bekungakaboshwa muntu.",Uthuthile umndeni kubulawa abane
"BABE noKhisimusi noNcibijane omuncu aboZalo njengoba bewugubhe ikati lilele ezike kwazise abawuholelanga uNovemba noDisemba. Isolezwe NgoMgqibelo lithole ngemithombo engaphakathi ukuthi obekudala ukuthi  bangaholi wukuthi bebesamile ukuqopha. ""Njengoba wazi nawe ukuthi abalingisi bangamatoho. Awuholi ungasebenzanga. Nathi besingaholi lutho. Isibulele indlala. Lapho namatoho esiwabamba eceleni abengekho njengoba kusavalwe izwe,"" kusho umthombo. Ethintwa omunye umlingisi oqavile kulo mdlalo uvumile ukuthi usenezinyanga ebhuquza ekhaya ngenxa yokuthi basamile ukuqopha. Ethintwa okhulumela lo mdlalo uNomfundo Zondi uvumile ukuthi ukuqoshwa koZalo kuke kwaphazamiseka ngenxa yezinkinga zesivumelwano zalo mdlalo nenhlangano yezokusakaza kuleli, iSABC. ""Kuthathe isikhathi esingaphezu kwebesilindelekile ukufinyelela esiphethweni kwezingxoxo zesivumelwano. Okunye asivumelekile ukudingida ngezivumelwano zomsebenzi,“ kuchaza uNomfundo. Uthe phansi amaphaphu kubalingisi ngoba ngoMsombuluko luyaqala ushikishi lokuqoshwa kwalo mdlalo. Kwenzeka lokhu nje kuke kwaba namahlebezi abethi inhlangano yezokusakaza kuleli (SABC), isabise ithimba labadidiyeli balo mdlalo ngokuthi uma bengaqhamuki neziqephu ezihlabahlosile, izophoqeleka ukuba iluqede Uzalo.Kuthiwa iSABC yanqumela ugwayi katiki inkampani ekhiqiza lo mdlalo, iStained Glass Productions, ukuba iholele ngendlela egculisayo abalingisi futhi ibuye ibuyekeze neziqephu zoZalo ukuze kubuye ababukeli. Elinye lamaphephandaba kuleli, iSunday World laveza ukuthi iSABC yathola ukuthi kunabalingisi abebeholelwa amakinati kulo mdlalo, nokusolwa njengembangela yokuthi lehle izinga lokulingisa. Nababukeli bese beqalile ukukhalaza ngezinga leziqephu zoZalo, ngokuthi liphansi kakhulu futhi lichaza ukuthi abadidiyeli ababahloniphi ababukeli. Liqhuba leli phephandaba laze ladalula ukuthi iSABC beyingasaneme nangesamba sikaR179 million okuxhaswa ngawo Uzalo minyaka yonke. Nakuba kunjalo kodwa okhulumela iSABC uMmoni Seapolelo, wawachitha lawo mahlebezi okusikazwa koZalo ngejozi, wathi lo mdlalo usaqengqeleza phambili eNingizimu Afrika ngokubukwa ngoba  unababukeli abangaphezu kuka-10 million zinsuku zonke.",Ikati lilele eziko kwaboZalo
"Ebika eseCape Town Stadium, eKapaCape Town City (0) 1Orlando Pirates (0) 0ASELELE ku-Absa Premiership amathemba e-Orlando Pirates okuqeda indlala yezicoco kulandela ukuwashiswa ijezi yiCape Town City kwi-last 16 yeNedbank Cup izolo ebusuku eCape Town Stadium, eKapa.ICity inqobe ngo 1-0 wegoli lika-Ayanda Patosi alivalele enethini ngomzuzu ka-55. IPirates sekuphele amasizini amane yagcina ukuphakamisa isicoco. Leli qembu lagcina ukunqoba indebe ngo-2014 lidla yona iNedbank Cup ngesikhathi libhekene neBidvest Wits.IPirates ivele isiphuthwe yiMTN 8 neTelkom Knockout njengoba izolo iphume kwiNedbank Cup. IBucs sekuzomele ifake wonke umfutho wayo kwiligi okuyisona kuphela isicoco esinethemba lokusinqoba kule sizini ka-2017/18.IPirates ihlezi endaweni yesibili kwi-log ye-Absa Premiership. Isele ngamaphuzu amane kwiMamelodi Sundowns eqhwakele. ICity ijoyine Ubuntu Cape Town, Baroka FC, Free State Stars, Kaizer Chiefs, Maritzburg United, Bloemfontein neMamelodi Sundowns kuma-quarterfinal.Amaqembu azoqhathwa namuhla ngo-7.30 eKapa. Umqeqeshi weCity uBenni McCarthy usathungatha isicoco sakhe sokuqala njengomqeqeshi. Ekuqaleni kwesizini ufinyelele kowamanqamu weMTN 8 lapho edliwe khona yiSuperSport United.UMcCarthy ubengakaze azishaye izinkunzi zaseSoweto, iPirates neKaizer Chiefs kule sizini. ICity yenze isiqiniseko sokuthi iba yeqembu lesibili kulo nyaka ukushaya eZimnyama emidlalweni eyishumi kuyo yonke imiqhudelwano. I-Ajax bekuseyilona kuphela iqembu elisashaye iBucs kulo nyaka. Yayibhudluza ngo 3-0 eCape Town Stadium koweligi.Ngemizuzu engu-20 yokuqala womabili amaqembu akhe amathuba amahle okushaya amagoli. UJustin Shonga obeyiphela endlebeni ezitobheni zeCity, ushaye ipali ngomzuzu wesikhombisa kanti ngowesibili udonse ishodi elivinjwe nguSage Stephens ezintini zeCitizen.ICity nayo ibingazibekile phansi kwazise * -Ayanda Patosi uke wadonsa imbumbulu yeshodi ephebezwe nguSiyabonga Mpontshane ezintini zeBucs ngomzuzu wesishiyayagalolunye. UThamsanqa Mkhize naye ulitholile elakhe ngoka-13 kodwa wasebenza * -Innocent Maele okhiphe ibhola eliyingozi ebeliyoqabula enethini.Umdlalo ushintshe ngo 0-0. Ngesiwombe sesibili imvula ibishaya ngamandla kumhlophe qwa enkundleni. ICity igcine ilitholile igoli ngesikhathi uPatosi evalela enethini ibhola elihle abeligotshelwe nguLyle Lakay ngomzuzu ka-55. IPirates ihluleke yancama ukuthola elokulinganisa.",Isithembe kwese-Absa iBucs edliwe iCity izolo
"OWAYENGUMENGAMELI wakuleli uMnuz Jacob Zuma izolo ebusuku ushicilele incwadi engamakhasi awu-12 ayibize ngeyokugcina odabeni lwekhomishini ephenya ngokulawulwa koMbuso yidlanzana nenkantolo yoMthethosisekelo ayisola ngokugcwala amajaji asezigaxe njengenyama yomsipha kwezepolitiki kuleli. UZuma ubephendula umnyakazo wakamuva wekhomishini 'empini' yabo njengoba izolo usihlalo wekhomishini uJaji Raymond Zondo ememezele ukuthi bazombika enkantolo yoMthethosisekelo uZuma ngokudelela umyalelo wekhomishini ngokushaya indiva amasamanisi ayemphoqa ukuthi avele phambi kwayo kuleli sonto. UZondo uqhube wathi bazokwenza isicelo sokuba aboshwe uZuma.Ephendula kulokhu uZuma uthe ubengayigolozeli inkantolo yoMthethosisekelo ngokungaveli kwikhomishini izolo kodwa ubeyimela esikhathini lapho “kunamajaji asezishiyile izifungo zawo kumthethosisekelo ajoyina izimpi zepolitiki.”UZuma uthe indlela aziphathe ngayo izolo uZondo iqinisa inkolelo yakhe yokuthi uphume iqhuzu naye. “Iphini leNhloko yamaJaji (uZondo) liphetha ngokuthi icala lami lokudelela liyisizathu esanele sokuthi liye eNkantolo yoMthethosisekelo lifune isigwebo. Impela uzosithola. Anginaso isiqiniseko sokuthi leyo yindlela ahamba ngayo amacala athinta ukudelela inkantolo ngokwenjwayelo, kodwa sengikwamukele ukuthi iphini leNhloko yamajaji uZondo nenqubo efanele yomthetho bahlukene,” kuloba uZuma. Uqhube wathi njengoba sekuphelile obekubahlanganisa nekhomishini, uselindele isigwebo esizokhishwa yinkantolo yoMthethosisekelo. “Ngisamile esitatimendeni engasenza ngoFebhruwari 1 nonyaka futhi akukho ukwesatshiswa nokusongelwa okuzoguqula umbono wami njengoba ngikholelwa ekutheni akumele siyivumele ingalo yomthetho lapho ubulungiswa kanye nenqubo efanele kugcinelwa kuphela abathile hhayi abanye,” usho kanje. UZuma ubuye wakugcizelela ukuthi akagolozeli umthetho wakuleli kodwa uvukela amajaji athile akhohlakele abolisa izinkantolo ngezizathu ezithinta ipolitiki. “Akulona igunya lenkantolo yoMthethosisekelo engilichithayo kodwa ngichitha ukuxhashazwa kwalo, okwenziwa amajaji ambalwa. Angichithi umthetho wethu kodwa ngichitha amajaji asezishiyile izifungo zawo kumthethosisekelo ajoyina izimpi zepolitiki. Ngiyawuhlonipha umthetho wakuleli futhi ngithulile ngawulandela ngisho sengixhashazwa ngawo eminyakeni engu-20 edlule,” usho kanje. UZuma uthe sasingekho isidingo sokuthi ikhomishini iye enkantolo yoMthethosisekelo ukuyothola incwadi ezomphoqa ukuthi avele kuyo ngoba wayesevele evelile phambi kwayo kabili phambilini. Ephendula labo abathi kufanele aphucwe imali yakhe yempesheni yalabo ababengomengameli kanye namanye amagunya uthe kumele bakhumbule ukuthi ubesekushilo phambilini ukuthi akanankinga nencane nokuzimela ngesinqumo sakhe sokulwa lempi. “Kuzobajabulisa ukwazi ukuthi ngahluleka ukuzivikela kulolu daba, ngizobhekana nejele. Ukuphakamisa ukuthi ngingaguqula umqondo wami ngokucindezelwa yizinkantolo ngemali yempesheni nangamagunya kuvela kubantu abakholwa wukuthi ungathenga noma yini ngemali.”Ngemuva kwesimemezelo sikaZondo izolo, sekulindwe isinqumo senkantolo yoMthethosisekelo, engakathi vu kulolu daba. ",Incwadi 'yokugcina' kaZuma ngekhomishini kaZondo nenkantolo yoMthethosisekelo
"KUGCINE kulenele iphoyisa eliphuthunyiswe esibhedlela ngemuva kokuzingqokloza ngesibhamu liqeda ukudubula unkosikazi nomfowabo kankosikazi eNkantolo yeMantshi eThekwini izolo.Okhulumela amaphoyisa KwaZulu-Natal uColonel Thembeka Mbhele ukuqinisekisile ukuthi leli phoyisa lishonele esibhedlela.Kuvela ukuthi bese kuphele iminyaka emibili iphoyisa nonkosikazi walo bengafinyeleli esivumelwaneni ngedivosi.Iphoyisa elingaphansi kombutho wamaphoyisa kuleli ophikweni olugada izitimela KwaMashu liphuthunyiswe esibhedlela ngemuva kokuzidubula ekhanda selidubule unkosikazi walo uNkk Dibuseng Chiliza nomfowabo obemphelezele uMnuz Moss Moss (22).Umthombo osondelene nalo mndeni, obukhona enkantolo ocele ukungadalulwa ngenxa yezimo zokuphepha, uthe bese kuneminyaka emibili begqigqa enkantolo ngodaba lwedivosi kodwa behluleka wukufinyelela esivumelwaneni idivosi yabo ingalalelwa.“Bekungokokuqala kule minyaka emibili ukuthi inkantolo ifike esigabeni sokuthi ilulalele udaba lwabo,” kusho umthombo.Uqhube wathi inkantolo ithathe ikhefu lesikhashana kwathi, sebesekhefini umsolwa wacela ikheli likankosikazi wakhe osehlala eGauteng njengoba bedivosa kodwa ummeli wakhe (kankosikazi) wanqaba nalo wathi ngokubona kwakhe akuphephile ukuthi umsolwa azi ikheli lakhe.“Ummeli kamufi ubuze ukuthi kungani efuna ukwazi ikheli likamufi wathi ufuna ukuthumela amaphepha abameli mayelana nengane yabo.Ummeli kamufi uthe angasebenzisa ikheli lasemsebenzini kamufi ngoba ukumnikeza ikheli lalapho kuhlala khona umufi akuphephile. Udinwe wathelwa ngamanzi kanti bese kushaye isikhathi sokuthi kubuyelwe enkantolo.Ngesikhathi kubuyelwa ngaphakathi uhoshe isibhamu wadubula unkosikazi nomfowabo, naye wazidubula.UCol Thembeka Mbele, okhulumela amaphoyisa kulesi sifundazwe, uthe ngokuthola kwamaphoyisa umsolwa okuthiwa uyiphoyisa udubule kwashona abantu ababili naye wazidubula enkantolo.“Ngokuthola kwethu abashonile kuthiwa unkosikazi kamsolwa nomfowabo. Okwamanje amaphoyisa awakatholi ukuthi yini imbangela yokubulawa kwabo, esikwaziyo wukuthi umufi wesifazane nomsolwa bebeze enkantolo ngodaba lwedivosi. Kuvulwe amacala amabili okubulala. Umsolwa uphuthunyiswe esibhedlela esesimeni esibucayi. Uzobe egadwe amaphoyisa khona esibhedlela,” kusho uCol Mbele ngaphambi kokuthi ashone umsolwa.Lesi sigameko siholele ekutheni kuhlehle amacala abezoqhubeka enkantolo i-O lapho kwenzeke khona isigameko.UNgqongqoshe wezoBulungiswa nokuHlunyeleliswa kwezimilo, u-Advocate Michael Masutha, esitatimendeni esithunyelwe kwabezindaba uthe usethumele uhlaka lomnyango wakhe ukuthi luphenye ngalesi sigameko.“Ulwazi esinalo okwamanje olokuthi umsolwa uyiphoyisa, okwenze ukuthi onogada bangakwazi ukwehlukanisa ukuthi uze enkantolo ngoba eze ecaleni elithinta yena noma uwufakazi ecaleni elithile. Sizokwenza isiqiniseko sokuthi izinkantolo ziphephile,” kusho yena.Imizamo yokuthola umndeni wabashonile ayiphumelelanga.",Kulenele iphoyisa elibulale unkosikazi nomlamu walo enkantolo
"UBONGA akaphezi kubalandeli be-Orlando Pirates ngokukhumbula imisebenzi emihle ayenzele iqembu umdlali wasemuva, uJustice Chabalala okungenzeka aligqoke okokugcina ijezi leZimnyama emidlalweni weCarling Black Label Cup kusasa.IPirates izobhekana neKaizer Chiefs eFNB Stadium, eNasrec, ngo-3 ntambama. EZimnyama, ezisayinise inqwaba yabadlali, zibhekene nenselelo yokuqeda ukhondolo lokuhlulwa Amakhosi kulo mqhudelwano kwazise isibhiyozelwe kabili kulandelana eNaturena. UChabalala ngomunye wabadlali bePirates abavotelwa ngabalandeli baleli qembu ukuthi bawuqale umdlalo nakuba engazange adlale nowodwa umdlalo ngesizini edlule. Inkontileka yakhe ayikavuselelwa. Emasontweni adlule kuvele ukuthi izikhulu zePirates zizomnika ithuba lokugcina lokuzibonakalisa. Uma ehluleka uzolandela abanye asebevele bachithiwe kuleli qembu.“Ngithanda ukubonga abalandeli ngokungivotela ekubeni kade ngagcina ukudlala. Ngesikhathi ngifika kwiPirates ngisuka kwiChippa ngaqala ukudlala kowabakhaya. Ngicabanga ukuthi kuyinto enhle kimina. Ngibonga abalandeli ngokukholelwa kimina ukuthi ngingawenza umsebenzi kulo mdlalo nakweminye engingayidlalanga, “kusho uChabalala.“Uma uMdali ekunike isiphiwo, ngesakho, akekho ongasithatha. Noma ngabe ungaphandle noma usesikimini, sihlala kungesakho. Ngiyakholwa ukuthi ngizokwazi ukwenza umsebenzi ngakho konke enginakho. Sibona ngendlela efanayo nabalandeli. Bayakholelwa kimina, nami ngiyakholelwa kimina uqobo. Abazange bangilahle ngoba nakhu sengihlale ebhentshini isikhathi eside. Bakhumbulile ukuthi kunoJustice owenze umsebenzi omuhle kuma sizini amabili adlule. Ngeke ngisho ukuthi abalandeli kukhona abakubonayo kimina kodwa abaqeqeshi abangakuboni.”Kunezinkulumo ezithi uChabalala ufunwa ngumqeqeshi weCape Town City, uBenni McCarthy ofuna umdlali ozovala isikhala esivuleke emuva kokuhamba kukaKwanda Mngonyama osayine kwiMaritzburg United.“Engingakusho wukuthi ngingumdlali wePirates futhi ngisazoba lapha. Ngeke ngikhulume okuningi ngoba angikulandeli okushiwo abezindaba, angiwafundi amaphepha. Ngigxila ebholeni nakwiPirates,”kusho uChabalala.Mayelana nokuhlala ebhentshini isizini yonke uthe:”Iqembu kade lenza kahle. Abadlali engibanga nabo indawo uHappy Jele, Munetsi (Marshall) noNdengane (Alfred) kade benza kahle. Abaqeqeshi bangitshelile ukuthi angilinde ithuba lami. Ngilindile ithuba. NgoMgqibelo yilona. Ngizokwenza okusemandleni. Ngaphakathi nginomona wokuthi uma omunye umdlali enza kahle, ngizitshele ukuthi ngingenza kangcono. Ngiyathemba. “",Uthembisa lukhulu obesebhentshini
"ABASEBENZI basezindlini bathi basengcupheni yokutheleleka ngeCorona njengoba abaqashi babo bengabadedelanga ukuba bagoduke. Ekhuluma kwiZwi LoMzansi, ohlelweni olusakazwa nguThembeka “Dodo” Ngongoma ebusuku, omunye umsebenzi uthe yena akavunyelwe ukugoduka.“Ngigada ubaba wakhona ogula kabi. Angazi uguliswa yini kodwa ave ekhwehlela. Okungiphethe kabi kakhulu ukuthi kuke kufike abazalwane bezombheka. Inkinga angazi ukuthi nabo abanaso yini lesi sifo,” kusho umlaleli.Omunye uthe usebenzela abaqashi asebebuya kohlolwa emuva kokuba omunye wabo etholakale enegciwane.“Mina bangishiya ngemuva. Angizazi noma senginalo yini igciwane. Ngizoya kanjani ezinganeni zami ngingazi noma ngiphephile yini,” kusho omunye umsebenzi othe usebenza eThekwini.Ekhuluma neSolezwe, umengameli wenyunyana yabasebenzi basezindlini, i-United Domestic Workers Of South Africa (UDWOSA), uNkk Pinky Mashiane, uthe lezi ngezinye zezingqinamba ababhekene nazo njengabasebenzi basezindlini.Uthe uze wabhalela ngisho noMqondisi-Jikelele woMnyango wezabaSebenzi, uMnuz Thobile Lamati, incwadi (Isolezwe elinayo ikhophi yalo) ngenhloso yokuveza usizi lwabasebenzi basezindlini.“ Ezinye izinselelo esibhekene nazo ngezabaqashi abangafuni ukuhlonipha umthetho futhi abashaya eyabo. Kunabasebenzi abagcinwe ngabaqashi emizini yabo ngaphandle kwemvume yabo. Babhadle emisebenzini kunokuhlala nezingane nemindeni yabo.”Uthe abanye abaqashi ababavumeli abasebenzi ukuba baye emakhaya ngoba bethi bazobabuyela nokugula njengoba behlangana nabantu abaneCoronavirus.“Abanye abasebenzi bathunyelwe emakhaya ngaphandle kwenkokhelo ngaphambi kokuba uMengameli amemezele ukuvalwa kwezwe. Yingoba abaqashi bakholwa wukuthi abasebenzi basezindlini bazobathelela ngesifo ngoba bagibela amatekisi namabhasi.”Uthe abanye abasebenzi bathunyelwe emakhaya emuva kokuba kade beyolashwa emitholampilo. “Abanye abaqashi babatshele ukuthi emitholampilo bahlangana nabantu abaningi abaneCoronavirus. Lokhu sikubona njengobandlululo. Abanye abasebenzi bangase bathelelwe ngabaqashi babo ngegciwane njengoba behla benyuka.”Esephetha uNkk Mashiane uthe nabo benza imisebenzi emqoka njengoba iningi labo libuye ligade imizi nabantu.",Abasebenza ezindlini novalo ngeCorona
"ABACWANINGI bomhlaba bakholwa wukuthi ekugcineni sebeze bayithola into engagcina iqeda ngegciwane lengculazi.Izolo laba bacwaningi abawu-30, bakhiphe umbiko okhomba ukuthi igciwane lengculazi likwazile ukwelapheka emagundaneni awu-23.Okuseqhulwini kulo mbiko, kube wukuthi bakwazile ukususa iHIV kulibofuzo (DNA) lwamagundane.Bathe konke lokhu kwenzeke ngokusebenzisa imishanguzo ethithibalisa leli gciwane, ama-ARV, asetshenziswa nethuluzi abalibize ngeCRISPR elikwazi ukudala umehluko endleleni umuntu asuke edalwe ngayo.Laba bacwaningi baseTemple University nase-University of Nebraska Medical Center, baveze ukuthi ngeke bapholise maseko, bazoqala ukuzama le ndlela yokwelapha iHIV kubantu ngonyaka ozayo.Njengamanje kuvela ukuthi basalinde ukuthi iFood and Drug Administration igunyaze ukusetshenziswa kwalezi zithako kubantu abaphilayo, abazisebenzise emagundaneni.Omunye wabebehola lolu cwaningo, uSolwazi Kamel Khalili, uthe nakuba kunjalo, yena nabambisene nabo kulolu cwaningo lweHIV, bakugcizelele ukuthi kunegxathu elikhulu okumele kudlulwe kulo ocwaningweni abalwenze ngamagundane, ukuze lusebenze nakubantu.“Besikwazi esifuna ukukwenza. Kodwa ubuchwepheshe bebungekho,” kusho uSolwazi Khalili ekhuluma nephephandaba iThe Washington Post.Ugcizelele ukuthi yena nethimba lakhe, bebelokhu belindele ithuluzi elifana neCRISPR, ukuze bakwazi ukulwa negciwane “eliba yingxenye yomsebenzi wabo we-chromosomes”.Kodwa njengoba kunokuthile okuvelile ekugcineni, uthe lokho kuyabajabulisa kakhulu.Uma igciwane selifile, uthe iHIV isingakwazi ukunqandeka ngokwelashwa ngemishanguzo evele ikhona.Lokhu kwelapha ngokusho kwakhe, kuhlale kuqaphe igciwane ngaso sonke isikhathi; ngaphandle kokuthi umuntu alokhu eqhubeka edla imishanguzo, okwenza isiguli sikwazi ukuba namandla okulwa nokugula.Ngokwezibalo zakamuva zeWorld Health Organisation, iHIV ihlasela abantu abangu-37 million emhlabeni jikelele.Kubikwa ukuthi bangu-22 million kuphela kwasebebaliwe abathola ukuhlinzekwa ngemishanguzo.Cishe bangu-1 million abantu ababulawa yizifo ezihlobene neHIV ngo- 2017 ngokusho kweWHO.Ekuqaleni kwalo nyaka, kwavela ukuthi omunye umuntu wesibili wayeselaphekile ekubeni naleli gciwane.Le mibiko yaletha elikhulu ithemba empini yokulwa naleli gciwane.",Ithemba ngekhambi lokwelapha iHIV
"UYANNICK Zakri weMaritzburg United usebuyele eqenjini ngemuva kokunyamalala engaziwa ukuthi ukuphi ngaphambi kokuqala komzuliswano wesibili wePremier Soccer League (PSL).Abadlali babenikwe ikhefu elifushane likaKhisimusi ngemuva komdlalo wokugcina ka-2018 lapho babebhekene neBaroka FC eHarry Gwala Stadium, eMgungundlovu.Bonke abadlali kwakulindeleke ukuthi babuyele ekhempini yeqembu ngoDisemba 27 kodwa uZakri wangafika. Iqembu alikwazanga nokuxhumana naye.Umqeqeshi weTeam of Choice uMuhsin Ertugral ukuqinisekisile ukuthi usebuyile eqenjini.“UZakri ubuyile. Ufike izolo (ngeSonto) kodwa ngeke adlale uma sesibhekene neMamelodi Sundowns. Ubengakwazi ukungena eNingizimu Afrika ngoba ihhovisi elinikeza incwadi eyimvume belivalile kwaze kwaba uJanuwari 5. Uyitholile incwadi evela kuleli hhovisi ebichaza lokho,” kusho * -Ertugral.IMaritzburg iyibambe emsileni we-log ye-Absa Premiership ngamaphuzu angu-11 ngemuva kwemidlalo engu-16. Izobhekana neSundowns emdlalweni we-Absa Premiership eLoftus Stadium, ePitoli, kusasa ngo-7.30 ebusuku.“UZakri wenze kahle kakhulu ngesikhathi ngisebenzisana naye kwi-Ajax Cape Town ngesizini edlule. Ungumdlali omuhle kakhulu uma ebeke umqondo kulokho akwenzayo,” kuchaza u-Ertugral.ITeam of Choice ithole abagadli abangase bayisize emzuliswaneni wesibili njengoba isayinise uJudas Moseamedi noThabiso Kutumela.IMaritzburg igcine ilahle amaphuzu ngeledlule ngesikhathi ithelwa othulini ngo 2-1 yiFree State Stars eHarry Gwala Stadium. Kulo mdlalo yake yahamba phambili ngo 1-0 kodwa yadedela amagoli amabili ekugcineni. ITeam of Choice isawine umdlalo owodwa nje vo kwengu-16 esiyidlalile selokhu kuqale isizini.",Kubuye umdlali  obenyamalele
"UMCULI wekwaito, wodumo lwengoma ethi Kortes nethi Abantu Bami futhi ezingamhambeli kahle izinto kwezothando nasemculweni, uNomasonto “Mshoza” Maswanganyi, usefuna isixazululo nakubelaphi bendabuko.Kumangale amalungu omphakathi waseMevamhlophe, eMpangeni, ngesikhathi uMshoza ethushuka emzini womthandazi odumile uThulani “Dr 3 Seconds” Nkwanyana, owayengumshayisibhakela. Akwaziwa ukuthi uyozelapha noma uyothwasa yini.Omunye umthombo ongumakhelwane kaDr 3 Seconds kodwa ocele lingavezwa igama lawo, uthe uzibonele ngawakhe uMshoza efika emzini wale nyanga ngoLwesithathu. “Ulale khona ngoba ngimbone ngakusasa ephumela emnyango egqoke izingubo zokulala. Ngimbone sebehamba no-3 Seconds beyoguqa lapho ethandazela khona abantu,” kusho lo mthombo.Omunye uthe umbonile uMshoza edolobheni laseMpangeni eqiqinge izimpahla. “Khona angimangalanga ngoba uDr 3 Seconds uhlale evakashelwa ngabantu abadumile ngisho nezikhulu zePhalamende. Kukhona omunye umholi we-ANC owayengapheli lapha. Ngisho abaculi bakamaskandi nabesicathamiya abapheli lapha bezofuna usizo. Ngisho sebezobonga siyababona,” kusho umthombo wokuqala.Omunye umculi kamaskandi ukuqinisekisile ukuthi uficene noMshoza kwaDr 3 Seconds.“Ngimgcine ezohamba izolo (esho ngoLwesine) kodwa ezobuya kahle ngesonto elizayo ezoqedela ukwelashwa,” kuphetha lo mculi osazizamela.UMshoza ufike wahlukana nomyeni wakhe wokuqala uMnuz Jacob Mnisi abanezingane ezimbili naye. Kuthe kusenjalo waqhamuka esethandana nesiqumama saseBergville uMnuz Thuthukani “Thuthu” Mvula. Sekuyinto edume njengophuthu ukuthi uMshoza noMvula bahlukane kabuhlungu.UMshoza ugcine esethandana nephoyisa lasesiteshini samaphoyisa eFree State, uConstable Thlabe Mbele.Uke wabuyela emculweni ngenoni elishise izikhotha elithi Abantu Bami kodwa lolo dumo lwashabalalisa okwamazolo ebona ilanga.Ethintwa uDr 3 Seconds uvele wabhoka ngolaka wathi usekhathele yizintatheli ezimphazamisa emsebenzini wakhe.“Nangifunani ngempela? Ningiphazamiselani emsebenzini wami? Qhubekani nje, ngizonigqilaza.""Anibhali uma ngisiza umphakathi nentsha kodwa niqhamuka seningibuza ngamakhasimede ami. Bhala ukuthi ngihlela indumezulu yomcimbi kamaskandi engizohlonipha kuyo izinkakha zalo mculo, hhayi oMshoza engingabazi,” washo uDr 3 Seconds maqede wavala ucingo.Ethintwa uMshoza akaphikanga futhi akavumanga kodwa uthe akuxhunyanwe nomphathi wakhe uKeke Mokoena onxuse ukuba iphephandaba lingaluvezi lolu daba ngoba luzophazamisa okuyokwenziwa nguMshoza.“Animyeke aqedele akuqalile ngoba le nto iyisiko,” kubhoka uKeke ngolaka.Okuxakayo ukuthi uDr 3 Seconds noMnisi ngabangani abakhulu njengoba aze wayomethula naseSilweni.Nasemcimbini kaMnisi owawuseGoli, uDr 3 Seconds nguye owayehola abaNtwana baseNdlunkulu.",Indida uMshoza evumbuka enyangeni
"UTHINTEKILE umqeqeshi weMamelodi Sundowns, uPitso Mosimane, ngokusula isigubhukane njengomqeqeshi we-Orlando Pirates kobeyimbangi yakhe uMilutin “Micho” Sredojevic.EZimnyama zimemezele ngoLwesihlanu ebusuku ukuthi uMicho usesulile ebeka izizathu zangasasese kwathiwa izintambo zizobanjwa uRulani Mokwena esizwa uFadlu Davids noFranck Plaine.UMicho uhlale kwiPirates amasizini amabili agcwele. Kulawo masizini uyithwalise kanzima iSundowns embangweni wesicoco seligi aqede kabili belele endaweni yesibili kunqoba amaBrazilians.UMosimane uveze ukuthi ukwazana kwabo noMicho kusuka kudala esewumqeqeshi weSuperSport United.“Ngiphatheke kabi kakhulu (ngokuhamba kukaMicho). UMicho uyena owanginikeza uDenis Onyango waphinde wanginika nomunye umdlali wesokunxele emuva. Ngimazi kudala esekwiSt George engimema emqhudelwaneni iCECAFA ngizobheka abadlali ebalula uDenis nabanye abadlali. Ngimthumelele umyalezo, angikabheki ukuthi usephendulile yini, ngimazisa ukuthi ngiphatheke kabi ngokuhamba kwakhe. Besinombango omuhle naye. Asikaze sichukuluzane. Ungumqeqeshi osezingeni eliphezulu futhi ozithobile ngisho kuthiwa uhluliwe. Ubengafani nami angikuthandi ukwehlulwa. Uyafana noSteve Komphela ngiyafunda kubona,” kusho uMosimane.Ubekhuluma nabezindaba ngemuva kokuthi iSundowns idlulele kweyandulela owamanqamu kwiMTN 8 ngokuhlula iBloemfontein Celtic ngo 3-1 eLucas Moripe Stadium ngoMgqibelo ebusuku.Amagoli ezikaMosimane ashaywe uThemba Zwane iphenathi, uMosa Lebusa noKeletso Makgwala. ICeltic ibibekwe phambili uNdumiso Mabena, wonke la magoli angene ngesiwombe sesibili.UMosimane uveze ukuthi uwuthumele umyalezo nakuMokwena emfisela inhlanhla.“Ngimfisele inhlanhla. Kade ayelifuna leli thuba selize lafika. Sengike nganitshela nani ukuthi ngicabanga ukuthi uzoba umqeqeshi osezingeni eliphezulu futhi uzongidlula nami kodwa ibhola luwuhambo olude. Akungamkhathazi ukuhlulwa kwakusihlwa (ngoMgqibelo) lokho kuyingxenye yebhola.“UMicho besincintisana naye, ubengenza ngihlale manzonzo. Ubengiphusha kule minyaka emibili edlule kodwa iPirates iyohlezi iyiPirates iyohlezi ikhona, inabadlali inejubane. URulani akangakhathazeki. Nami sengike ngahlulwa imidlalo emithathu kulandelana. Niyazi kwenzakalani esimeni esinjalo, wonke umuntu uyakhuluma, babone amaphutha. Ngizokhuluma naye uma kudingeka kodwa angifuni ukugxambukela,” kusho uMosimane.I-Pirates ikhishwe yiHighlands Park ngo 1-0 kwi-quarterfinal yeMTN 8 ngempelasonto. Lo mphumela ulandele owangesonto eledlule lapho beshaywe yiSuperSport United ngo 3-0 kwiligi ekubeni ihluliwe nakoweChampions League.",UPitso uthintekile kusula uMicho
"SIZWE BLOSE noFANELESIBONGE BENGUU SEYAZISOLA umculi wekwaito obhekene necala lokugqoka umfaniswano wamaphoyisa kaMasipala waseThekwini.UProfessor uthi ubengazi ukuthi ukugqoka umfaniswano wamaphoyisa emcimbini wokuklomelisa abaculi amaMetro FM Music Awards, obuse-ICC, eThekwini, ngoMgqibelo, kuzomfaka obishini.Izolo uzinikele esiteshini samaphoyisa, kwavulwa icala lokugqoka ngokungemthetho umfaniswano wamaphoyisa njengoba umthetho olawula amaphoyisa ungakuvumeli ukuthi umfaniswano ugqokwe yinoma ngubani ngaphandle kwemvume.UProfessor, ogama lakhe langempela nguMkhonzeni Langa, uthe uyaxolisa futhi uyazisola ngokugqoka kwakhe lo mfaniswano.“Ngiyaxolisa kakhulu kubantu bomthetho nakubaphathi bedolobha ngokwenzekile ngoba bengingaqondile. Sengiyazi manje ukuthi engikwenzile kuyicala. Ngicabanga ukuthi kube wubudedengu futhi nokunganaki. Amaphoyisa ngihlalile nawo namhlanje (izolo) angichazela ukuthi lokhu kuphambene nomthetho,” kusho uProfessor.Okhulumela amaphoyisa eThekwini, uCaptain Khephu Ndlovu, ukuqinisekisile ukuthi bavulele icala lo mculi owole izindondo ezimbili kumaMetro FM Music Awards.“Sisaqhubeka nophenyo kanti abantu bazokwazi maduze ukuthi kwenzekani ngaye,” kusho uNdlovu.UProfessor uthe uyayihlonipha ingalo yomthetho futhi akaziboni ephinde etholakala ekulesi simo esifanayo.“Ingalo yomthetho ayincengi muntu. Ngiphenduke umuntu ofana nabo bonke abanye njengoba amaphoyisa ebengangitotosi. Akuthokozele ukuthi angibalekanga kodwa athe engifonela ngazinikela. Ngifunde izinto eziningi ngokulahleka kwemifaniswano yamaphoyisa ngoba angitshele ukuthi abanye benza ubugebengu. Manje ngifundisekile futhi ngeke ngiphinde ngibe budedengu,” kusho lo mculi. Uthe uyaxolisa nakubalandeli bakhe ngoba lesi simo sesiphazamise izinhlelo zokujabulela ukuwina kwakhe izindondo.“Bengizimisele ngokuthi ngijabule nabalandeli kodwa akusenzekanga ngenxa yalokhu. Ngiyathemba kodwa ukuthi sisazoqhubeka nokujabula,” kusho uProfessor.Uthe ngeke achaze okuningi ngecala ngoba lisezithebeni zenkantolo kodwa okhulumela amaphoyisa kaMasipala weTheku, uSenior Superintendent Eugene Msomi, uthe lo mculi ubatshele ukuthi mfaniswano uwuboleke kumzala wakhe oyiphoyisa likamasipala.Umshushisi enkantolo yeMantshi yaseThekwini ongavumelekile ukukhuluma nabezindaba uthe icala lisezandleni zabo kanti basazothatha isinqumo ngokuthi bamenza njani uProfessor.Kwenzeka konke nje lokhu, sekumiswe nezinhlelo zokukhishwa kwe-video yengoma yakhe ethi 
Baphi kuyo okukhona iveni lamaphoyisa nathe uzothi ukuyimisa kancane.Uthe usafuna ukuhlolisisa kuqala ukuthi okwenzeka kule video akuphambene yini nomthetho.UProfessor wawina izindondo ezimbili ngoMgqibelo. Phambilini wake wagqoka umfaniswano ofana nowamasosha.",Uyaxolisa uProfessor ngomfaniswano
"ABALANDELI bakaMjik’jelwa bachitha amawele angabafowabo alo mculi ongasekho abanga ukuhola amaqembu akhe njengoba beveza ukuthi alikho eseliqokwe yibona ukuthi bengamele amaqembu akhe.Umbango uphakathi kukaMnikezwa noBheki Ngubane abangamawele abasanda kuveza ukuthi baqokwe ngabalandeli bakaMjik’jelwa ukuthi bengamele amaqembu akhe njengoba engasekho.Induna yabalandeli bakaMjik’jelwa ababizwa ngeZihonga, uSoh Mkhonza ithe, bebengakaqoki muntu phakathi kukaBheki noMnikezwa ukuthi kubekhona ozokwengamela amaqembu alo mculi.“Kusithusile nje sibona sekuvela umbango ophakathi kukaBheki noMnikezwa bethi yithina esibaqokile ukuthi bengamele amaqembu kaMjik’jelwa.“Kuyiqiniso impela ukuthi njengabalandeli sinezwi ekuqokweni komuntu ozohola amaqembu kaMjik’jelwa kodwa besingakaqoki muntu.“Lokho ngeke sikwenze nabo laba baculi asebebanga kodwa sizokuxoxa noyise nonina.“Ngokwazi kwethu uMjik’jelwa ubeziphathele inkampani okusho ukuthi umuntu onelungelo lokukhuluma ngezinto zakhe abazali bakhe kuphela,” kusho uMkhonza.UMkhonza uthe abasagxile kukhona njengamanje ukukhipha i-albhamu kaMjik’jelwa ashiye eseyiqophile abazimisele ngokuthi igcine idayise ifike kwi-platinum.Uqhube wathi njengoba iqembu likaMjik’jelwa elikhulu “Amangcukumane” liqashiwe ukuthi linandise kwiMpucuzeko Maskandi festival ngoJulayi 21, ukhona ozobe elihola.Uthe ukhona ozohola leli qembu kwiMpucuzeko kodwa lokho kuzobe kungasho ukuthi sekunguyena abamqokayo ukuthi ahole amaqembu kaMjik’jelwa wonke, kuzoba yinto yesikhashana.Embangweni oke wavela phakathi kwabafowabo kaMjik’jelwa, uMnikezwa uveze ukuthi kukhona izinto asazozengeza kwi-albhamu kamfowabo.Lokho ukuchithile uMkhonza, uthe alikho elinye izwi elizozozwakala kule albhamu ngaphandle kwelikaMjik’jelwa.Okunye okuke kwavela ukuthi uThembi Ngubane oyimenenja kaMjik’jelwa unamalungelo alinganayo nalo mculi ongasekho okusingatha inkampani yakhe.UMkhonza uthe ngokwazi kwabo uMjik’jelwa ubeziphathele inkampani yedwa yingakho zonke izinto zakhe kumele zikhulunywe abazali bakhe nabalandeli.",Akakaqokwa ozokwengamela amaqembu kaMjik’jelwa
"UNEPHUPHO lokudlala kwiNdebe yoMhlaba yango-2023, uKhutha Mchunu, oyi-tighthead prop kwiCell C Sharks.UMchunu (21) waseGreytown, udlale umdlalo wakhe wokuqala kwiVodacom Super Rugby ngeledlule ezakhe zinenebula iSunwolves ngo 45-10, eSingapore.Ngokusho kukaMchunu nakuba kusesekuseni ukuqagela ngekusasa lakhe, iphupho lakhe ukuthola ijezi njalo kwiSharks, nathi uma kungahamba ngokwezifiso zakhe, uzodlala noma kanjani kwiNdebe yoMhlaba ezoba seFrance ngo-2023.Namuhla iSharks izobhekana neBlues, eKings Park, emdlalweni ozoqala ngo-3.05pm. UMchunu utshele leli phephandaba ngezifiso zakhe zamanje nezangomuso.“Okwamanje isifiso sami ukuthola ijezi kwiSharks kulo mqhudelwano omkhulukazi iSuper Rugby. Kungakuhle uma ngingasinqoba lesi sicoco neSharks ngoba akukaze kwenzeke. Ngiyathemba ukuthi uma konke kuhambe kahle, ngizoqala ukubonakala kumaSpringboks. Ngo-2023 ngifuna ukuyodlala kwiNdebe yoMhlaba,” usho kanje uMchunu obumbona ngisho ebusweni ukuthi ufuna ukuya eFrance.Ephawula ngokudlala okokuqala kwiSuper Rugby, uMchunu uthe: “Namanje angikakholwa ukuthi ngidlale emqhudelwaneni omkhulu ngale ndlela. Bekuyiphupho lami ngineminyaka engu-13 ukuthi ngelinye ilanga ngidlale kulo mqhudelwano.”Ebuzwa ngabadlali abukela kubona ebholeni lo mbhoxo, uMchunu ubale igama elijwayelekile akholelwa ekutheni limenze wathanda lo mdlalo.“Ngeke ngingalibali igama likaBeast (esho uTendai Mtawarira), kakhulu akwenzele lo mdlalo. Angikhulumi nje kuphela ngokudlala enkundleni, kodwa nezinto azenzele abamnyama ngalo mdlalo ziyamangalisa Empeleni uBeast usenze singabantu aba-mnyama sakholelwa ekutheni nathi singawudlala lo mdlalo. Ukudlala naye namuhla kungenza ngizizwe ngithobeke kakhulu.“Kuningi engikufunda kuyena, kangangoba njengamanje nginesifiso sokuthi uma sengimi kahle kwezezimali, kube khona okuyinkulisa engikwenzayo eGreytown ukuthuthukisa lo mdlalo kubantu abamnyama,” kusho uMchunu.Imidlalo yeSuper RugbyNamuhla:Brumbies v Chiefs (GIO Stadium, 10.45am); Sharks v Blues (Jonnson Stadium, 3pm); Stormers v Lions (Cape Town Stadium, 5.15pm); Jaguares v Bulls (Stadio Jose Amalfitani, 11.40pm).",UMchunu weSharks ulambele ijezi lamaBhokobhoko
"LENZA iziqu zobudokotela iningi labafundi abebefunda esikoleni iBizimali High elenza ezibukwayo ngesikhathi kumenyezelwa imiphumela ka-matric nyakenye, liphasa ngamalengiso.Umcimbi wokuhlonipha abafundi abangu-10 abaqengqeleza phambili ku-matric wango-2019 ubungoMgqibelo, emagcekeni esikole. Kugqame ikhono lothisha lokufundisa njengoba bamukelwe bonke emanyuvesi amakhulu kuleli emikhakheni ehlukene.OwayenguMengameli kuleli uMnuz Jacob Zuma obeyisikhulumi esiqavile, uncome isikole esisemakhaya ngokwenza kahle minyaka yonke uma kumenyezelwa imiphumela ka-matric.UZuma wethule inkulumo emfishane njengoba engakalulami kahle kwazise uke waxinwa ukugula.“Niyithemba kithina elikhulu. Nothisha bakulesi sikole bayisibonele esihle. Sifisa ukubonga kini nonke ngokuthatha isikole esisemakhaya nisibeke kwibalazwe,” kusho uZuma.Umsakazi woKhozi FM ophinde abe ngumnikazi wesikole sokuphothula izifundo zika-matric iMatric School of Excellence esiseThekwini, uBheka ‘Beekay’ Mchunu weluleke abafundi, wabaxwayisa ngakubize ngokuphapha.“Ningaphuthumi ukungena kwezothando kodwa hambani niyofunda nibuye nisebenze nishintshe izimo zasemakini,” kusho uMchunu.Abebehlonishwa nguSiyabonga Cele owalala endaweni yesishiyagalombili kuzwelonke kwabaphasa ngamalengiso owenza iziqu ze- Actuarial Science e-Wits University, uBayanda Mdlalose owenza i- Actuarial Science e-Wits, uSiphesihle Msomi owenza iMechanical Engineering e-University of Pretoria, uSipho Shelembe owenza iMedicine e-University of KwaZulu-Natal(UKZN), uPhindile Zungu owenza eze-Optometry e-UKZN, uMinenhle Biyela owenza iMedicine e-Medical University of Southern Africa (Medunsa), uNoxolo Biyela owenza iMedicineeMedunsa, uSiphesihle Mbambo owenza iMedicine e- UKZN, uThubalakhe Makhoba owenza iMedicine eMedunsa noZethembe Zungu owenza B Com Accounting e- University of Cape town.Abamabhizinisi ahlukene noZuma bahalalisele lezi zitshudeni ngokuzipha izipho ezehlukene.Inkampani yabangcwabi Amathole Funeral inikele ngama- laptop awu-10 enani elilinganiselwa ku- R58 000, iProcess Litho ibambisene noMfundisi Colleen Dlomo yanikela ngawu-10, uZuma wanikela ngamahlanu kwathiIthala lanikela ngama- hamper.UMnuz Vezokuhle Nala ongumnikazi we-Amathole Funeral, uthe basazoqhubeka nokubhekelela izikole zasemakhaya ezenza kahle ngezinsiza-kufunda.“Kuyajabulisa ukubona isikole sasemakhaya siphumelela. Njengomuntu okhulele emakhaya ngiyabazi ubunzima obubhekana nabafunda kulezi zikole,” kusho uNala.",Kuhlonishwe abafundi basemakhaya
"NGESIKHATHI sezibhelu ngeminyaka yabo-1987, baningi kakhulu abantu abadukelana eMgungundlovu namaphethelo, lapho inkaba yami ikhona. Wawugcina ungazi noma umuntu wadlula nalo yini udlame, okanye usadla anhlavana.Nami baningi engathuka sengizithela kubona ngemuva kweminyaka, engangicabanga ukuthi mhlawumbe base baba mathambo mhlophe. Ngiyazi nami bakhona ababecabanga ukuthi ngaba yingxenye yezinkulungwane ezalahlekelwa yimiphefumulo ngesikhathi sodlame.Isimo seCoronavirus esibhekene naso njengamanje, sisenza siqhelelane njenganezikhathi zodlame, sekusiza kona nje ukuthi umhlaba sewathuthuka kakhulu, sesikwazi ukuxhumana ngezindlela eziningi ezihlukene yize singasondelene.Nami-ke angihlukile kulabo abavele banyamalala ngesikhathi kubekwa umthetho kathaqa ezweni, ngenxa yeCoronavirus. Kakade njengamanje izinto azihambi njengokujwayelekile, futhi kuningi okonakalayo.Nokho, sengithi namuhla angithi memfu EMGODINI, ke ngisike elijikayo ngesimo esibhekene naso kwiPremier Soccer Leaguer (PSL), esidalwa iyona belu iCorona. Angisoze ngizenze umuntu owazi kangcono kunosihlalo wePSL, * -Irvin Khoza, nethimba asebenzisana nalo kodwa ngithi nje nami ake ngiphonse itshe esivivaneni.Inkinga esibhekene nayo njengamanje wukuthi izoqedelwa kanjani imidlalo yePSL esele, ngaphandle kokubeka engozini impilo yabadlali. Akukho ukungabaza ukuthi iCorona idla lubi futhi ilokhu ibhebhetheka zonke izinsuku.Ngike ngezwa kancane kuthiwa emhlanganweni wePSL neSouth African Football Association (Safa), kuphume izwi lokuthi imidlalo iqedelwe eGauteng yonke. Kuyavela futhi ukuthi banazo izinhlelo abazozilandela ukuqinisekisa ukuphepha kwabadlali kule midlalo esele.Uma ngingaphosisi, lapha sikhuluma ngemidlalo ecela ko-54 ye-Absa Premiership, okumele idlalwe ukuze kusongwe isizini. Engikwazi kahle wukuthi akulula ukuthatha isinqumo ngemidlalo yePremiership ngoba kuthinteka nabaxhasi.Angikucacise kuhlale obala ukuthi ngiyaqonda ukuthi iPSL ngeke ivele iyithathe njengento engekho isizini ka-2019/2020, ngoba iningi kakhulu imali yabaxhasi esetshenzisiwe. Nami futhi angihambisani nalowo mbono.Kuyavela futhi ukuthi i-Absa ishaya amakhala ngokusayina isivumelwano esisha nePSL (isizini ezayo ngeyokugcina kulesi esikhona), ngakho ukuthatha imali yayo (i-Absa) uyifake emfuleni imuke namanzi, kungafana nokuthatha umuntu obangwa nezibi umemboze ngeqhwa, ngethemba lokuthi ngeke afe.Engikubona kuyingozi enkulu, yikona ukuqedela imidlalo yePSL ngoba kunzima ukulwa negciwane elingaqondakali nelingabonakali njengeCorona. Lapho-ke ngibona sengathi sizobe sidlala ngegeja kuziliwe, sigenda impilo yabadlali budlabha.Ngokwami isizini yePSL kumele kuvele kuthiwe seyiphelile ngoba angiboni isimo sizovuma ukuthi kuqedelwe imidlalo njengamanje. Nalapho ngiyazi miningi imibuzo eqhamukayo efana nokuthi kuzothiwani ngesicoco se-Absa Premiership, yimaphi amaqembu azodliwa yizembe nokuthi yimaphi eGladAfrica Championship azokhuphuka.Nangu-ke umbono wami. Njengoba ngishilo, ayithathwe njengesiphelile isizini ka-2019/2020. Ngiyazi baningi abangahambisani nalokhu kodwa isicoco kumele sinikwe iqembu eliphezulu (okuyiKaizer Chiefs), uma kuthathwa isinqumo sokwenza lokho. Ngebhadi-ke iCorona ibheduke kuyilona iqembu eliphezuluAkungabi khona iqembu elizodliwa yizembe kule sizini kwi-Absa Premiership, okuchaza ukuthi ngesizini ezayo kuzoqhubeka amaqembu afanayo. Nokho ekupheleni kwesizini ezayo amaqembu amabili ePremiership azodliwa yizembe, kungadlalwa eyokuhlunga.Uma sekuqalwa isizini entsha, isimo sesivuma, kwiGladAfrica Championship akuqedelwe imidlalo esele (ka-2019/2020) ngesikhathi kwi-Absa Premiership beqala isizini ka-2020/2021.Amaqembu amabili azoqeda phezulu kwiChampionship (njengoba kuzoqedelwa imidlalo yakhona ka-2019/2020) kuzoba yiwona azonyukela kwiPremiership ekupheleni kwesizini ka-2020/2021. Ngeke idlalwe eyokuhlunga.Uma eseqede imidlalo yeligi amaqembu eChampionship, kuzomele kukhulunywe nabaxhasi iGladAfrica ukuthi ngesizini ka-2020/2021 adlale iGladAfrica Cup ezodlalwa imidlalo ewu-15 kuphela bese kutholakala umpetha. Lapha kuzobe kungabhekiwe ukuthi kukhona abazonyukela kwiPremiership ngoba azobe esaziwa amaqembu azonyuka ekupheleni kwesizini.IGladAfrica Cup izobe yenzelwa ukuthi amaqembu eNational First Division (NFD) angahlali nje, kube khona azobe ekwenza ngesizini ka-2019/2020. Sekuyothi uma sekufika isikhathi seNedbank Cup ayihlungele njengoba ehlale enza.Kwi-ABC Motsepe nakhona kuzokwenzeka okufanayo. Bazaqedela imidlalo imidlalo esele bese bedlala imidlalo yokuhlunga kazwelonke lapho kuqala isizini ka-2020/2021. Amaqembu amabili ayodla umhlanganiso, ayoze anyukele kwiChampionship ekuphelelni kwesizini ezoqala (2010/2021).Nakhona bangadlala i-ABC Motsepe Cup ukuze bangahlali isizini yonke bengenzi lutho. Leyo Motsepe Cup ingahlelwa ngendlela yomqhudelwano womkhumulajezi ongadonsa isizini yonke ngoba maningi amaqembu kulesi sigaba.Amaqembu okumele alale ngenxeba kuyo yonke le nto, ngaweSAB League okungamele alinde nje isimo size sibuyele kwesijwayelekile, ukuze athole ukukhuphukela phezulu.Ngiyazi ukuthi kulula ukusho kunokwenza kodwa ekugcineni kumele kuphunywe nesisombululo. ICorona ihlakaze zonke izinhlelo kodwa manje kumele kube khona indlela eya phambili yize kukhona abazonyatheleka amakhona. Ngokwami kungakuhle ukuthi sizame ukuqala isizini entsha ka-2020/2021 ngoSepthemba, sesiyiqonda kangcono iCorona.Bengimane ngiphonsa nje esivivaneni, ngiyazi umhlonishwa uKhoza nethimba lakhe kwiPSL, bazi kangcono kunami. Niphephe kwiCorona, ningabi wuvanzi. Shwi!",Akuthiwe kuphelile ngesizini ka-2019/20
"UPHINDE wazenzela ugazi kubalandeli bakanobhutshuzwayo umqeqeshi weBanyana Banyana, uDesiree Ellis, ngokuvikela indebe yeCosafa Women’s Championship ayinqobe ngonyaka odlule.Amagoli eBanyana aqotshelwe phakathi nguRefiloe Jane ngokwehlukana kweziwombe zalo mdlalo wamanqamu obuseWolfson Stadium, eBhayi ngoMgqibelo.Elokubika ekhaya emuva eCameroon lishaywe nguMbelec.Ngemuva komdlalo umqeqeshi u-Ellis uphawule wathi: ""Besibhekene nobunzima kulo mdlalo kodwa okuhle ngaleli qembu ukuthi aliliphonsi ithawula kalula njengoba lilwe kwaze kwaba sekugcineni.”Ngakolunye uhlangothi umqeqeshi weCameroon, uBernadette Zang uthe kube ngumdlalo omuhle njengoba elungiselela imidlalo ye-Afcon.“Sidlale kahle kakhulu kunesikhathi esedlule,"" kusho uZang. Kuyiwe ekhefini iBanyana ihamba phambili ngo 1-0 ngenguzunga yegoli elibekwe phakathi nguJane sekusele amanenjana unompempe athi khumu amaqembu awayophuza amanzi nokuthi bathole amaqhinga amasha kubaqeqeshi.Kwesesibili isiwombe iCameroon icindezele umdlalo zisuka ebhandeni abadlali bayo bekhombisa ukuthi bazimisele ngokuthola igoli lokulinganisa.Ukudlala ngale ndlela kweqembu laseCameroon kwenze abadlali beBanyana baqala baxhamazela nobekwenza balahle amabhola amaningi.Nakuba kuyakhulunywa ukuthi izintokazi zaseCameroon ezidlala ngokusebenzisa isikhwepha azilitholanga igoli lokuninganisa kungenxa kanozinti weBanyana uKaylin Swart, oqokwe njengomdlali wosuku, obala ukhasha oluza ngakuye.Ukuqhubeka nokucindezela kweCameroon ekugcineni kuthele izithelo ngesikhathi uMbeleck eshayela izwe lakhe igoli lokulinganisa.Okuqaphelekile ngalawa mazwe womabili ukuthi iBanyana ibiqala ukuhamba phambili bese kuthi iqembu edlala nayo libuye lilinganise kulo mqhudelwano.Ngokunjalo neCameroon ibiqala ukulandela ngemuva eqenjini ebidlala nalo kule midlalo.Bekuyigoli lokuqala ukungenela unozinti weBanyana uSwart njengoba kuyona yonke imidlalo abayidlale ngaphambi kokuthi bafinyelele kowamanqamu, bekungakaze adedele ibhola lidlule kuyena.Ngemizuzu yokugcina esikhathini esengezwe sikanompempe, uJane uphinde wavalela elinye lesibili elihlanyise ibhentshi leBanyana ebeselilungiselela ukushaywa kwamaphenathi.Ngemuva komdlalo umengameli weCosafa uPhilllp Chiyangwa utshele abantu baseNelson Mandela Bay ukuthi lomqhudelwano ubuyela khona ngonyaka ozayo.",UJane ube yiqhawe leBanyana
"Lesi sitebele somculo ebesizinze eGoli sikalowo obengumgcinimafa wophiko lwentsha lwe-ANC, uReggie Nkabinde, sivule iminyango yaso kabusha kusukela ngenyanga dlule.Okhulumela iMabala Noise, uKeke Mokoena, uthe lesi sitebele sibuye ngezinkani futhi sizokwenza umehluko kwezobuciko.“UReggie ubuyile futhi uzogxila kwezobuciko manje. Uzimisele ukuqhubeka nokwenza umehluko kwezokungcebeleka njengoba ayeqalile ekuqaleni ngokuthi avumbulule amakhono abaculi abangaziwa, awathuthukise ukuze ahlonishwe embonini yezokungcebeleka emhlabeni jikelele,” kusho uKeke.Yize uKeke eveze eyokuthi lesi sitebele sibuya ngabaculi abasha kodwa ucele ukungabadaluli labo baculi okwamanje.“Bakhona esesibasayinile nesisaxoxa nabo. Ngenxa yokuthi kuseva sicela ukungabavezi amagama abo okwamanje kodwa izwe lizokwazi kungekudala,” kusho uKeke.IMabala Noise Entertainment iguqe nyakenye ngesikhathi kuvela ukuthi uReggie useyogxila kwezepolitiki.Lesi sitebele sizakhele igama eminyakeni edlule siveza uhla lwamaciko ebesizosebenza ngawo. Phakathi kwawo bekukhona abaculi nabalingisi abadumile. Abaculi abebephethwe iMabala Noise bekuGigi LaMayne, Zakwe, Nasty C, Zola, PRO, Major League DJz, DJ Finzo nabanye. Kubalingisi kwakukhona uLetoya Makhene, Khanyi Mbau noKay Sibiya nabanye.IMabala Noise ibiyaziwa ngokuphatha kahle abaculi bayo beyitamuza imali abanye begijima ngezimoto eziphambili.",Ithembisa okukhulu iMabala Noise ebuyile
"CELANI SIKHAKHANEI-NFP isiyazisola ngobudlelwano eyangena kubo ne-ANC komasipala abawu-19 KwaZulu-Natal ngo-2011.Isifunge yagomela ukuthi emuva kokhetho oluzayo ayizimisele ukuthi iphathe imikhandlu nelinye iqembu uma iphumelela.Lokhu kuvele ngesikhathi abaholi bayo bezungeza idolobha laseThekwini izolo begaya ivoti kubantu, bebathembisa nokuthi kumele bafike embuthanweni wokwethula umhlahlandlela wayo wokhetho ozoba ngoMgqibelo ukuzozizwela ezinye zezinto ezizobe zikhulunywa nguMengameli wabo, uNkk Zanele Magwaza-Msibi.I-ANC eKZN, ngomlomo kaMnuz Mdumseni Ntuli, ithe uma iNFP ikhuluma kanje kusho ukuthi isifuna ukuphuma kuhulumeni izimele njengeqembu elibusayo.Uthe: “Nakuba ubudlelwano bethu komasipala bube nezinkinga ezintweni esasivumelene ngazo kodwa asikawudwebi umugqa obomvu wokuthi ngeke sisaphinde sisebenzisane nabo uma kwenzeka kuba nomasipala abadinga kubanjiswane kubo.”USihlalo weNFP, Mnuz Maliyakhe Shelembe, uthe komasipala abebebambisene kubo ne-ANC bazithole bebukeleka phansi ngenxa yokuthi ibisuke inezinhloso zayo abangazazi.“Sidelile ngokusebenzisana esibe nakho ne-ANC, ngakho asifuni ukuphinda lelo phutha lokubambisana nenye inhlangano uma kudlula ukhetho kodwa sifuna ukuziwinela ingcaca ngaphandle kokudinga ukubambisana nabanye. Komasipala esiphethe kubo ngokubambisana izinto kazihambi kahle nabantu bahlale bekhala ngentuthuko kodwa lapho esiziphathele khona sisodwa njengaKwaNongoma, Dumbe nasoPhongolo akunazinkinga. Ngakho sifuna ukuphuma kulobu budlelwano uma kufika ukhetho siziphathele sodwa,” kusho uShelembe.Ubuye waphawula ngamakhansela asebashiyile ajoyina ezinye izinhlangano wathi bona kabanandaba nawo ngoba abevele evilapha futhi abethanda izikhundla.UShelembe ubehambisana nesigungu seqembu okubalwa kuso uNobhala Jikelele uSolwazi Nhlanhla Khubisa, ilungu lePhalamende uMnuz Scelo Mabika, umholi wentsha uMnuz Sbu Mncwabe, nabanye.UShelembe uqhube wathi uma abantu bengakukholwa akushoyo kumele babheke ukuthi amakhansela noma abaholi abalaxaze iNFP abekho yini ohlwini lokuba ngamakhansela okufoloswe ngawo emaqenjini asebewajoyinile.“Sebefike emaqenjini abawajoyinile bathatha indawo yabantu abakade babakhona. Sekuyibo osekufoloswa ngabo nokufakazela ukuthi bashiya iNFP ngoba bebona ukuthi abazukuqokwa njengamakhansela,” kusho uShelembe.I-NFP yasungulwa ngo-2011 yangenela ukhetho lohulumeni basekhaya nolukazwelonke ngempumelelo, kodwa izinto kazihambi kahle ngoba kuyaliwa kubangwa izikhundla. abanye bagcina sebenukwa ngokufa kwabanye abaholi ngaphakathi.Ngaphandle kwalokho komasipala abawu-19 iNFP eyayibambisane kubo ne-ANC kugcine ngokuthi abahlanu babuyele ku-IFP. Phakathi kwabo kubalwa iNkandla, Mthonjaneni, Hluhluwe (Big 5 False Bay), Ntambanana nowaKwaHlabisa.",‘Ngeke siphinde siphathe kanye nelinye iqembu’
"MCEBO MPUNGOSEICIKO elibalwa nahlonishwayo kuhip hop kuleli, u-Ifani, uthi kudingeke ukuthi ahlabe ikhefu emculweni emva kokutinyelwa amanye amaciko nabalandeli enkundleni yokuxhumana u-twitter.Nyakenye lo mrepha wasusa umsindo i-albhamu yakhe idayisa amakhophi angi-20 000 osukwini lokuqala iphumile. Wamemezela lokhu ku-twitter nokuyilapho abantu bemsola ngendlela adayisa ngayo le albhamu, abanye bethi empeleni inkampani yotshwala iRedd’s eyathenga amakhophi angu-20 000 ayo.“Kuningi okwashiwo abantu ku-twitter endimeni yehip hop emva kokuphuma kwe-albhamu yami. Lokho kwangenza ukuthi ngithathe isinqumo sokuthi ngiziqhelelanise nomculo kancane ngizibheke mina ngezinto ezashiwo abantu ngokunjalo nobudlelwano bami nabantu basekhaya nokunye okuningi,” kuchaza u-Ifani.Uthi kusukela kuleso sikhathi akaze anandise emcimbini omkhulu futhi akaze aqophe amaculo amasha.“Ngigcine ngikhiphe iculo elilodwa ku-albhamu yami, elithi 
Ayadelela. Nonyaka ngiziqala phansi ngisabalalise amanye ngoba ngifuna i-albhamu yami ifinyelele ekudayiseni i-platinum,” kuqhuba yena.Ngaphandle komsindo owasuka nge-albhamu yakhe, u-Ifani uke waba nezinkinga nesitebele abeqopha kusonao iSony Music Group. Utshele 
Isolezwe ukuthi inkontileka yakhe nalesi sitebele isiphelile, ngoJulayi uzokwethula isitebele sakhe somculo.“Ngijabule kakhulu ukuthi sengizokwazi ukuba nesitebele esiphethwe yimina ngenze umsebenzi wami kahle ngokukhululeka ngoba ngizobe sengizithathela mina zonke izinqumo,” usho kanje.U-Ifani kamuva nje ube ngomunye wabaculi abasethubeni lokuwina indodo kumaSouth African Music Awards njengoba eqokwe eminxeni weBest Music Video of the Year nge-video ye-
Ayadelela.Ngo-2014 lo mrepha wanqoba indondo yeBest Rap Album kanti uthe nakulokhu ufuna ukuyithola eyeBest Music Video kulo mcimbi ozobe use-ICC , eThekwini ngoJuni 4.",Umrepha wodumo usahlabe ikhefu emculweni
"PHEZU kokuba uNgqongqoshe wezokuThuthukiswa koMphakathi uNksz Bathabile Dlamini egcizelele ukuthi bonke abahola impesheni bazoyithola ngo-Ephreli 1, kunengebhe kwabayiholayo ngenxa yesixakaxaka esikhona.Abahola isibonelelo sikahulumeni okubalwa imali yokuguga, eyokugula, eyezingane neyezintandane bawubheke ngabomvu u-Ephreli 1 ozoba umayihlokoze wokushiwo nguNgqongqoshe.Udaba lakwaSassa nesivumelwano nenkampani eholalelayo iCash Paymaster Services (CPS) lusematheni njengoba kuke kwabikwa ukuthi le nkampani iyaphucwa inkontileka. Kubuye kwavela ukuthi uNgqongqoshe useyilungisile indaba yemipesheni waqinisekisa ukuthi yonke izotholakala ngenyanga ezayo.UNkk Bongi Ndlovu (67), waKwaMashu ungomunye wabangenwe ngamanzi emadolweni ngenxa yalolu daba. UNkk Ndlovu othembele empeshenini yokuguga ayiqale eneminyaka engu-60, uthe azisamphuthi izindaba ngoba efuna ukuzwa okwenzekayo ngodaba lomholo wabo.“Selokhu yaqala le ndaba ngiyayilandela ngoba ingiphethe kabi. Ngithembele kuyona le mali kuzo zonke izidingo zasendlini ngoba ngisho imishwalensi ngiyikhokhela ngayo. Izingane zami sezashada zihlala emzini yazo. Yize uvalo lusekhona kodwa ngiqine isibindi ngizwa uMengameli eqinisekisa ukuthi sizohola ngoba angiboni ukuthi angaqamba amanga,” kusho uNkk Ndlovu.Abusafiki ubuthongo kuNkk Selina Khumalo (77) waseMariannhill ohola impesheni yokuguga eyondla abazukulu abathathu abafundayo nomzukulwana.“Ayikho into esiyixoxayo manje nezinye izalukazi ngaphandle kwalena yomholo. Mina anginayo ngisho ithelevishini nomsakazo, konke ngikuzwa ngabantu. Bagcina sebekhuluma okuningi njengoba abanye bethi kuthiwa ngeke sihole sonke,” echaza.UNkk Khumalo uthe unovalo lokuthi ikati lizolala eziko uma kwenzeka engaholi ngoba kumanje unezikweletu komashonisa nasebhange.Esithangamini nabezindaba ePitoli izolo, uNksz Dlamini uqinisekise izwe ukuthi izibonelelo zizokhokhwa ngenyanga ezayo.Uthe yize ingekho inkontileka esayiniwe kodwa abantu abangu-17 million abathembele kule mali bazoyithola nakanjani.“Siqinisekisa nyanga zonke ukuthi isabelo esingu-R140 billion sezimpesheni siyafinyelela kubantu abafanele ngesikhathi. Nyanga zonke sikhokha * -R11 billion, ngifuna ukutshela umphakathi ukuthi sizoyikhokha yonke imali yesibonelelo ngo-Ephreli 1,” kusho uNksz Dlamini.Uthe ziningi ezinye izinhlaka abaxoxa nazo kubalwa nabeposi lakuleli njengenye yezinkampani zikahulumeni ezingenza umsebenzi wokuholela abantu.Ugxeke abezindaba ngokubanga umsindo ngento engekho yokuthi abantu ngeke bazithole izibonelelo zabo kusuka ngenyanga ezayo.“Abezindaba abasusa leli sasasa lokuthi ngeke sikhokhe ngo-Ephreli 1. Nenze kwangaba nozinzo ezweni, ogogo nomkhulu abahamba amabanga amade uma beyohola. Abantu ababalulekile njengoba siwuqinisekisa nomphakathi ukuthi uzohola ngenyanga ezayo ilabo abathola izibonelelo,” kusho uNksz Dlamini.Uthe labo abangakholwa ukuthi izibonelelo zizokhokhwa abalinde kuphele le nyanga.UNksz Dlamini unqabile ukuphawula ngokusula isigubhukane kobenguMqondisi-Jikelele kulo mnyango, uMnuz Zane Dangor, okhale ngokuthi bebungasebuhle ubudlelwano bokusebenza phakathi kwakhe nongqongqoshe. UNksz Dlamini uthe ngeke baphawule okuningi ngaye ngoba akuyona indlela abenza ngayo izinto.“Uma yena ehambe wenza izinsolo ezithile wukuthanda kwakhe. Ungumuntu ohlonishwayo emkhakheni wezokuthukiswa komphakathi ngeke ngize ngiphawule ngezinto ezithinta yena, sizozixoxa ngaphakathi,” kusho uNksz Dlamini.",Izalukazi zinovalo ngemali yempesheni
"UKUVULWA kwazo zonke izindawo ezidayisa utshwala ngokusemthethweni kungasiza ekugwemeni isiminyaminya sabathengi esingadalwa wukuthutheleka endaweni eyodwa ukuyofuna okokucima ukoma okungagcina sekubhebhethikisa igciwane iCorona.Lokhu kuvezwe nguMqondisi wezokuLawula nenqubomgomo kwaSA Breweries, uNksz Hellen Ndlovu, ngesikhathi ephawula ngesimemezelo sikaMengameli Cyril Ramaphosa sokugunyazwa kokudayiswa kotshwala esigabeni sesithathu sikathaqa kusuka ngoMsombuluko ozayo.Uthe uphakamisa ukuthi okungenani utshwala budayiswe kusuka phakathi kuka-9 ekuseni no-5 ntambama phakathi nezinsuku, bese kuthi ngoMgqibelo budayiswe kusuka ngo-9 ekuseni kuya ku-12 emini, ngeSonto nangamaholidi zingavulwa izindawo ezidayisa utshwala.Uthe lukhona uhlelo olubizwa ngeCheck and Collect, abangalusebenzisa ukugwema imigqa emide ezindaweni okudayiswa kuzo utshwala ezisemthethweni.“Sihlela ukuthi izindawo ezidayisa utshwala zisebenzise i-App lapho abathengi bezokwazi ukufaka khona ama-oda besebenzisa iWhatsApp baqhamuke sebezothatha abakuthengile kunokuthi bame kolayini,” kusho uNksz Ndlovu.Unxuse abaphuza utshwala ukuthi babuphuzele emakhaya futhi bazihloniphe ukuze kungagcini sekusizakala labo abagxeka ukubuyiswa kokudayiswa kwabo.Sekulindwe isithangami songqongqoshe okulindeleke sicacise ngezinsuku nangezikhathi okuzodayiswa ngazo utshwala.Enkulumeni kaRamaphosa ngeSonto ebusuku uthe zonke izindawo ezidayisa utshwala ngokusemthethweni kubalwa nezisemalokishini zizovulwa.Usomnotho kwa-IQ Businesses uMnuz Sifiso Kenjana, uthe ukuvulwa kweminye iminxa yamabhizinisi kuzolekelela kakhulu ukufukula umnotho ikakhulu kulesi sikhathi njengoba elakuleli lifakwe kwinzikamnotho.“Kusemandleni ethu ukuqinisekisa ukukhula komnotho sibe senza isiqiniseko sokuthi abantu baphephile. Sesilinde ukubona iminxa yezomnotho iqala ukusebenza nokuthi izoqinisekisa kanjani ukuphepha kwabantu,” kusho uKenjana.",Izinhlelo zokudayisa utshwala  ngezobuchwepheshe
"KUSHONE umfana oneminyaka emithathu okuthiwa ugwazwe uyise ongamzali amanxeba amaningi eMahikeng, North West.Okhulumela amaphoyisa aseNorth West, uColonel Adele Myburgh, uthe isigameko senzeke ngoLwesithathu.Akwaziwa ukuthi kungani le ndoda igwaze izingane ezimbili, enye iphuthunyiswe esibhedlela.Le ndoda nayo ibe isizibulala.“Amaphoyisa abizwe emzini wale ndoda eBokone, eMahikeng. Afice isidumbu somfanyana oneminyaka emithathu edamini legazi. Umfowabo oneminyaka eyisikhombisa yena ube esephuthunyiswa esibhedlela elimele kanzima. Ngokolwazi olutholakele, lo wesilisa ufike wagwaza izingane wabe esebaleka endaweni yesigameko,” kusho uMyburgh.Lo wesilisa ube eselandelwa amaphoyisa, imoto yakhe itholwe ngaphansi kwesihlahla, eseshonile.Kuvulwe icala lokubulala, elokuzama ukubulala nedokodo ngokushona komuntu.Umkhuzi wamaphoyisa eNorth West, uLieutenant General Baile Motswenyane, usigxekile lesi senzo wathi kumele kukhulunywe emphakathini ngodaba lokuhlukunyezwa kwezingane nabesifazane.",Ugwaze izingane ezimbili enye yafa
"KUSUKE umsindo ngesizathu esibekwe umqeqeshi weBafana Bafana, uStuart Baxter, sokungabizi eqenjini lesizwe umdlali we-Orlando Pirates uXola “Ten-Ten” Mlambo (27) osefomini kulezi zinsuku.UBaxter utshele abezindaba ukuthi yize elibona ikhono likaMlambo kodwa akamqokanga ngoba engenalo ijubane futhi neminyaka ayimvumeli. Lo mqeqeshi ubememezela iqembu elizobhekana neSeychelles emidlalweni emibili yokuhlungela i-Africa Cup of Nations (Afcon) eseCameroon ngonyaka ozayo.Kubadlali basesiswini ubize uDean Furman, Teboho Mokoena, Lebogang Maboe, Hlompho Kekana, Sibusiso Vilakazi, Thabo Nodada, Kamohelo Mokotjo noVincent Pule.“Ngibe nemihlangano nePirates. Ngibatshelile ukuthi ulidonsile iso lami. Kodwa okwamanje ngibheke ukuqinisa iqembu. Ngicabanga ukuthi okwamanje ngobani esizobhekana nabo. Ngimcabangile sizodlala neLibya ngenxa yekhono lakhe lokudlala ezikhaleni ezincane. Kodwa futhi besazi ukuthi kuzomele sisebenzise ijubane uma siyivala iLibya. KwiPirates akadlali ngale ndlela, ngabanye abadlali ababuya ngokushesha kunaye (uma kumakwa).“Ngicabanga ukuthi uselinyusile izinga kodwa ngibone kungcono ukuqoka umdlali osemncane. Angisho ukuthi akenzi kahle kodwa uma ngibhekelela ikusasa kuhle ukukhetha umdlali osemncane,” ucashunwe esho kanje uBaxter emithonjeni yabezindaba.Abebengayizwa incazelo kaBaxter bathe kuwukucasha ngesithupha ukubalula ubudala bukaMlambo uma kubhekwa ukuthi uke waqoka uSiphiwe Tshabalala eqenjini lesizwe ngesikhathi lizodlala eyokuhlungela iNdebe yoMhlaba nyakenye.UBongani Yengwa ongumqeqeshi abuye ahlaziye ibhola kuKhozi FM, naye uzibona ziwukucasha izizathu ezibekwe uBaxter ngoMlambo. “Baningi vele abadlali abengakhetha kubona kodwa izizathu zakhe azizwakali. Akunabo ubulungiswa uma ezobalula iminyaka ngoba vele iqembu lethu akusilona elabadlali abancane. Uma udlala eyokuhlunga awubheki iminyaka kodwa ubheka abadlali abasefomini abazokulethela imiphumela oyidingayo.“Uma kuwukuthi akanalo ijubane angabekwa nabanye abadlali abanalo futhi ke iSeychelles esizodlala nayo akusilona iqembu ongathi liyashesha. Yena bekumele asho ukuthi uMlambo ngeke angene endleleni yena afuna ukudlalisa ngayo ngoba uma sikhuluma ngefomu, yena usefomini. Awubi umdlali osefomini ngokuthi ugijima kangakani kodwa kuya ngokuthi uma usenkundleni uyakwenza okudingeka kuwena,” kusho uYengwa.IBafana izodlala neSeychelles ngo-Okthoba 13 nango-Okthoba 16. Kumele iyinqobe le midlalo ukugeza izinhliziyo zabalandeli ngemuva kokushaya into ephansi ibanjwela ekhaya iLibya ngo 0-0 eMoses Mabhida Stadium, eThekwini, ngenyanga edlule.",Umsindo ngencazelo kaBaxter yokuziba uMlambo kwelesizwe
"I-ESKOM isimemezele ukuthi ngeke unqanyulwe ugesi kuleli sonto njengoba iziteshi eziphehla amandla zikhombisa ukubuyela esimeni esifanele sokusebenza.  “Ukusebenza kangcono kweziteshi eziphehla amandla, ukugcwala kukadizili namazi ezinsukwini ezimbalwa ezidlule nokukhuphuka kukagesi ovela eCohora Bassa yaseMozambique kulekelele kakhulu.” kusho i-Eskom ngeSonto esitatimendeni.#POWER ALERT 2Date: 24 March 2019No loadshedding anticipated for the coming week due to the electricity system gradually improving 
@eNCA
@ewnupdates
@TimesLIVE
@SowetanLIVE
@IOL
@SABCNewsOnline
@News24
@TheCitizen_News
@CityPowerJhb
@City_Ekurhuleni
@CityofCT
@eThekwiniM
pic.twitter.com/LeCYo2lEiY— Eskom Hld SOC Ltd (@Eskom_SA) 
March 24, 2019Iqhube yaxwayisa nokho ukuthi ukunqanyuswa kukagesi akukapheli njengoba isalungisa isimo. I-Eskom ithe ugesi uzonqamuka uma kunesimo esiphoqayo.Ukunqanyula kukagesi ngeledlule kuthakameze izimpilo zabaningi kuleli ngokunjalo nomnotho wakuleli. Ungqongqoshe amaBhizinisi kaHulumeni, uMnuz Pravin Gordhan, nosihlalo webhodi le-Eskom, uMnuz Jabu Mabuza, bathe inkinga yokunqanyulwa kukagesi idalwa wukungalungiswa kweziteshi ezineminyaka ewu-35 zasungulwa.“Kuphele iminyaka eminingi iziteshi zikagesi zingalungiswa. Umbuzo wukuthi, ngabe imali yokulungisa iziteshi ibiyenziwani? Iziteshi ezintsha zikagesi okuyiMedupi neKusile azikasebenzi. Iqiniso wukuthi ingqalasizinda yethu iyawa ngenxa yokuthi ibingalungiswa,” kusho uMabuza.UGordhan uthe kuyishwa ukuthi i-Eskom ibingabatsheli zonke izinkinga zayo abantu kodwa uzokwenza isiqiniseko sokuthi ezinsukwini eziwu-14 ezizayo abantu batshelwa konke okwenzekayo.IDA ngakolunye uhlangothi kule mpelasonto ithe izinkinga ze-Eskom zidalwe yinkohlakalo.“Imibiko yokuthi imali okwakumele isetshenziselwe ukugcina iziteshi eziphehla amandla zisesimeni zahanjiswa ngobukhonyovu eKusile Powe Station nakwezinye izinhlelo okwadliwa ngazo imali ngamathenda ayekhishwa,” kusho okhulumela iDA esitatimendeni uNksz Natasha Mazzone.",Ngeke unqanyulwe ugesi kuleli sonto
"UMQEQESHI weRangers FC, uSteven Gerrard, uncome umdlali weBafana Bafana, uBongani Zungu, ngokuba wuhlobo lomdlali abebemfuna ukuqinisa ngaye iqembu.UZungu kugcine kumlungele ejoyina iRangers edlala kwiScottish Premiership ngemizuzu yokugcina ngaphambi kokuvakwa kwewindi.Kuke kwaba nokungabaza ukuthi lo mdlali oyibamba esiswini uzoya kuleli qembu ngemuva kokuvela kwemibiko ethi iRangers isimanqika ngoba ikhala ngokuthi uzimukile. UZungu wayichitha njengampunge le mibiko.NgoMsombuluko iqembu liqinisekisile ukuthi selifinyelele esivumelwaneni sokumboleka isizini eyodwa uZungu eqenjini lakhe i-Amiens yaseFrance. UZungu ubengekho ezinhlelweni ze-Amiens kusukela kuqale isizini entsha eFrance ngemuva kokuvela kwezindaba zokuthi unezingxoxo neRangers.Ephawula uGerrard, oyinkakha yebhola lase-England nozakhele igama edlala kwiLiverpool, uthe uZungu uzoliqinisa iqembu lakhe.“UBongani uwuhlobo lomdlali ebesimfuna, ozoqinisa isisu. Sikubeke obala ukuthi sifuna umdlali ozokwenza siqine isikwati sethu neqembu labawu-11 abazoqala umdlalo. Sikholwa wukuthi uBongani ungena khaxa kulokho,” kusho uGerrard kwi-website yeqembu.“Besifuna umdlali wasesiswini onamandla okwaziyo ukulawula, onegama, ongasiza iqembu futhi akwazi ukusebenzisana nabadlali esinabo. Besilokhu simbhekile isimo sakhe, lesi bese kuyisikhathi esifanele.”UZungu uzojoyina iqembu selinemidlalo ewu-10 yeligi laqoqa amaphuzu awu-26. Okwamanje iRangers isazihola phambili, ihlukaniswe ngamaphuzu amathathu nompetha iCeltic abangemuva ngomdlalo owodwa.IRangers izodlala kwi-Europa League kule sizini, umdlalo wayo wokuqala wamaqoqo ungo-Okthoba 22 neStandard Liege yaseBelgium.“Sikholwa wukuthi sinesikwati esizokwazi ukuncintisana kuyona yonke imiqhudelwano, lapha ekhaya nase-Europe. Sigculisekile, sikubheke ngabomvu ukuthi uBongani ajoyine isikwati,” kuphetha uGerrard.UZungu uthe naye uzihluphile ngokuthola ulwazi ngeqembu aya kulona.“Ngilicubungulile iqembu ngikholwa wukuthi kukhona engizofika nakho okuzolisiza libe ngcono. Ithuba lokudlalela iqembu elikhulu njengaleli nelokudlala emiqhudelwaneni yase-Europe liyangijabulisa,” kusho uZungu.Ukuthola iqembu azodlala kulona uZungu kubukeka kuzomsiza ekutheni abuyele eqenjini lesizwe iBafana.IBafana izogijimisana neNamibia kusasa eRoyal Bafokeng Stadium ngo-7 ebusuku. NgeSonto izodlala neZambia enkundleni efanayo ngo-3 ntambama. Le midlalo ithathwa njengoyokuzicijela ukubhekana neSao Tome and Principe ngoNovemba kweyokuhlungela i-Africa Cup of Nations.",Weneme kakhulu ngoZungu umqeqeshi weRangers FC
"ISOUTH African National Taxi Council (Santaco) KwaZulu-Natal ithi izonquma ngoLwesithathu ukuthi iyasijoyina noma cha isiteleka semboni yamatekisi esiqalile namhlanje esGauteng. Bathwale kanzima abagibeli bamatekisi kulesi sifundazwe ngoMsombuluko ekuseni kulandela isinqumo seSantaco eGauteng sokumisa izimoto njengendlela yokuzwakalalisa ukungenami kwayo ngoxhaso lukahulumeni lukaR1.135 billion lokutakula imboni. Kushayisana imibono phakathi kwabemboni yamatekisi nohulumeni ngalolu xhaso olumenyezelwe ngeledlule njengoba bethi abaneme ngoR5 000 ozotholwa yitekisi ngayinye ngaphansi kwalo njengoba befuna uR20 000. Uxhaso luza nemigomo nemibandela okubalwa kuyo ukubhaliswa kwezimoto ngaphansi kwebhizinisi ukuze likhokhe intela, nokubhaliswa kwabashayeli emnyangweni wezabasebenzi ukuze bahole i-UIF. Imenenja yeSantaco KwaZulu-Natal uMnuz Sifiso Shangase uthe ubuholi besifundazwe buzohlagana ngoLwesithathu ukudingida izinkinga ababhekene nazo ngenxa yeCovid-19 kanye nesiteleka esesiqalile. Uthe bazodingida nezigameko zokubulawa kwabantu embonini yamatekisi ezidlangile ezinyangeni ezimbalwa ezedlule. Uthe bazophinde bathathe isinqumo ngokuthi ososeshini bazoyenyusa nini imali yokugibela phakathi kuka-Agasti no-Septhemba nonyaka. UShangase uthe iCovid-19 iphefumulisa ngenxeba osomotakisi abaningi. ""Kunamatekisi enza uR100 ngosuku,"" kusho uShangase othe abanye abanikazi bamatekisi basabhekene nokukhokhela izikweletu zasebhange.Kuqala lesi siteleka nje, imboni yamatekisi ibivele ikhalaza ngokushaywa indiva uhulumeni ngesikhathi enza izinhlelo zokutakula amabhizinisi ngesikhathi kusanda kuqala ukuvalwa kwezwe ngenxa yeCovid-19. Njengendlela yokulungisa isimo sokuhlakelwa imali, ososeshini baseGauteng bamemezele ukuthi bazokwenyusa imali yokugibela, okushiye abagibeli abaningi bekhala njengoba kwezinye izindawo ibizonyuka ngenani elingaphezulu kuka-100%Khonamanjalo, uNgqongqoshe wezokuThutha kuleli uMnuz Fikile Mbalula kusasa kulindeleke ukuthi ahlangane nabamele imboni yamatekisi ukudingida abangavumelani ngakho ngoxhaso lwakamuva lukahulumeni. ",ISantaco eKZN izonquma ngoLwesithathu ngokujoyina isiteleka samatekisi
"IKOMITI elizama ukuphemba uxolo phakathi kwabaculi bamaskanda abalwayo lizimisele ngokuthi baqhutshwe bayobonana neSilo Samabandla uZwelithini kaBhekuzulu, ukuze bachaze kahle ngokuzibiza ngamakhosi bengakaze babekwe muntu.Umdidiyeli wekomiti uDkt 3 Seconds uthi bazoba nomhlangano ngoLwesine lapho bezobe bebize khona laba baculi uKhuzani ‘Indlamlenze’ Mpungose noMthandeni ‘Igcokama Elisha ‘Manqele abayizimbangi.UDkt 3 seconds ukhulume kanje emuva komhlangano wokulamula obuseMpangeni phakathi nesonto nalapho kufike khona uKhuzani kwathi iGcokama langaphumelela.""Isinqumo sizothathwa emhlanganweni ukuthi kuyiwa nini komdala lapho okuzofanele bachaze kahle ukuthi ubani owababeka ezihlalweni zobukhosi ngoba iSilo esibeka amakhosi. ISilo sasho kahle ukuthi asiyifuni indaba yokulwa komaskanda ngoba kugcina kufa abantu baso sangithuma ukuthi ngiyixazulule lento,"" kusho uDkt 3 Seconds.UZOQHUTSHWA eyobona Imbube uMthandeni Ígcokama Elisha ‘Manqele njengoba bekhuzwa ngokuzibiza ngamakhosi kamaskandaUthe bayophekwa ngemibuzo bechaze kabanzi ngezihloko zamacwecwe abo Inhlinini Yoxolo kaKhuzani nesithi Ithuna leDixa yeGcokama. Ukhale ngokuthi kwakungasafanele laba baculi bakhiphe lezi zihloko ezinokungcofana ngoba base bexolelene.Ukhale kakhulu nangabahleli bemicimbi yomculo kamaskanda wathi bafike baqashe abaculi ekugcineni bengezi uma kunezithangami zokubalamula.‘Kufanele sibambisane nabo bonke abathinteka emculweni kamaskanda ngisho nemisakazo edlala lo mculo akufanele ime kude uma sizama ukulamula laba bafana,’’UKhuzani ethintwa ngalolu daba uvumile ukuthi ubekhona emhlanganweni wathi uma beya koNgangezwe lakhe bayobe beyobika ukuthi sebexolelene akayazi eyokuyoquliswa ngokuzibiza ngamakhosi.“Ibingekho ohlelweni lomhlangano indaba yokuyobonana neSilo angikaze ngikuzwe kushiwo lokho bekuxoxwa nje ngokunye ebesihlangene ngakho,’’ kusho ukhuzani.Igcokama lithe lona alikaze lizibize ngenkosi. Kufanele kuhanjiswe abantu abazibiza ngamakhosi beyochazela iSilo.‘Mina ngibizwa abantu ngenkosi angikaze ngisho ukuthi ngiyiyo. Bakhona abaculi abazibiza ngamakhosi bayaziwa ,’’ kusho Igcokama.",Bazobonana neSilo omaskanda abalwayo
"USAZISOLA namanje uKemiso Motaung osethimbeni leKaizer Chiefs lezokukhangisa ngesenzo sakhe sokugxeka umfowabo uBobby Motaung esidlangalaleni ngenkulumo ayenza ngesikhathi ekhuluma nabezindaba eminyakeni eyedlule.Indaba kaKemiso noBobby yaphenduka undabamlonyeni ezinkundleni zokuxhumana nakwabezindaba ngo-2011.UBobby wakhwela wadilika kwabezindaba ethi yena ngeke axoshwe kuChiefs ngoba akafakanga i-CV eqenjini lakubo, Amakhosi, okungelona iqembu lepolikiti.UKemiso wabhala kuFacebook wasola uBobby ngokuphuma eceleni ngenkulumo yakhe ayenza kwabezindaba.NgoLwesihlanu uKemiso ubesemkhankasweni wokuxwayisa abafundi bezikole zaseMzumbe ngengozi yezinkundla zokuxhumana, lapho edalule khona ukuthi usazisola namanje ngokugxeka umfowabo kuFacebook. IChiefs ibihamba nabaxhasi bayo, iVodacom.“Mina ngenza elikhulu iphutha eminyakeni eyedlule. Umfowethu uBobby wakhuluma kabi kubalandeli beqembu ethi yena akazange asifake isicelo somsebenzi kuChiefs. Ayekusho ngakuthatha ngokudinwa, ngathi ngizihlalele nesithandwa sami ngishaya ingilazi yewayini ngathatha ucingo lwami ngabhala kuFacebook ukuthi uBobby usho okungafanele endaweni engeyiyo. Hhayi ngayisusa-ke lapho. Ngagcwala izinkundla zokuxhumana indaba yaba nkulu kwabezindaba. Engangikusho kwakuyiqiniso kodwa sasingekho isidingo sokuthi ngikunameke kuFacebook,” kusho uKemiso.Phakathi kwezikole ebezivakashelwe yiChiefs kukhona iSithokozile High School (okungeyona eKwaDabeka), Zibonele High School, Sinokubonga Junior Primary School, Bongucele Junior Primary School neBonguzwane High School. Isikole ngasinye besikhiphe abafundi abawu-20. Umcimbi ubuseSihlonyaneni Community Hall, eHibberdene.IChiefs iphinde yanikeza bonke abafundi amajezi ayo, abanye bawina ama-airtime, ama-starter pack, ama-USB noyedwa owine iLaptop.“Nginesiqiniseko sokuthi namanje uma ubheka uKemiso Motaung ku-Google kuvele kuqhamuke leyo ndaba yami noBobby. Mina ngabhala kuFacebook ngoba ngithi abantu abangazi, bazi uJesseca, uBobby noJunior (Kaizer). Kusukela lapho-ke abantu bazi ukuthi ngubani uKemiso. Angithandi ukwaziwa kanjalo kodwa nginesiqiniseko sokuthi kunabantu abangazi kanjalo ngoba engakubhala ezinkundleni zokuxhumana kwasala kanjalo.”Ukhuze nomkhuba wokuthi uma kukhona oshaywayo noma ohlukunyezwayo abantu bese bethatha izithombe bemfaka kuFacebook.IChiefs ibize nabadlali bayo abane kulo mcimbi uCamaldine Abraw, Eric Mathoho, Ryan Moon noKeagan Buchanan. Umcimbi uzovezwa kuKC TV edlala kuSuperSport 4.",Uyazisola ngakubhala ku-Facebook
"UMajor Mandisa Mfeka okhulele eNtuzuma ngaphambi kokuthi bathuthele eMalvern, ungumshayeli wendiza wokuqala ofunde ngobuchule bokulwa ngayo, iCombat Pilot, uthe unina nogogo wakhe bebemthatha ngemoto bayombukisa izindiza kusukela eseneminyaka emihlanu. Ubezifela ngokubuka izindiza, engazi ukuthi ngelinye ilanga indiza iyobe isuswa nguye.“Ayikho into ebingichaza njengokubuka ibhanoyi lisuka, ngihleli emotweni. Uma kuwumbukiso wamabhanoyi bengithokoza kakhulu.”UMajor Mfeka uthe ngaphambi kokuthi angene embuthweni wezomoya wayethanda ukuba ngudokotela, yize ayengazi ukuthi ufisa ukuba udokotela owelapha ziphi izifo. Konke lokhu kwabuye kwaguquka.“Ngelinye ilanga ngacabanga ukuthi ukuba wudokotela kwakungelona iphupho lami kodwa yiphupho likababa. Nguye owayefisa ukuba udokotela kodwa wagcina ebe nguthisha. Ngazibuza ukuthi konje mina ngifuna ukwenzani futhi yini engiyithandayo. Ngaqala lapho ukufunda ngezinto engingazifundela uma nginesayensi neMaths,” kusho yena.Uthi uzakwabo ayefunda naye wathi ufuna ukuba yi-aeronautical engineer.“Ngezwa ngiwuthanda lo msebenzi nami wokuba unjiniyela okhanda izindiza. Umalume wafika nencwadi eyayichaza ngemisebenzi ongayifundela uma unezifundo zesayensi neMaths. Ngathi ngisapheqa amakhasi ngibuka, ngabona isikhangiso sombutho wezokuvikela wakuleli wezomoya. Ngabona izifundo ezidingekayo nginazo, ngajabula, ngasithatha ngaleso sikhathi isinqumo.Ungene embuthweni ngo-2008, ngo-2010 wangena esikoleni sokufundela ukushayela amabhanoyi, iCentral Flying School, esiseLangebaan, ngaphandle kwaseCape Town.UMajor Mfeka ungumshayeli wendiza yempi kwiSouth African Air Force.“Lo mkhakha kusengowamadoda, uma ukuwona abesifazane ababonwa kanti kumnandi ukuba nozakwenu besifazane ozoxoxa nabo. Yize ngingedwa, ozakwethu abangibandlululi,” kusho yena.Le ntokazi ithi ukufinyelela kulesi sigaba kuseyisiqalo, isafisa ukuqhubekela phambili.“Amantombazane asemancane afisa ukungena emkhakheni wokushayela izindiza kumele azijwayeze ukuya emibukisweni yezindiza, kulapho othola khona ulwazi,” kusho yena.",Ungowesifazane wokuqala ezindizeni zempi
"LUNGI LANGALIPHINDE lahlehla icala elibhekene nabalisa abane abasolwa ngokubulala owesilisa owabulawa ngaphandle kwenkantolo yaseMlazi.Laba balisa okungoMnuz Sanele Hlophe (25), Mnuz Mxoleleni Hobson Bhani (27), Mnuz Sithandiwe Sincuba (31) noMnuz Bheko Duma (29), basolwa ngokubulala uMnuz Sipho Ndovela owabulawa ngaphandle kwenkantolo yeMantshi eMlazi ngoMeyi nonyaka.Izolo iMantshi uNkk Vanitha Armu ilihlehlisele unyaka ozayo leli cala ukuze kuqhubeke uphenyo nokuthi kuzwakale isinqumo somshushisi omkhulu mayelana nokuhlanganiswa kwamacala abasolwa.Kulindeleke ukuthi babuyele enkantolo ngoFebhuwari 2.Begcina ukuvela enkantolo laba abasolwa ababili ababoshwe kuqala kuleli cala uBhani noHlophe bajoyinwe nguSincuba noDuma.UBhani nguye oboshwe kuqala, ngemuva kwakhe kuboshwe uHlophe ngo-Okthoba, owathathwa endlini kamfowabo uMnuz Bongani Hlophe owayebulawe ngayizolo.Wathathwa ehlanza indlu kamfowabo ngesikhathi umndeni wakhe ulande izimpahla zakhe.UNdovela kusolwa ukuthi wabulawa ngabasolwa ngesikhathi ephuma enkantolo.Izolo 
  Isolezwe libike ukuthi unkosikazi wakhe wayekhuluma naye ngesikhathi edutshulwa lapho ayemtshela ukuthi icala limkhiphe phambili ngoba abamangali babengalihambi.Ngokusho kukankosikazi wakhe wayelinde amaphoyisa ngoba wayekade elandwe yiwo ekuseni ngenxa yezinsolo ezazivela kubantu ababethi bazombulalela enkantolo ngoba bengamtholi ehostela.Ubulawa nje ubengasahlali ehostela kodwa esefika ngoba eze emacaleni enkantolo.Lokhu kulandela isigameko sokudutshulwa kwakhe ngoFebhuwari nyakenye.Kulesi sigameko kwabulawa umngani wakhe uMnuz Fikile Siyephu abengufakazi ecaleni lokubulawa kwakhe.Ngesikhathi uNdovela ebulawa wayeye ecaleni lakhe ngoMeyi 18.Kwakulindeleke ukuthi aphinde afakaze ecaleni elalizoba ngoMeyi 21 elalithinta ukuhlaselwa kukasibari wakhe.",Liphinde lahlehla elowabulawa  esenkantolo
"KUNYOMFEKE izinhlelo ekhempini yeBafana Bafana kutholakala ukuthi iphini lomqeqeshi, uJanevski Cedomir, lihaqwe yiCovid-19.IBafana izogadulisana ne-Uganda emdlalweni wobungani ozoba se-Orlando Stadium, eSoweto, namuhla ngo-6 ntambama. Lo mdlalo ungowokuzicijela owokuhlungela iNdebe yoMhlaba ozoba ngoSepthemba. Nokho kuphazamiseke izinhlelo ngesikhathi imiphumela yokuhlolwa kwangoLwesibili kaCedomir, ongamehlo nezindlebe zomqeqeshi omusha uHugo Broos, ikhomba ukuthi uneCovid-19. Lokhu kwenzeka nje, bekuvele sekuhoxiswe abadlali uPercy Tau, Tebogo Mokoena abatholakale ukuthi bahaqekile. USipho Mbule ukhishwe kwiBafana ngoba ubekade esondelene noMokoena ongumngani wakhe futhi abadlala ndawonye kwiSuperSport United. UCedomir waseBelgium, ubekade ezosizana nelinye iphini likaBroos, uHelman Mkhalele emsebenzini abawubize ngowokuqala phansi iqembu lesizwe. U-Broos uphindele ekhaya eBelgium ukuyogoma umgomo wesibili weCovid-19 ngaphambi kokuzoqala umsebenzi wakhe eNingizimu Afrika.Udokotela weBafana, uTshepo Molobi, uthe: ""Siyaqhubeka nokuhlola izimpawu futhi sigqugquzela abasebenzi ukuthi bafake izifonyo ngaso sonke isikhathi, baqhele ibanga elifanele, wonke umuntu abe segunjini lakhe yedwa.""Umdlalo weBafana ne-Uganda yiwona ozocacisela uBroos nethimba lakhe ngomsebenzi obahlalele emizameni yokubuyisela iqembu lesizwe esicongweni. Ngaphandle kwabadlali abahaqwe yiCovid-19, iBafana ilinyalelwe ngabayisithupha abebekade bebiziwe. Kubadlali okupheshwe ngabo kukhona uNjabulo Blom weKaizer Chiefs, Jabulo Ngcobo weSwallows, Evidence Makgopa noDenwin Farmer beBaroka.UMkhalele uthe labo abathole uthuba abalisebenzise""Akuwona wonke umuntu othola ithuba lokumela izwe lakhe. Uma ithuba livela lisebenzise, wenzele wena, umndeni wakho nezwe liziqhenye,"" kusho uMkhalele odlale imidlalo engu-66 kwiBafana.",Omunye oneCovid-19 ekhempini yeBafana
"UNEZINHLELO zokuhlohla abadlali bakhe ukuthi baye emdlalweni we-Absa Premiership naMaZulu ngeSonto ngo-3 ntambama, eKing Zwelithini Stadium, eMlaza, ngenhloso yokukhipha isibhongo umqeqeshi wePolokwane City, uJozef Vukusic.Lo mqeqeshi ukholelwa ekutheni iqembu lakhe libe nebhadi laphaphama ilanga selishonile kodwa ujabule kakhulu ngokuthi ngeke alinde isikhathi eside ukuthola iqembu azokhiphela kulona isibhongo njengoba ezovakashela Usuthu.Kusukela eqalile ukusebenza kwiRise and Shine, uVukusic usephendule leli qembu elinye layinkinga kwiPremiership kwazise lishaywa yiPirates ngoLwesibili nje bese lidlale eyeligi eyisikhombisa lingayazi induku.“Sibe nebhadi kulo mdlalo. Amathuba esiwakhile bekumele okungenani kungene amabili awo. Kumqoka nokho ukubalula ukuthi uma uyeka amathuba afana nalawa ayekwe yithina ubhekene neqembu elifana nePirates ekugcineni kuba nokukhala nokugedla kwamazinyo. Angikhali kakhulu nokho ngoba sinethuba lokubhodlela kuMaZulu.“Yithuba lethu leli lokukhombisa ukuthi lokhu esikwenza masonto wonke akuwona umlilo wamaphepha. Yebo kuzoba nzima ngoba sisekuhambeni kodwa uma sizodlala ngale ndlela bese sisheshe sicacisa ukuthi sifuna ukwenzani, ngeke siwele kulesi sikhinsi esiwele kusona namuhla,” kusho uVukusic ngoLwesibili.IPolokwane iwuqale kahle umdlalo kodwa ngokuyeka kwayo amathuba yaqala yavuka iPirates yashaya amagoli ngoMarcelo da Silva noJustine Shonga. Uzamile * -Ayanda Nkili ngegoli lokulinganisa kodwa kwasho ukuthi isikhathi sesidliwe yinja.“Indlela esiqede ngayo kwiPirates iyona kanye okumele siqale ngayo eThekwini. Kungijabulise kwaze kwangikitaza ukuthi lokhu esizifundisa khona ngamakhona kuyasebenza. Kunamathuba amabili amahle obekumele angene. Ukungangeni kwawo kungicacisele ukuthi inhlanhla ayikho ngakithi kulo mdlalo. Ngijabule kakhulu ngendlela abadlali bami abaqhubeke ngayo bazama yize bese kucacile ukuthi amaphuzu ayahamba. Uma sizokwenza kanje emdlalweni ozayo nakanjani esizobhekana naye sizokhiphela kuyena isibhongo,” kusonga uVukusic.",Ufuna ukukhiphela isibhongo kuMaZulu
"I-ANC isiphakamise ukuthi ukhetho lohulumeni basekhaya luhlanganiswe nolukazweloke kanjalo nezifundazwe.Lokhu kuvele emhlanganweni wesigungu esiphezulu se-ANC, ngemuva kokubamba umhlangano obalulekile.UNobhala Jikelele wale nhlangano, uMnuz Ace Magashule ubehola isithangamini sabezindaba ngoLwesithathu ekoMkhulu lale nhlangano iLuthuli House, eGoli.“Sibhekene nezinye izindlela ezizohlomulisa elakuleli ngaphandle kokuthi lizithole selehlela ngezansi njengezwe elizimele,” kusho uMagashule.Ukutsheleka imali enhlanganweni i-International Monetory Fund (IMF), World Bank nakwezinye izikhungo ezitshelekisa ngemali, uthe ngezinye zezinto lesi sigungu esiziphakamisile.Odabeni oluthinta inhloko yamajaji eNkantolo yoMthethosisekelo kuleli, uJaji Mogoeg Mogoeng ngasanda kukusho ngelakwa-Israel, uthe lolu daba balushiyele kuMengameli Cyril Ramaphosa ukuthi kube uyena obonisana ngalo noMogoeng.UMagashule uthe beyi-ANC, bayaziwa ukuthi bayahambisana nombono wabantu basePalestine wokucindezelwa kwelakwa-Israel.“Mayelana nezinkampani ezingaphansi kukahulumeni ezifuna ukudiliza, siphakamise ukuthi abazothinteka banikezwe amakhono amasha azobasiza,” usho njalo.Uthe ukudiliza kuka-Eskom neSABC, ngeke kulethe isithombe esihle ngoba abasebenzi abaqashwe kulezi zinkampani bondla imindeni  yabo, bakhokhela izimoto nemizi.Uthe lesi sigungu siphinde sakuqaphela ukuthi uphiko oluqoqela uhulumeni imali yentela, alikwazanga ukwenza umsebenzi walo ngendlela ejwayelekile ngenxa yeCovid-19.Mayelana nokusebenza kwamakhansela emphakathini, uphakamise ukuthi umphakathi usebenzisane nawo, wathi kunoR20 billion uhulumeni ahlele ukuwunikeza omasipala ngenhloso yokufeza izidingo zomphakathi.“Izindaba ezikhulunywayo nezingelona iqiniso, lokho akusho ukuthi kusuke sekunecala elikhona. Abomthetho bakhona okungavulwa kubona amacala uma kukhona okungahambi kahle,” usho kanje.Ubephendula umbuzo ngokusanda kushiwo owayengusihlalo webhodi lePassenger Rail Association of South Africa (Prasa), uMnuz Popo Molefe obevele kwiKhomishini kaZondo ephenya ngokubuswa kwezwe yidlanzana, ukuthi isigungu esiphezulu se-ANC iTop Six, sabe sinolwazi ngenkohlakalo yamathenda emali eyizigidi eyayidla lubi kwiPrasa ngesikhathi esengusihlalo webhodi layo.",I-ANC ifuna ukhetho lomasipala luhlanganiswe nelukazwelonke nezifundazwe
"AKUCACI ukuthi lizobuya nini eRussia iPhini likaMengameli wezwe, uMnuz David Mabuza, osekunesikhathi eside lingabonakali emphakathini.Isolezwe lithole ukuthi uMabuza useRussia lapho eyoxilongwa khona wodokotela.UNgqongqoshe weziNdaba zangaPhandle, uNksz Lindiwe Sisulu, ezindabeni zeRise FM ukuqinisekisile ukuthi uMabuza uyoxilongwa eRussia kodwa wathi ngeke akwazi ukunaba kakhulu ngokuthi uyoxolongelwani.“Ngingakuqinisekisa ukuthi iPhini likaMengameli lithathe ikhefu ukuze liyoxilongwa wodokotela eRussia. Ngeke ngikwazi ukudalula imininingwane eminingi ngokuthi kodwa engingakugcizelela wukuthi useRussia,” kusho uNksz Sisulu.Imizamo yokuthola ukuphawula kwabasehhovisi likaMabuza ayiphumelelanga njengoba uMnuz Thami Ngwenya engayiphendulanga imibuzo ayithunyelelwe yiSolezwe nge-email nange-sms futhi ucingo lwakhe belukhala lungabanjwa.Kuzokhumbuleka ukuthi ngo-Okthoba uMabuza watshela amalungu ePhalamende ukuthi ngo-2015 waya eRussia eyolashwa emuva kokudliswa ushevu.Waveza ukuthi wasizwa yindodana yowayenguMengameli wezwe, uMnuz Jacob Zuma, uMnuz Duduzane Zuma ukuya eRussia.Amaphephandaba angempelasonto abebike ukuthi uMabuza uyoxilongwa ukuze odokotela babheke ukuthi ubuthi obabusegazini lakhe baphela bonke yiniAbeveze ukuthi kulindeleke ukuthi atheleke kuleli ngoMsombuluko kodwa akucaci ukuthi ugcine efikile yini noma usaseRussia.",Akwaziwa uzobuya nini ekhefini uDD
"IGWETSHWE iminyaka engu-15 ibhadla ejele indoda eyangena ihlomile esakhiweni sakwaFidelity, eVryheid yashaya yachitha nemali engaphezu kukaR12 million.UMgeyi Gumede ugwetshwe yiNkantolo eNkulu eMadadeni, ngoLwesibili. UGumede nozakwabo kuthiwa babehlome beyizingovolo ngesikhathi bengena lapho kugadwa khona imali, bakhomba onogada ngezibhamu.Okhulumela oKlebe kuzwelonke, uColonel Katlego Mogale, uthe abasolwa babaleka nemali engaphezu kukaR12 million.“Uphenyo olunzulu lwamathimba oKlebe aseRichards Bay naseNewcastle, lwaholela ekutheni kuboshwe uMbuyiseni Mthembu emva kwesigameko. Kwatholakala ukuthi uMthembu owayewunogada, wahlanga nabangani bakhe ukuze kwenziwe lobu bugebengu,” kusho uCol. Mogale.Kwathi ngoSepthemba 2019, kwaboshwa uGumede wavela enkantolo kodwa wanqatshelwa ibheyili. Wagqigqa inkantolo engaphakathi ezikhindini ezimnyama. UCol. Mogale uthe uGumede ulahlwe yicala ngenyanga edlule, wahlulelwa ngoLwesibili enikwa iminyaka engu-15 ebhadla ejele.“UGumede ugwetshwa nje uMthembu uvele udonsa isigwebo sakhe ejele,” kusho uCol. Mogale.Inhloko yoKlebe KwaZulu-Natal, uMajor General Lesetja Senona ibashayele ihlombe abaphenyi nabashushisi ngomsebenzi omuhle oholele ekugwetshweni kukaGumede. Ugqugquzele ukuthi baqhubeke nomsebenzi wabo baqinisekisa ukuthi buyenziwa ubulungiswa.",Ugwetshiwe owaphanga uR12 million
"Isolezwe ngoLwesibili lishicilele umbono obugxeka ngokwakha lo msakazi, ngokucaphuna iBhayibheli njalo kulolu hlelo, nakuba kungelona uhlelo lwezenkolo. Umbhali uthe: ""Ngikholwa wukuthi akuyena wonke umuntu olalela Ukhozi ongumKhristu. Akwenzayo akuhlukile nokugqamisa inkolo yakhe isidana. 
Noma ngabe maningi amaKhristu alalela umsakazo kodwa anamahlelo ahlukene engingakholwa wukuthi afuna ukuzwa ngelilodwa likaTshatha. 
Umdidiyeli wohlelo uyivuma kanjani le nto ukuthi, mihla namalanga sihlale sitshelwa ngeBhayibheli. Abaphathi bona bathini?"" Ephendula lo mbhalo uTshatha uthe, usebenzisa ibhayibheli njengendlela yokusekela izinkulumo zakhe waveza nokuthi zonke izinkolo zisebenzisa le ncwadi engcwele. ""Sengineminyaka engu 16 ngisakaza oKhozini, selokhu ngafika ngo-2003, akekho ongazi ukuthi ngijwayele ukusebenzisa ibhayibheli lapha nalaphaya uma selulekana nabalaleli. Lokho ngiyaye ngikwenze ngoba ngisuke ngesekela inkulumo noma ingxoxo esisuke sinayo ngaleso sikhathi! Angimane nje ngisukeleke ngibelesele ngenkolo yami.     ""Yebo izinkolo zehlukene ngiyavuma, kodwa leli bhayibheli engisuke ngesekela ngalo izinkulumo zami, lisetshenziswa yizo zonke izinkolo. Angazike ukuthi njengoba eseyifanisa nepolitiki nje lento engisuke ngiyenza, lihlanganaphi ibhayibheli nepolitiki ngoba phela kazidlelani lezozinto futhi kazisoze zefana!"" usho kanje. Impendulo kaTshatha ephelele isekhasini lakhe ku
Facebook. ",UTshatha uyaziphendulela ngokufaka ibhayibheli njalo ohlelweni
"UNKOSINATHI Sibisi oyisitobha seLamontville Golden Arrows unesifiso sokudlala kwiCAF Confederation Cup.USibisi (24) uthe abadlali be-Orlando Pirates neMamelodi Sundowns banomehluko omkhulu uma beqhathaniswa nalabo abadlala kuleli kuphela, ngenxa yesipiliyoni abasithola kwiCaf Champions League neConfederation Cup.Ukhuluma kanjena nje uSibisi, Abafana Bes’thende basethubeni lokukhala bemuke nesicoco seNedbank Cup njengoba bezibekisele indawo kowandulela owamanqamu kulo mqhudelwano.I-Arrows izobhekana neTS Galaxy kowandulela amanqamu ngo-Ephreli 20, eSugar Ray Xulu Stadium, eClermont. Uma ingagcina isinqobile lesi sicoco izodlala kwiConfederation Cup ngesizini ezayo.“Abadlali bePirates neSundowns banomehluko omkhulu kwabamanye amaqembu kwiPSL. Ngicabanga ukuthi nokudlala kule miqhudelwano kwenza ukuthi unakwe, bese uyakhethwa eqenjini lesizwe,” usho kanje uSibisi.USibisi ungowaseMpophomeni, eHowick. Ufike eThekwini ezofunda eMangosuthu University of Techonology, eMlaza. Ubenza izifundo zePublic Administration.Uthe useqedile ngezifundo zakhe, sekusele ukuthi ayogqoka ijazi. Iqembu alidlalele ngasekhaya esakhula yiReal Argentina. Uthe ufike kwi-Arrows ngemuva kokuthi kube khona isikhathi lapho bebehlola khona abadlali, ngenhlanhla yakhe wakhethwa.USibisi uveze ukuthi ngesikhathi ekhula ubengumlandeli wePirates. Phakathi kwabadlali abamchaza kakhulu begqoke ijezi leBucs uMbulelo “OJ” Mabizela.“Bengilandela iPirates ngisakhula, bengithanda kakhulu ukubuka uMabizela edlala ngase ngizitshela ukuthi ngelinye ilanga ngiyolandela ezinyathelweni zakhe. Okungigqugquzela kakhulu ukuthi naye (uMabizela) ungowaseMgungundlovu. Lokho kungenze ngabona ukuthi empilweni ungenza noma yini, noma ngabe ungowakuphi,” kuchaza uSibisi.Eqhubeka uSibisi, uthe ufuna ukuthi ngelinye ilanga adlale kwiBafana Bafana.“Kunzima ukudlala eqenjini lesizwe, ngakho kufanele ngisebenze kanzima ngokuphindwe kabili ukuze ngizibeke ethubeni. Isibonelo nje umdlali ofana noThamsanqa Mkhize odlala indawo engiyidlalayo kwelesizwe. Udlale kahle kakhulu kule sizini, futhi uyazimisela. Ngiyethemba kodwa ukuthi uma ngizimisele ngizogcina ngifikile kwiBafana ngokusebenza kanzima nokuzimisela,” usho kanje uSibisi.I-Arrows izobhekana naMaZulu FC emdlalweni wabakhaya ngeSonto, eSugar Ray Xuliu Stadium, eClermont, ngo-3 ntambama.",Owe-Arrows unesifiso sokudlala kwiCAF
"MINENHLE MKHIZEI SITOBHA seKaizer Chiefs uTefu “Masha” Mashamaite sizibona sisethubeni elingcono lokubizelwa kuBafana Bafana uma isidlala imidlalo yokuhlungela ukuzibekisela indawo ku-Africa Cup of Nations (Afcon) ka-2015 ngoSepthemba.UMashamaite (29) ubehlezi eshaywa ngesithende kusewuGordon Igesund obecija iBafana yize iningi labathandi bebhola belimbona kumfanele ukufakwa kwelesizwe.U-Igesund inkontileka yakhe neBafana ngeke ivuselelwe njengoba iphela ngo-Agasti. UCarlos Queiroz, odabuka ePortugal, nguyena othwelwe ngeqoma ukuthi athathe lesi sikhundla ake wasiphatha phambili ngo-2000 kuya ku-2002.uMashamaite ukubeke kwacaca ukuthi likhulu ithemba ngokubizelwa kwelesizwe ngaphansi komqeqeshi omusha.“Ngiyafisa sengathi ukungena kuBafana ngabe kwakufana nokungena kuCarling Black Label Cup kuyona okungabalandeli abavotela ukuthi kufanele kudlale baphi abadlali. Baningi abashoyo ukuthi ukudlala kuBafana kungifanele kodwa ngebhadi-ke umqeqeshi ubengaboni kanjalo futhi anginanxa nalokho. Okwami wukuthi ngiqhubeke nokwenza umsebenzi eqenjini lami, uma isikhathi sesifikile ngizolithola elami ithuba.“Ukuqashwa komqeqeshi omusha kuzongibeka ethubeni elihle lokuthi ngibizelwe kuBafana uma ngiqhubeka nesigqi sangesizini edlule. Okuhle wukuthi kuzobe kungumqeqeshi wangaphandle (kuqagela lo mdlali),” kusho uMashamaite.KuBafana uMashamaite umiswe kabi nguThabo Nthethe weMamelodi Sundowns, Buhlebuyeza Mkhwanazi, ongukaputeni we-University of Pretoria, Siyanda Xulu ogijima kuRostov FC yaseRussia noBongani “Model-C” Khumalo weTottenham Hotspur edlala ku-English Premier League (EPL).Ku-African Nations Championship (Chan) uMashamaite ubekhona kodwa akazange adlale imidlalo eminingi. Kwelesizwe lesi sitobha esidabuka eLimpopo sesidlale imidlalo emibili nje vo.“Kuyisifiso sanoma yimuphi umdlali ukumela izwe lakhe. Nami angihlukile kulabo. Ngiyethemba ukuthi ngonyaka ozayo ku-Afcon eMorocco ngizobe ngihambe neqembu elidlala kulo mqhudelwano (uma sizibekisela indawo kuyona kweyokuhlunga),” kusho uMashamaite.Ngesizini edlule iqembu lakhe iChiefs liqede isizini lishwiba izandla kwazise alizange linqobe ngisho esisodwa isicoco kwezine ebelizilwela.“Ngesizini ezayo ngibheke kakhulu isicoco seligi. Akuzange kubemnandi ukuqeda isizini ngaphandle kwesicoco. Sifundile emaphutheni ethu futhi ngesizini ezayo sizobe siyiqembu elihlukile kakhulu. Ngasohlangothini lwami ngibheke ukuthi ngidlale imidlalo engaphezu kwengiyidlale ngeyedlule ngiphinde ngiqobele namagoli amaningi,” kusho uMashamaite ocele abalandeli ukuthi bamvotele kuCarling Black Labela Cup.",Ithemba lokubizwa kuBafana Bafana
"KUNGEKUDALA kade bezikhiphele eFrance ngeledlule, manje uSomizi Mhlongo usethembise isithandwa sakhe uMohale Motaung umshado.Emuva kokuthi kade behambile uSomizi ubelokhu eshutha izithombe ezifaka ku-Instagram wakhe.Izolo ekuseni ufake i-video ekhombisa indandatho esihambisana nombhalo wokuthi uvumile.Ngemuva kwalokho kube nendathane yemiyalezo ebivela kosaziwayo.Kuthiwa nasohlelweni akulo, iFresh Breakfast, bamshayele ucingo kodwa ubengekho enza umsebenzi wama-Idols.Imenenja yakhe, uThato Matuka, uthe ngeke akwazi ukuqinisekisa lokhu ngoba wudaba oluthinta uSomizi ngqo.Khonamanjalo, uSomizi uzolandela abane osaziwayo asebeke babonakala ohlelweni iComedy Central (DStv channel 122) kuhlekiswa ngaye.Uhlelo iComedy Central Roast of Somizi luzokhonjiswa ngoMeyi 7 ngo-9 ebusuku.Phakathi kwasebake babonakala kulo kubalwa uJustin Bieber, Donald Trump nabanye. AbaseNingizimu Afrika aseke babonakala kulo nguSteve Hofmeyr noKenny Kunene.Esitatimendeni uSomizi uthe ujabule kakhulu.“Ngesikhathi iComedy Central iza kimi angizange nginanaze. Kade kwasa ngifuna ukuba kulona. Ngingakwazi ukumelana nalo mlilo ngoba angizweli kalula,” kusho uSomizi.Isikhulu sakwaComedy Central, uDillon Khan, uthe bayachichima yinjabulo ngokwethulela ababukeli babo uhlelo lweRoast noSomizi nakwiShowmax.“Abantu baseNingizimu Afrika bahlale bejovana mihla namalanga futhi nohlelo lwethu siluthanda lunjalo,” kusho uKhan.Uhlelo luzoqoshwa eThe Lyric Theatre, eGold Reef City, ngo-Ephreli 26. Amathikithi atholakala eComputicket ngoR200 umuntu ngamunye.",USomizi uthembise isithandwa sakhe umshado
"KUHLELWA imashi yokugqugquzela amadoda aqotho ezohambisana nemidlalo yokukhumbula owayengunozinti we-Orlando Pirates, uSenzo Meyiwa.Lokhu kuvezwe izolo ngabagqugquzeli bemidlalo ezokuba seKing Zwelithini Stadium, eMlaza, ngoJuni 9.Ngokusho kukaSibusiso Gumede weNUZ Events ongomunye wabaxhase imidlalo nemashi, inhloso wukukhumbula uMeyiwa kuphinde kukhuthazwe abesilisa emiphakathini ukuthi baphile impilo eqotho.Imashi izokuba ngoJuni 2, isuka eMangosuthu University of Technology iyophelela esiteshini samaphoyisa kwa-V eMlazi.“Lena ngenye yezindlela esikhumbula ngayo uMeyiwa njengoba ubaba (uSam Meyiwa) eke washo ukuthi ubengumuntu obelibhekile ikhaya. Sifuna ukugqugquzela abesilisa ukuthi baphile impilo eqondile. Simema abancane nabadala ukuthi babe yingxenye yale mashi,” kusho uGumede.UGumede nabambisene nabo, uNathi Ngwenya weNN Holdings noNtokozo Sikhakhane, bathe bafisa imicimbi kaSenzo kube yinto eyenzeka minyaka yonke kodwa konke kuzoncika oxhasweni abalutholayo.Ubaba kalo nozinti owabulawa ngokudutshulwa eVosloorus, eGoli, uSam Meyiwa, uyakweseka okuzokwenzeka.“Sekuphele iminyaka emingaka kungenzekile lutho kodwa manjenakhu kubonakala engathi uNkulunkulu uyaphendula.""Ngesikhathi bengitshela ngezinhlelo zabo ngambiza umfana ngathi, Senzonakhu kubonakala sengathi izinto ziyenzeka.""Ngicela uNkulunkulu abanike amandla baqhubeke,” kusho uMeyiwa.Umfundisi Vusi Dube webandla i-ECC ukuqinisekisile ukuthi uzoba yingxenye yale mashi.",Kuhlelwa imashi kaSenzo Meyiwa
"KUKHONYE i-ANC KwaZulu-Natal nakuzwelonke  okhethweni lokuchibiyela obelungoLwesithathu.Le nhlangano iwagcine wonke ama-ward ebiwaphethe yaphinde yaqumba izimbangi zayo kuma-ward amabili.Njengoba ebengu-14 ama-ward obekunokhetho lokuchibiyela kuwona, i-ANC idle umhlanganiso kuma-ward angu-12, amabili awo abephethwe yi-IFP  neDA ngokwehlukana.KwaZulu-Natal, i-ANC ihlwithe u-ward 5 KwaMaphumulo yaphinde yagcina ama-ward ayo u-ward 6 eThekwini, ward 7 KwaMaphumulo, ward 4 uBuhlebezwe no-ward 20 eMzimkhulu.I-IFP  idle umhlanganiso ku-ward 5 KwaDukuza, okuyi-ward ebivele iphethwe yilo leli qembu.Kuzwelonke, i-ANC  ihlwithe u-ward 11 kuMasipala iKnysna, eWestern Cape, okuyisizinda se-DA.I-DA yona ikwaze ukugcina i-ward eyodwa, u-ward 20 kuMasipala waseCape Town.I-ANC ithe le miphumela ifike ngesikhathi esikahle njengoba nomengameli  uMnuz Cyril Ramaphosa, esanda kumemezela usuku lokhetho lohulumeni basekhaya.Okhulumela le nhlangano, uMnuz Pule Mabe, uthe le miphumela inikeza ithemba lokuthi bazokwenza kahle kulolu khetho oluzoba ngo-Okthoba.“Njengoba sibheke okhethweni lohulumeni basekhaya, sizoqhubeka nokuxhumana nabantu, ukuze sizwe izidingo zabo, siphinde silwele nokushintsha impilo yabo.”i-DA ithe le miphumela ikhombisa ukuthi leli qembu seliyavuka liyazithintitha emva kokwenza kabi okhethweni lokuchibiyela olwalungonyaka odlule.Umholi wale nhlangano, uMnuz John Steenhuisen, uthe kukhona okuhle abakubonile kule miphumela, wathi futhi ibakhombisile ukuthi ilaphi lapho kufanele basebenze kanzima khona.",Kukhonye i-ANC okhethweni lokuchibiyela
"WILLEM PHUNGULAKUSOLWA ukuthi uthathwe yisifo esiyamaniswa nokudliswa ushevu obeyiBambabukhosi lesizwe samaZulu, uNdlunkulu Mantfombi  uMaDlamini Zulu.UNdlunkulu waKwaKhangelamakengane, ukhothame ngoLwesine. Leli phephandaba selingakudalula ukuthi sekunesikhashana layizwa indaba yokuthi udunguzela nje uNdlunkulu, yingoba wadliswa ushevu khona ngaphakathi endlunkulu. Lokhu lakuthola ngomthombo osondele kakhulu endlunkulu. Umthombo wesibili, ongomunye wabaNtwana okhulume nephephandaba ngoLwesine, ngaphambi kokukhothama kukaNdlunkulu, uthe yindaba eyaziwa yiwo wonke umuntu ngaphakathi endlunkulu ukuthi wadliswa futhi uyaziwa osolwa ngokumdlisa.""Hawu! Yinto eyaziwayo leyo. Isilo samemezela emcimbini wosuku lwaso lokuzalwa siKwaKhethomthandayo ngomunye unyaka, ukuthi uNdlunkulu Mantfombi udlisiwe futhi sagagula negama likandlunkulu osolwa ngokumdlisa ushevu,"" kusho uMntwana.Ekhuluma nesinye seziteshi ezingaphansi kwenhlangano yezokusakaza kuleli iSABC, uNdunankulu kaZulu, uMntwana Mangosuthu Buthelezi, uthe uyazi ngamahlebezi okudliswa kukaNdlunkulu okhotheme kodwa akafuni ukugxila kuwo.Esitatimendeni asithumele leli phephandaba, uShenge uthe odokotela bekumele ngabe bamhlinzile uNdlunkulu kodwa ’’bancoma ukuthi kumiswe ukuhlinzwa kwakhe ngoba unoshevu esibindini’’.Ngokuthola kwephephandaba, isigameko senzeka ngo-2017 okwaphoqa ukuba uNdlunkulu okhotheme, aphuthunyiswe esibhedlela eMilpark, eGoli. Egonyuluka ngokugula kweNdlovukazi, uShenge uveze ukuthi yibikwelakubo eSwatini emva kokuthi umnewabo iNgwenyama uMswati III, icele ukuthi ike iyokwelashwa ezweni lakubo. Uthe uhlale eside isikhathi ehamba esibhedlela saKwaManzini, khona eSwatini. UMntwana Mangosuthu uveze nokuthi iNdlovukazi ilale isikhathi eside esibhedlela esiseGoli, iMilpark. Ike yabanjwa nawubhubhane iCovid-19 kodwa yabuye yasinda. Uthe konke lokhu kwenzeka nje, uNdlunkulu ubengakasindi ekuguleni obekumngenisa ezibhedlela. ",Kusolwa ukuthi idliswe ushevu iNdlovukazi
"IZINYUNYANA zabasebenzi zilichithile ikhwelo elithi abasebenzi kumele bahlale emakhaya ngoLwesihlanu bangenele umbhikisho balwisane nezinguquko ezenziwe nguMengameli Jacob Zuma kwikhabhinethi, okubalwa nokuxoshwa kobenguNgqongqoshe weziMali uMnuz PravinGordhan.Lo mkhankaso oqale ezinkundleni zokuxhumana ngempelasonto, unxusa abantu bakuleli ukuba babambe iqhaza kule mibhikisho kazwelonke ezoba ngoLwesihlanu, ngo-Ephreli 7.“Ningayi emsebenzini noma esikoleni ningenzi lutho ngaphandle kokuthi niye emgwaqweni, valani imigwaqo engothelawayeka, enzani noma yini enizozwakalisa ngayo ilaka lenu,” ufundeka kanje umyalezo obusatshalaliswa ezinkundleni zokuxhumana.Kuwona lo mkhankaso kunxuswa uMengameli Zuma ukuba ashenxe esikhundleni njengoba kukhalwa ngokuba mapeketwane kwesimo sepolitiki, inkohlakalo nokwenzelelwa komndeni wakwaGupta.Okhulumela iCosatu kuzwelonke uMnuz Sizwe Pamla uthe umfelandawonye wezinyunyana awuyeseki le mibhikisho.",I-Cosatu ayiyingeni eyemibhikisho ngoZuma
"I-ORLANDO Pirates isibheke ukubuyisa isithunzi sayo emdlalweni wangoMgqibelo uma isibhekene naMaZulu FC kulandela ukushaywa yiSuperSport United ngo 1-0 ngoLwesithathu ebusuku eMbombela Stadium.Lo mphumela uthathe iSupersport wayibeka endaweni yesine namaphuzu awu-32 kwi-log ye-Absa Premiership. IBhakabhaka, elisaqoqe amaphuzu amabili emdlalweni emithathu edlule yeligi, lisahlezi endaweni yesithathu namaphuzu awu-33, lisele ngamane kwiWits ehlezi esicongweni.Emdlalweni waseMbombela obushisa kusukela esiwombeni sokuqala, igoli laMatsatsantsa livalelwe ukaputeni uClayton Daniels olingqofe ngekhanda emzuzwini ka-65.Umqeqeshi wePirates uMilutin Sredojevic kufanele ukuba usale ezibuza ukuthi iqembu lakhe libuye lilambatha kanjani kulo mdlalo kwazise libe namagoli amathathu acishiwe ngoba unondweba ethi -offside, kanye nephenathi egejwe ukaputeni uHappy Jele sekusele imizuzu ewu-15 emdlalweni.Shout out to Clayton Daniels for winning the man of the match award 👏👏👏 
#AbsaPrem
pic.twitter.com/lJtynLGUA2— SuperSport United FC (@SuperSportFC) 
February 20, 2019Noma iSupersport ibizenzela lo mdlalo usanda kuqala, umdlalo kungenzeka ukuthi ngabe ube nomunye umphumela ukuba igoli elishawe uMusa Nyatama alicishwanga yisinqumo sikanondweba ophakamise ifulegi ebiza i-offside.Kusukela lapho umdlalo wePirates ubungahlagani. Emzuzwini weshumi uSiyabonga Nhlapho uvinjwe kuphela unozinti weBucs uWayne Sandilands ngesikhathi ephakelwa ibhola elihle ngu-Aubrey Modiba.IBucs idinge uSandilands ukuthi aphinde avimbe elinye ibhola okusale kancane leqe ulayini wegoli kuhlasela iSupersport ngesikhathi uDaniels engqofa ibhola ngekhanda.ISupersport ibibukeka iyingozi uma ihlasela ngesivinini isuka imuva.#AbsaPrem- FULLTIME:Clayton Daniels' crisp header propels Matsatsantsa back into the top 4 as they down the Buccaneers 1-0 at Mbombela Stadium ⚽
#SSDiski
pic.twitter.com/zNsW8E4rh9— SuperSport (@SuperSportTV) 
February 20, 2019 Ngaphambi kwekhefu kusale kancane ukuthi uMxolisi Macuphu alivalele phakathi ngesikhathi esethelwa nguBradley Grobler.Esiwombeni sesibili iBucs ibisidlala kangcono kangangokuba ngomzuzu ka-47, umgadli waseZambia uJustin Shonga ulivalele enethini kodwa laphinde laphakama iduku le-offside.Ronwen Williams to the rescue ⚽👏Watch the rest of the encounter on SS4 & 
@DStv Now > 
https://t.co/3wUsZ183KY
#SSDiski
pic.twitter.com/PYqogT90vO— SuperSport (@SuperSportTV) 
February 20, 2019IPirates iqhubekile nokucindeza iSupersport, oVincent Pule noThembinkosi Lorch bekhahlela amabhola abheke kunozinti we-United uRonwen Williams.UShonga uphinde wavalela elinye igoli sekusele imizuzu ewu-20 kodwa nalo libe yi-offside.IPirates izobhekana naMaZulu ngoMgqibelo ngo 8.15 ebusuku e-Orlando Stadium.",IPirates isithembe ukuvuka ngoSuthu
"UMBUZO: Ngishade ngo-2015 nomyeni wami ngenqubo yasesontweni yokuthi akujolwa futhi asibonani size sishade. Iqiniso lithi angazi ngaluthwa yini kulo muntu. Akasiyo nhlobo le nto engangiyifisa empilweni yami. Akanakho nokukodwa nje okungijabulisayo.Lokhu ngaqala ukukuzwa ezinsukwini ezimbalwa nje sishadile, ngabekezela ngoba ngithi mhlambe asikazani kahle. Kodwa kuyangicacela manje ukuthi akusilo ubambo lwami lolu, ngehluleka ngisho ukuzenzisa. Manje useGoli ngokusebenza, uma efikile ngifisa ngabe usehambile. Okubi nje sesinomntwana. Ngifisa ngisho ukuduka nezwe kunokuba kulo mshado kodwa uma ngicabanga ngomntwana wethu ngivele ngihlale. Ngicela ningisize.Igama ligodliwe, eThekwiniIMPENDULO:Uma ushada nomuntu, noma ngabe kungaluphi uhlelo, nishada nobabili senikhulile, ninesipiliyoni sempilo ngokwehlukile. Abekho ababili abashada bese bayanamathelana ngokushesha. Kuthatha isikhathi ukunamathela koshade naye.Akekho noyedwa oshadile, oshade ubambo lwakhe. Sonke njengabashadile sifunda ukunamathela omunye komunye nsuku zonke.Uthando akuyona imizwa kodwa ukuthatha isinqumo nsuku zonke ukuthi uzozinikela ngenhliziyo yakho yonke kulo omganile.Bheka ukuthi yini ngempela ongayithandi ngomyeni wakho, bese nihlala phansi nikhulume. Siqinisekile ukuthi kukhona naye angakuthandi ngawe, ngoba sonke njengabantu asimsulwa.Ukuhlala nomuntu nithandane nize nihlukaniswe ukufa isinqumo ozithathela sona wena wedwa kuqala. Uthatha lesi sinqumo wethembise ukuthi uzomthanda lo oshade naye ngaphandle kokunaka amaphutha akhe. Usuke unquma ukuthi ubudlelwano benu bomshado buyobuswa yintethelelo, ukuthula nokwethembana. Ukuthanda umuntu akuzenzekeli, kuyasetshenzwa.UMBUZO:Sesineminyaka cishe ewu-9 sashada. Ngagana indoda emadodeni, sabusiswa nangezingane ezimbili. Akakaze angihluphe ngalutho. Uyena kuphela osebenzayo, njengoba savumelana ukuthi mina nginakekele izingane nomuzi wethu. Wenza konke engicabanga ukuthi kufanele kwenziwe yindoda.Inkinga nje ukuthi nginesizungu emshadweni wami. Ngazinikela kuye nakulo mshado ngale ndlela yokuthi yonke impilo yami ingomyeni nabantwana bami. Anginampilo ngaphandle kwabo. Akukho engingakwenzi ukujabulisa wonke umuntu la ekhaya. Kodwa mina angisenawo awami amaphupho, futhi loku kungiphatha kabi. Ngicela ningisize.Londiwe, eThekwiniIMPENDULO:Akuve kulula ukuzibona usugwinywe umshado unganakile. Loku kwenzeka kakhulu kubantu besifazane ngoba bangabantu abazinikelayo sidalo. Kuyinto enhle ukuthi uyayibona le nkinga kusemanje.Kufanele uzinikele umshadweni wakho ngokuphelele kodwa ungazikhohlwa phela nawe. Qala ngokuthi kube nelanga nje elilodwa lakho esontweni lapho wenza khona noma yini oyithandayo eqondene nawe. Kungaba ukuyozivocavoca noma ukuya ekhaya kini uyobonana nabakini owaziyo ukuthi bayakuthanda. Zijwayeze ukuba nesikhathi esithi wena. Uma wawunabangani ngaphambi kokushada qala uvuselele lobo bungani. Kuyingozi enkulu ukulahlekelwa impilo yakho usesemshadweni ngezinhloso zokujabulisa umyeni wakho.Hlala phansi uvuselele konke okwakuyiphupho lakho. Kungaba ukuqhubeka nezifundo, ukuqala ibhizinisi noma ukubuyela emsebenzini nje. Cabangisisa nokuthi, njengoba ungasasebenzi nje, wawuyingxenye engakanani ekuthatheni leso sinqumo? Hlala phansi nomyeni wakho umtshele inkinga obhekene nayo.UMBUZO:Ngineminyaka ewu-38, ngiganwe unkosikazi ona-27 weminyaka. Ezinyangeni ezimbalwa ezedlule uqale ukusabisa ngokushiya phansi umshado wethu ngenxa yobudoda bami obungasenamandla. Akukho engingakwenzi ekhaya njengendoda, inkinga yinye nje kuphela, ile yobudoda bami. Sengiyizame yonke imishanguzo nezimbiza ezivusa umlilo kodwa kwanhlanga zimuka nomoya. Kwala ngisho sengimthengela imoto kanokusho ukuzama ukumehlisa umoya kodwa lutho akulungi. Umshado wami usengcupheni. Ngenzenjani?IMPENDULO:Siyazwelana nawe mfowethu. Akulona iphutha lakho ngempela kodwa kumele umzwele noma kunjalo unkosikazi wakho. Kuthatha umuntu oqotho ukuhlala emshadweni ongenalo ucansi, okanye omunye engagculisekile khona ngokocansi. Kona kuyahlaleka, akuyona into engaze inenze nehlukane. Okubalulekile ukuthi nifunde nibe nezinye izindlela zokuzijabulisa.Xhumana nathi ku:Facebook: Mo&PhindiInsta: Mo_PhindiEmail: [email protected]","EZOTHANDO: Ngashada ngenqubo yesonto, umyeni wami akangigculisi"
"I-DA isabise ngokuthi izothatha izinyathelo zomthetho ukuze uMengameli Jacob Zuma achaze ngeqhaza aba nalo ekulungisweni komuzi wakhe oseNkandla.Ithimba labameli beDA libhalele uMqondisi wezokuShushiswa koMphakathi uShaun Abrahams lifuna aveze ukuthi ngabe uzoshushiswa yini uZuma noma ngeke ashushiswe. IDA ifuna ukuthi u-Abrahams abanike impendulo namhlanje.Umholi weDA uMnuz Mmusi Maimane, uthe uma bengayitholi incazelo bazothatha izinyathelo zomthetho ukuze uZuma ashushiswe.“Ngeledlule ngitshele ithimba labameli ukuthi alibhalele iNPA ngoba ngavulela uZuma amacala ayisishiyagalombili. Selokhu ngawavula lawo macala sengithumele nenqwaba yemibuzo ePhalamende. Sekuphele iminyaka emithathu bengaqhamuki nento ecacile,” kusho uMaimane.Uthe impendulo asanda kuyithola kuNgqongqoshe wezamaPhoyisa uMnuz Fikile Mbalula eyokuthi uphenyo seluphothuliwe.Uqhube wathi uMbalula uthe idokodo lathunyelwa kwiNPA ngo-2015 ukuze kukhishwe isinqumo sokuthi kuyashushiswa yini kuleli cala.“Kuyacaca ukuthi iNPA ihudula izinyawo kulolu daba ukuze ivikele uZuma. Akukuhle ukuya ezinkantolo ngodaba olufuze lolu kodwa uma kukhona abahudula izinyawo kudingeka kuyiwe ezinkantolo,” kusho uMaimane.Uthe bazoqhubeka balwe nenkohlakalo kuhulumeni nasemikhakheni ezimele.",I-DA isabisa ngenkantolo kolukaZuma neNkandla
"UMENGAMELI Cyril Ramaphosa usebizele emhlanganweni uNgqongqoshe wezokuXhumana, uNkk Stella Ndabeni-Abrahams, ukuba azomchazela ngesithombe sakhe nowayeyiPhini likaNgqongqoshe wezemfundo ephakeme, uMnuz Mduduzi Manana, bevela bedla isidlo emzini kaManana njengoba izwe livaliwe nje.URamaphosa ukusho lokhu kade ekhuluma nabezindaba emuva kokusabalala nokugxekwa kukaNkk Ndabeni-Abrahams ezinkundleni zokuxhumana abantu bebuza ukuthi kanti uthaqa awubathinti yini ongqongqoshe njengoba bekwazi ukuphuma beyovakashela abangani babo ekubeni abantu kuthiwa abahlale emakhaya.Isithombe esifakwe sabuye sasuswa ngokushesha ngenxa yokugxekwa, besinombhalo obuthi uNkk Stella Ndabeni, kade evakashele emzini kaManana wafike wadla isidlo sasemini.Enkulumeni evezwe bukhoma kwi-eNCA uRamaphosa uthe: “Sengimcelile ungqongqoshe ukuba azongichazela ngesithombe esivele ezinkundleni zokuxhumana. Njengoba ningibona ngilapha yingoba ngizosebenza, uma ngiqeda ngeke ngiye emzini womngani wami noma ngiyovakashela isihlobo noma usisi wami. Ngizoya ekhaya. Kusemqoka ukuba sonke sigcine imiyalelo.”Inhlangano kaManana, iMduduzi Manana Foundation, izolo ithumele isitatimende kwabezindaba lapho ebeziphendulela evikela nokufika kukaNkk Ndabeni-Abrahams kwakhe.Uthe ngeSonto ufonelwe nguNkk Ndabeni-Abrahams emazisa ukuthi kunabafundi abasebenza ohlelweni lwezokuxhumana kwezobuchwepheshe (Digital Service) abebedinga izifonyo, amagilavu nezibulalimagciwane okuyizinto inhlangano yakhe enikela ngazo.Uthe ube esecela uNkk Ndabeni-Abrahams ukuba afike emzini wakhe azolanda zinto azidingayo.Uthe ufike nje vele umndeni wakhe ubunesidlo sasemini okuyilapho acele khona ungqongqoshe ukuba azodla, angaphumi engadlile.Umhlaziyi wepolitiki, uMnuz Lukhona Mnguni, uthe uRamaphosa kuzomele amthathele izinyathelo ngempela ungqongqoshe.“Abantu abajwayelekile kuleli kumele balandele umthetho kodwa labo abanegunya bona benze noma yikanjani ngokukhululeka? Kumele nabo bazibophezele kulokhu okubekiwe,” kusho uMnguniNgokusho kukaMnguni lokhu osekushiwo uManana esitatimendeni kubukeka kuyinto aseyicabange ngemuva kokuba ekhulume nabanye bomsakazo ngalesi sithombe.KwiTwitter nakwiFacebook abantu bebekhwela bedilika kuManana noNkk Ndabeni-Abrahams bethi benza noma yikanjani ngoba beyizikhulu.Abanye bebelibeka ngembaba ukuthi ungqongqoshe kumele ahoxe esikhundleni uma ehluleka ukulandela imithetho kathaqa.",URamaphosa ufuna uNdabeni-Abrahams azochaza ngesithombe
"UKUMISWA kokudayiswa kukagwayi kwehlise isibalo seziguli eziphuthunyiswa ezibhedlela zidinga usizo oluphuthumayo lokwelashelwa izifo zamaphaphu ngo-63%.Lolu cwaningo lwenziwe uMnyango wezeMpilo eWestern Cape nophiko olubhekele izimo eziphuthumayo nemindeni esibhedlela iGeorge Regional, ngokuqhathanisa isibalo seziguli ezivakashele kulesi sibhedlela zidinga usizo ngo-2019 nango-2020 ngesikhathi kuvaliwe ukudayiswa kukagwayi kuleli. Omunye wabacwaningi, uNkk Piero Saieva, uthe lolu cwaningo lwenziwe kucutshungulwa imininingwano yeziguli ezivamise ukungena esibhedlela iGeorge Regional zidinga usizo oluphuthumayo lokwelashelwa isifo samaphaphu, i-Emergency Centre attendance for Chronic Obstructive Pulmonary Disease (COPD)  phakathi kuka Januwari 2019 kuya ku-Agasti 2020.Imiphumela yalolu cwaningo ishicilelwe emqingweni wezempilo i-African Journal of Primary Health Care & Family Medicine. Abacwaningi bebeqhathanisa amakhadi eziguli agcinwe kumakhompyutha, ama- eletronic card, bebheka ukuthi ukuvakashela kweziguli ezibhedlela kuyefana yini.I-COPD isifo samaphaphu esenza ukuthi umuntu akhwehlele ngendlela engelawuleki. Uma ubhema ukukhwehlela kuvuka ngamandla ukhwehlele kuze kunciphe umoya ungakwazi ukuphefumula kahle, kudingeke ukuthi uphuthunyiswe esikhungweni sezempilo. Ngesikhathi kuvalwe ukudayiswa kukagwayi kuleli, abanye abantu bebengawutholi ugwayi okuholele ekutheni kunciphe ukuvakashela kwabo kulesi sibhedlela ngenxa yale nkinga. INyuvesi yaseCape Town nayo yenze olwayo ucwaningo olusondelene nalolu, yona yathola ukuthi ngesikhathi kuvaliwe ukudayiswa kukagwayi kuleli, ababhemayo bebewuthola ugwayi kodwa ubudayisa ngemali enkulu. Ngokwalolu cwaningo bekwenzeka ukuthi ibhokisi elinogwayi ongu-20 ebelidayiswa ngemali ephakathi kukaR25 kuya kuR45 ligcine selidayiswa ngoR144. Ugwayi ngamunye ubudayiswa ngoR5.69c obekuholela ekutheni abanye babantu ababhemayo behlise ukubhema ngoba imali yokuwuthenga bebengenayo.Lolu cwaningo lwenziwe kubantu abangu-12 118, u-42% wabo uzame ukuyeka ukubhema ngenxa yokubiza kukagwayi ngalesi sikhathi. U-39%, uphumelele ukuwuyeka. UDkt Sharon Nyatsanza weNational weCouncil Against Smoking, uthe lolu cwaningo luveza ngokusobala ukuthi kubalulekile ukulawulwa kokubhenywa kukagwayi ukuze abantu babe nempilo enhle.",Ucwaningo luveze ezimnandi ngokuvalwa kukagwayi
"UCWANINGO lwenhlangano yezomnotho nelwela amalungelo abantu seluveze ukuthi abantu bakuleli sebekhokha imali ethe xaxa ngo-30% uma bethenga ukudla ezitolo uma kuqhathaniswa nesikhathi esingaphambi kokuvalwa kwezwe okwaqala ngoMashi 27 kuleli. Izwe selivalwe izinsuku eziwu-81 kusukela ngo-Mashi 27 kanti nakuba isithanjisiwe imigomo kathaqa njengoba izwe selivulwa ngezigaba, inhlangano, iPietermaritzburg Economic Justice and Dignity Group, ithi abantu bakuleli basazoshayeka ephakatheni njengoba sebekhokha imali enyuke ngo-30% uma bethenga ukudla kwasekhaya. Ngokocwaningo abalwenzile, abantu sebekhokha uR265 ngaphezulu uma bethenga ukudla okuncane ezitolo. Lolu cwaningo luveze ukuthi amanani okudla okubalwa kukho i-rice, amazambane nesinkwa, anyukile. Umcwaningi uJulie Smith uveze ukuthi abantu abahola uR3 487, okuyimali okuqalwa kuyo ngokomthetho ukuholela abasebenza ngokugcwele kuleli, ngeke besakwazi ukuthenga igilosa iphelele. ""Inqola eyodwa yokudla manje isibiza uR3 486,"" kusho uSmith othe kwayibona abantu abaholelwa imali encane abanye babo balahlekelwe yimisebenzi.  Uqhube waveza ukuthi enye inkinga ebhekene nemindeni njengamanje ukuthi njengoba lisavaliwe izwe, abantu bachitha isikhathi esiningi ekhaya okuchaza ukuthi ukudla kuyashesha ukuphela. Ucwaningo luthole ukuthi noma impesheni yeCovid-19 nezijumbane zokudla kusiza, akwanele ukumelana nenkinga yokunyuka kwamanani okudla ezitolo. ",Anyuke ngo-30% amanani okudla ezinyangeni ezintathu ezidlule
"Simphiwe Ngubane AMAPHOYISA asephinde axwayisa umphakathi ngobugebengu bokudunwa kwezimoto eMkhanyakude zishushumbiselwe eMozambique.Okhulumela amaphoyisa KwaZulu-Natal, uColonel Thembeka Mbele, uthe izigilamkhuba ziphanga izimoto zosomabhizinisi imisebenzi yabo edinga bahlangane nabantu njengalabo abakha amakhabethe.UCol Mbele uthe osomabhizinisi abayizisulu yilabo okumele baqale bazoklama ngaphambi kokuthi umsebenzi uqalwe.“Uma befika lapho bebizwe khona yizigilamkhuba, kuhanjwa nabo kuyiwe endaweni ekude. Le ndawo iba kude nesiteshi samaphoyisa. Uma befika khona bese bephucwa iselula, imali nemoto,” kusho uCol Mbele.Uthe izimoto zidunwa zeqiswe umngcele zibheke eMozambique. Abagilwa bashiywa buqamama nesiteshi samaphoyisa nemigwaqo emikhulu.Lapho imoto isuke seyeqisiwe umngcele. Sicela osomabhizinisi abenza imisebenzi ebahlanganisa nabantu ukuthi baqaphele. Sibeluleka ukuthi baqale bathinte amaphoyisa khona ezobaphelezela ngaphambi kokuhlangana nabantu,” kusho uCol Mbele.Uthe noma bacele amaphoyisa ukuthi ababhekele labo bantu abababizayo ukuthi bababizela umsebenzi ngempela noma bafuna ukubaholela ophathe.Emasontweni amathathu edlule amaphoyisa abambe umkhuba wokushushumbiswa kwezimoto ngeloli yezinkwa eJozini.Iveni lakwaTotoya elalebiwe eDurban North lalifakwe phakathi elolini lezinkwa. Umshayeli weloli waphuma wadla phansi ngesikhathi emiswa amaphoyisa.Umphakathi waseManguzi, Jozini nasoPhongolo ukhala ngokwebelwa izimoto zishushumbiselwe eMozambique.Lokhu kwenze uhulumeni wesifundazwe wakha udonga oluwukhonkolo emngceleni ohlukanisa iNingizumu Afrika neMozambique ukunqanda ubugebengu.",Isexwayiso ngamasela ezimoto azisa eMozambique
"SEBENGU-116 abantu abanegciwane iCorona eNingizimu Afrika. Lokhu kumenyezelwe ngungqongqoshe wezeMpilo kuleli uDkt Zweli Mkhize ngoLwesithathu ekuseni. Isibalo sabanaleli gciwane sinyuke ngo-31 kuleso ebesimenyezelwe ngoLwesibili ebusuku. UMkhize uthe siyanda isibalo sabantu bakuleli abathelelekile abangakaze bahambele amazwe angaphandle, okuchaza ukuthi lesi sifo sesiyasabalala kuleli. Bangu-6 abathelelekile abangakaze bewahambele amazwe angaphandle. %%%twitter https://twitter.com/hashtag/COVID19?src=hash&ref_src=twsrc%5Etfw"">#COVID19— Department of Health (@HealthZA)“Sesiluqoqile ulwazi lokuthi laba balithole kanjani igciwane. Sisazoyidalula imininingwane emphakathini ukuze wazi ukuthi lisabalala kanjani. Ngeke kodwa siveze yonke njengoba kumele sivikele amalungelo esiguli,” kusho uMkhize. Izibalo zakamuva zikhomba ukuthi sikhula ngesivinini isibalo sabathelelekile eGauteng njengoba bengu-16 okutholwe igciwane kubo muva nje. Bayishumi eWestern Cape, bathathu KwaZulu-Natal kanti ababili abaseMpumalanga. Umengameli Cyril Ramaphosa ngoLwesithathu uhlangane namaqembu ezepolitiki akuleli bedingida izindlela zokubhekana neCoronavirus (Covid-19). Uthe nakuba behlukile ngokwemibono kwezepolitiki, bazosebenzisana ukulwa nalesi sifo. %%%twitter https://twitter.com/hashtag/COVID19?src=hash&ref_src=twsrc%5Etfw"">#COVID19
#CoronaVirusUpdate
pic.twitter.com/vKi3Dr5LQV— Department of Health (@HealthZA)%%%twitter https://twitter.com/hashtag/COVID19?src=hash&ref_src=twsrc%5Etfw"">#COVID19
pic.twitter.com/xAeZ7ORcU5— Department of Health (@HealthZA)",#Coronavirus: Sebengaphezulu kuka-100 abathelelekile kuleli
"UZOKWETHULA iqembu lepolitiki emasontweni amabili ezayo uNkk Patricia De Lille osule ngenyanga edlule esikhundleni sakhe sokuba yiMeya yaseCape Town.Namhlanje uNkk De Lille uthule inhlangano ezosiza umphakathi ebizwa ngokuthi yiFor Good athe izolekelela wonke umuntu waseNingizimu Afrika.“Ngiye ngenza ucwaningo ngaphambi kokuthatha isinqumo sokusungula inhlangano yepolitiki futhi lukhomba ukuthi abantu bayangidinga. Ngizimisele ukusebenzela abantu baseNingizimu Afrika bazo zonke izinhlanga ngoba kwiDA bengihlukunyezelwa ukuthi ngifuna wonke umuntu abe nempilo engcono kungakhathaleki ukuthi ibala lakhe linjani. Iqembu lwami lepolitiki ngizolethula emasontweni amabili azayo futhi ngizongenela ukhetho kuzo zonke izifundazwe,” kusho uNkk De Lille.Uthe usenawo amandla okukhankasa nokusebenza ngoba ipolitiki isegazini lakhe futhi uzimisele ukusebenzela izwe. Uthe uhlu lwabo lokuheha abavoti imanifesto luzobe selulungile ngoJanuwari futhi akangabazi ukuthi bazoheha abantu abangazwani nenkohlakalo abafuna impilo engcono.Umholi we-EFF, uMnuz Julius Malema uthe bayamamukela uNkk De Lille ngoba uzophuca iDA ivoti lamaKhaladi okusho ukuthi uma i-EFF ihluleka ukungena kwesokwengamela izwe, izokwazi ukuba yiqembu eliphikisayo lokuqala bese kulandela amanye.Uthe bayamhlonipha uNkk De Lille ngoba ungumholi onesibindi ongavumanga ukumela ubandlululo oludla lubi kwiDA.",Uzokwethula iqembu elisha uPatricia De Lille
"AFRICAN NEWS AGENCY (ANA)  noNONTUTHUKO NGUBANEOWAYEYILUNGU lePhalamende le-ANC, uDkt Makhosi Khoza, izolo utshele iKhomishini ephenya ngokuLawula koMbuso iDlanzane ukuthi wayethenjiswe isikhundla sokuba uNgqongqoshe wezeziMali ngesikhathi kusaphethe owayengumengameli uMnuz Jacob Zuma.UDkt Khoza uthe owayengungqongqoshe wezokuXhumana, uNkk Faith Muthambi, wamtshela ukuthi uZuma ufuna ukumnikeza lesi sikhundla.Uthe uNkk Muthambi wamtshela ukuthi kumele abe nomphathi oyedwa, uZuma. Lokhu wakusho benomhlangano ehhotela eGoli.UNkk Muthambi uthe naye wamtshela ukuthi unomphathi oyedwa futhi akanendaba nobuholi obuphezulu be-ANC.UDkt Khoza uthe uNkk Muthambi waphinde wamtshela ukuthi ujabule uZuma ngowayengumphathi weSABC, uMnuz Hlaudi Motsoeneng, yize uMvikeli woMphakathi u-Advocate Thuli Madonsela, wamchitha njengoba wayengenazo iziqu ezifanele uMotsoeneng.UDkt Khoza uthe akubona esePhalamende kwithimba le-ANC ukuthi owayenguSotswebhu, uMnuz Stone Sizani, wayengakuqondi ukubaluleka kwePhalamende, kwaze kwaba kungena uNgqongqoshe eHhovisi likaMengameli, uMnuz Jackson Mthembu.Uthe uSizani wayengafuni nhlobo ukuba kugxekwe amalungu e-ANC. Uthe uMthembu yena wayefuna amalungu e-ANC ePhalamende enze umsebenzi ngendlela yize naye wayengumuntu othembekile kwi-ANC. Uthe wagxekwa kakhulu amanye amalungu e-ANC.“Kwakunzima kakhulu kumina ukuba ngisebenze ngaphansi kwesimo lapho kwakumaqembuqembu. Ngawenza umsebenzi wami, ngangingenandaba ukuthi wena uyingxenye yaliphi iqembu.” Uthe kwaba khona nokumsola ekomitini lezezimali ukuthi wayemgxeka kakhulu owayengusihlalo webhodi le-SAA uNkk Dudu Myeni.Uthe elinye ilungu lePhalamende le-ANC laze lamtshela ukuthi linenkinga ngaye ukuthi uvumelana nelungu le-EFF, uMnuz Floyd Shivambu.“Ngazithola nginokungezwani namanye amaqabane,” kusho uDkt Khoza.Khonamanjalo; uSihlalo weKhomishini uJaji Raymond Zondo ufake isicelo enkantolo sokuthi kululwe isikhathi sekhomishini kuze kube uJuni. ",Owashiya kwi-ANC ugonyuluke ngokuzondelwa iqiniso
"I-APP yeMaths entsha isikopishwe izikhathi ezingaphezu kuka 1000 selokhu yethuliwe ngesonto eledlule.Kuthenjwa ukuthi i-App, esungulwe owayeyisitshudeni sase-University of KwaZulu-Natal, uMnuz Lloyd Gordon (26), ebizwa nge-Open Omnia, izokwenza kube lula ukwenza iMaths kubafundi nezitshudeni.UGordon uthe ikopishwe eNingizimu Afrika naseNamibia, USA, United Kingdom ne-Egypt.UGordon, ozalelwe eMgungundlovu wathweswa iziqu zeComputer Science ngo-2017, uthe kuthathe ngaphezu kweminyaka emibili ukuphothula ukwenza i-App. Uthe ubunzima ahlangabezana nabo efunda iMaths esikoleni yikona okwenze asungule i-App.“Yayinzima kakhulu iMaths kimi ngesikhathi ngifunda esikoleni samabanga aphezulu. Ngangisebenza kanzima ukuzama ukuyiqonda ngenxa yokuthi ngangingenayo nemali yokukhokhela umuntu owayengangifundisa yona ngaphandle kwasesikoleni,” kusho uGordon.Nge-Open Omnia kuhloswe ukusiza izitshudeni ukuthi ziqonde iMaths kangcono ngokutshengisa zonke izindlela zokuyenza. Ingasetshenziswa ngabafundi basesikoleni samabanga aphezulu nezitshudeni zasenyuvesi.UGordon uthe uyakujabulela ukusekwa yi-InQubate yase UKZN. Uphinde wabonga ukusizwa yibhange Ithala emuva kokuphuma indawo yesibili nokuwina uR50 000 kade efake i-App emncintiswaneni weThala owaziwa nge-Ithala Development Finance Corporation’s Inkuzi isematholeni Youth in Business ngo-2017.Echaza ukubaluleka kweMaths, ofundisa enyuvesi yaseWits, uMnuz Aaron Koopman, uthe ngesikhathi abafundi bethola ubunzima babefuna ukuyiyeka bakhethe iMath Literacy. IMaths isiza umuntu ukuthi aphikelele aphinde acabange ngokujula uma efuna ukulungisa inkinga.“Izinkampani zifuna abantu abakwazi ukucabanga bejule uma kumele kulungiswe izinkinga. Ukucabanga kanjalo kwenzeka uma wazi iMaths,” kusho uKoopman.",Isasasa nge-App entsha ezosiza kwiMaths
"UBOSHIWE owesifazane (21) waseNewcastle okuthiwa ushaye ingane yakhe waze wayiklinya wabe eseziqopha enza lokho.Ubekwe icala lokuzama ukubulala indodana yakhe okuthiwa ineminyaka emibili.Kuthiwa lokhu wakwenza ngoJanuwari 8. Kuthiwa wakwenza ngoba wayexabene noyise wengane manje efuna ukumzwisa ubuhlungu ngokuhlukumeza ingane yabo.Uvele enkantolo yaseNewcastle ngoJanuwari 10 icala lahlehliselwa uJanuwari 21 azocela ngawo ibheyili.Kuthiwa omunye osondelele naye wathola okuqoshiwe okumveza eshaya ingane yakhe wase eyobikela amaphoyisa.Okhulumela amaphoyisa KwaZulu-Natal, uColonel Thembeka Mbele, usiqinisekisile lesi sigameko wathi uphenyo lusaqhubeka.“Owesifazane oneminyaka engu-21 uboshwe amaphoyisa ophiko oluphenya amacala odlame lwemindeni, ukuvikelwa kwezingane namacala ocansi eNewcastle. Uvelile enkantolo icala lahlehliselwa uJanuwari 21 nonyaka ukuze afake isicelo sebheyili. Ngokophenyo olusenziwe umsolwa ubhekene necala lokuzama ukubulala kulandela isikhalo esithi ngoJanuwari 8 nonyaka waziqopha eshaya ingane yakhe, waphinde wayiklinya. Isigameko sabikwa emaphoyiseni, aqala uphenyo kwabe sekuboshwa umsolwa,” kusho uCol Mbele.Ingane kuthiwa inikezwe uyise ngoba unina esagcinwe esitokisini.",Uboshiwe ‘oshaye waklinya’ ingane
"SEHLE cishe ngo-10 000 isibalo sabafundi abakhulelwayo ezikoleni zakuleli.Lokhu kuvezwe ngokhulumela uMnyango weMfundo eyisiSekelo uMnuz Elijah Mhlanga, othe izinhlelo zomnyango zokufundisa abafundi ngokuzithiba nokuzinakelela zithela izithelo.UMhlanga uthe siyehla nesibalo sabafundi besifazane abasuleleka ngegciwane lengculazi masonto onke.“Ngo-2013 bangaphezulu kuka-99 000 abafundi ababekhulelwa besebancane uma uqhathanisa no-2017 njengoba bengu-82 000. Izinhlelo esizenza neminyango ehlukene okubalwa nowezabesifazane ehhovisi likaMengameli uthela izithelo,” kusho uMhlanga.Uthe emantombazaneni amancane sehlile isibalo sasuleleka ngegciwane lengculazi sisuka ku-2 000 njalo ngesonto siya ku-1 300 kwaneminyaka engu-15 kuya ku-24.Uqhube wathi la mantombazane asuke esesikoleni amanye awo. Uma engafundi kufanele ngabe asezikoleni ngenxa yeminyaka yawo.Uthe kumanje bahlola uhlelo lokuthi baqinise uhlelo lwezemfundo ezifundazweni ezinhlanu kuleli lokubhekana nesihlava sokuhlukunyezwa kwabesifazane. Zingu-1 572 izikole okuvivinywa kuzona lolu hlelo ezifundazweni okubalwa neKwaZulu-Natal.“Sinazo nezinhlelo zokufundisa ngempilo jikelele kwiLife Orientation, okubalwa nokufundisa ngengculazi. Lezi zinhlelo ziyasiza nakuba abanye othisha baqale baba nenkinga benqikaza ukufundisa ngezinto ezithinta ucansi nokunye.”Uthe bakha uhlelo lokufundisa ngezinto ezithinta ingculazi nokukhulelwa kwabafundi kusuka kwaGrade 4 kuya ku-matric.UMhlanga uthe kunezinsiza ezisiza othisha ngokuthi yikuphi okumele bakufundise baphinde bagxile ezintweni ezithinta indaba yokuhlukunyezwa ngokobulili, udlame, ukushintsha komzimba, nezinye izinto ezithinta inhlalo.",Siyehla esabafundi abakhulelwayo
"I-IFP ithi yisikhathi sokuthi umthetho udlale indima yawo odabeni oluthanda ukuba yinsakavukela, lokusocongwa kwamakhosi KwaZulu-Natal.Lokhu ikusho ngemuva kwesigameko sokubulawa kwenkosi yesizwe saseMbokodwebomvu eNquthu, uNkanyiso Mncube, othelwe ngoyaba lwezinhlamvu esemotweni noyise omncane emgwaqweni uR68, phakathi kweNquthu neBabanango ngeSonto.UMnuz Blessed Gwala, okhulumela i-IFP kwezokuphepha nokuxhumana komphakathi, uthe iqembu likhathazekile ngesihlava esidla lubi kule minyaka, sokubulawa kwamakhosi kodwa kungaboshwa muntu.“Kusiphathe kabuhlungu ukubulawa kwenkosi yesizwe ngale ndlela.“Sinxusa amaphoyisa ukuthi angashiyi lutho ophenyweni lwawo ukuqinisekisa ukuthi izigilamkhuba ziyaboshwa.“Ukushona ngokuzuma kwenkosi kushiye isizwe saseMbokodwebomvu singenamholi, ngakho kudingeka ubulungiswa,” kusho uGwala.Uqhube wathi ukukhothama kwenkosi kulandela ezinye izigameko zokubulawa kwamakhosi, okuze kube manje akukaboshwa muntu.Usole ukuhamba ngonyawo lonwabu kohlelo lokungenelela kwamaphoyisa ukuqeda udlame lokubulawa kwamakhosi.Abalelwa kwayisikhombisa amakhosi asebulewe KwaZulu-Natal phakathi kuka- 1990 no-2020.Phakathi kwamakhosi asocongiwe esifundazweni okungakaboshwa muntu ngakho, yinkosi Macala Gwala (27) yaseNkwezela, eBulwer, eyabulawa ngo-2012 ngokudutshulwa, inkosi Linda Mathonsi (60) yaseMandeni eyadutshulwa ngo-2016, inkosi Bongani Lushaba yasePort Shepstone, ebulawe ngo-2015, inkosi Mbongeleni Zondi yaseNgome eMvoti, ebulawe ngo-2009, inkosi V Gwala yaseDonnybrook, inkosi Nkosibeyiphika Mdluli yaseMkhanyakude nenkosi Magongo Gwala waseMaphephetheni eNdwedwe, owabulawa ngo-1990.UGwala unxuse abangaba nobufakazi obungalekelela ekuboshweni kwababulali ukuthi bathinte amaphoyisa.",I-IFP ifuna kuboshwe ababulala amakhosi eKZN
"UMREPHA wakuleli, uRiky Rick uthe uzogonyuluka maduze ngenkulumo yakhe ayenze ngesikhathi amukela indondo emcimbini wama-16th Metro FM Music Awards abese-ICC, eThekwini, ngoMgqibelo.Kuthuke abaningi abanye bamshayela ihlombe lo mculi odume ngengoma ethi Sidl’ ukotini, ngesikhathi kumele abonge indondo kodwa wathi akaneme ngoba kukhona abantu abenza kahle emculweni kodwa abavalelwa ngaphandle banganakwa.URiky Rick ubeqala ngqa ukuthola indondo emcimbini wamaMetro FM njengoba emukeliswe eyeBest Hit Single.Ekhuluma neSolezwe uthe akukho azokusho kwabezindaba okwamanje kodwa ucela ukuphendula imibuzo ngoLwesithathu.“Ngimile emazwini ami engiwakhulumile kodwa manje ngeke ngisho lutho, maphakathi nesonto ngizokhuluma, ngiphendule yonke imibuzo kodwa manje akusiso isikhathi. Uma ubukhona kuloya mcimbi ubungeke ujabule indlela izinto ebezihamba ngayo kodwa konke kuzohlala obala maduze,” kusho uRiky Rick.Lo mrepha uqhube wathi: “Khululekani ngizoyiphendula yonke imibuzo ngengikukhulumile kulo mcimbi.”Lo mrepha ugxeke kakhulu ukungadlalwa kwamaculo abanye abaculi emisakazweni ngoba bengenayo imali.“Ngibashayela ihlombe bonke abaculi abenza umculo osezingeni kodwa abavalelwa ngaphandle ngoba benganayo imali. Lo 90% eniwuzwa emsakazweni wumbhedo. Umculo wangempela ukwi-internet.”Ezinkundleni zokuxhumana abantu bamshayele ihlombe njengoba abanye beveze ukukhathazeka kwabo ngokungawini kukaBabes Wodumo.UBabes Wodumo ubeqokwe eminxeni emine kulo mcimbi kodwa wabuya elambatha.Umethuli wezemidlalo kuthelevishini nasemsakazweni, uRobert Marawa ube ngomunye ophumele obala ngokuzwelana noBabes Wodumo.Ubhale kuTwitter ukuthi ubuhle bokuphumelela akusho ukuthi umculi kumele abe nezindondo ezingaki.UMhlo Gumede waseMabala Noise uthe akukho abakwaziyo okuholele ekutheni uRiky Rick akhulume ngale ndlela.Uthe lo mculi ubeqala ukuthola indondo yize eneminyaka angena emculweni.“Ngisho ezingomeni zakhe kukhona amavesi la eveza khona ukuthi yena akasenendaba nezindondo. Siyazi-ke ukuthi njengoba ekhulume kanje yindlela azizwa ngayo ngoba ubengalindele lutho,” kuchaza uMhlo.Engomeni yakhe ethi Sidl’ ukotini, kukhona ivesi elithi “Uma kuwukuthi kukhona abaculi abakukhokhelayo ukuthola izindondo mina angizifuni.”Imizamo yokuthola uBabes Wodumo ayiphumelelanga njengoba ucingo lwakhe beluvaliwe.Ethintwa ngalolu daba okhulumela i-SABC, uKaizer Kganyago ugxeke uRiky Rick ngokusebenzisa umcimbi wamaMetro ukufeza izinhloso zakhe.“Uma kuwukuthi akayijabulele indondo ayitholile ubewangenelelani amaMetro? Akekho umculi ophoqwayo ukuthi awangenele, ibona abazilethela umculo kithi,” kusho uKganyago.UKganyago uqhube waphendula nezinsolo ezibekwe yilo mrepha zokuthi iziteshi zomsakazo ze-SABC zidlala kuphela umculo okhokheliwe.“Uma esho njalo uzama ukuthini ngomculo wakhe nozakwabo? Ngisho ngoba phela uyadlalwa umculo wabo bonke eziteshini ze-SABC. Uzama ukuthini ngesitebele sakhe? Okunye engingakusho wukuthi abantu uma benobufakazi bokuthi bayagwaziswa ukuze umculo wabo udlalwe emisakazweni abaphumele obala balethe ubufakazi. Sisanda kuxosha umsakazi nje kuKhozi FM ngoba kwakunobufakazi,” kusho uKganyago.Ephawula ngabazwakalise ukukhononda ngengoma yonyaka kaNasty C, iHell Naw, uthe abantu bakhononda ngendlela elalikhethwa ngayo ekuqaleni njengoba kwakunabantu abaqokiwe ababelikhetha.“Sakushintsha lokho sathi akuvote abantu, manje sekuyakhalazwa futhi. Ayikho into ongayenza ngemicimbi yama-Awards engagculisa abantu.”",Angijiki kwengikushilo - Riky Rick
"Lo nyaka ka-2019 ngiwuhlonze njengonyaka wokuthi kubuzwe kubantu abanolwazi ngoba isikhathi esiningi sidukuza emswaneni ngenxa yokweswela ulwazi. Umbuzo uthi kuyosisiza ngani ukuthi siphikisane ngobukhona nobungekho bezinto sibe singahlomile ngolwazi oluzosenza siqonde ukuthi izinto ezithile zenzeka kanjani?MaSolezwe, sengake ngaloba ngezikhuzathando eziyimithi yangaphakathi edliswa abantu ukuze babe nothando olungenamkhawulo. Kule ngosi yanamuhla angihlaziyi ukuthi akhona noma awekho amakorobela, okuyiyona inhloso wukuthi kucelwe ogobela abafana noVVO Mkhize ukuthi basichazele ukuthi yimiphi imithi emihle okufanele kudliswe ngayo abantu?Indlela okwenzeka ngayo izinto iyakhombisa ukuthi kunezinyanga ezisebenzisa imithi emibi uma zithaka imithi yentando. Kuyiqiniso ukuthi kunezinyanga ezithaka zixube nenhlabathi zamathuna uma zihlanganisa umuthi wangaphakathi. Uthole ukuthi umuntu uthanda umuntu kodwa kubonakale ukuthi kunothando olwakhiwe oluhambisana nesipoki esingenza kufe umuntu uma kunokuphambana kwemibono.OkaVolos uyazi ukuthi kudala umuthi wangaphakathi ufakwa umunyu nezinyembezi zengane ukuze umuntu odlisiwe ahlale ekhala, ekhumbula isithandwa sakhe. Le mithi yangaphakathi yesimanjamanje efakwa igazi nensila yiyona edala ukuthi abantu bashiswe wuthando eliwubulima bancamele nokuzibulala.Okunye okubalulekile nengifisa uSolwazi uMkhize asicacisele khona wukuthi umuntu okusiphi isigaba ofanelwe wukuthi usengamdlisa umuntu athandana naye. Kulesi sikhathi esiphila kusona sibona izimanga, uthole ukuthi ingane yesikole idlise enye ngegomondela eyenza ingasakwazi nokufunda, ilibele ukucabanga isoka okanye intombi. Okubi ngokudlisana kwabantu abancane wukuthi basuke bengenanhloso yokushadana, okusho ukuthi kwakhiwa uthando oluningi olugcina lufana nomgwaqo ongayindawo.MaSolezwe, ayikho into ebuhlungu njengokubona ingane idliswe ngomuthi othakwe neqanda lenkukhu ngoba ijike ithithibale ifane nechwane lenkukhu elinethwe yimvula.Isikhathi esiningi abantu abaze bangabona ukuthi ingane ibanjwe yigomondela ngoba basuke becabanga ukuthi yenyukelwe wubulima noma seyilunge kakhulu.MaSolezwe, ngiqonda kahle ukuthi kuyimanje kunabantu abashaywa wuvalo bafise ukwazi ukuthi kufanele benzeni ukuze bagweme ukudliswa intando.Ngokomlando, kuyavela ukuthi abantu abathanda inyama badliseka kalula ngoba intando ifakwa esobheni.Uma ungumuntu othanda ukudla izitshulu kufanele wazi ukuthi maningi amathuba okuthi udliseke.Ngokunjalo nomuntu okhoze ukudla ophaya akaboni noma esedliswa, kuyisimo esifanayo nakumuntu ophuza utshwala ogcina ejabule ethi udakiwe kanti usedakwe nayintando efakwe kubhiya.OkaVolos uyafisa nazi ukuthi akulula ukudlisa umuntu odla izithelo, uma ufuna ukugwema ukudliswa kufanele udle obhanana nama-aphula. Ukuthanda kwakho izithelo akufanele ukwedlulisele ekutheni uthande namayogathi enziwe ngezithelo ngoba umuthi wangaphakathi ungangena kuyogathi.Uma ungafuni ukudliswa kufanele uwagweme amajusi ngoba intando ingena kalula ejusini, uma womile ufuna into ozoyiphuza kungcono uphuze amanzi ngoba kulula ukubona uma sekuntanta izinto ongaziqondi.- NgeSo likaVolovolo",[IMIBONO] 'Abathanda ukudla ophaya yibona abadliseka kalula'
"UTHOLE ithothali kwiSayensi wabaqwaqwada bonke abanye abafundi bakwa-matric KwaZulu-Natal umfundi waseMagabheni obefunda lesi sifundo ngencwadi.USbu Ngqondo (18), waseSidelile High, uthe ugcine ngokufunda lesi sifundo ngencwadi ngoba isikole sakhe singenazo izinsiza zeSayensi.Umenyezelwe njengomfundi othole ithothali emcimbini wokuklomelisa abafundi abenze kahle ku-matric wango-2018 esifundazweni obuseNkosi Albert International Convention Centre eThekwini, ngoLwesihlanu.Uthe ngokomthetho kumele ngabe kuba u-25% okufundayo bese kuthi u-75% kube ilokhu ozokwenza ngezinsiza.“Asinazo izinsiza zeSayensi siyifunda kuphela ngencwadi kodwa ngikwazile ukuthi ngenze kahle kulesi sifundo. Bekuyisifundo engisithandayo nasesikoleni bekwaziwa ukuthi ngiyasiphasa,” kusho uSbu.Uthe into emsizile ukuthi asidabule ngale ndlela wukusebenzisa amaphepha amadala akwa-matric.Ubuye wathi ubegcina ngokufunda esikoleni noma afunde uma zingekho ezinye izingane zakubo ngoba bahlala baningi endlini eyodwa.“Ngikhuliswe ugogo, ubaba angimazi, umama akasebenzi. Sibane endlini eyodwa nezinye izingane zasekhaya ezizalwa o-anti bami. Bekuba lula uma ngifunda bengekho kunzima uma bekhona.”Uthe baphila ngempesheni kagogo nomkhulu wakhe.“Ngifuna ukwenza iziqu ze-Actuarial Science eWits. Ngisalinde umfundaze wokwenza lezi ziqu, engisawutholile owokwenza umkhakha wezamandla,” kusho uSbu.Uthe kwiMaths uthole * -96% wathi ubengajabula ukube uthole ithothali.Uthole o-A abayisikhombisa kwiMaths, Sayensi, Geography, Life Orientation, isiZulu, English neLife Science.",Wenze ezibukwayo kwiSayensi
"ABEZINKULUMO ezakhaya bavame ukuthi ‘ikusasa lakho lisezandleni zakho’ nokungamazwi okufanele ukuba ankenteza ezindlebeni zabadlali be-Orlando Pirates ngesicoco se-Absa Premiership uma bebheka ukuthi bazodlala neMamelodi Sundowns neBidvest Wits ngokulandelana.Lawa maqembu iPirates ibanga nawo ukunqoba isicoco seligi kanti uma ingawaqumba phansi ivuke namaphuzu ayisithupha ingazibona esicongweni ekubeni kuzobe sekusele imidlalo emihlanu kuphothulwe isizini.Kuyimanje yiSundowns eqhwakele ngamaphuzu awu-43 kuthi iWits ilandela ngawu-41 bese kuba yiPirates ibenaw-40.ISundowns evikela isicoco iyona ezobhekana nePirates kuqala emdlalweni ose-Orlando Stadium kusasa ngo-7.30 ebusuku.Lowo mdlalo uzokwenza womabili amaqembu alingane neWits ngemidlalo engu-24.IWits izobe isilandela ngokusingatha iPirates eBidvest Stadium ngo-Ephreli 6.Umdlalo wePirates neSundowns bekumele ube ngo-Ephreli 27 kodwa wasondezelwa usuku lwakusasa ngenxa yokudlulela kwayo kuma-quarter-finals eCaf Champions League lapho ezobhekana khona ne-Al Ahly.Esewonke amaqembu athinteka kulesi simo seSundowns yiBaroka FC, Pirates, SuperSport United, Lamontville Golden Arrows neBlack Leopards.Ukaputeni wePirates, uHappy Jele, uthe ujatshuliswa wukuthi baya emdlalweni wakusasa bengenabo abadlali abalimele.“Ngicabanga ukuthi kumqoka kakhulu kithi njengabadlali ukufaka umfutho kulo mdlalo ozayo (weSundowns). Okungijabulisayo wukuthi iningi labadlali bethu alilimele. Sidlale omunye umdlalo wobungani nosize ukuthi ozakwethu bathole ithuba lokudlala. Kubalulekile ukuthi sizimisele sithole amaphuzu, sidlala ekhaya,”kusho uJele.Enanela amazwi kakaputeni wakhe uLuvuyo Memela, uthe:“Okumqoka kakhulu manje wukuthi singakuvumeli ukuthikamezeka emiqaondweni yethu. Sisalelwe yimidlalo eyisikhombisa (kuphele isizini). Enkundleni kufanele singazicindezi kodwa umdlalo weSundonws siwuthathe ngendlela esithatha ngayo eminye.”ISundowns izosingatha i-Al Ahly emlenzeni wokuqala eLoftus Stadium ngoLwesihlanu ngo-9 ebusuku.Umlenze wesibili usegibhithe ngo-Ephreli 12 enkundleni esazomenyezelwa.Imidlalo yeSundowns eshintshiwe imiswe kanje:17/04/2019 - Sundowns v SuperSport United, Loftus Versfeld, 7.30pm;20/04/2019 - Baroka FC v Sundowns, New Peter Mokaba Stadium, 4pm;01/05/2019 - Black Leopards v Sundowns, Thohoyandou Stadium, 3pm;07/05/2019 - Sundowns v Golden Arrows, Loftus Versfeld Stadium, 7.30pm.",UJele ukhuthaza abadlali ngomdlalo neSundowns
"BAZOLALA behleka bodwa ababhema ugwayi kuleli kulandela isimemezelo sikamengameli Cyril Ramaphosa sokuthambisa eminye imithetho kathaqa ebibekelwe ukulwa nokusabalala kweCovid-19 kuleli. URamaphosa ngoLwesine wazise abantu bakuleli ngeminye yemithetho esithanjisiwe kulandela ukumemezela uR500 billion wokutakula umnotho nabantu bakuleli kumonakalo odalwa yileli gciwane. UMengameli uthe kusagqugquzelwa abantu ukuthi bahlale emakhaya ngaphandle kwalabo abasebenza imisebenzi ebucayi noma labo abazovunyelwa ukubuyela emisebenzini ngokohlelo lokuvulwa komnotho kancane kancame. Ezokuthuthwa zizothanjiselwa imithetho kodwa eminye izosala ukuqinisekisa ukuthi alisabalali igciwane. URamaphosa uthe kunambhizinisi azovunyelwa ukubuyela emsebenzini kodwa lokho kumele kwenziwe ngesineke futhi kuvunyelwe abasebenzi abakwazi ukusebenzela emakhaya ukuthi baqhubekele khona. Uthe kumele kusebenze u-30% wabasebenzi. Uthe ukudayiswa kukagwayi, obekuyisikhalo sabaningi, kuzovunyelwa kodwa izindawo ezidayisa utshwala zisavaliwe. Ukuhambela ezinye izifundazwe kuvaliwe kanti uRamaphosa uthe imicimbi ehlanganisa abantu abaningi njengemishado isavaliwe. Ukuhambela izindawo zokungcebeleka njengama-cinema kusavaliwe kodwa sekuzovumeleka ukuthi abantu bazovocavoce, ngaphansi kwemigomo emisha. Imingcele yakuleli nayo isavaliwe, kuvumeleke kuphela abantu abebevaleleke kwamanye amazwe. Isigaba esilandelayo sokuqedwa kukathaqa kancane kancane ngesokwehliswa kwemithetho ethinta amabhizinisi nokuhlangana kwabantu. URamaphosa uthe oNgqongqoshe bomkhandlu obhekelele ukulwa neCovid-19 kuleli kusasa bazokwenaba ngezinqumo zakamuva. Amazwibela enkulumo kaRamaphosa: %%%twitter https://twitter.com/hashtag/Ramaphosa?src=hash&ref_src=twsrc%5Etfw"">#Ramaphosa: Public transport will continue to operate, with limitations on the number of passengers and stringent hygiene requirements, including that all passengers must wear a face mask.— Presidency | South Africa 🇿🇦 (@PresidencyZA)%%%twitter https://twitter.com/hashtag/Ramaphosa?src=hash&ref_src=twsrc%5Etfw"">#Ramaphosa: The public is encouraged to stay at home, other than for essential personal movement, doing essential work and work in sectors that are under controlled opening. People can exercise under strict public health conditions.— Presidency | South Africa 🇿🇦 (@PresidencyZA)%%%twitter https://twitter.com/hashtag/Ramaphosa?src=hash&ref_src=twsrc%5Etfw"">#Ramaphosa: All gatherings, apart from funerals and for work, will remain prohibited.Those who are elderly, and those with underlying conditions, must remain at home and take additional precautions to isolate themselves.The sale of cigarettes will be permitted.— Presidency | South Africa 🇿🇦 (@PresidencyZA)%%%twitter https://twitter.com/hashtag/Ramaphosa?src=hash&ref_src=twsrc%5Etfw"">#Ramaphosa: The range of goods that may be sold will be extended to incorporate certain additional categories. These will be detailed by the relevant Ministers.— Presidency | South Africa 🇿🇦 (@PresidencyZA)%%%twitter https://twitter.com/hashtag/Ramaphosa?src=hash&ref_src=twsrc%5Etfw"">#Ramaphosa: Conference and convention centres, entertainment venues, cinemas, theatres, and concerts will remain closed. Concerts, sporting events, and religious, cultural and social gatherings will not be allowed until it is deemed safe for them to continue.— Presidency | South Africa 🇿🇦 (@PresidencyZA)","URamaphosa uthambise imithetho kathaqa, nakhu okuzoshintsha"
"FANELESIBONGE BENGUU MCULI wekwaito, uKabelo Mabalane 
(osesithombeni) usengene kwezokusakaza njengoba eseshayela uhlelo kuRadio 2000 aqale ukuzwakala kuyo ngoLwesihlanu.UKabelo owagqama ngama-90’s eqenjini iTKZee wenza uhlelo lwasebusuku njalo ngoLwesihlanu.Uhlelo ulwenza noGavin Koppel kanti lungena ngo-7 kuya ku-9.Ujoyina nje, vele lesi siteshi esisakazela iNingizimu Afrika yonke sisanda kwenza izinguquko eziqale ukuzwakala ngoMeyi 1.Sijoyinwe nguThami Ngubeni osakaza nakuMetro FM lapho khona enza uhlelo lwangeSonto ekuseni i
Sacred Space.UThami kuRadio 2000 ungene esikhaleni sikaThabiso Tema owashiya wayojoyina isiteshi esisha esingakazwakali emoyeni, iPower FM.Abanye abajoyinile nguLupi Ngcayisa, Kia Johnson, Bongani Nxumalo, Kitty Phetla, Lindo Zici noKass Naidoo kwathi uCarol Tshabalala yena wahamba.UKabelo kumaSouth African Music Awards muva nje obeqokwe emkhakheni weBest Kwaito Album nge-albhamu yakhe ethi 
Immortal Vol. 2 lapho ebeqhathwe khona noL’vovo, Bhar, Teddy Bears noProfessor owagcina eyithathile, uthe ujabule kakhulu ngokuba semoyeni.“Ngiyajabula kakhulu ngokuba lana. Cabanga ngingena ngemuva komuntu engikhule ngimlalela u-Ernest Pillay,” kusho uKabelo emoyeni.Sekuwumkhuba ojwayelekile ukuthi imisakazo iqashe osaziwayo njengoba uLloyd Cele noLeleti Khumalo besakaza kuVuma FM,uDJ Ms Cosmo unohlelo ku-5FM, uMinnie Dlamini ungena ngoMgqibelo kuMetro FM.Bakhona nabanye osaziwayo abangazibekile phansi emisakazweni nakumabonakude.",OweTKZee usengumsakazi
"AMALUNGU e-ANC kufanele akwemukele ukuthi kungafika ingqungquthela ezinye izikhalo zawo zingaxazululekile. Lokhu kushiwo nguMgcinimafa we-ANC uDkt Zweli Mkhize. ""Angilindele ukuthi zonke izikhalo sizokwazi ukuzixazulula ngaphambi kwengqungquthela,"" kusho uMkhize. Amagatsha e-ANC ezweni afake izikhalo emuva kwemihlangano yamagatsha okukhetha abaholi. UMkhize obe nengxoxo nezintatheli eSandton kuleli sonto uthe ufuna i-ANC iqeqeshe abaholi bayo ngaphambi kokuthi bayoqekelwe ezikhundleni eziphezulu. ""Kufanele siqeqeshe abantu emagatsheni,"" kusho uMkhize. UMkhize uthe seziqalile izinhlelo zokuqeqesha abaholi kodwa ngeke akwazi ukudalula okunigi ngazo. Uthe uma eqokelwa esikhundleni sokuhola i-ANC uzoqinisekisa ubuyisa ubumbabo, ucwaningo aqinisekise nokuthi abaholi bayakuqonda ukuthi bamele abantu. Uthe uzoqinisekisa ukuthi uhlelo lobulungu aluqoleki. Abaholi abangazifezi izinhlelo ababekelwe zona zokuthuthukisa umphakathi bazoqondiswa. ""Kubalulekile ukuthi abaholi bazifeze izinhlelo zokuthuthukisa umphakathi,"" kusho uMkhize esho nokuthi abaholi kufanele babeqotho. Uthe uzolwa nenkohlakalo ngoba iyona edala izinkinga enhlanganweni. Uzophinde alwe nokuqhekeka kwe-ANC njengoba kudala abanganelisekile bavele basungula iCOPE ne-EFF.""Sifundile emaphutheni ethu futhi asifuni ukuthi sibe nezinye izinhlangano eziphuma kwi-ANC. Sizokwenza konke okusemandleni ukuletha ubumbano,"" kusho uMkhize. UMkhize uphinde wathi kufanele kube neCodesa yemikhakha ehlukene kwezomnotho ukuze kubunjwe isizwe, kuthuthukiswe nomnotho. ",Azilindeleke izinkinga nangosuku lwengqungquthela-Mkhize
"UNTOKOZO “TK” Dlamini olingisa kuZalo wale waphetha ukuthatha isithombe nozakwabo ngesikhathi ecelwa ukuthathwa isithombe noJessica Nkosi weSibaya e-47th Avenue, eThekwini, ngoMgqibelo ebusuku.UTK, umlingiswa wakhe okunguMastermind, ubenze umcimbi wokugubha usuku lwakhe lokuzalwa. Yena noJessica, uQondi kwiSibaya, bebehleli etafuleni elilodwa nabanye abangani babo kanti phambilini sekuke kwavela izindaba zokuthi bayathandana kodwa abakaze bakuqinisekise lokhu.Ngesikhathi kumenyezelwa ukuthi uJessica ukhona emcimbini, kanti naye bekuwusuku lwakhe lokuzalwa, bacelwe ukuthi bashaye isithombe ndawonye kodwa uTK wanqaba.UTK uthe ingaye le nto ngakho akube nguye yedwa oshuthwayo. Akafunanga futhi ukuqinisekisa ngobudlelwano bakhe noJessica. Nangesikhathi esethintwa izolo uvele waluvala ucingo.Uphinde wala ukudalula iminyaka yakhe wathi “sekusele kancane ngifike ku-30”.Esikhangisweni somcimbi bekungabhaliwe ukuthi kuzonandisa bani kodwa kuthiwe kuzocula abantu abayimfihlo futhi kuzotheleka nosaziwayo.Usaziwayo obekhona bekunguNay Maps olingisa noTK kuZalo odlala indawo kaMxolisi. Bekukhona noDJ Benny Maverick wodumo lwengoma ethi Memeza ayishaya noDladla Mshunqisi.Abebenandisa kubalwa kubo uDJ Sonic ongumsakazi weGagasi FM, uDJ we-hip hop, uMeech nabanye.Ngesikhathi efika usingaye ngabo-1.30 entathakusa abantu bebengakagcwali ngaphakathi. Kodwa kuthe kubheke ko-2.30 endaweni yokudansa bese kuqala ukuphithizela.Khonamanjalo, uJessica yena usuku lwakhe lokuzalwa ubekade elugubhe eViews at Twenty5, eStamford Hill, eThekwini, ngoMgqibelo emini.Ubehlanganisa iminyaka ewu-28. edla anhlamvana.",Wale waphetha ukushutha nozakwabo
"ABANTU abaningi bathi lusabambe ngakho uhlelo lukamaskandi olusakazwa yizintokazi zoShikishi, uZimiphi ‘Zimdollar’ Biyela noNonhlanhla ‘Mdonso’ Ngcobo kuKhozi FM ngoMgqibelo. Kuthintwa omunye womaskandi besifazane abahamba phambili, uBuselaphi Buthelezi-Gxowa, uthe ubona besaqhuba kahle kakhulu ngokunikeza abaculi abasafufusa ithuba nokudlala ngokulinganayo abaculi bobulili obuhlukene. “Bengingakaliboni iphutha kubona. Noma inkonyane isazwakala ukuthi isathuka isisinga kuMdonso ngenxa yokuthi usaphuma esiteshini somphakathi kodwa kuzohamba kuhambe naye ajwayele.Engikuthanda kakhulu ngabo wukuthi abadlali abaculi ababodwa futhi abathukanayo.” NoBoneni ukujabulele kakhulu ukunikezwa kwabantu besifazane ithuba lokusakaza lolu hlelo ngoba liyenyuka nezinga lokudlalwa kwabaculi besifazane kulona, ikakhulukazi abasha.Ube esecela ukuba lezi zintokazi zinikezane ithuba uma zisakaza ngoba kuzwakala sengathi kusakaza umuntu oyedwa. “Babuye bakhulume kanyekanye. Okunye kuzofanele baqinise kakhulu ekucwaningeni ngoba kubuye kube nokuphaphalaza.” Ubekhuluma ngokubizwa komculi wesifazane uGaranti ngensizwa, ukubizwa kukaMjikijeli ngoMjikijelwa nokuthi kuthiwe abalandeli bakaKhuzani bazobe bephakamisa amathawula, ekubeni esetshenziswa abeGcokama.uZimiphi ‘Zimdollar’ BiyelaOmunye umculi ocele ligodlwe igama lakhe, unxuse ukuba bagade ulimi oluqosheme njengoluthinta ucansi. “Siyacela impela ukuba bathi ukwehlisa ezindabeni zocansi. Uma omunye umsakazi ephaphalaza, abangalungisani emoyeni kodwa abakhulume ngasese futhi bangabuzani imibuzo bengahlinzekene ngezimpendulo.”Uphrojusa ongumphathi wabaculi uMjaphani Mkhize uthe yize uShikishi lunenyanga eyodwa kodwa uhlelo ulubona lusahamba kahle. “Ngabe ngiqamba amanga uma ngingathi kukhona amaphutha engisawazwile. Engikuthanda kakhulu ngabo wukuthi bakwazi ukudlala zonke izinhlobo zomculo ngokulinganayo.”NoDkt Musa Zulu weMaz Entertainment uthe lolu hlelo seluyakwazi ukuqhakambisa umculo wabesifazane kunakuqala futhi badlala ngokulinganayo nezingoma zabo. “Uhlelo lwabo luhleleke kahle futhi ngithanda nezingosi ezikhona, ziyakuheha ukuba ulalele.”UZulu unxuse lezi zintokazi ukuba zithi ukwehlisa emancokweni kodwa zigxile engomeni.",Bancoma izintombi zoShikishi oKhozini
"IBHANTSHI ligcwale umoya kubaholi beNFP, uMnuz Maliyakhe Shelembe noSolwazi Nhlanhla Khubisa abagwetshwe iminyaka engu-10 bengazihlanganisi neqembu kwaphinde kwahoxiswa nobulungu babo ngemuva kokulahlwa ngamacala ebebekwe wona yiqembu.Ikomiti eliqondisa ubugwegwe leqembu, lithole uShelembe obenguSihlalo kazwelonke owesula esikhundleni noKhubisa obenguNobhala-jikelele naye owasula, benecala lokwehluleka ukubhalisela iqembu kusenesikhathi ukuze lingenele ukhetho lohulumeni basekhaya nokwaholela ekutheni ligcine lingangenanga.Ibamba likaSihlalo weNFP kuzwelonke, uMnuz Bheki Gumbi, ukuqinisekisile izolo ukuthi ikomiti eliqondisa ubugwegwe leqembu libathole benecala, uShelembe noKhubisa.“Uzokhumbula ukuthi laba baholi uShelembe, uKhubisa noMnuz Scelo Mabika, bavele phambi kwekomiti leqembu eliqondisa ubugwegwe. Siphumile isinqumo, uShelembe noKhubisa batholwa benecala. Banikwe isigwebo esithi ubulungu babo buhoxisiwe iminyaka eyishumi, lokho okusho ukuthi kuzomele bangabe besazihlanganisa nezinto zeqembu kuze kuphele lesi sikhathi,” kusho uGumbi.Uthe uShelembe noKhubisa balahlwe yicala lokuthi behlulekile ukwenza umsebenzi wabo okuholele ekutheni iqembu ligcine lingakwazanga ukungenela ukhetho lohulumeni basekhaya. Uthe ikomiti libathumelele laba baholi isinqumo salo.“UMabika yena usindile ngenxa yokuthi buncane ubufakazi obebumhlanganisa namacala wabe eseshaywa ngoswazi oluncane lokuthi angazihlanganisi nezinhlelo zeqembu unyaka owodwa, ubulungu bakhe kabumisiwe,” kusho uGumbi.Uthe iphalamende lizothunyelelwa isinqumo sekomiti.“Lesi sinqumo sisho ukuthi uShelembe noKhubisa kulindeleke ukuba baphume ePhalamende ngoba abasayimele iNFP,” usho kanje.UGumbi uthe obenguMgcinimafa weqembu uMnuz Xolani Ndlovu naye obethinteka endabeni yokuthi iqembu lingakwazi ukungenela ukhetho kade amiswa enhlanganweni.“Ubulungu bukaNdlovu bamiswa iminyaka emihlanu ngemuva kokulahlwa yicala, isinqumo sathathwa engekho njengoba ebebaleka, wangavela ngisho phambi kwekomiti,” kusho uGumbi.UShelembe noKhubisa bavumile ukuthi bayitholile incwadi bathi bazosidlulisela phambili isinqumo. UShelembe uthe uGumbi uyagagamela ngokugijima akhulume kwabezindaba zingakalandelwa zonke izinhlaka zangaphakathi.“Into ayijahile ukuya ePhalamende yingakho enza yonke lento,” kusho uShelembe.",Sebeshaywe ngesithende abaholi beNFP
"ZIBALEKE zashiya izibhamu izigebengu okuthiwa beziyobamba inkunzi eThekwini, izolo. Okhulumela amaphoyisa KwaZulu-Natal, uLt Colonel Thulani Zwane, uthe amaphoyisa asesiteshini samaphoyisa eDurban Central abenomkhankaso wokulwa nobugebengu ngesikhathi emiswa yilungu lomphakathi ebelikhathazekile.Kuthiwa libikele amaphoyisa ukuthi kukhona abafuna ukubamba inkunzi ibhizinisi ku-2nd Avenue.Amaphoyisa kuthiwa avele aya kule ndawo ababona abebesolisa bemile ngakuleli bhizinisi. Abasolwa kuthiwa babone amaphoyisa eza babaleka bashiya isikhwama okutholwe kuso izibhamu ezimbili nezinhlamvu. UZwane uthe amaphoyisa ayaphenya azama ukuthola abasolwa. Amaphoyisa ancome ilungu lomphakathi eliqaphele ukuthi kukhona abasolisayo lawabikela.",Kusale izibhamu bebalekela amaphoyisa
"UMCULI ocula owokholo uBetusile oqokwe emunxeni weSong of the Year kuma-Independent National Gospel Music Awards (Ingoma) unxuse abalandeli bakhe ukuthi bakhombise uthando lwengoma ngokuyivotela.UBetusile wodumo lwengoma ethi Zundithwale uqokwe ngengoma ethi Itarhu Lakho.“Ngiyacela kubalandeli bangivotele. Ingoma sayikhipha kusathiwa uthaqa uzoba yizinsuku ezingu-21 yaba phambili ezingomeni zowokholo isikhathi eside. Abantu babengithumelela ama-video beyicula umhlaba wonke.”Uthe okwamumangaza ukuthi uyicula ngesiXhosa esiqinile abanye abangezwa nokuthi uthini.“Ngikholwa ukuthi iyababusisa ngakho abayivotele. Uma ngingena estudiyo ngithandazela ukuthi uNkulunkulu anginike umyalezo odingekayo ngaleso sikhathi hhayi ingoma emnandi. Le ngoma ibuyisa ithemba kubantu, ibanikeza ithuba lokuthi baphenduke ezintweni ezimbi abazenzile. Kukhona lapho ithi khona ‘ngingumoni Thixo wami nginecala.’ Abantu bavuma izono bacela ukuxolelwa.”Le miklomelo kuzoba ngeyesikhombisa ikhona kulo nyaka. Ukuvota kuvulwe kuze kube * -Okthoba 11 bese kuthi abanqobile bamenyezelwe ngo-Okthoba 31.Uma uvota uthumela igama Ingoma, umunxa negama lomculi ku-40439. I-sms ibiza uR2.Uhla lwabaqokiwe lumi kanje:BEST GOSPEL COLLABORATION1. Curt Hardy ft. JD Crosson2. Sophy Mmako ft Tau Diarora3. Nelkay ft Cliff M, Jael & Christian Mbuyi4. Nathi Sithole ft Sneazy5. Papa Ndu ft Sipho Makhabane, Donny Ngwenyama & Nicholus MabuzaBEST LIVE RECORDED DVD1. Minister Lombard Matshinge - Scaling Higher Heights2. Dumi Mkokstad - Calvary (Live at Durban City Hill Church)3. Mpumi Mtshweni - Getsemane (Live at Witbank Civic Hall)ALBUM OF THE YEAR1. Dumi Mkokstad - Calvary2. Justice Nemaah - At the feet of Jesus3. Mthoko Nkosi - IzinyembeziARTIST OF THE YEAR1. Curt Hardy2. Tebogo Mokhuwane3. Jumbo4. Mpumi Mtshweni",Ucela amavoti  kubalandeli uBetusile
"INTOKAZI eyaziwa ngeQueen of Gqom, uBabes Wodumo, isiwachithile amahebezi asabalale ezinkundleni zokuxhumana ngoLwesibili okuthi ikhulelwe.Kube nesasasa ngesikhathi kusabalala isithombe sayo igqoke ingubo eyenza ibukeke sengathi izithwele.Kube nemibuzo eminingi ngesithombe sikaBabes esathathwa egubha usuku lokuzalwa.Iningi lisale nemibuzo ebelingazi ukuthi lizoyiphendulwa ngubani ngoba yena ubengaphawuli.Kodwa izolo lishone eseqophe ivideo wayifaka ku-Twitter iveza ifiga yayo ithi yona isekude ukuthi ikhulelwe.“Ngingakhulelwa kanjani nje. Umuntu usebenzile kusho ukuthi nengcebo iyangilandela yikho sekuthiwa ngikhulelwe. Ngisekude ukuzithwala, ubani ozodansa ngoDisemba, nansi neDurban July isiseduzane, ubani ozoshaya amavosho, hhayi ningazodlala nina, ngeke ngikhulelwe mina, okungenani hhayi manje, kuseva, sizohlangana KwaDezi, uzophinde ungithole KwaDanaza,” kusho uBabes ovale ivideo ngokucula ingoma.Uthe kusho ukuthi abantu ababazi abantu abazithwele.Ukusolwa kukaBabes ngokukhulelwa kulandela imibuzo eke yaba khona ngendandatho ayifakile obekuthiwa uMampitsha wamthembisa umshado ngayo.Ekhuluma neSolezwe phambilini uBabes wawachitha amahebezi omshado wathi uzifakele nje indandatho.Imizamo yokuthola uBabes ayiphumelelanga, ucingo lwakhe belukhala lungabanjwa.",UBabes Wodumo uchitha eyokukhulelwa
"YIZE umlingisi weSibaya, u-Amina Jack engakaze akufundele kodwa indawo kaThokozani Zungu, uyilingisa ngokuzimisela nangeqophelo eliphezulu.U-Amina (19) odabuka oSizweni eNewcastle, ubonga abenkampani eqopha umdlalo ngokumcija aze afike kuleli zinga asekulo. Echaza ngokungena kuwo, uthe wayengakaze aziphuphe engumlingisi.“Ngomunye unyaka umama wavele wangibuza ukuthi ngiyafuna yini ukuba umlingisi. Wabe esethi ubone inhlolokhono. Ngakho angiyozama ukuze ngibone ukuthi kuzokwenzekani.”Nebala waya kokwenza inhlolokhono kwiZion 14, wathathwa ukuba alingise indawo yendodakazi kaKing Sibiya, uMbali.“Ngenxa yokuthi lo mdlalo wawukhiqizwa yiThe Bomb esiqopha Isibaya. IThe Bomb yangifaka kwiSibaya.” Njengoba enza unyaka wokuqala ezifundweni zePsychology e-University of KwaZulu-Natal, ophikweni oluseMgungundlovu, uthe isikhathi esiningi usichitha kulesi sifundazwe.“Uma kuneziqephu engizozishutha kwiSibaya bayangibiza. Ngigibela ibhasi ukuze ngifike ngisebenze, maqede ngibuyele emuva eMgungundlovu.”U-Amina uzichaze njengomuntu ohluke kakhulu kuThokozani.“Anginaso isibindi, nginamahloni ekubeni uThokozani uyazikhulumela. Ngiyakuthanda ukufunda izincwadi. Yena uzalelwe esithenjini kanti mina angiphumi ekhaya elinaso.” Uveze ukuthi unekhono lokuqhulula amahlaya uma ezihlalele  nabangani bakhe kodwa akasoze aba wusomahlaya ngoba unamahloni. Njengoba engusaziwayo uthe akabi nankinga nabalandeli bakhe abasuke befuna ukushutha naye.“Ngisho befika ngimatasatasa neminye imisebenzi. Ngibacela kahle ukuba bangilinde, ngiqede engikwenzayo. Okwamanje inkinga kuseyiCorona. Angikwazi ukushutha nabantu ngenxa yokubalekela ukusondelana kakhulu,” kuchaza u-Amina.Ungumagcino ezinganeni ezine zikaNksz Ethel Jack. Uqale ukufunda eQhubimfundo Primary eNewcastle, naseForest Hill Primary eGoli kodwa waphothula uGrade 12 eNationwide School eGoli. Ukufunda ukuqale nyakenye kodwa wabuye wahlaba ikhefu ngenxa yokuba matasatasa nomsebenzi.",Wayengakaze aziphuphe elingisa
"Izigebengu zibaleke noR200 000ASALE encela izithupha amalungu esitokofela ngesikhathi kugasela amadoda abehlome ngesibhamu athatha imali engaphezu kukaR200 000 ebizohlukaniswa KwaQanda, eTaylors Halt, ngaphandle kwaseMgungundlovu.Amalungu esitokofela Isolezwe elikhulume nawo izolo acela ukungadalulwa, akhale ngokuba noKhisimusi omnyama.Umthombo obukhona kuqolwa uthe izigebengu zifike emini ngo-12 zihlome ngesibhamu zathatha yonke imali.“Amalungu esitokofela awu-12 ahlangane ngo-12 ngoMsombuluko ezohlukanisa imali. Namhlanje (ngoLwesibili) bekulindeleke ukuthi siyothenga ukudla. Sidlala izitokofela ezintathu, esokudla, esemali nesefriji (kuthengwa izinhlobo zenyama).“Kube ukungena nje emhlanganweni, kwangena abantu besilisa ababili, abanye bama ngaphandle. Omunye ubesikhombe ngesibhamu, omunye ephethe iselula. Bavele bathi ‘sifuna imali’. Baqalile-ke bathatha imali kubo bonke abebeyiphethe.“Omunye ubelokhu ekhuluma neselula, bese eqonda kulowo ophethe imali ayicele yonke. Babe sebethatha amaselula, yize omunye ethe uzosibuyisela wona ngoba bona abafuni amaselula, bafuna imali. Bagcine bengasinikezanga kodwa. Babe sebekhiya babaleka ngezinyawo. Amalungu esitokofela azame ukuphuma ngamafasitela,” kusho umthombo.Uthe lapho bebehlukanisela khona ayingeni imoto ngakho izigebengu zibaleke ngezinyawo zaze zayofika ezimotweni ezimbili ebezihamba ngazo, zashaya zachitha.Omunye umthombo uthe: “Imali bayithathe yonke. Ibiningi yize besingakayibali yonke. Imali esicabanga ukuthi bahambe nayo ingaphezu kukaR200 000.“Uma uhlanganisa zonke lezi zitokofela ezinamalungu awu-54, abangu-13 bebedlala esefriji, abangu-17 bedlala esokudla bese abangu-24 bedlala eyemali. Bekukhona nemali ezalayo.“Ngaphezu kwalokho ngaleli langa sonke besizokwengeza ngoR500 ilungu ngalinye imali eyimpoqo ebizwa ngokuthi umshuqulu,” kusho umthombo.Amalungu esitokofela asola ukuthi kungenzeka kukhona onikeze izigebengu ulwazi ngoba bezilokhu zikhuluma neselula futhi zifune ngodli imali okuthiwa umshuqulu.“Bathe abahambi bengakawutholi umshuqulu. Elinye ilungu lize lakhumula lanqunu libakhombisa ukuthi aliyiphethe imali. Imali bebazi ukuthi iphethwe ngobani ngoba bebevele baqonde koyiphethe bathi akayikhiphe bese bemsesha ukuthi ayikho enye egodliwe,” kusho umthombo.Kuthiwa ngelanga lokubanjwa inkunzi lilodwa ilungu ebelingekho emhlanganweni futhi lona beliphethe imali eningi ewuR14 000 obekumele lifike nayo.Izolo bekunomhlangano kuhlanganiswa amakhanda.Lawa malungu abesedlale isitokofela iminyaka futhi besihlukanisa emzini welungu elisuke liqokiwe kulowo nyaka. Athe kulo nyaka abeqala ukuba maningi kangaka, sebecabanga nokuba bayifake ebhange ngonyaka ozayo ngemva kwesehlo.“Sikhulu isililo ngoba abantu abaningi abadlala isitokofela kabasebenzi bahola iqolo. Bebethembe le mali ukuthi bazothengela izingane izinto zikaKhisimusi, kufike ukudla. Manje asazi ngempela senzenjani. Nabanye bayoze bahole sekudlule uKhisimusi, yiyo le mali ebesiyithembile. UKhisimusi wethu umnyama,” kubalisa elinye ilungu.Kuthiwa kubizwe amaphoyisa kodwa angafika. Elinye ilungu lize laziyela lona esiteshini ukuyovula icala sekuntambama ngoMsombuluko.Okhulumela amaphoyisa KwaZulu-Natal, uCaptain Nqobile Gwala, uthe kuvulwe icala lokubanjwa kwenkunzi.“Amaphoyisa aseTaylors Halt aphenya icala lokubanjwa kwenkunzi.“Ummangali uthe bekunomhlangano wesitokofela KwaQanda kwase kufika abesilisa abangaziwa babakhomba ngesibhamu, base beyabaleka nemali.”Uphenyo lwamaphoyisa luyaqhubeka. ",Izigebengu zibaleke noR200 000 wesitokofela
"BANINGI abasacabanga ukuthi bazothathani bahlanganise nani ngoKhisimusi njengoba kudlisa izibiliboco. Kujwayelekile ngalesi sikhathi ukuthi abantu bafune ukupheka okwehlukile, kungabi yizidlo ezijwayelekile. Umpheki uNkk Zanele van Zyl osanda kwethula incwadi ethi Cooking With Zanele, unamathiphu ezinye izidlo ezihlabahlosile ezingajatshulelwa umndeni ngalo Khisimusi. UNkk van Zyl ophinde asebenze nabakwaSpekko, usiphathele izidlo ongazenzela zona ngalo Khisimusi, okukhona ne-dessert ehlukile.“Izidlo engizikhethile ezingadingi izithako eziningi,” echaza.Inkukhu echochobalisiwe1. Inkukhu echochobalisiweOkudingayo:*Inkomishi yeButtermilk noma amasi*125ml weLemon juice*10ml Whole grain mustard*10ml Chicken spice*5ml Paprika*15ml weFresh rosemary eqotshiwe*15ml weThyme*Amaqhezu amathathu ka-garlic ogayiweIndlela yokwenza:Endishini enkulu xuba izithako bese ugcoba inkukhu ngaphandle nangaphakathi. Goqa inkukhu ngephepha lokubhaka (foil) bese uyifaka kuhhavini upheke imizuzu engu-45. Susa i-foil uphinde upheke imizuzu engu-15 ize ishintshe umbala inkukhu. Ungayiphaka ne-rice noma imifino.Apricot Jam Gammon2. Apricot Jam GammonOkudingayo:*2 kg weGammon*U-carrot ombili oqotshiwe*Izigaxa ezimbili zika-anyanisi obomvu*Ilitha yamanzi*Uhhafu we-apricot jam*250 ml we-Apple juice*50g we-White rice vinegar*50g kashukela onsundu*15ml weBabercue Spice*Amaqhezu amathathu ka-garlic ogayiwe*Uginger ogayiwe*Salt and pepperIndlela yokwenza:Ebhodweni elikhulu bilisa iGammon kanye no-carrot no-anyanisi upheke imizuzu engu-30. Uma sekuvuthiwe beka eceleni kuphole. Ebhodweni hlanganisa ujamu, apple juice, ushukela, white rice vinegar, garlic, ginger, usawoti no-pepper. Yeka ebhodweni kuze kushube. Hluba isikhumba enyameni. Thela enyameni ingxube kajamu bese ufaka inyama kuhhavini ubeke ku-180 degrees.Isaladi lethanga no-Beetroot3. Isaladi lethanga no-beetrootOkudingayo:*500g wethanga eliqotshiwe*Izigaxa ezine zikaBeetroot oqothiswe wabiliswa*500g wamahlamvu kaLettuce*Izigaxa ezimbili zika-anyanisi obomvu*60ml oweBalsamic Vinegar*60ml we-Olive Oil*IFeta cheeseIndlela yokwenza:Basa uhhavini uwubeke ku-180 degrees. Chelela ithanga ngo-olive oil bese ufaka kuhhavini imizuzu engu-15. Beka eceleni kuphole. Geza uBetroot ukuze ungavuzeli kwisaladi. Endishini enkulu ufake ithanga eselivuthiwe, uLettuce, Beetroot no-anyanisi. Xuba i-olive oil neBalsamic vinegar bese uvuvuzela kwisaladi, ubeke ngaphezulu iFeta cheese nezinhlamvu zethanga ukuze kubukeke kahle.4.Cheese TartOkudingayo:*2 Izinkomishi ezimbili zeCream cheese*500g we-fresh berries*1 Inkomishi yeCondensed milk*Izinkomishi ezimbili zika-flour*250g webhotela*125g kashukela*5ml kasawotiIndlela yokwenza:Beka uhhavini ku-160 degrees. Esitsheni sokubhaka faka amabhisikisi ayizimvuthu afike esinqeni sesitsha. Xuba uflawa, ushukela, usawoti nebhotela bese ubhaka kuze kushintshe umbala bese uyapholisa.Sebenzisa i-electric mixer ukuhlanganisa i-cream cheese, condensed milk nama-berries. Thela le ngxube kumabhisikidi ubeke efrijini kuze kuqine.Thela ngaphezulu amanyeama-berries.",Umpheki namathiphu ezidlo zikaKhisimusi
"Uthe okwamanje ngeke awadalule amagama abaculi asebaqashile ngoba kusasele ukuthi basayine izinkontileka zokuqashwa kwabo ngaphambi kokuba abaveze.“NgoMsombuluko azoqala ukudayisa amathikithi eComputicket. NgoLwesihlanu (Januwari 18) ngizoba nomhlangano nezinduna zabalandeli ngohlelo lomcimbi ukuze siqale ukuwumaketha. Ngosuku lomhlangano sizoqhamuka nohlelo oluzosisebenzela ukuwumaketha,” kusho uKhuzani.Uthe izindlela ezisetshenziswe uCassper Nyovest ukumaketha owakhe ngesikhathi efuna ukugcwalisa iMoses Mabhida, ngeke akuqinisekise ukuthi naye uzosebenzisa zona.“Uma sesinomhlangano sizobheka ukuthi indlela esizowumaketha ngayo izosisebenzela yini. Uma kungukuthi indlela uCassper Nyovest awumakethe ngayo owakhe sibona ukuthi izosisebenzela, nathi ngeke siqhele kuyona kodwa uma ingeke isisebenzele sizoyiyeka. Njengamanje zikhona izindlela enginazo zokumaketha umcimbi kodwa kulukhuni ukuthi ngizidalule singakahlangani. Lokho kungangifaka ngaphansi kwengcindezi uma kungukuthi azimukelwa wumhlangano sengiziveze emphakathini,” kusho uKhuzani.Omunye wabagqugquyzeli balo mcimbi, uMthokozisi Zuma, uthe bazoqala ngokukhipha isitatimende abazosithumelela kwabezindaba ngohlelo lomcimbi.“Sizoqhamuka nento yethu eyehlukile ngoba asifuni kubukeke sengathi sithathe izinto zabantu ngokumaketha umcimbi. Kumanje sesinalo uhlelo lokumaketha umcimbi kodwa ngeke siludalule emphakathini singakabi nomhlangano esizovumelana kuwona ukuthi sithathe izinqumo ezifanele. Engingakuqinisekisa nje manje ukuthi izinhlelo zomcimbi ziyaqhubeka futhi wonke umuntu osekomitini elihlela umcimbi unomsebenzi wakhe,” kusho uMthokozisi.Okunye okuvelile ukuthi njengoba uKhuzani ezoba nomcimbi eMoses Mabhida, usezinze eThekwini kuze kudlule umcimbi.",UKhuzani usemi ngomumo
"ZANELE MSOMIITHOLAKALE ishonile ethoyilethi izolo ekuseni indodakazi yosomabhizinisi baseThekwini abashona kuwa ibhilidi lesonto eNigeria ngoSepthemba.Kushaye isikhathi sokuloba kungacaci ukuthi ubulawe yini u-Andiswa Ngcobo ozalwa nguMnuz Thuthukani Ngcobo noNkk Dickie Ngcobo abangabasunguli boKuphila Wellness Centre. Abazali baka-Andiswa babesengabanye bakuleli abawu-85 abashona ebandleni likaMfu TB Joshua iSynagogue Church of All Nations (Scoan), eNigeria. Izidumbu zabo zabuyiswa emuva kwezinyanga ezimbili sekungenelele uhulumeni wakuleli bangcwatshwa ngoNovemba.Kuthiwa isidumbu sika-Andiswa oneminyaka elinganiselwa kwengu-20, sitholakale ethoyilethi emzini walabo somabhizinisi eDurban North.Imithombo ebisashaqekile ngalesi sigameko esenzeke kusanda kungcwatshwa labo somabhizinisi ibibabaza ifu elimnyama elilandele lo mndeni.
Isolezwe lithole ukuthi umndeni wakwaNgcobo uvuke washayana ngamakhanda ngenxa yalesi sigameko esivuse amanxeba. Kuthiwa u-Andiswa bekulindeleke ukuthi aqale izifundo zakhe kwenye yamanyuvesi eThekwini khona izolo.Imithombo ikuqinisekisile ukuthi umufi akazilengisanga kodwa bekungakacaci ukuthi kwenzekeni. Bekubatshazwa nokuthi ubeyingane ezithobile futhi engakukhonzile ukukhuluma.U-Andiswa ubengomunye wezingane zakwaNgcobo eziwu-10 ezasala ziyizintandane emuva kwesigameko saseNigeria.Kuthintwa omunye wabafowabo bakamufi, uMnuz Simphiwe Ngcobo, ubezwakala ukuthi kunzima ngisho ukukhuluma ngenxa yalesi simo.“Ngingakuqinisekisa ukuthi sishonelwe kodwa angikwazi ukukhuluma nokukhipha eminye imininingwane okwamanje. Ungabuye ungishayele uma sengikwazi ukukhuluma,” kusho yena.Umndeni wakwaNgcobo ukweyathola isimemo sokudla uKhisimusi noMfu TB Joshua eNigeria. Yize eminye imindeni kuthiwa yasinqaba isimemo kodwa umndeni wakwaNgcobo wasamukela njengoba wathi awunagqubu nalo mfundisi futhi wasamukela isimo esenzeka.USimphiwe watshela leli phephandaba ukuthi umndeni uvumelane ngokuthi isimemo sihlehliselwe uJanuwari ngoba ungeke ushiye izingane zodwa kuwuKhisimusi wokuqala kushone abazali. Wathi nguye ozoya eNigeria njengoba bezicelele ukuthi esabo isimemo sihlehliswe.",Kushone ozalwa abashonela eNigeria
"IYAVUTHWA eyeqembu elisha lezepolitiki KwaZulu-Natal ngemuva kokuthi ilungu lesigungu esibhekelele ukusebenza kwe-ANC, uMnuz Senzo Mchunu, lithe sebezwile ukuthi kukhona enye inhlangano ezokwakhiwa ingakapheli inyanga.Ekhuluma emngcwabeni wesishoshovu se-ANC esibulewe eMoses Mabhida, uMnuz Msawenkosi “Maqatha aziqobayo” Mchunu, uMchunu uthe uzwa kuthiwa kunenye inhlangano ezokwethulwa ngoMeyi 25.“Lokhu kusho ukuthi sekunenselelo ethe xaxa ngoba kusho ukuthi seziningi izinhlangano ezizofuna amavoti, yingakho kumele sisukume sime ngezinyawo senzele ukuthi lo mbutho ukwazi ukuthola amandla afanele ukuze uqhubeke nokuphatha abantu baseNingizimu Afrika. Uma sizithambisa lezi zinhlangano eziqhamukayo ezingoqhibukhowe zizowuwisa umbuso kaKhongoloseesiwuthanda kangaka,” kusho uMchunu.Uthe kusanda kuvela izinsolo ezithi kunabaholi abathile be-ANC KwaZulu-Natal abaseka lowo obengumengameli wakuleli, uMnuz Jacob Zuma, abahlela ukwakha inhlangano entsha okuthiwa izoholwa nguZuma.Indaba yale nhlangano entsha ehlubuka kwi-ANC iqale ukukhulunywa ngemuva kwengqungquthela yaseNasrec lapho uMnuz Cyril Ramaphosa aqumba phansi imbangi yakhe uDkt Nkosazana Dlamini Zuma.ABAHOLI abebehambele inkonzo yomngcwabo wesishoshovu se-ANC esibulewe eMoses Mabhida uMnuz Msawenkosi Mchunu osocongwe ngeledlule, kwesobunxele uNgqongqoshe wamaPhoyisa uMnuz Bheki Cele, uMnuz Sifiso Sonjica noMengameli we-ANCWL uNksz Bathabile DlaminiOmunye wabaholi be-ANC abebematanyiswa nale nhlangano nguMxhumanisi we-ANC eKZN uMnuz Sihle Zikalala, ophinde abe nguNgqongqoshe wezokuThuthukiswa noMnotho nezozokuVakasha kulesi sifundazwe.UZikalala wazichitha lezi zinsolo zisanda kuvela wathi zingamampunge.Elinye ilungu le-ANC eMoses Mabhida elikhulume emngcwabeni kaMchunu elingathandanga ukudalulwa, lithe imali entshontshwa kuMasipala waseMsunduzi ngenye yenkece ezosiza ekwakhiweni kwale nhlangano entsha.Lithe kumele lo masipala ophethwe nguMnuz Themba Njilo ufakwe ngaphansi komlawuli kuphinde kuhlakazwe neKhabhinethi yesifundazwe.UMnuz Fanele Sibisi we-ANC osebenza kuMasipala waseMsunduzi uthe bakhathazekile ngokuhudula izinyawo kukaNgqongqoshe wezokuBusa ngokuBambisana neziNdaba zoMdabu KwaZulu-Natal uNkk Nomusa Dube-Ncube ekufakeni ngaphansi komlawuli uMasipala waseMunduzi.“Asazi ukuthi ungqongqoshe usalinde ukuthi kuphinde kuntshontshwe yiphi ithenda yonogada ngaphambi kokuthi athathe izinyathelo eMsunduzi,” kusho uSibisi.UNjilo obekhona emngcwabeni kaMchunu, uswele umgodi wokucasha amalungu e-ANC eMoses Mabhida embiza ngesichuse.UMnuz Thulani “Two Ways” Xulu ongumholi nongusomabhizinisi waseMgungundlovu uthe uNjilo akasiyo imeya ufana nesichuse, wathi iMeya yaseMsunduzi uMnuz Thobani Zuma oyiPhini lakhe.“Sizwa kuthiwa umuntu oqashayo eMsunduzi nguZuma kanti abesifazane bona ubaqasha ngokuthi bami kanjani emzimbeni,” kusho uXulu.Okhulumela uNkk Dube -Ncube, uMnuz Lennox Mabaso, uthe kukhona okwenziwayo ukuzama ukulungisa isimo eMsunduzi. Wathi kunophenyo olwenziwa wumnyango noMvikeli woMphakathi.Ethintwa uNjilo unqabile ukuphawula ngokushiwo ngaye wathi yena ubeziyele emngcwabeni eyoduduza umndeni kaMchunu.UZuma uthe akakhulumi nabantu bamaphepha,“Uma kunodaba oluthintwa i-ANC esifundeni kuye kuthintwe unobhala, uma luthinta umkhandlu kufonelwa imeya,” kusho uZuma.",Iqembu elisha elimataniswa noZuma
"PHILI MJOLILUYAQHUBEKA  uhlelo lokugomela iCovid-19 kusetshenziswa umgomo wakwaJohnson&Johnson obumisiwe kuleli.UNgqongqoshe wezeMpilo kuleli, uDkt Zweli Mkhize, uthe ukugonywa kwabasebenzi bezempilo okwenziwa ngaphansi kohlelo locwaningo, iSisonke Protocol, luzoqhubeka ezikhungweni ezingu-95 zokugoma ezikuleli.Uthe isikhungo esigunyaza ukusetshenziswa kwemithi kuleli, iSouth African Health Products Authority (Sahpra)  senza isiphakamiso ePhalamende sokuthi ukugoma kuqhubeke kodwa kuqashwe.Uthe njengamanje imigomo ekhona, okuzogonywa ngayo ngaphansi kwalolu hlelo, ingu-500 000.Lo mgomo wamiswa kusagonywe abasebenzi abangaphansi kuka-300 000 kwabangu-1.2 million.""Ukugoma esigabeni sokuqala kulindeleke ukuthi kuphele ngoMeyi 16. Sizimisele  ukugoma abasebenzi abasele ngobuningi babo, yize kuke kwaba khona ukuphazamiseka. Sinxusa abasebenzi bezempilo nabelaphi bendabuko abangakabhaliseli ukugoma ukuthi babhalise kwi-website yoMnyango wezeMpilo,"" kusho uDkt Mkhize.Ukugoma ngalo ngomo kwamiswa kuleli ngemuva kokuthi kutholakale abesifazane abayisithupha e-United States benesifo esingajwayekile, sokuba namahlule egazini okusolwa umgomo, okubizwa ngeVaccine Induced Thrombotic Thrombocytopenia (VITT). Manje sebeyisishiyagalombili abesifazane abajove ngawo base beba neVITT.""Ngesikhathi kumiswa ukugoma ngalo mgomo kwakusanikezwa ososayensi ithuba lokuthi bacwaninge bese bekhipha isinqumo sokuthi lo mgomo ungasetshenziswa kanjani. Ucwaningo luveze ukuthi amathuba okuthi umuntu abe nalesi sifo ngoyedwa kwabayisigidi. Abesifazane okungenzeka bangenwe yilesi sifo ngabaneminyaka ephakathi kuka-18 kuya ku-48. Nakhona kuthiwa amathuba okuthi igazi libe namahlule mancane. Ososayensi emhlabeni benze isiphakamiso sokuthi kuqhutshekwe nokugoma ngalo mgomo,""  kusho  uDkt Mkhize.Uthe kuleli uphiko olwenza ucwaningo ngemithi, iSouth African Medical Research Council  (SAMRC), wuMnyango wezeMpilo neSahpra nezinye izikhungo zezempilo bazobe bewuqaphile umgomo .""Bonke ababhalisele ukugoma ngalo mgomo bazonikezwa ifomu eshoyo ukuthi yibuphi ubungozi balo mgomo. Bazoyisayina ngaphambi kokuthi bagome,""  kusho uMkhize.",Mancane amathuba okuba namahlule kwabagome ngeJ&J
"OWAYENGUMHOLI we-DA uMnuz Mmusi Maimane usehlabele ikhwelo kumengameli wakuleli uMnuz Cyril Ramaphosa ukuthi ashintshe amaqhinga akhe ePhalamende kulandela ukubhimba kwamaqhinga amalungu e-ANC ngoLwesibili. UMaimane ubhalele uRamaphosa kuTwitter wamazisa ukuthi bangene namaqhinga okudlala ipolitiki embi ePhalamende ngoLwesibili okumdonsele amanzi ngomsele.  Kuphazamiseke ukuqhubeka kokuphendulwa kwenkulumo kamengameli ePhalamende ngesikhathi ilungu le-ANC ePhalamende, uMnuz Boy Mamabolo, efuna izimpendulo ngezinsolo zokuthi umholi we-EFF uMnuz Julium Malema, uhlukumeza inkosikazi yakhe. UMalema uthathe isikhathi ukuphendula lo mbuzo ngemuva kokuphazanyiswa amalungu e-ANC ephalamende abelokhu ewubuyise njalo umbuzo. Kuthe esephendula, uMalema uthe akakaze ambeke isandla umkakhe futhi akasoze. Akagcinanga lapho nokho njengoba edalule izinsolo zokuthi uRamaphosa wayehlukumeza owayeyinkosikazi yakhe uNomazizi. “Awuthi ngikuphendule. Odabeni lokuhlukunyezwa kwabesifazane, mina ngasho kwenye inkulumo ngathi ongakaze ahlukumeze unkosikazi eminyakeni engu-25 edlule akaphakamise isandla.Mina angikaze ngishaye umuntu wesifazane. Ngabuza lowo mbuzo ngoba ngathola ukuthi umengameli wayemshaya unkosikazi wakhe uNomazizi, sengathi angaphumula ngokuthula,” kusho uMalema.Ephawula ngezixakaxaka zasePhalamende izolo, uMaimane uthe kuyaphoxa okwenzekile futhi kukhombisa ubungane kubaholi bakuleli. NgoLwesithathu ekuseni ubhalele uRamaphosa emcebisa ukuthi akamkhiphe uMamabolo kumalungu asebhentshini lakhe ePhalamende. “Eita Cyril Ramaphosa, abasemabhentshini akho ePhalamende bakhethe amaqhinga abhedayo izolo. Kumele ubeke uMamabolo ngaphandle. Uyakulahlekisa futhi uphazamisa ukunakwa kwezinto ezibalulekile. Lolu hlobo lwepolitiki akuyona into yakho,” kusho uMaimane.%%%twitter https://twitter.com/CyrilRamaphosa?ref_src=twsrc%5Etfw"">@CyrilRamaphosayour parliamentary benches chose a Mabena strategy izolo.You need to put Boy Mamabolo on the bench. He is costing you and taking attention away from the substantive issues.Gutter politics is not your brand. 
#SONADEBATE2020— Mmusi Maimane (@MmusiMaimane)I am disappointed with what I am seeing today in parliament. This is not what the nation expects from its leaders. The behavior today was totally unacceptable. Instead of debate we are witnessing childish behavior, insults and profanity. pic.twitter.com/BLcqnfKsHd",UMaimane uxwayise uRamaphosa ukuthi ashintshe ‘iskimu’ ePhalamende
"MHLELI: Ngithi ake ngizikhalele kade ngibekezela kodwa manje sengiyahluleka sekufike la ngidinwa khona abantu badelela isibongo sasekhaya (Mkhize) ezinkundleni zokuxhuma.Le nto yaqala ngokweyiswa kwendawo engeke ngikwazi ukubiza igama layo. Manje sebengenele esibongweni sakaMkhize. Yonke into engasile isikhonjwa kaMkhize, umuntu wenza into ebhedayo usengowakaMkhize ngisho noSathane imbala sekuthiwa owakaMkhize.Kukhona nalesi siphuzo esibhalwa izibongo. Uzwa esethi umuntu ngiphuze ebesibhalwe ukuthi Mkhize ngavele ngaphathwa yikhanda, udideke ukuthi ubusithengelani esibhalwa uMkhize kwakhona ekuqaleni uma enenkinga noMkhize.Lesi sibongo sikhulu kabi, siyahlonishwa umhlaba wonke futhi siyathandwa kakhulu. Kukhona ngisho namaNdiya, abantu abasuka kwamanye amazwe ase-Afrika ubezwa sebezibiza ngoMkhize ngoba kuyisibongo esithandekayo. Noma yikuphi lapho uhamba khona uma uke wathi ungowakaMkhize abantu bavele bakujabulele ngoba bayathandwa kakhulu abantu bakaMkhize. Yisibongo samaqhawe lesi sihlonipheni ngiyanincenga.Ngiphakamisa izandla zombili ngiyanincenga hlukanani nesibongo sakaMkhize akusona esokudlala. Ngithemba ukuthi kuzwakele nizongilalela.",[IMIBONO] Yekani ukugcwanekela esibongweni sakithi
"INDLALA inomthelela ekutheni kube nemibhikisho ehlale ithe chithi saka ezweni lethu, ngokumbono kaNdunankulu waKwaZulu-Natal.UNdunankulu waKwaZulu-Natal, uMnuz Sihle Zikalala usho kanje ngesikhathi kuvulwa ngokomthetho ikhishi lenhlangano engenzinzuzo ephakela abaswele ukudla iFood For Life, eNewlands East ngoLwesihlanu.Uthe inkululeko ebaluleke kakhulu ngeyokuthi abantu bakwazi ukuzodla bangathembeli ekutheni bazophiwa ngabanye ukudla. Uthe uhulumeni unezinhlelo eziningi ozenzayo zokusiza abampofu ukuthi baphume ebubheni bakwazi ukudla.UNgqongqoshe wezokuThuthukiswa koMphakathi kulesi sifundazwe uNkk Nonhlanhla Khoza, uthe leli khishi livulwe ngesikhathi lapho inqwaba yabantu iphelelwe yimisebenzi ngenxa yeCovid-19.""Baningi abantu abazithole sebesesimeni sokuthi abazi ukuthi bazodlani. Leli khishi lizosisiza kakhulu ngokusehlisela umthwalo njengoba lizophakela abantu baKwaMashu nezinye izindawo eziseduze,""  kusho uNdunankulu.UMnuz Vivian Reddy usihlalo weSibaya Trust, uthe bahlale bezimisele ukuxhasa izinhlelo ezizoletha ushintsho kubantu. Wathi uhlelo lweFood For Life lubonakala sengathi luzoletha ushintsho kubantu abampofu, yingakho befake isandla ekutheni kwakhiwe ikhishi okuzophekelwa kulo.UMnuz Vidhor Mangaroo, obekhulumela umndeni wakwaMangaroo onikele ngomhlaba okwakhiwe kuwo leli khishi, uthe lo mhlaba wawuthengelwe ukuthi uzokwakha ikhaya lo mndeni kodwa kwabuye kwashintsha okuphethe ngokuthi kunikelwe ngawo kwiFood For life."" Umndeni ukholwa ukuthi ikhishi lizokwenza umsebenzi ozoshintsha impilo yabantu okuyinto nabo abakholelwa kakhulu kuyo,"" kusho uMangaroo.",Indlala iwumthelela wemibhikisho ezweni
"WILLEM PHUNGULAKUBUKEKA usaya kude umdonsiswano ngesikhundla sozongena esihlalweni seNgonyama yamaZulu, njengoba kuvela ukuthi bakhona abangeneme ngokuthi siye kwaNdlunkulu uMantfombi (uMaDlamini).Leli phephandaba lithole ukuthi kusekuningi ukungaboni ngasolinye ngalesi sikhundla yize incwadi yefa efundwe ngoLwesithathu phambi kwabaNtwana abangaphezu kuka-200, ikhombe ukuthi isihlalo sikaNdlunkulu uMantfombi, okumenze wasibamba kuze kube uqoka ozongena kuso emva kwezinyanga ezintathu. Umthombo waleli phephandaba ugagule indlu yaKwaKhethomthandayo njengehlela ukukuphonsela inselelo ukuyiswa kwesihlalo KwaKhangelamakengana okuyisigodlo sakwaNdlunkulu uMantfombi. Kuthiwa inkinga iqale ngalo uLwesine olwedlule emva kokutshalwa kweMbube, sekufundwa incwadi yefa ntambama. Umthombo waleli phephandaba owawukulo mhlangano, uthi kayizange ifundwe incwadi ngenxa yokuthi kunabaNtwana abavele bahhomuzela, babanga umsindo kwaze kwaphoqa ukuba uvalwe umhlangano. Uthe inhloso yalaba ababebanga umsindo yingoba babengafuni ukuthi ifundwe ngoba kwase  kuzwakele ukuthi iphethe igama likaNdlunkulu uMantfombi, okuthiwa uyiqaqa kwabaningi eNdlunkulu. Umthombo uthi emhlanganweni wangoMgqibelo bakhona abaNtwana abasukuma bathi basola ukuthi akusona isandla seSilo esikhotheme esasayina, basola ukuthi kwakokotelwa ukusayina kweMbube. Omunye umthombo osondelene nendlunkulu uthi abendlu yaKwaKhethomthandayo bakholelwa wukuthi isihlalo ngesabo. Kulokhu kuthiwa bazeseka ngokuthi yiyonandlu enkulu njengoba kunguNdlunkulu uSibongile Dlamini undlunkulu wokuqala, owasha umshado wesilungu. Leli phephandaba lihabule ukuthi uMntwana uNomkhosi, ozalwa nguNdlunkulu waKwaKhethomthandayo nguye obefuna ukuba yibamba, kuze kukhule indodana kamfowabo uMntwana uLethukuthula, owabulawa eGoli ngonyaka odlule. Abale ndlu bathi nguye uMntwana uLethukuthula obekumele athathe isihlalo ukuba ubesaphila ngakho-ke kumele siye endodaneni yakhe. Kuthiwa isimaqembu mathathu indlunkulu njengoba kukhona neqeqebana ebelithi isihlalo masithathwe nguMntwana uSimakade, okuthiwa uzalwa yiSilo entombini. UMntwana uSimakade kuthiwa nguye omdala kunabo bonke kwabeSilo. Leli qeqebana kuthiwa lizeseka ngokuthi naso iSilo esikhotheme sasithatha isihlalo yize sizalwa yintombi. Abeseka indodana kaNdlunkulu uMantfombi, uMntwana uMisuzulu bathi simfanele isikhundla ngoba unina ngowasebukhosini baseSwatini nokuthi nguye owalotsholwa yisizwe.Okhulumela iNdlunkulu uMntwana uMbonisi Zulu uthe njengoba besazilile nje abathandi ukukhuluma ngezindaba zaseNdlunkulu.",Umdonsiswano ngeSilo esisha
"AGWETSHWE iminyaka eyisithupha ebhadla ejele amaphoyisa omgwaqo amabili atholwe enecala lokwamukela imali yokugwazisa. Amaphoyisa amabili uBongani Buthelezi (42) noNoncedo Dube (33) afuna ngenkani imali engu-R3 500 kumshayeli owayesolwa ngecala lokudlula izimoto ezombili ku-barrier line emgwaqeni ngoMeyi wango-2017.UMnyango wezokuThutha uthe umshayeli wayikhokha lemali ngoba wayethembe ukuthi uzokhishwa esitokisini. Umshayeli akanikezwanga ithikithi futhi akanqunyelwanga usuku azovela ngalo enkantolo. Umshayeli wanikezwa inombolo yeselula yelinye lamaphoyisa, okuyinombolo eyayihambisana ne-akhawunti lapho kwakumele akhokhe khona imali yokugwaza. Emuva kokukhokha imali, umshayeli wakhishwa esitokisini. UMnyango uthe uButhelezi noDube baboshwe emuva kokuphothulwa kophenyo. Lawa maphoyisa avele enkantolo yamacala athinta izimalo ngoLwesihlanu odlule lapho banikezwa izigwebo zeminyaka eyisithupha, ngombandela wokulengiswa konyaka owodwa. Okhulumela iRoad Traffic Management Corporation uMnuz Simon Zwane uthe izigwebo ezifana nalezi zizothumela umyalezo oqinile kwamanye amaphoyisa, ukuthi uhulumeni kanye nabantu basemphakathini sebekhathele amaphoyisa asebenzisa izikhundla zawo ngokungemthetho ukuze athole imali. UNgqongqoshe wezokuPhepha nezokuThutha KwaZulu-Natal uMnuz Bheki Ntuli uthe kuyacaca ukuthi amaphoyisa atholwa enecala lokuphula umthetho azojeziswa. “Ngikhuthaza bonke abashayeli ukuthi babike amacala afana nalawa ukuze sizolwisana nenkohlakalo. Ngifuna ukuxwayisa amaphoyisa ukuba ayeke lomkhuba wokuthatha imali yokugwazela kulabo abaphula imithetho yomgwaqo ngoba lokho kulimaza imizamo yethu yokulwisana nenkohlakalo kanye nokushona kwabantu emgwaqeni,” kuchaza uNtuli. ",Agwetshwe iminyaka eyisithupha amaphoyisa omgwaqo kwelokugwazisa
"OWAYEYISIKHULU sebhodi sakwaSAA, uNkk Dudu Myeni, kuthiwa wakhipha umyalelo wokuthi singasayinwa isivumelano sokusebenzisana phakathi kweSAA ne-Emirates.Lokhu kuthiwa wakwenza ngocingo, wabe esethumela nomyalezo ngeWhatsApp, kwabe sekufeyila ukusayinwa kwesivumelwano okwakuzokwenzeka eParis, eFrance.Lobu kube wubufakazi bowayeyisikhulu esiphezulu eSAA, uMnuz Nico Bezuidenhout, eNkantolo eNkulu yaseNorth Gauteng, ePitoli.UBezuidenhout ubefakaza esicelweni esifakwe i-Outa neSAA Pilots Association (SAAPA), sokuthi inkantolo inqume ukuthi uNkk Myeni akumfanele ukuphatha.Izinhlangano zifuna aphucwe namandla okuba aphinde abe ngumphathi ezinkampanini.Ngeledlule kuvele ukuthi ngoJanuwari izikhulu ze-Emirates zeza kwiSAA nesiphakamiso sokuba kusetshenziswane. Lobo budlelwane babuzoletha * -$100 (R1.4 billion), owawuzotholwa iSAA ngamabhanoyi ayehamba eGoli naseDubai.UBezuidenhout utshele inkantolo ukuthi uNkk Myeni kwaba isikhathi eside eziba indaba yokuba asiphasise isiphakamiso.Uthe wathumela ama-emails amaningi kuNkk Myeni kodwa akazange aphendulwe.UBezuidenhout uthe amanye amalungu ebhodi ayeseseka lesi siphakamiso.Ngo-Juni 14, 2015 wabe eseya eFrance ukuyosayina isivumelwano nabakwa-Emirates.NgoJuni 15, 2015 wabe esexoxa nabakwa-Emirates ukuthi akakayitholi imvume yokuba basayine.“Abaphathi be-Emirates babe sebengitshela ukuthi bazoxoxa nohulumeni ngisho noMengameli Jacob Zuma imbala.”Uthe ngakusasa wafonelwa nguNkk Myeni ngo-2 ekuseni ediniwe, emsola ngokuthi uphoxe izwe, nomengameli uqobo.Udaba luyaqhubeka enkantolo.",‘UMyeni wayalela ukuthi singasayinwa isivumelwano’
"NOKUBONGWA  PHENYANEULINDELEKE ukuthi ashintshe izinto emdlalweni iThe River, uSeputla Sebogodi ozoqala ukubonakala kulo mdlalo emasontweni ezayo.USeputla uzolingisa indawo kaMohumi.UMohumi, nguyise wangempela kaTumi (Larona Moagi), ozofika azoxoxa noLindiwe (Sindi Dlathu) ngengane yabo.Umthombo weSolezwe osondelene nalo mdlalo, uveze ukuthi izinto zizohamba ngendlela angayithandi uLindiwe uma kufika uMohumi.“Engingakusho nje ukuthi ababukeli balo mdlalo abazokubona kuwona yilokhu abahlale bekujabulela ngaso sonke isikhathi, njengoba uhamba phambili ngababukeli. Indaba kaTumi, Lindiwe noMohumi izodala izinxushunxushu ezinkulu njengoba izovusa izilonda ezindala ezenzeka ngesikhathi kutholakaka uTumi,” kuchaza umthombo.Uveze ukuthi uSeputla akuyena kuphela umlingisi omusha ozobonakala kwiThe River, kukhona nabanye ababili abazobonakala maduzane.“Le sizini izophela ngegiya eliphezulu kakhulu, lobu buso obuzayo buzojabulisa ababukeli balo mdlalo. Nakanjani nizobona ezinkundleni zokuxhumana kuzobe kukhulunywa ngawo,” kuphetha umthombo.ULucky Mangela weMzansi Magic, akaphikanga futhi akavumanga ukuthi kukhona abalingisi abasha abazoqala kulo mdlalo maduzane.Uthe bazokhipha isitatimende maduze esizochaza ngokuzokwenzeka kulo mdlalo.Kufika laba balingisi nje, kusanda kuvela izindaba zokuthi uLunga Shabalala olingisa indawo kaLindani, uyashiya.Kuvela ukuthi indawo kaLindani iqedwa ngoba ababukeli balo mdlalo bebengeneme ngayo.",Kubhekwe ukuthi ashubise izinto kwiThe River
"AMALUNGU omphakathi ase-Hennies, eVryheid, athuka izanya kulandela ukuvela kwezinsolo zokuthi kunamabhubesi acanasayo kule ndawo.Ngeledlule owesilisa owayehamba emgwaqweni u-R34 ufonele abezimo eziphuthumayo ebika ukuthi ubona amabhubesi amabili eqa umgwaqo.Kusukela ngaleso sikhathi kuphunywe inqina kubhekwa lawa mabhubesi.Lokhu kuthiwa kuwuthusile umphakathi njengoba bengazi ukuthi akephi nendawo lawa mabhubesi.UMnuz Musa Mtambo okhulumela eZemvelo KwaZulu-Natal utshele Isolezwe ukuthi batshale ithimba labo kule ndawo emuva kwalezi zinsolo.“Okwamanje sisakuthatha njengezinsolo ukuthi kunamabhubesi kule ndawo ngoba thina asikawaboni. Okwenzekile emasontweni adlule sifoneliwe sabikelwa ukuthi kukhona ababona amabhubesi kule ndawo, siwabhekile sangawathola. NgoLwesine kwenzeke esifanayo kukhona othi ubona amabhubesi kuyo leya ndawo ku-R34. Siphinde sathumela ithimba lethu ukuba liyowabheka lawa mabhubesi. Okwamanje akukho esisakutholile ngawo, sisabheka,” kusho uMtambo.Uthe yize kukhona isiqiwi esiseduze sase-Hluhluwe Mfolozi Park kodwa akukho ababikelwe khona ngamabhubesi alahlekile kuso.Umthombo weSolezwe ongathandanga ukudalulwa osondelene nalolu daba uthe abantu balokhu befonela esiteshini samaphoyisa bethi basaba amabhubesi.“Inkinga enkulu ukuthi abantu bayasaba nokuphuma ezindlini zabo ngoba bezwe kuthiwa kukhona amabhubesi acanasayo. Abanye izingane zabo bazinqabele nokuthi ziye esikoleni ngenxa yokusaba,” kusho umthombo.UMtambo uthe umphakathi awehlise umoya ngoba udaba lwezinsolo ngamabhubesi akule ndawo bayalusebenza.",Bahlalele ovalweni ‘kucanasa’ amabhubesi
"ILOKHU iqhubekile nokuqhuma inganono eMlaza emuva kokubulawa kwendoda ebiphuza nabangani bayo ngaphandle kwasethaveni eSmindlo kwaK.Kuthiwa uMnuz Mzokhona “Kayikayi” Ndimande ( 33), odutshulwe kaningi emzimbeni ngoMgqibelo, uphuthunyiswe esibhedlela wafika washonela khona.Ukudutshulwa kwakhe kwenzeke emuva kokudutshulwa kukasomatekisi nomngani wakhe bafa.UNdimande kuthiwa udutshulwe ngomunye wabangani bakhe ngaphandle kwendawo yokucima ukoma. Kuthiwa kasishiyagalombili.UNdimande uhlaselwe esenesikhathi esingangonyaka anyamalala eMlaza.Kunezinsolo zokuthi kukhona ababekade bemfuna ngodaba oluthinta abanye abangani bakhe ababulawa khona eMlaza nodaba oluthinta amabhizinisi akhe.Okhulumela amaphoyisa KwaZulu-Natal, uCaptain Nqobile Gwala, uthe kuphenywa icala lokubulala.“Amaphoyisa aseBhekithemba aphenya icala lokubulala kulandela isehlo sangoMgqibelo ngo-4.30 okudutshulwe kuso indoda ngaphandle kwethaveni eMlaza.“Udutshulwe amanxeba amaningi emzimbeni, waphuthunyiswa esibhedlela wafika washonela khona.“Imbangela yokubulawa kwakhe ayaziwa. Uphenyo lusaqhubeka. Akekho osaboshiwe,” kusho uCaptain Gwala.",Udutshulwe wafa obephuza nabangani
"ZISIKHALELE kwaphinde kwashiswa nomuzi waso isangoma esineminyaka engu-37 esisolwa ngokudlwengula siphindelela ithwasa eBambanani, KwaZibusele, ngaseNew Hanover.Umsolwa uboshwe ngoLwesihlanu kulandela uphenyo lwamaphoyisa ngokudlwengulwa kowesilisa oneminyaka engu-27.Ngokuthola kweSolezwe umgilwa ubedlwengulwa wugobela wakhe ongumuntu wesilisa kusukela ngoNovemba 2019 kuze kube yimanje.Kunezinsolo eziqinile zokuthi kukhona namanye amathwasa esilisa abewadlwengula ngoba ekholwa wukuthi uqinisa umuthi wakhe umsolwa.Isolezwe lithole ngomthombo osondelene nalolu daba ukuthi umgilwa wabaleka lapho abethwasiswa khona okuyilapho kuqhumbuke khona ithumba ngokwenzeka.Okhulumela amaphoyisa KwaZulu-Natal uCaptain Nqobile Gwala, uthe kulindeleke ukuba umsolwa avele enkantolo yaseNew Hanover namhlanje.“Amaphoyisa aseMgungundlovu aphenya icala lokudlwengulwa kowesilisa oneminyaka engu-27. Ngokophenyo umgilwa ubedlwengulwa ephindelelwa kusukela ngoNovemba 2019. Kuboshwe umsolwa oneminyaka engu-37 ngoLwesihlanu. Uzovela kusasa (namhlanje) enkantolo yaseNew Hanover ezobhekana necala,” kusho uCaptain Gwala.Umthombo weSolezwe uveze ukuthi ngeSonto kuse umuzi wenyanga ushisiwe.“Abantu basendaweni badinwe kakhulu ngalokhu okuvele ukuthi bekwenzeka kulo muzi wenyanga. Umuzi akwaziwa ukuthi ushiswe ubani kodwa ngeSonto kuse usha. Bekungekho muntu ngoba unkosikazi wenyanga nezingane babalekile emuva kokuboshwa kwayo,” kusho umthombo ocele ukungadalulwa.Ikhansela uMnuz Bright Mkhize, eliphinde libe nguSihlalo we-IFP ngaphansi koMshwathi, lithe bashaqekile futhi badumele ngokwenzeke kule ndawo.“Engingakusho wukuthi kusishaqisile sonke okwenzekile ngoba izinyanga sizazi zingabantu abasiza abantu ngokwelapha. Okwenzekile kuzokwenza abantu bangabe besazithemba uma ziphinde zilale nabafana. Okubuhlungu wukuthi bonke abantu abathintekayo abakhona endaweni. Sizocela nokho ukuba kudedelwe amaphoyisa enze umsebenzi wawo,” kusho uMkhize.Ngokuthola kweSolezwe baningi abanye abafana bakule ndawo okuvele ukuthi bebeyizisulu zale nyanga kodwa ngokwamaphoyisa linye icala lokudlwengula eliphenywayo.",Kushiswe umuzi wesangoma 'esidlwengule' indoda
"Nokubongwa PhenyaneLILOKHU liqhubekile nokuqoqa izindondo iqembu lomculo wokholo iJoyous Celebration, osekuneminyaka lakhetha ukuma ukungenela izindondo zakuleli.Leli qembu izolo lihlonishwe ngendondo yeBest Selling DVD ngeDVD yalo ethi Volume 23 Live at CTICC kumaSouth African Music Awards (SAMA).UMlindo The Vocalist naye uhlabane ngendondo emcimbini wayizolo njengoba ethole indondo yeBest Selling Artist nge-albhamu yakhe ethi Emakhaya.UDJ Tira uthole indondo yeBest Kwaito Album nge-albhamu yakhe ethi Ikhenani.Umcimbi wayizolo uvulwe ngabadansi abahlukene akade begcwele emgwaqweni kugqanyiswa imfashini ehlukene nalapho bekucula khona umrepha uYanga Chief, othole indondo yeBest Hip Hop Album.Iqembu iBlaq Diamond nalo linandisile emcimbini wayizolo ngengoma yalo ethi Love Letter.Emcimbini wayizolo kuqalwe kwahlonishwa amaqhawe akuleli, okubalwa uDan Tshanda ohlonishwe ngeLifetime Achievement Award.Unkosikazi wakhe uSylvia namadodana abo amathathu, bamukele le ndondo bathi ngeyabalandeli bomculo kaDan, emhlabeni wonke.Nabethuli bohlelo abayidlayo indwangu abaphoxanga nayizolo, uDineo Langa ubegqoke izimpahla zakwa-Ara Emporium, uDonovan yena ubegqoke isudi yakwa-Imprint.Kosaziwayo abethule izindondo kubalwa uDJ Sabby, ongumsakazi kuYFM, Stephanie B noKid Fonque.UNhlanhla Sibisi oyisikhulu esiphezulu senkampani ehlela lo mcimbi iRisa, uveze ukuthi uxhaso abalukhonjiswe ngabantu bakuleli njengoba kuqhubeka lo mcimbi lubajabulise kakhulu.Ubongele bonke abawinile kulo mcimbi.Abanye abahlomule ngezindondo izolo yilaba:Beste Pop Album:#Partytjiedier by Kurt DarrenBest Pop Album:Ghost by Mathew Mole",Iyazenzela iJoyous ngezindondo
"U LINDANI Nkosi ongomunye wabalingisi abajwayele ukulingisa indawo yabantu abanenhliziyo embi, uthi ukudlala lezi zindawo aqondana nazo izikhathi eziningi akuchazi ukuthi uyilento ahlezi ebonakala eyilingisa emidlalweni aseke wabonakala kuyona kanjalo naleyo asadlala kuyona. Cishe kuyo yonke imidlalo aseke wabonakala kuyona lo mlingisi udlala indawo yokungabi nanembeza.Phakathi kwemidlalo namafilimu aseke wabonakala kuwo kubalwa ifilimu eyayibophele izihlabani i
Drum ayelingisa kuyo indawo yalowo owaba nguMengameli wokuqala omnyama kuleli uDkt Nelson Mandela, i
Generations ayedlala kuyo indawo kaThulani ngo-2004. Emuva kwalokho wabonakala kwi-
The Lab, Rhythm City, kanjalo nasemdlalweni owakhonjiswa emazweni wonke ase-Afrika, i
The No 1 ladies’ Detective Agency ngo-2008 kwathi ngo-2009 walingisa kwi-
Philanthropist. Lo mlingisi olingisa nasemidlalweni yeshashalazi useke wathola indondo kumaNaledi Awards, emkhakheni we-Best Performance in a Musical (Male ) ngendawo ayeyidlala kwi-
Aint Misbehavin’. Kweminye imidlalo yeshashalazi eseke wabonakala kuyo kubalwa i
Marabi, West Side Story, 
Summer Holiday, Five Guys Named Moe ne-
The Signs. 
UMBALI KHANYILE uxoxe kanje nalo mlingisi :Awuzichaze ukuthi ungumuntu onjani.Ngingumuntu omnene, onozwelo nonenhliziyo enhle. Kwesinye isikhathi ngibuye ngibe yile nhlobo yomuntu obuye azicabangele yedwa.Abantu abaningi bakwazi kakhulu kwi-
  90 Plain Street, Soul City nakwi
  Generations, njengoba usulingisa efilimini engenye yalawo akhonjiswa kwi-Durban Film Festival i
  Zama Zama, kungabe ukhona umehluko owubonile uma uqhathanisa nomsebenzi osuke wawenza kule midlalo osubonakale kuyo ngaphambilini?Ngikuthokozele kakhulu ukuqopha iziqephu zale filimu eveza isithombe sempilo ephilwa ngabantu ezweni esiphila kulo. Kanjalo nokudlala indawo kaMalcom kuyona njengoba engumuntu onesineke futhi anakekele umfowabo omncane.Njengoba le filimu ikhombisa ubugebengu bokuhweba ngokungemthetho obenzekayo ezimayini kungabe kukhona obukungakwazi okufundile ngokudlala kuyona?Buningi kakhulu ubugebengu obenzeka ezimayini, ngakho-ke ngicacise ukuthi le filimu ayibuvezi bonke ubuchule obahlukene bokusebenzisa ubugebengu kulo mkhakha wezimayini. Kungabe ngiqamba amanga uma ngingathi kukhona okusha engikufundile.Kube njani ukulingisa noPresley Chweneyagae odlala indawo kaJoseph nobengumfowenu omncane kulo mdlalo?Ayikho into ethokozisa njengokusebenza nabantu abawaziyo umsebenzi wabo kusukela kubalingisi, abadidiyeli, abaqophi nabo bonke abantu osebenzisana nabo efilimini esuke iqoshwa. Lokho kwenza ukuthi uyibone into eyenzekayo.Kungabe bakhona abalingisi bakuleli ongathi ubethulela isigqoko kulo mkhakha nofisa ukuthi uhlezi usebenza nabo nakweminye imidlalo. Uma bekhona kungabe ngobani?Ngibahlonipha bonke ngokulingana abalingisi bakuleli, akekho engingathi ngimthanda ukwedlula abanye.Yiziphi izinto esingazazi ngawe ongathanda ukusazisa zona?Ngiyakuthanda ukupheka kanjalo nokubukela umdlalo wesibhakela uma ngisekhaya.Uma unganikwa ithuba lokuzikhethela umdidiyeli oyedwa wamafilimi ongathanda ukusebenzisana naye ekuqoshweni kwefilimu, ungakhetha bani?Okwamanje ngisagxile ekulingiseni angikakazimiseli ngokuba ngemuva kwamakhamera.Iyiphi ifilimu oyithandayo nongasoze wayikhohlwa?Ngesizathu sokuthi ngingumuntu othanda lonke uhlobo lwamafilimu ngingabeka kucace nje ukuthi ngithanda amafilimu okulingisa kuwo umlingisi wase-USA uDenzel Washington noHarrison Ford.",‘Ngiyawathanda amafilimu anoDenzel’
"UKHATHAZEKILE umndeni wentombazanyana eneminyaka engu-10 KwaManz’amnyama, eMthunzini, esekuyophela amasonto amabili idukile kade iye ephathini yakwamakhelwane.USinikile Mncwango, ofunda uGrade 5 ePhembokuhle Primary, uduke ngoJuni 2 nonyaka kade egcinwe ekwamakhelwane kunephathi yezingane.Ugogo wakhe uNkk Sabathile Mncwango izolo utshele Isolezwe ukuthi abasazi kumele babheke kuphi njengoba sebehambe yonke indawo bengamtholi umzukulu wakhe.“NgeSabatha (ngoMgqibelo), siphuma enkonzweni, umakhelwane wesihlobo sami khona lapha endaweni, wasimema ukuba size ephathini yezingane ayeyenzile. Ngenxa yokuthi kwakunesihlobo esasizovakasha ekhaya, ngashiya uSinikele kule phathi ngaya ekhaya. Ngabona ilanga lishona engabuyi ngazitshela ukuthi kukhona okumbambile noma usadlala. Ngashaya ucingo kwathiwa ulale khona kodwa ngeSonto ekuseni ngo-7 uvuke wahamba eza ekhaya. Ngabatshela ukuthi akazange afike ekhaya. Siqale lapho ukumfuna, sesimfune yonke indawo asimtholi. Sikhathazekile kakhulu ngoba asazi ukuthi ingane ikuphi nezinkalo, asazi noma kukhona okwenzeka kuyona,” kusho uNkk Mncwango.Uthe bashayele ucingo abangani bakhe basesikoleni, bahamba bemfuna ezindaweni ezahlukene eMthunzini kodwa akatholakali.“Asazi ngempela ukuthi kwenzakalani ngoba akekho ombonile. Uvele wanyamalala nje. Izinsuku ziyaqhubeka njengoba sekuzophela isonto lesibili engaziwa. Akusalaleki nasebusuku ngenxa yalesi simo,” kusho uNkk Mncwango.Uthe njengoba bevule icala emaphoyiseni aseMthunzini bayathemba ukuthi yiwona asezobalekelela kulolu daba oselubakhathazile.Abakhulumela amaphoyisa KwaZulu-Natal bathe ulwazi ngalolu daba luzotholakala namhlanje uma sekutholakale abaseshi bodaba.Iphoyisa elingavumelekile ukukhuluma nabezindaba lithe baphansi phezulu bathungatha le ngane.",Ingane (10) inyamalale iye ephathini
"WAYEYA ocansini ngisho emathuneni ne-blesser lakhe owesifazane othi useshiye le mpilo, wabhala incwadi ngayo yonke imikhuba ayeyigila ngesikhathi esandiza nezimpunyela ezidlalisa imali.UNksz Jackie Phamotse (30) odabuka eWestonaria eGauteng, ukhiphe incwadi esihloko sithi Bare lapho egeqa khona amagula ngempilo yakhe nama-blesser.Uxoxe naleli phephandaba ethi ngendlela lo mlisa ayethandana naye ayemlawula ngayo, babehamba bezitika ngocansi yonke indawo esewuvuma zonke, enganqabi lutho.‘’Uma usothandweni nalaba bantu bafuna wenze intando yabo, ukhohlwe yimpilo yakho ukhothamele bona.Wayeke aqashe indawo yokuphuzela ivalwe thaqa, abize abangani bakhe bazosibuka siya ocansini.Sasilala ngisho emathuneni nakuzo zonke izindawo ongazicabanga,’’ kusho uNksz Phamotse.Le ncwadi yakhe isanda kuzuza indondo yencwadi ehamba phambili ngokudayisa.Uthe wathandana nalesi sigwili esidala ngeminyaka engu-19 kunaye.Eminyakeni emine ngesikhathi behlangana endaweni yobumnandi ayetohoza kuyo, kwaba wukuqala kothando.AKASAFUNI nokuwabona ama-blesser uNksz Jackie Phamotse okhiphe incwadi exoxa ngale mpilo Isithombe: MOTSHWARI MOFOKENG“Mina ngake ngathengelwa iMercedez Benz SLK kaR700 000 newashi likaR100 000 ngosuku lwami lokuzalwa kuthiwa yizipho nje, akonakele lutho.Ukuthenga lezi zinto kulaba bantu kufana nokuthenga isinkwa.Yinto engelutho.’’Uthe akukho ayekweswele njengoba lesi siqumama sasimenzela konke ayekufuna. Uthe le mpunyela yayinganqeni ukuqasha ibhanoyi elibiza uR700 000 uhambo ngalunye kutetemukwe ngalo nabangani nezinye iziqumama.Elanda indaba yakhe ende, uthe unqume ukuyiyeka le mpilo. Uxwayise intsha ngayo ngoba uyabona ukuthi baningi abangena eweni.Useqale nokukhuluma ezindaweni ezahlukene lapho eba ngumethuli wezinkulumo ezivuselela unembeza.Uthe kunenqwaba yosopolitiki abasezikhundleni eziqavile kuhulumeni abaphila le mpilo yokuba ngama-blesser.“Kumanje mina anginayo indoda.Angifuni lutho ngizishayelwa umoya nje anginayo ngisho ingane ngenxa yokuthi ngake ngadlwengulwa yiqulu labantu ngisemncane.Kwaba khona ukulimala esibelethweni kwathiwa ngeke ngisabathola abantwana.’’Uthe kumanje unamasheya enkampanini kasaziwayo uSbu Leope yesiphuzo esibuyisa amandla iMo Faya.Uveze nokuthi uneziqu emkhakheni iMakerting and Sales.Uthe abantu abafuna ukuzwa konke ngohambo lwakhe bangayithola incwadi esitolo i-Exclusive Books.",Ugeqa amagula owayejola ne-blesser
"INKANTOLO yabasebenzi eGoli inqume ukuthi kwakungekho semthethweni ukuxoshwa kwezikhulu ezintathu zePassenger Rail Agency of South Africa (Prasa).Izolo inkantolo inqume ukuthi kwakungafanele zinqanyulwe izinkontileka zoNkk Onica Ngoye obeyisikhulu sokuhambisana nezokuphepha nomthetho, Mnuz Nathi Khena obeyisikhulu esiphezulu esibambile noMnuz Tiro Holele owayeyisikhulu esiphezulu e-Autopax.UKhena noNkk Ngoye baxoshwa ngoJanuwari kanti uHolele uxoshwe ngenyanga edluleKubuye kwayalelwa iPrasa ukuthi ikhokhele izindleko zenkantolo ibuyisele laba abathathu ezikhundleni zabo.Kuthiwe kufanele ibakhokhele umholo wabo nemihlomulo yabo kusukela ngelanga abaxoshwa ngalo.Lezi zikhulu zaxoshwa emuva kophenyo olwalumayelana nokungalandelwa kwemithetho yokuphatha nokubhubhudlwa kwemali ePrasa.Emuva kokuxoshwa kwazo lezi zikhulu, zatshela iPrasa ukuthi azizange zisayine inkontileka yeminyaka emihlanu futhi aziboni ukuthi kunobulungiswa ekuxoshweni kwazo.Zithi azizange ziyithole impendulo ePrasa njengoba zigcine ngokudlulisela lolu daba enkantolo yabasebenzi.USihlalo webhodi lePrasa, uMnuz Leonard Ramatlakane, uthe basibonile isinqumo senkantolo yabasebenzi futhi bazosiphikisa.“Lesi sinqumo sizosiphikisa, kubukeka sengathi sithathwe ngaphandle kokuthi kulandelwe umthetho. Ithimba lePrasa lizofaka amaphepha enkantolo kusasa (namhlanje),” kusho uRamatlakane esitatimendini.Kwenzeka lokhu nje, usihlalo wekomiti elibhekele ukusebenza kwezezimali zikahulumeni, uMnuz Mkhuleko Hlengwa, udonse ngendlebe ibhodi lakwaPrasa ukuthi lizihlele kahle ukuze le nkampani iyeke ukumosha uR1.3 billion.UHlengwa uthe kuyaphoxa ukuthi ubuholi bebhodi lePrasa abazi ukuthi zingaki izikhala zomsebenzi ezivulekile kule nkampani nokuthi yiziphi izinyathelo esezithathiwe ukuqinisekisa ukuthi imali kayibhubhudlwa.“UMcwaningi maBhuku Jikelele waveza ukuthi ibhubhudliwe imali ePrasa. Sifuna ukwazi ukuthi nenzeni njengebhodi ukuletha uzinzo kule nkampani, zingaki izikhala zomsebenzi ezikhona nokuthi zizovalwa nini? Sonke sifuna ukubona iPrasa isebenza kahle ngoba abantu bakithi nomnotho wezwe uncike kule nkampani. Angithandi ukuthi nifike lapha ningenazo izimpendulo, ngidinga ukunibona ukuthi nihlelekile,” kusho uHlengwa ngesikhathi leli bhodi kade livele kwiScopa ngoMsombuluko.UMnuz Willie Mathebula owasuka eMnyangweni wezeziMali ukuze alekelele iPrasa emuva kokuthi uMcwaningi maBhuku Jikelele ebone ukuthi iyabhubhudlwa imali, uthe kunezinhlelo zokuthuthukisa ingqalasizinda ezizoqala.Ezinye izinhlelo okubalwa olukaR5.4 billion lokuvuselela umzila wesitimela kukhishwe amathenda, kanti ezinye kumiswe abaphasasisa ukusebenza kwemali ngaphandle kokusebenza komthetho.Lapha kubalwa nolokulungisa isiteshi sesitimela eSiphingo oludle uR275, 033 880.URamatlakane uthe kuzoqashwa onogada abangaphezu kuka-3 000 maduze.",Inkantolo ibuyisele emsebenzini izikhulu ezaxoshwa kwaPrasa
"Inqwaba yotshwala obudayiselwa imiphakathi eyakhele iNingizimu yeTheku ikhishiwe emashalofini esitolo. Iningi labo liphelelwe yisikhathi ngoJuni.Kushaqwe amakesi awu-103 eBrutal Fruit, angu-85 eSmirnoff Spin, angu-58 eStrongbow, angu-26 eBuidweiser nobunye. Intengo yotshwala obushaqiwe ingaphezu kukaR100 000.Umvusi wenyamazane kube yikhasimende elishayele ucingo uNgqongqoshe wezokuThuthukiswa koMnotho, ezokuVakasha nokoNgiwa kweMvelo eKZN, uNksz Nomusa Dube-Ncube, othumele amaphoyisa nabasebenzi bomnyango wakhe ukuyohlola isimo.Bazithele kumakhasimende abethenga engazi ukuthi utshwala abuphethe sebuphelelwe yisikhathi. Abasebenzi bomnyango namaphoyisa bese besiza amakhasimende ebuyisela emuva utshwala abese ebuthengile.UNksz Nobuhle Maqobo ubethenge utshwala bukaR550 obebuzophuzwa ngempelasonto kugujwa usuku lwakhe lokuzalwa.“Sithole usizo kumsebenzi womnyango sesiphuma emnyango ukuthi iBrutal Fruit esiyiphethe iphelelwe yisikhathi. Besingazi ngoba siyaqala nokungena kulesi sitolo. Asazi ukuthi utshwala bebuzosiphatha kanjani sesibuphuzile,” kusho uNksz Maqobo.UMnuz Vuyo Mpinga ongumthengi uthe: “Ngithukuthele ngoba bengizomosha impilo yabantu ebesizophuza nabo kube sengathi kukhona into engibafakele yona otshwaleni kanti sebuphelelwe yisikhathi. Sithenge sanganaka,” kusho uMpinga.Umnikazi wesitolo uMnuz Ezekiel Ryan Andrew wenqabile ukuphawula kwabezindaba ngalolu daba. Ubengenasinqe, ehla enyuka esitolo sakhe ebona amaphoyisa nabasebenzi bomnyango nabakwaKZN Liquor Authority elokhu ekhala ngomvalelandlini ukuthi umhlinzele ezibini.UNkk Dube-Ncube uqinisekisile ukuthi uthole izikhalo kumalungu omphakathi noLwesibili ebusuku ekhala ngokuthi athenge utshwala osebuphelelwe yisikhathi.“Sizoqhubeka nomkhankaso wokuvikela abantu besifundazwe ukuthi bangaphuzi utshwala osebuphelelwe yisikhathi. Utshwala osebuphelelwe yisikhathi budala izifo.“Imithetho ekhona ngaphansi kweLiquor Licencing Act mayelana nokudayiswa kotshwala kumele ilandelwe njengoba injalo,” kusho uNkk Dube-Ncube.",Kuhlwe emini  kwabesitolo sotshwala
"UGONYULUKE ngembangela yokulaxaza iBafana Bafana obengumdlali oqavile waseMzansi, uSteven “Schillo” Pienaar, omemezele ukuthi usephanyeka amakhokho emgibeni.UPienaar ubalwa nabadlali abaphakamise iNingizimu Afrika ebholeni lomhlaba okukhona kubona uLucas Radebe noBenni McCarthy. Umemezele ohlelweni lwethelevishini, iSport At 10 ngoLwesithathu ukuthi useyaliyeka ibhola emuva kweminyaka engu-25 elidlala.Lo mdlali udlale emaqenjini ehlukene phesheya kwezilwandle okukhona kuwona i-Ajax Amsterdam yaseHolland, adlale kuyona noZlatan Ibrahimovic waseSweden oseyibamba kwiManchester United. Emuva kwalokho udlale kwiBorrusia Dortmund yaseGermany, Everton yase-England, Tottenham Hotspur neSanderland. UPienaar ubuyele eMzansi ekuqaleni kwesizini, wasayina kwiBidvest Wits. Uhlukane naleli qembu ngoJanuwari.UPienaar, owake waba ngukaputeni weBafana ayidlalele amahlandla angu-61, ngomunye wabadlali abachizele iBafana ngezikhathi ezinzima. Walaxaza iqembu lesizwe ngo-2012.Ubehlengezela izinyembezi ngesikhathi evalelisa.“Kuningi obekungahambi kahle obekwenzeka eqenjini lesizwe okwagcina kuholele ekutheni ngishiye,” kusho uPienaar.“Ngaphambi kokuxoshwa kukaPitso (Mosimane) ngangiseholidini kwadingeka ngiphuthume ekhempini. ""Ngangifuna ukwenza konke ukuze ngilungele ukuba semdlalweni. ""Sisekhempini silungiselela umdlalo wempelasonto, ngabikela udokotela ukuthi iqolo lami linginika inkinga, ngamcela ukuthi athole ozonginyanga ngoba sasibaningi singu-22 noma 23. ""Nangempela savumelana, wamthola, saya ejimini. Unogada weza kimina esengibhokela ethi bekufanele ngikhulume naye kuqala, kungani ngizenzela.“Ngazama ukuchaza ukuthi udokotela uvumelene nesicelo sami kodwa kwaba nhlanga zimuka nomoya. ""Ngaya kumqeqeshi ngamtshela ukuthi ngizame konke ukuthi ngilungele umdlalo nganikela konke kuleli zwe. ""Okunye sasidlala eLiverpool, iBafana izodlala owobungani neBrazil ngilimele. Ngabizwa ukuthi ngizojoyina iqembu. Ngathi uma bengidinga ngempela abathumele udokotela azongihlola.“Kwafika lapho ngingasakwazi ukuqinisela khona, ngacela abangimele babhale incwadi bamemezele. Ngiyazi ukuthi abantu babona sengathi ngifulathela izwe sekusondele i-Afrika Cup of Nations kodwa mina ngabona kuyisinqumo esihle.”UPienaar ubekhona ezikwatini zeBafana ezidlale kwiNdebe yoMhlaba ngo-2002 nango-2010.Uthe sekunesikhathi eninga ngesinqumo sokuthatha umhlalaphansi ebholeni, wathi uzobuye amemezele asezokwenza empilweni yakhe.“Ngibuye phesheya ngizitshela ukuthi ngizodlala isizini noma amabili. Bekuyisifiso sami ukuzoqedela ekhaya ukudlala ibhola. ""Kodwa izinto azihambanga ngendlela ebengicabanga ngayo. Nginezinyanga ezimbili ngicabanga ngalesi sinqumo. ""Kade sekunzima njengoba ngina-35 ukuvuka ekuseni zonke izinsuku ngiye ejimini. Manje senginesikhathi sonke sokuhlala nomama nezingane zami,” kusho uPienaar.KAFUSHANE NGO-PIENAARIgama: Steven Jerome Pienaar[1]Usuku lokuzalwa: Mashi 27, 1982 (35 weminyaka)Indawo azalelwe kuyona: EGoliIndawo abeyidlala: EsiswiniAmaqembu awadlalele: Ajax Cape Town; Ajax Amsterdam; Borussia Dortmund; Everton; Tottenham Hotspur; Sunderland; Bidvest WitsImidlalo namagoli kweBafana Bafana: 61 (3)",UPienaar uchaza ngokulaxaza iBafana
"I-SACP ikushayele ihlombe ukunganikwa ushwele kukaJanusz Walus, owabulala uMnuz Chris Hani owayengunobhala jikelele wamaKhomanisi.Esitatimendeni izolo iSACP, income isinqumo soMnyango wezokuHlunyeleliswa kweziMilo oholwa nguMnuz Ronald Lamola, sokungamdedeli umbulali kaHani.UHani wabulawa ngo-Ephreli 10, 1993.Umnyango kaLamola umemezele ukuthi isicelo sikaWalus sikashwele abasamukeli.“Ungqongqoshe wenze okufanele ngokuba angamnikezi umbulali ushwele. UWalus wayegwetshwe intambo, waya nakwiTruth and Reconciliation Commission efuna ukuxolelwa, okungenzekanga. Kulo nyaka kuphela iminyaka engu-27 uWalus abulala uHani kodwa namanje alikho iqiniso eliphelele ngokwenzeka,” kusho isitatimende seSACP.UHani wayeyilungu lesigungu esiphezulu se-ANC ngesikhathi ebulawa kanti wayeke wahola amasosha oMkhonto weSizwe ngaphambilini.Isibhamu esasetshenziswa uWalus kuthiwa sathathwa, akukaze kuvele ukuthi sathathwa ubani futhi wasiyisa kuphi?Ngokusho kwe-SACP, konke lokhu okungakaze kuchazwe kahle uWalus, ikhona kanye okumele anganikezwa ushwele ngenxa yakho.UWalus ugcinwe ejele iKgosi Mampuru II Centre ePitoli.",Bathokozele isinqumo ngowabulala uChris Hani
"USATHUKILE umfundi (21) waseMlazA kwa-G osinde kukubi kusha indlu abelele kuyo emlilweni omshiye ephuma nabekugqokile.UNdumiso Jeza owenza uGrade 12 uthe namanje akakholwa ukuthi usinde kanjani ngesikhathi kusha umlilo elele emjondolo wakhe ahlala kuwo ongaphandle kwakubo ezintatha zangoLwesihlanu.Uthe uvuswe yintuthu ebigcwele indlu, wazama ukuphuma ngoba ubesawubona umnyango.Uthe kuthe uma ezama ukubuyela phakathi eyolanda izimpahla zakhe wanyathela upulasitiki washa onyaweni nasengalweni futhi wahluleka ukukhipha izimpahla zakhe nezikamfowabo abahlala naye kuleya ndlu.“Angazi ukuthi yini eqale umlilo ngoba ngilale ngicishe ugesi futhi bengingasebenzisi ikhandlela. Okungiphatha kabi ukuthi njengoba kushile ngishelwe yiyo yonke into. Izimpahla zami zesikole, izincwadi nazo zonke izinto. Ngiphume nezinto ebengizigqoke ngesikhathi ngilele nje kuphela,” kuchaza uNdumiso.Unina omncane kaNdumiso, uNksz Ntombifuthi Jeza (34) osenakekele uNdumiso kusukela ashonelwa ngunina, uthe lesi sigameko sibathwalise kanzima njengoba naye engasebenzi.Uthe ufisa engathi bangathola usizo ikakhulu njengoba bobabili labo abashelwe befunda. UNksz Jeza uthe ngaphandle kwezimpahla zikaNdumiso kushe nezimpahla zikamfowabo naye owenza umatric nezodadewabo omunye owenza uGrade 10 nowenza uGrade-11.“Yena nomfowabo bahlala ndawonye kuleya ndlu. Ngenhlanhla lona omunye akalimalanga ngoba ubengekho endlini ngesikhathi kusha kodwa naye ushelwe yiyo yonke into abenayo.” kusho uNksz Jeza.Uthe sebelinde ukuthola noma yiluphi usizo ikakhulu usizo olungaba ngolwezimpahla zesikole nezimpahla zokugqoka.",Usale nakumbethe kusha umjondolo
"CELANI SIKHAKHANES EKUPHINDE kwaqubuka olunye uhlangothi ebandleni lamaNazaretha oluhlubuke ekuPhakameni oluzoholwa umfowabo wenkosi uVukile Shembe ethempelini laseBronkhortspruit, eMpumalanga, esizweni sakwaMahlangu.Lolu hlangothi luholwa uMnuz Mthakiwamakha Shembe (34) oqhamuke nezinguquko ezehlukile njengoba ethi angeke zisagqokwa izigqebhezana ezinezithombe zabaholi bakwaShembe ngoba lokhu kubeka isithombe sokuthi kukhonzwa umuntu ekubeni bekhonza uNkulunkulu njengabo bonke abantu .UShembe benenkosi uVukile bazalwa inkosi uLonda Shembe owabulawa eminyakeni edlule.Uthe umongo waleli bandla ngesikhathi lisungulwa uMphrofethi Isaiah Shembe kwakungukukhonza uNkulunkulu okunguye owayemthumile hhayi ukukhonza yena njengomuntu.“Ngifisa ukucacisa ukuthi angilwi namuntu noma nohlangothi oluthile lwebandla lamaNazaretha kodwa indlela esizokwenza ngayo izinto ebandleni lethu izohluka kakhulu. Okunye kuzoba ukuthi amafodo afakwa phezu kweminazaretha angeke agqokwe.“Lokhu sikwenza ngenhloso yokudala ubumbano ebandleni ngoba abantu bagcina sebedumisa igama likaShembe esikhundleni sikaNkulunkulu okunguye owayethume uMqaliwendlela. Le nto ibingenzeki ngoba umqali waleli bandla wayengakhonzwa kodwa kwakudunyiswa uNkulunkulu owasidala sonke,” kusho uShembe.Uthe ufuna leli bandla libumbane njengabenkolo yobuSulumane abangabheki uma befika endaweni ukuthi inkonzo iholwa yiluphi uhlangothi kodwa bangena ethempelini bakhuleke baqede bahambe. Uthe bazokhonza ngeMigqibelo balandele lonke uhlelo lwebandla futhi akekho umuntu ozokhonzwa ngaphandle kukaNkulunkulu.Uthe uxoxile nenkosi yasekuPhakameni ngalesi sinqumo kodwa ayandanga ngamagama kunalokho imbongele.Unobhala jikelele wasekuPhakameni uMnuz Thetha Ngiba uthe kuncane kakhulu abangakusho ngalesi sinqumo ngoba babona kuyilungelo lakhe uShembe futhi nesinqumo uzithathele yena.“Okokuqala akalona ilungu lasekuPhakameni ngakho unegunya lokwenza noma yini ayifisayo futhi nemigomo ayibekile ithinta ibandla lakhe hhayi abasekuPhakameni, ngakho asizukusho lutho ngalokho.Ukube usebandleni lethu besingakhuluma ngezinto azenzayo kodwa kulokhu akukho esingakubeka,” kusho uNgiba.UShembe uthe okwamanje amakholwa akakabi nawo kodwa uyakholwa ukuthi uma sebeqalile ukukhonza azoza ngokohlelo lukaNkulunkulu wathi konke kuzoqala ngemuva kukaJuni ngoba ubesabanjezelwe yizinto ezithize.Uthe yena akazukubizwa ngeNkosi kodwa uyinceku ezokwenza umsebenzi kaNkulunkulu kuphela wokushumayela ivangeli.“Ngiyakholwa ukuthi uJehova engikhetha ukumsebenzela angeke angilahle ngoba ngikhetha indlela yakhe. Sizohamba lapho kwahamba khona uGagane, sizokwenza njengoba enza uBhombela,” kusho uShembe.Kumanje leli bandla selihlukene kasikhombisa. Kukhona oluholwa inkosi uNyazi lweZulu laseBuhleni, olweNkosi uVela Shembe, olwaseThembezinhle, kube olwaseGwinyezinye oluholwa uMfu Sizwe Shembe, olweNkosi uPhakama Shembe oluseGoli , olukaMfu Mpanza elisePinetown bese kuba olusha lwaseKuphileni oluzoba seMpumalanga lukaMthakiwamakha Shembe.",Sekuphinde kwaqubuka amahlubuka kwaShembe
"UHULUMENI waKwaZulu-Natal uye kohlola ukuqalwa komsebenzi wokwakhiwa kodonga oluhlukanisa leli neMozambique, okuhloswe ngalo ukunqanda ubugebengu obenziwa emngceleni. Ngokwakha udonga kuhloswe ukuvimba ukwebiwa kwezimoto ezithunyelwa eMozambique.UNgqongqoshe woMnyango wezokuThutha KwaZulu-Natal, uMnuz Bheki Ntuli ngoMsombuluko, uziyele mathupha KwaMhlabuyalingana eyohlola ukuqalwa komsebenzi.Ububanzi bodongabuwu-8 wamakhilomitha, lusuka eSimangaliso Wetlands Park luze lufike eTembe Elephant Park.“Sigculisekile ukuthi umsebenzi uqalile, esinethemba lokuthi uzophothulwa ngokushesha uma ubuka umfutho okhonjiswa abasebenzi. Siwuhulumeni wesifundazwe senza konke okusemandleni ukunqanda izenzo zobugebengu bokwebiwa kwezimoto. Luzovimbela nokuhanjiswa kwempahla engekho emthethweni nokunqamula kwabofika ngokungemthetho,” kusho uNtuli.Uthe kudaleke namathuba emisebenzi angu-40 kubantu baKwaMhlabuyalingana futhi ukhonkolo osetshenziswayo wakhiwe yinkampani yaseMkhanyakude. Umnyango ubeke ithimba elizoqapha ukuthi uqhutshwa ngendlela umsebenzi wokwakhiwa konqenqema.Ngasekuqaleni kukaMashi amalungu omphakathi aseJozini naKwaMhlabuyalingana avuke umbhejazana avala thanqa imigwaqo engena nephumayo kulawa madolobha, ekhala ngokudlanga kokwebiwa kwezimoto.Amalungu omphakahi asole namaphoyisa athize okuthiwa amdibi munye nezigebengu ekwebiweni kwezimoto.Busukumise ngisho uNdunankulu wesifundazwe uMnuz Sihle Zikalala ubugebengu obenziwa emngceleni ngeledlule, ozifikele mathupha endaweni eyoxoxa nomphakathi nezinhlaka ezithintekayo.UZikalala uthe kumele kuboshwe ngokushesha amaphoyisa asolwa ekwebiweni kwezimoto ziweliswe umngcele, amiswe emsebenzini.Wagxeka ukucekelwa phansi kwengqalasizinda athe kukhinyabeze abamabhizinisi nezinhlelo zentuthuko kahululumeni.UZikalala wathi uzoxoxa noNgqongqoshe wamaPhoyisa kuzwelonke, uGeneral Bheki Cele, ngezinto ezidinga ukwenziwa uhulumeni kazwelonke ngodaba oluthinta umngcele ohlukanisa leli neMozambique.",Udonga lokuvimba ukwebiwa kwezimoto
"IZIGIDIGIDI zabagibeli bezitimela kuleli zingase zisale dengwane uma kuqhubeka ukucekelwa phansi kwazo.Inkampani yezitimela iPassenger Rail Agency of South Africa (Prasa) , ithe kucekelwa phansi amakhoshi angu-800 njalo ngonyaka osekuholele ekutheni yehluleke ukukhokhela umshwalense olungisa izitimela izizumbulu zemali.UMnuz Cromet Molepo oyisikhulu esiphezulu ekhuluma esithangamini sabezindaba eThekwini izolo, uthe njengamanje abanawo umshwalense basazama ukuxoxa nezinkampani ukuze zibehlisele imali abayikhokhayo.Lesi sithangami sibizwe ngemuva kokushiswa kwezitimela ezimbili eThekwini, ngoLwesithathu ebusuku.Kusolwa ukuthi zishiswe ngabagibeli abebedinwe ukuthi bezihamba ngemuva kwesikhathi.Lezi zitimela zishiswe ngezikhathi ezingefani ebusuku esiteshini eBerea naseDurban Station. UMolepo uthe ngonyaka wezimali * -2016 2017 bafake izicelo zokulungiselwa amakhoshi acekelwe phansi angabiza uR292 million, emshwalensini okhave lezi zitimela.Lokhu uthe kuholele ekutheni imali abayikhokhela umshwalensi obunguR48 million ngonyaka yenyuke ibe nguR78 million.“Njengamanje asinawo umshwalense ngoba sekubiza kakhulu ukuwukhokhela. Sisaxoxa nezinkampani ezithile ngoba siyehluleka ukukhokha le mali. Uma sigcina sehlulekile kusho ukuthi uma kushe ikhoshi ngeke isabuyiselwa ngoba awukho umshwalense,” kusho uMolepo.UMnuz Dumi Dube oyiRegional Manager yolayini bezitimela KwaZulu-Natal, uthe ngoLwesithathu bekunenkinga kagesi eholele ekutheni izitimela zihambe ngemuva kwesikhathi esifanele.“Sisola ukuthi abagibeli badinwe yilokhu kuhamba ngemuva kwesikhathi kwezitimela baxabana nabashayeli. Ngemuva kwalokho sezwa sekuthiwa isitimela siyasha eBerea. Ngemuva kwemizuzu engu-25 sishile, sathola omunye umbiko wokuthi kusha esinye eDurban Station. Abashayeli bethu nabo bathole ukuhlukunyezwa ngalesi sikhathi,” kusho uDube.Uthe ukuhamba kukagesi akulawulwa yibona futhi ngalesi sikhathi izitimela bezihamba kodwa zihamba kancane kunokujwayelekile.Bangu-475 000 abantu abahamba ngesitimela ngosuku KwaZulu-Natal, eGauteng bangu-1.6 million.UNkk Zanele Sabela wenyunyana yabesebenzi iSatawu uthe lezi zindaba ezisabisayo kumele uzitshele abagibeli ukuze bazi ukuthi kuyingozi kangakanani ukucekela phansi izitimela.“Nyakenye uPrasa uke wasibiza wasitshela ngezinkinga zokucekelwa phansi kwazo izitimela, kwavela ukuthi uhlelo lwawo lokuxhumana nabagibeli alukho. Njengamanje sekuyisikhathi sokuthi kube nohlelo oluqondile lokufundisa abagibeli ngemiphumela yokuthi uma bedinwe ukuthi isitimela sihamba emuva kwesikhathi, bese besishisa.U-Prasa unomsebenzi wokuthi uthuthe abantu abantulayo bakuleli. U-R78 million okhokhela umshwalense ungasiza ukulungisa ingqalasizinda endala,” uNkk Sabela.UDube uthe ingqalasizinda yezitimela ineminyaka engu-60 kudingeka imali eningi ukuze ilungiswe.“Kwenzeka lokhu nje sisalungisa ojantshi nolayini besitimela abagugulwe yizikhukhula ngo-Okthoba. Sisezinhlelweni zokuhlukanisa umzila waKwaMashu nowaseMlazi ohambisanayo, senzela ukuthi abagibeli bangabambezeleki,” kusho yena.UMolepo uthe isitimela sisinye sinamakhoshi angu-12 kodwa ngenxa yokucekelwa phansi kwezitimela eziningi sezinamakhoshi eyisithupha.“Lokhu sikwenzela ukuthi izitimela ziqhubeke zibe khona ngezikhathi ezijwayelekile kodwa lokhu kudala inkinga yokuthi zigcwale ngokweqile. Ezinye izinkinga ezidala ukuthi izitimela zihambe ngemuva kwesikhathi ukuntshontshwa kwamakhebula kagesi, ukulahlwa kukadoti kojantshi njengoba kunemindeni ehlala kubo ojantshi,” kusho yena.Uthe uma ugesi ungekho isitimela sidluliswa ngasinye kudingeka ukuthi umshayeli ahlale ocingweni imizuzu engu-15 okudla imali enkulu.UMnuz Zwabesho Shange usihlalo wohlaka olumele abagibela izitimela, i-United Commuters Voice uthe bayaziqhelelanisa nokushishwa kwezitimela.“Umthetho awuthathe indawo yawo, abenza lokhu baboshwe,” kusho yena.",Izitimela zisengcupheni  yokuvalwa kuleli
"MHLELI: Kwelakho elingashayi eceleni, ngifisa ukwedlulisa lo muzwa enginawo ngoKhuzani iDlamlenze.Ngifisa athathe lesi sinqumo sokuthi angawaphenduli amavukana ngoba afisa ukuduma ngaye.Lesi sinqumo sathathwa yiNdidane ingasaphenduli ku-Ali Mgube noThokozani Langa, baphelelwa wushatini.UKhuzani akakwazi lokhu engizokusho, iNdidane yayizondwa yibo bonke abaculi bakamaskandi, yabe isimthelela.Nakuye kuzoba njalo njengoba bemtinyela bonke. Makazi ukuthi yindlela abamvuma ngayo ukuthi uyinkosi kamaskandi, ofakazi yibo.Bese ngithi kuMageza amahle, isinqumo sabo sokupika lo siyavalelisa kubo siyohlala kwaMpungose, iNdidane yasishiyela uKhuba.Sengigcina; Khuzani, shaya ingoma, okuyiyonanto esiyifunayo, sesodibana ngomhla ka-24 Mashi ezitolo.Mfanukhona SlwaneMgagaNQUTHU BRANCH",IMIBONO: UKhuzani makayeke ukunaka amavukana
"ABATHANDI bebhola likanobhutshuzwayo kuleli bazobona uTeko Modise elihlikihla okokugcina ibhola elikhokhelwayo kule mpelasonto ngemuva kokumemezela ukuthi usewagaxa emgibeni.Lezi zindaba ziqinisekiswe yiCape Town City FC ekhasini layo kuTwitter ngoLwesihlanu ekuseni lapho evalelise khona kubalandeli baleli qembu kwi-video.Uthe ukuziqeqesha neqembu kuleli sonto bekungekho lula ngoba ubengazi noma ajabule noma akhale njengoba umdlalo waleli qembu neBlack Leopards kusasa kuzoba umdlalo wakhe wokugcina.“Kwakuhlezi kuyiphupho lami ukuthi ngidlale ibhola elikhokhelayo. Inkundla yiyona ndawo engizizwa ngijabule kuyo,” kuchaza uTeko oneminyaka ewu-36.Uthe udeda ngethemba lokuthi kunomunye umdlali ofanelwe wukuthatha indawo yakhe ngoba yena usekuzuze konke ayefisa ukukuzuza ebholeni kuleli.Thank You Teko.
#NewChapterBegins💙 
pic.twitter.com/4NBLFCeqnx— Cape Town City FC (@CapeTownCityFC) 
May 10, 2019UModise ubalwa nabadlali basesiswini abaseqopheleni eliphezulu asebeke bayibamba ebholeni kuleli. Uqale ukudlala ibhola kwiCity Pillars ngaphambi kokuthi athengwe yiSupersport United ngo-2006.Usuke kuMatsatsantsa wajoyina i-Orlando Pirates lapho afika azakhela khona igama waba umdlali owayebhekwe ngabomvu kwiBafana Bafana edlale kwi-2010 Fifa World Cup.  Udlalele iqembu lesizwe kawu-66, elishayela amagoli ayishumi.Ngo-2011 kuya ku-2017 uModise ubesegijima kwiMamelodi Sundowns lapho anqobe khona isicoco seligi kabili, iCaf Champions League neCaf Super Cup.Ngemuva kwalokho ujoyine iCape Town City anqobe nayo  iMTN 8 ngo-2018.Landela lolu daba kwiSolezwe ngoMgqibelo kusasa.",Usewagaxa emgibeni uTeko ‘The General’ Modise
"ZIZOHLAWULISWA uR1 million noma u-10% wenzuzo eziyenzayo izinkampani ezinyusa intengo yokudla nemikhiqizo ehlukene njengoba izwe lizovalwa izinsuku eziwu-21 kusukela kusasa.Izolo uNgqongqoshe wezoHwebo neziMboni, uMnuz Ebrahim Patel, uthe kuphenywa izinkampani eziwu-11 ezinyuse intengo yezifonyo nezibulala-magciwane.“Sicela abantu bangathengi ukudla nezinye izimpahla ngokweqile ngoba ngeke kuphele ukudla uma izwe livaliwe. Siphenya izinkampani eziwu-11 ngokunyusa intengo yempahla. Akekho onelungelo lokunyusa intengo yempahla kulesi sikhathi, oyinyusayo uzoboshwa, adonse unyaka ejele noma ahlawuliswe uR1 million noma u-10% wenzuzo ayenzayo,” kusho uPatel.Ukhuthaze abantu ukuthi bacebe izitolo nezinkampani ezinyusa intengo yempahla ngokushayela u-0800 014 8800.Uthe abantu bazovunyelwa ukuthi baye ezitolo bayothenga ukudla, imithi emakhemisi nezinye izidingo ezibalulekile.Izitolo zokudla, amakhemisi namafemu akha impahla edingekayo njengoba kuneCoronavirus, ngeke kuvalwe.Uthe izipaza zabantu baseNingizimu Afrika zizoqhubeka nokusebenza.I-Industrial Development Corporation (IDC) izosiza izinkampani ezisengcupheni kodwa ezibalulekile ekulweni neCoronavirus ngoR3 billion.Osomabhizinisi abadinga usizo baceliwe ukuthi bathinte i-IDC noma bavakashele ikhasi lomnyango wezohwebo nezimboni.Uphinde waveza ukuthi kunesikhwama sokusiza umphakathi esibizwa ngeSolidarity Fund esinoR150 million, acele ukuth abantu baqhubeke nokufaka imali kuso.Lesi sikhwama sitholakala ngokuvakashela u-www.solidarityfund.co.zaUPatel uthe bazoqhubeka nokuhwebelana namazwe awomakhelwane nokuthutha impahla ngoba lokho kubalulekile.UNgqongqoshe wamaBhizinisi amaNcane, uNksz Khumbudzo Ntshavheni, ubonge omacaphunakusale bakuleli oMnuz Nicky Oppenheimer noJohann Rupert ngokunikela ngoR2 billion ozosiza osomabhizinisi abancane.“Sizosiza izinkampani ezibhaliswe ngokusemthethweni esibonayo ukuthi zizokhahlanyezwa yiCoronavirus. Sicelile nokuthi osomabhizinisi abancane banikwe izinyanga eziyisithupha zokuthi bame kancane ukukhokha izikweletu zabo ngoba bathwele kanzima. Sizolandela imigomo efanele ngaphambi kokulekelela osomabhizinisi abancane,” kusho uNksz Ntshavheni.Imininingwane ngosizo losomabhizinisi abancane itholakala ku-www.smmesa.gov.za noma ngokushayela * -0860 663 7867.Kunezinkampani esezivalile ngenxa yeCoronavirus okubalwa amafemu akhiqiza izimoto, awezimpahla zokugqoka, amajimu njalo njalo.Amabhanoyi akwaComair nawo azobe engahambi kusukela kusasa kuze kube wu-Ephreli 19. Kucelwe abahamba ngawo ukuthi bathinte le nkampani ngokuvakashela ukulula.com.UMnuz Thulas Nxesi onguNgqongqoshe wezemiSebenzi, uthe abaqashi kufanele bagcwalise amafomu e-Unemployment Insurance Fund (UIF) ukuze abasebenzi babo bakwazi ukuhola ngesikhathi behleli emakhaya ngenxa yeCoronavirus.Uthe kunezinhlelo ezihlukene zokubhekelela abaqashi nabasebenzi okubalwa ukusetshenziswa kwe-UIF nezinye izinhlelo.Ngisho abasebenzi abazogula bazosizwa kulolu hlelo ngoba uNxesi uthe abathandi kube nabasebenzi abadilizwayo.Abasebenzi abasemikhakheni ethathwa njengokuthi ixhaphaza abantu okungowonogada, isemapulazini nasezindlini nabo bazobhekelelwa.UNxesi uthe imali ezoholelwa abasebenzi ngesikhathi seCoronavirus ngeke ibe ngaphansi kwe-minimum wage.Kuzokhumbuleka ukuthi abasebenzi bebekhala ngokuthi kuthatha isikhathi ukuthola imali ye-UIF, uMnuz Makhosonke Buthelezi obhekelele ezokuxhumana kwi-UIF, uthe abantu bazoyithola imali yabo ngoba banamathimba aseqalile ukulekelala izinkampani ezinabasebenzi abangaphezu kuka-50. Uthe akhona nama-technicians azolungisa ezobuchwepheshe uma benezingqinamba.Ugqugquzele umphakathi ukuthi usebenzise uhlelo lwe-uFiling, amafax nama-email atholakala kwi-website yabo ethi ufiling.co.za noma ku-www.labour.gov.za.UNgqongqoshe woMnyango wezokuVakasha, uNkk Mmamoloko Kubayi-Ngubane, uthe banoR200 million wokusiza osomabhizinisi abasemkhakheni wezokuvakasha.Uthe bayazi incane le mali ukusiza lo mkhakha omile ngenxa yeCoronavirus kodwa bazosiza izinkampani zezokuvakasha ezenza inzuzo engadluli uR2.5 million ngonyaka, ezibhaliswe ngokusemthethweni, ezinesitifiketi sentela esisebenzayo futhi osekuphele unyaka zisebenza.Kuzosizwa kakhulu izinkampani ezilandela imithetho yeBBBEE, ezabantu abasha nabesifazane.",Zizohlawuliswa izinkampani ezinyusa intengo ngeCorona
"ODOKOTELA baKwaZulu-Natal bathi abajiki empini yabo yokufuna ukusebenza ngaphansi kwezimo ezingcono ezibhedlela zikahulumeni. Inhlangano yodokotela, i-South African Medical Association (Sama), egatsheni layo  KwaZulu-Natal, ithe sekusele kancane kume ukusebenza ezibhedlela zikahulumeni esifundazweni. Igxeke ukushoda kwabasebenzi kuzo nokufa kwemishini esetshenziswayo.UMnyango Wezempilo uthi ubhekene nezingqinamba ekutholeni imali yokubhekana nalezi zinkinga kodwa isazama ukuthola usizo kwizibhedlela ezizimele.Izikhulu zoMnyango ziphinde zathembisa ukuthi zizoqeqesha abasebenzi abasha ukuze kubhekwane nokushoda kwabasebenzi. AbeSama bathi sebelindele ukuhlangana naboMnyango ngoJuni 9 ukuze kudingidwe izisombululo.“Ngeke sivumele uMnyango ukuthi uhudule izinyawo usizibe ngezinkinga esibhekene nazo. Sizimisele futhi ukuqinisa ubushoshovu bethu ngalolu daba, ngoba yinto edinga ukuphakanyelwa. Akukho lapho esizojika khona, sizoqhubeka silwe silwela iziguli ngoba lento ithinta abantu abahlwempu,” usho kanje.",ODOKOTELA bafuna lusukunyelwe olwesimo sezibhedlela e-KZN
"UNOBHALA Jikelele weSouth African Communist Party (SACP) uDkt Blade Nzimande uwafanise nezilima amalungu e-ANC Youth League aphazamise umcimbi wokwethulwa kwencwadi iGangester State - Unravelling Ace Magashule’s Web of Capture.UNzimande ubekhuluma emcimbini wokukhumbula iqhawe lomzabalazo elalihola iSACP uMnuz Chris Hani, obuseThomas Nkobi Memorial Park, Ekurhuleni.Uthe i-ANCYL inalo ilungelo lokungahambisani nokubhalwe encwadini kodwa ayinalo ilungelo lokuphazamisa umcimbi nokusabisa ukuthi izoshisa le ndwadi.“Akukona ubuhlakani ukusabisa ngokushisa incwadi uma kunokuthile ongahambisani nakho, kuwubulima. I-ANC kufanele ibaqondise ubugwegwe abaphazamise umcimbi wokuthulwa kwencwadi ekhuluma ngoMagashule. Akekho onelungelo lokuphazamisa umcimbi wencwadi esebenzisa igama lomzabalazo,” kusho uNzimande.UNobhala we-ANC uMnuz Ace Magashule uthe kuyishwa ukuthi amalungu e-ANCYL aphazamise umcimbi wokwethulwa kwale ncwadi.Incwadi edalule izindaba ezishaqisayo ngoNobhala-jikelele we-ANC uMnuz Ace MagashuleWacela ukuthi uma kunezinto engahambisani nazo ingabi nodlame.“Akufanele sivumele ukuphazanyiswa abantu ababhala izincwadi. Uma niphazamisa imicimbi yabo nishisa nezincwadi zabo nibenza babe ngabantu ababalulekile. Asigxileni ekuletheni impilo engcono kubantu bakithi. Sifunde kuChris Hani owayewumholi wabantu ongadunyiswanga abezindaba, sibe njengoMama Winnie Mandela,” kusho uMagashule.Bekulindeleke ukuthi i-ANCYL ihlangane ne-ANC ukudingida lolu daba.UMnuz Sello Pietersen ongumholi we-ANCYL eFree State ukuqinisekisile ukuthi bazokhuluma ne-ANC kodwa wathi abahambisani nale ncwadi ebhebhezela imfundisoze.“Sizozwa nge-ANC ukuthi kufanele senzenjani, ngeke ngisho ukuthi sizoqhubeka yini nokushisa lezi zincwadi kodwa ngeke sithenge incwadi ebhebhethekisa imfundisoze,” kusho uPietersen.I-ANC ikugxekile okwenziwa yi-ANCYL yaseFree State.USomlomo wePhalamende uNksz Baleka Mbete noSihlalo woMkhandlu wezifundazwe uNksz Thandi Mondise bayigxekile iANCYL ngesenzo sayo bathi uma inganeme akufanele isabise kodwa ayilandele umthetho.",'Bayizilima abaphazamise ukwethulwa kwencwadi ekhuluma ngoMagashule' - Nzimande
"SEKUNENDIDA ngokudutshulwa kukasihlalo kasoseshini wamatekisi aseBhamshela okuthiwa uhlaselwe umlisa ongaziwa ehleli namanye amalungu kasoseshini.Kuthiwa uMnuz Bhekukwenza Msomi (42) usesimeni esibucayi esibhedlela emuva kokudutshulwa ngumlisa ongaziwa ngoLwesithathu ntambama emuva kwehora lesithupha.Lesi sehlo senzeka nje kusanda kushiswa izimoto zomndeni wakwaMakhanya nawo onezimoto ezincane netekisi okuthutha umphakathi.Kuthiwa uMsomi ubebize umhlangano namalungu athile kasoseshini, behleli emotweni ngesikhathi kuqhamuka imoto emhlophe eyiToyota Corrola kwehla owesilisa wadubula ebhekise kuyena. Kuthiwa lo mlisa umdubule kanye wase ephinda ezama ukudubula elinye ilungu kodwa wahluleka wabaleka.Ilungu likasoseshini elicele ukuthi igama lalo ligodlwe, lithe isimo simanzonzo kulo soseshini njengoba sekudutshulwe noMsomi.Leli lungu eliphinde libe yilungu lomndeni wakwaMakhanya osanda kushishelwa izimoto lithe umfowabo, obenaye usihlalo naye usindile kulesi sehlo ngoba lo mlisa uzamile ukudubula ebhekise kuyena kodwa isibhamu sanxapha.“Ngingasho nje ukuthi akuhlalekile kahle ngenxa yazo zonke lezi zigameko ezenzekayo. Okunye okuyinkinga ukuthi abantu abasolwa ngokushisa izimoto zasekhaya nabo basekubhaceni. Kwagcina ngokuthi kuboshwe oyedwa kodwa naye wadedelwa,” kusho leli lungu likasoseshini.Usihlalo kasoseshini ongaphansi kweBhamshela Metered Taxi Association, uMnuz Muziwokubusa Dumakude, uthe abaqondi ukuthi yini eyenze ukuthi uMsomi ahlaselwe njengoba ethe bona nalo soseshini abaphansi kwawo basebenzisana kahle - akukho zinxushunxushu. Uthe bakholwa ukuthi lezi zigameko azihlobene neze nokusebenzisana kososeshini kodwa kungenzeka ukuthi kuthinta izingxabano eziseceleni.Okhulumela amaphoyisa KwaZulu-Natal, uCaptain Nqobile Gwala ukuqinisekisile ukuthi amaphoyisa aphenya icala lokuzama ukubulala emuva kokudutshulwa komlisa oneminyaka engu-42 eBhamshela.",Sibi isimo emva kokudutshulwa kukasomatekisi
"BAZOHLUNGWA ngohlelo lwama video abadansi abazoba yingxenye yendumezulu yedili lemidanso yesimanje eyahlukene ebanjelwa eThekwini minyaka yonke. IJomba Fringe yakulo nyaka izoshaya ngelinye igiya njengoba sekukhishwe isitatimende sokuthi konke kuzokwenziwa ngobuchwepheshe bamavideo ukuqinisekisa ukuthi wonke umuntu uyalithola ithuba. IJomba Fringe izokwenza inhlolokhono ehlanganisa abadansi bemikhakha eyahlukene encike emdansweni wesimanje icontemporary izokwamukela izicelo zabadansi, izinkampani zomdanso, abadidiyei bomdanso esebenamava kanjalo nabasafufusa. Ukufakwa kwezicelo sekuvulelekile kanti kulindeleke ukuthi kuze kuvalwe ngoJulayi 10 ntambama. Kuhlu lwabadidiyeli bemdanso abalindelekile abahlanganise imidanso exoxa indaba kusetshenziswa ubuciko bomdanso, nabalandela imigomo ebekiwe ngaphansi kweJomba. Yize kuzobe kuhlangene amaciko kodwa ngeke bavunyelwe abantu ukuthi basebenzise imsebenzi yamanye amaciko ngaphandle kwemvume. Umculo ngenye yezinto ezizobhekwa kakhulu ukuthi umuntu uyilandele yini imigomo yokusebenzisa umculo welinye iciko, kuzophinde kudingeke nobufakazi obuyisiqiniseko salokho. Abantu okuqalwa kubo ukucubungulwa izicelo zemisebenzi yabo abazobe beneminyaka engu-16 kuyaphezulu. Kwisitatimende esikhishwe namuhla iJomba, kuvelile ukuthi abakabinalo okwamanje usuku lokuqala ukubukiswa kwale midanso njengoba kusazokwenziwa inhlolokhono kuqala. Kwabafisa ukucaciseleka ngolwazi okubalwa nezikole bangaxhumana nabeJomba kule email 
[email protected]. ",IJomba Fringe izokwamukela izicelo zabadansi ngamavideo
"UMXHUMANISI wobuholi besikhashana be-ANC KwaZulu-Natal, uMnuz Sihle Zikalala, ucacise ngenhloso yakhe yokuhambela icala lobengumengameli uMnuz Jacob Zuma osolwa ngenkohlakalo. UZuma ubevele okwesibili eNkantolo eNkulu eThekwini ngoLwesihlanu lapho kubonakale khona inqwaba yabaholi namalungu e-ANC eyomeseka. UZikalala uthe ukubonakala kwakhe eseka uZuma kungenxa yokuthi usuke efuna ukuqondisa ukukhuluma okungekuhle okusabalele ngabaholi benhlangano.Uthe usuke eziyele njengesakhamuzi sakuleli hhayi njengelungu noma umholi we-ANC KwaZulu-Natal. Uveze nokuthi usazoqhubeka nokuya ngoba akaboni hlazo yena kulokho.“Uma uzoqaphelisisa ngalolo suku lwecala ngangifake ijakhethi ye-ANC kodwa ngayikhumula sengiya ecaleni ngoba bengiya njengomuntu nje bengingayomela i-ANC. Angiyiboni inkinga kulokho ngoba wonke umuntu uvumelekile ukuya enkantolo,’’ kusho uZikalalaEsekhuluma nabezindaba eceleni uthinte nendaba yekhomishini ephenya ngokulawulwa koMbuso yidlanzana eholwa iPhini leNhloko yamaJaji uRaymond Zondo. Ikhomishini isiqalile ukwenza umsebenzi wayo njengoba abanolwazi bengaluletha kuyona.UZikalala uthe abantu abangalinge babhule babe yizangoma ngodaba lokulawulwa koMbuso wathi kufanele ikhomishini inikwe ithuba lokwenza umsebenzi wayo ukuze kuvele iqiniso. UZuma ungomunye wabavelayo kwabasolwa ngokuba nesandla ekulawulweni koMbuso yidlanzana. Usolwa ngokuvumela abangani bakhe bakwaGupta ukuzitapela emalini yabakhokhi bentela.UZikalala wesekwe uNkk Nocawe Mafu oyilungu lesigungu esiphezulu kuzwelonke, othe angaya kokweseka uZuma noma nini.“Nami nje ukuba benginaso isikhathi bengingaya ngoba yinto engenankinga ukuya ecaleni likaZuma,’’ kusho uNkk Mafu.UZikalala ugxeke ilungu lesigungu esiphezulu kuzwelonke uMnuz Bheki Cele ngokuhlomekisa amalungu enhlangano.Ukhale kakhulu ngesitatimende sikaCele asenze ngonyaka odlule ngoDisemba lapho athi amalungu awaqhubeke nokuyisa i-ANC ezinkantolo ukuze iqonde ngqo.UZikalala uthe lesi sitatimende siyadukisa asiyisizi inhlangano.Usole nabanye abaholi abasezinhlakeni zikazwelonke ngokuba nesandla ekutshaleni uqhekeko enhlanganweni wathi kuyadinga ukulungiswa lokhu.“Ngesikhathi sixoxa namaqabane kuvelile ukuthi kukhona ukungeneliseki ngezinto ezehlukene kodwa okunye okuvelile kube yinkinga yabaholi bakuzwelonke abaphehla ukungezwani.’’UCele ethintwa ngalezi zinsolo ezenziwe uZikalala uvele wangaphawula wathi akakwazi ukukhuluma nabezindaba ngalokho.",UZikalala ucacisa ngokubonakala ecaleni likaZuma
"KUSHONE umnikazi wesithuthuthu nowesifazane okusolwa ukuthi uyintombi yakhe engozini eyenzeke izolo ekuseni KwaDukuza ngesikhathi beshayisana netekisi.Owesilisa obeshayela isithuthuthu kuthiwa ushayisane netekisi mahlanze, bobabili nowesifazane bashonela endaweni yesigameko. Kushaye isikhathi sokuloba engakadalulwa amagama abashonile neminye imininingwane yabo.UNksz Zinhle Mngomezulu okhulumela iRoad Traffic Inspectorate (RTI) esifundazweni uthe kuvele ukuthi umshayeli wesithuthuthu ubesebenza kwabezimo eziphuthumayo.Uthe kusolwa ukuthi owesifazane ashone naye ubeyintombi yakhe.“Ingozi yenzeke ngezithuba zabo 6 ekuseni. Itekisi nesithuthuthu kuhlangane endaweni eyijika, kwashayisana mahlanze. Kubonakala sengathi itekisi ibingalayishile ngoba abekho abanye abalimele ngaphandle komshayeli,” kusho uNksz Mngomezulu.Isitatimende esikhishwe abezimo eziphuthumayo be-IPSS Medical Rescue siveza ukuthi ingozi yenzeke emgwaqweni uDoesberg, KwaDukuza. Kuthiwa umshayeli wesithuthuthu nowesifazane obengemumva baficwe abezimo eziphuthumayo sebeshonile. Kuthiwa umshayeli wetekisi ulimale kancane, walashwa endaweni yesigameko.Amaphoyisa asaphenya ngembangela yengozi.",Kufe ababili kweyesithuthuthu netekisi
"FANELESIBONGE BENGUBAZOHLEKA bodwa abathandi bekwaito yakudala njengoba iqembu lalolu hlobo lomculo i-Alaska lizokhipha i-albhamu equkethe yona.USphiwe Picat oyilungu le-Alaska ehlanganiswe nguye, uLucky Mlakana, Thabo Tsotetsi, Les Ma-ada no-Andrew Moloisane, uthe abathandi bekwaito balambele eyakudala.Uthe ukushintsha kwezikhathi kuholele ekutheni ikwaito ishintshwe njengoba eyesimanje ishaya ngesigqi esisheshayo kanti eyakudala yayishaya ngesigqi esishaya kancane.Uthe indlala yekwaito ibonakala emicimbini njengoba oDJ uma beshaya eyakudala abantu bavele bajabule.“I-albhamu yethu ezophuma ngamaholidi ePhasika izobe inezingoma cishe ezinhlanu ezishaya ngesigqi sekwaito yakudala kuthi ezinye kube ngeyesimanje.Le albhamu izoba nezingoma ezingu-12,” kusho uPicat.Uthe abantu abakholwa ukuthi i-Alaska yodumo lwezingoma ezithi 
Accuse nezinye isangakhipha i-albhamu.“I-Alaska ayikaze ife. Besikhipha izingoma ezihamba ngazodwa njengethi 
Madagascar kodwa manje sizokhipha ephelele,” kusho uPicat.Abalandeli baleli qembu bazolibona licula bukhoma kuMgababa New Years Picnic, eMgababa, ngoJanuwari 1.UPicat, uthe: “Abantu abalindele ukuzwa umculo wethu omusha siyethembisa ukuthi bazowuthanda.”Leli dili lomculo okuzoba kungunyaka wesithupha likhona lizobe libophele uPhuzekhemisi, Thokozani Langa, Naak MusiQ, Professor, Sbo Da Poet, Khaya Mthethwa, DJ Siyanda nabanye abaningi.Omunye wabahleli balo mcimbi uThokozani “T’zozo” Zulu, uthe: “Abantu abazovunyelwa ukusondela ngezimoto ngamaVIP azobe ethenge amathikithi abiza u-R500 nabazokhokhela indawo yokupaka ebhishi ebiza u-R250, “ kusho uT’zozo.",I-Alaska isazoshaya ngonyawo oludala
"KUME nse ukuqopha Uzalo izolo ngemuva kokuthi ithimba eliqopha lo mdlalo livuke umbhejazane lathi liwabeka phansi amathuluzi njengoba lingaholile.Kuthiwa abaqophi yibona abafike bamisa yonke into njengoba beveze ukuthi imali yabo ayingenile ngakho ngeke bakwazi ukuqhubeka nomsebenzi.Kuthiwa abalingisi basale benkemile ngesikhathi bezitshela ukuthi bazosebenza kodwa batshelwa ukuthi ababuyele emakhaya.Umthombo weSolezwe uveze ukuthi umholo walabo abaqopha lo mdlalo bekumele ingene ngoMgqibelo kodwa lokho kwangenzeka.“Ngesikhathi befika batshele abaphathi obekukhona kubo noGugu Zuma ukuthi ngeke basebenze, banxusiwe ukuthi kuhlanganwe ukuze kuxoxiswane. Kodwa nakhona akuphunywanga nasixazululo njengoba bephume besamile ekutheni ngeke basebenze imali yabo ingangenile,” kusho umthombo.Uthe emhlanganweni kunqunywe ukuthi uma kuze kushaya uLwesihlanu imali ingangenile ngeke baqhubeke nokuqopha.“Ngeke kuqoshwe kulezi zinsuku njengoba kusenezinkinga. Zimapeketwane izinto kulo mdlalo njengoba abanye abalingisi ikakhulukazi laba abangaphansi kwama-agent, behola kodwa kukhona nabanye okuvela ukuthi abaholi,” kuchaza umthombo. Lezi zinkinga zidalwa ukuthi inkampani ekhiqiza Uzalo ingenye yezigcine ukukhokhelwa yiSABC ngoJuni.UPepsi Pokane, wenkampani iStained Glass Pictures, esitatimendeni asikhiphile ukuqinisekisile ukuthi kumisiwe ukuqoshwa kwawo.Uthe isinqumo abasithathile sokumisa ukuqopha silandela ukuthi abasebenzi beveze ukuthi ngeke basebenze njengoba umholo wabo ka-Agasti ungangenanga.“Inkampani iStained Glass Pictures isezingxoxweni neSABC futhi yaqinisekisa ukuthi kuzothi kuphela le nyanga izobe isiyikhokhile imali. Abaphathi baphinde babiza bonke abasebenzi abathintekayo babachazela ukuthi kwenzekani. Ngenxa yokuthi abakhokhelwanga bakhethe ukubeka phansi amathuluzi kuze kube bayakhokhelwa,” kuchaza uPepsi.Uthe bayasemukela isinqumo esithathwe ngabasebenzi futhi basaxhumana neSABC ngalolu daba.Okhulumela iSABC, uNeo Momodu uthe, isimo sezimali kwaSABC asisihle kodwa bazoxhumana nazo zonke izinkampani ukulungisa lolu daba.",Kumiswe ukuqoshwa koZalo
"UMQEQESHI we-Orlando Pirates, uMilutin “Micho” Sredojevic, ulume ephephetha kubadlali abashaye into ephansi benikwe ithuba lokuzibonakalisa emdlalweni womlenze wokuqala weCAF Champions League neLight Stars e-Orlando Stadium, ngoLwesithathu ebusuku.IPirates ibhudluze iStars yaseSychelles ngo 5-1 emdlalweni uMicho abekade enikeze kuwona ithuba inqwaba yabadlali abangajwayele ukudlala. Kulaba badlali kukhona uKudakwashe Mahachi, Meshack Maphangule, Linda Mntambo, Mpho Makola nabanye.EZimnyama zizodlala owomlenze wesibili eSeychelles ngoLwesithathu. Nakuba uMicho ekujabulele ukunqoba kwezakhe nokuthi zizibeke ethubeni elihle lokudlulela emzuliswaneni olandelayo kodwa uzwakalise ukuthi akeneme ngabanye babadlali athe bahlulekile ukukhombisa ukuthi balilambele ijezi.“Alikho ithuba elingcono elifana naleli elinikezwe abadlali abangajwayele ukudlala. Esikhathini esizayo ngeke libe khona ithuba lokwenza izinguquko eziyisishiyagalolunye njenganamuhla. Indawo izoncipha kakhulu. Singaphumuza abadlali abane noma abayisihlanu ngenxa yemiqhudelwano esidlala kuyona kodwa abayisishiyagalolunye ngeke ngoba iqembu lehlelwa yizinga. Asikubheki kabi ukushaya into ephansi kwabadlali ngoba bayazazi. Nathi siyazi ukuthi abadlali bethu bangenza kangcono,” kusho uSredojevic.Kubadlali abahlulekile ukukhombisa ukuthi bayalifuna ijezi kweZimnyama kukhona uMahachi ohlulwe yinqwaba yamathuba okushaya amagoli noThabo Qalinge obegcina ibhola kuze kweqe.“Siyithimba labaqeqeshi sizibeke engozini ngokunika ithuba abadlali abangajwayele ukudlala. Akufanele sigxeke noma ngabe kwenzekeni. Ngakho siyakuthwala konke okungahambanga kahle. Uma ngiphoxekile ngabadlali abathize kufanele sikukhulume nabo. Akukho eqenjini lethu ukugxekana esidlangalaleni.“Sibonile ukuthi ubani olwela ijezi. Njengoba ngihlale ngisho ukuthi ijimu nomdlalo wobungani, akufani nomdlalo wangempela. Ngifuna ukuxolela bonke abashaye into ephansi kunekade ilindelekile. Iqembu likuzuzile ebelikufuna. Abanye kufanele babhukule, bakhwice imikhono, banyuse izinga,” kusho uSredojevic.Kulindeleke ukuthi abuyise izethenjwa zakhe uma sebebhekene neMaritzburg United emdlalweni we-Absa Premiership e-Orlando Stadium kusasa ngo 8.15 ebusuku. EZimnyama zihlezi phezulu kwi-log yePremiership ngamaphuzu awu-23 emuva kwemidlalo ewu-13.ITeam of Choice isendaweni ka-14 ngamaphuzu ayisishiyagalolunye emuva kwemidlalo ewu-11. Isawine umdlalo owodwa kule sizini.“Sifuna ukukhombisa ukuthi abafana bethu bangcono. Sifuna ukubahlonipha kube sengathi sidlala neMaritzburg yangesizini edlule. Kujwayelekile ukuthi amaqembu akulesi simo uma edlala namakhulu ayalenyusa izinga,” kusho uSredojevic.",UMicho ukhala ngababhacazile
"AZOVELA namhlanje enkantolo amadoda ayisikhombisa aboshwe ezikholisa ngotshwala bokwebiwa emijondolo yaseBriardene ngoLwesithathu.Okhulumela amaphoyisa KwaZulu-Natal, uBrigadier Jay Naicker, uthe entathakusa ngoLwesithathu amadoda amane afike endaweni edayisa utshwala emgwaqweni uChris Hani, eBriardene, abamba unogada ambopha.Kuthiwa abe esedlula esaha izinsimbi ezivale isitolo ukuze angene ngaphakathi. Kuthiwa abe esethatha amathelevishini amabili notshwala.UNaicker uthe amadoda abe esethatha ngesivu angena emijondolo eseduze kwalapho kade entshontsha khona.“Kubizwe amaphoyisa afike ngokushesha abe eseqala esesha ebathungatha. Nebala awabhadama amadoda ezikholisa ngotshwala. Uphenyo lwamaphoyisa luwaholele endlini lapho kutholwe khona ezinye izimpahla ebezebiwe zifihliwe. Amaphoyisa ashaqe utshwala nezinye iznto ebezebiwe,” kusho uNaicker.Kube sekuboshwa amadoda ayisikhombisa aneminyaka ephakathi kuka-23 no- 60 ngecala lokubamba inkunzi.UNaicker uthe kulindeleke ukuthi kuboshwe abanye abantu futhi ngoba uphenyo lwamaphoyisa lusaqhubeka.Uthe kuzobhekwa kuthi ababoshiwe kabathinteki yini kwezinye izenzo zokubamba inkunzi ezenzeke KwaZulu-Natal.Amadoda azovela enkantolo yeMantshi eThekwini namuhla.",Abatholwe notshwala bokwebiwa enkantolo
"INDODA eno-31 kulindeleke ukuba ivele eNkantolo yeMantshi yaseNsimbini namhlanje, ngamacala amabili okungelokubulala nelokuthumba. Ngokusho kokhulumela amaphoyisa aKwaZulu-Natal,  uColonel Thembeka Mbele, uthe ngoMeyi 16, ngezithuba zabo-8 ebusuku, abagilwa abaneminyaka engu-21 no-30, babelapho behlala khona endaweni yakwaSheleni, e-Adams Mission, ngesikhathi bethunjwa yiqulu lamadoda ayebasola ngokugqekeza emzini yabo maqede bantshontshe izimpahla ezibalulekile.“Ngesikhathi abagilwa ababili bengabuyi emakhaya, imindeni yabo yakhathazeka kakhulu yaze yabikela amaphoyisa. Uphenyo lwaholela amaphoyisa endaweni yase-Adams Mission lapho kwaboshwa khona indoda. Ngemuva kokuphenywa kabanzi ngamaphoyisa ngokunyamala kwabagilwa, umsolwa wabe eseholela amaphoyisa lapho izidumbu zabagilwa zitshingwe khona ngemuva kokutitinywa,” kusho uColonel Mbele.  Uthe izidumbu zabagilwa zazingcwatshwe ethuneni elalingashoni kakhulu emathuneni ase-Adams Mission. Izidumbu zambiwa futhi kwavulwa icala esteshini samaphoyisa aKwaMakhutha. “Umsolwa wabe eseboshwa maqede wabekwa icala lokubulala nokuthumba. Kulindeleke ukuba kuboshwe inqwaba yabasolwa,” kusasho uColonel Mbele. Izakhamuzi zibe sezixwayiswa ngokuzithathela umthetho ngezandla. “Amaphoyisa ngeke aze anqikaze ukubopha labo abaphula umthetho. Uma izakhamuzi zisola ukuthi kunobugebengu obuqhubekayo endaweni, kumele zibikele amaphoyisa ngokushesha ukuze aphenye futhi kube nababoshwayo,” kuphetha uColonel Mbele.",Kuboshwe owesilisa ngokubulawa kwababili abatitinywa umphakathi
"BAJABULELE ukuphothula izivivinyo zabo ngokubhala iphepha lokugcina izolo abathi belingenzima abafundi bakamatric.Bagcine ngokubhala iphepha lesiNgisi.Iningi labafundi okukhulunywe nalo lithe iphepha belibhaleka kodwa futhi yinto abebekade beyilindele.USabelo Shezi (17) obefunda umatric eMenzi High eMlaza uthe iphepha belibhaleka. Bekulindeleke ukuthi balibhale amahora amabili nemizuzu ewu-30 kodwa ubeseqedile ngemuva kwamahora amabili, eselungele ukuphuma ayoshaywa umoya ngaphandle.UKhwezi Mbhele (18) naye ofunda eMenzi uthe belibhaleka iphepha labo. Uthe ukholwa ukuthi manje usezokwazi ukuthi ayophumula.Bathe ngeke bawudabule noma bawubhale umfaniswano wabo - umkhuba ovame ukuthi wenziwe abafundi uma beqeda ukubhala.“Yinto eyisidala leyo futhi engenasidingo. Mina umfaniswano wami ngizowunika umfowethu omncane. Othisha bakhuluma nathi basho ukuthi labo abangenazo izingane ezincane amakubo bangawuletha esikoleni ukuze unikezwe abanye abawudingayo,” kusho uKhwezi.ULerato Hlophe uthe abafundi kufanele bathi uma beqeda ukubhala bagcine umfaniswano wabo usesimeni esihle ukuze usize abeza ngemuva kwabo.Uthe kubalulekile ukuthi bawunikele umfaniswano uma sebengasawudingi ukuze nabanye basizakale ngawo.Njengabanye abafundi abebephothula izivivinyo zabo izolo uthe iphepha abalibhalile libhalekile.Uthe akujahile wukuthi aphumule ngoba bebefunda kanzima kusuka beqalile ukulungiselela izivivinyo zabo.“Akukhona ukuthi besingalali kodwa besifunda kanzima. Ngicabanga ukuthi ngizoziyela ebhishi ngiyozipholela njengoba sesiqedile,” kusho uLerato.Khonamanjalo njengoba abafundi sebezohlala emakhaya abanye benze amaphathi okujabulela ukuqeda ukubhala amaphoyisa asebaxwayisile ukuthi bahlale beqwashile ngaso sonke isikhathi.Okhulumela amaphoyisa KwaZulu-Natal, uCol Thembeka Mbele, uthe amaphoyisa anezinhlelo ezikhona zokuqinisekisa ukuphepha kusona sonke isikhathi sokuvalwa kwezikole nakusona sonke isikhathi samaholidi.Uthe izinhlelo zihlezi zikhona uma kuvalwa izikole, ikakhulu uma kuvalelwa uDisemba ukuqinisekisa ukuthi azibikhona izigameko zobugebengu.",Belibhaleka iphepha lokugcina: abafundi
"Ngisho kushunyayelwa akusali ukuthi mhla ufayo uyoshonaphi. Kuyaye kube sengathi bakhona laba asebake bafa bawela bayolibona iZulu nokuthi kuphilwa kanjani. Kodwa konke lokhu kuphikiswa yila mazwi:“bheka-ke kwasondela kuye othile wathi: ‘Mfundisi ngiyokwenzani enhle ukuba ngibe nokuphila okuphakade na’ Wathi kuye, Kepha uma uthanda ukungena ekuphileni , gcina imiyalelo, wathi kuye, ungaphingi, ungebi, ungafakazi ngamanga ngomakhelwane wakho, yazisa uyihlo nonyoko, wothanda umakhelwane wakho njengalokhu uzithanda wena.” (Matewu 19: 16-18).Sasinakho konke isicebi kodwa silangazelele impilo yangunaphakade. Umbuzo usale uthi: yini impilo yangunaphakade?Ngabe ukungafi, okuyinto engayokwenzeka, ukusala kwegama losadlula emhlabeni, kumbe ubukhulu basemhlabeni kunabanye abaphilayo?Yile nkinga esibhekene nesibhekana nayo imihla namalanga esiyiqaqelwe imithetho elishumi kaNkulunkulu okunzima ukuyiphila nokuyigcina. Sihlale sicela sithi siyahlupheka, ekuhluphekeni kwethu siyaphuma singena sithi sizama impilo esiyibiza ngokuthi ingcono kodwa konke lapho sisuke sihamba khona singabheki ukuthi sithi sihamba sibe siqhuzuka.Lokhu kuqhuzuka kuzwakala emlonyeni sikhuluma, kubonakala ezenzweni zethu imihla namalanga kodwa sibe sithi sifuna ukuphila le mpilo esithi ingcono futhi yinhle, kodwa singanaki ukuthi obhozo bezinyawo sebegxaza igazi.Ukhiye siwufune ulaphi kodwa ube wabekwa phambi kwethu ngemithetho eyishumi esithi iseBhayibheleni kanti uma usuyilandela uyathola iyisintu sobuntu bomuntu.Isintu somuntu simi ngobuntu bakhe nobuyena. Le mithetho akukho engakusho, okwenza kube nzima ukulandeleka, umuntu athi noma esewuphulile angaboni bese kuba lula ukuqhubeka nempilo kuyaba uzibona engcono ngoba uyakwazi ukungena endlini yesonto.Ukubulala, kubulala isizwe sonkana, ukuphinga kuletha amahlazo nobubi, ukweba kwenza okuthole ngaleyo ndlela kungahlali kube namabhadi ungunaphakade, ukufakaza ngamanga ngomakhelwane wakho kuyamlimaza nawe ulimale ungaboni, lapho sazi khona kamhlophe sebile kodwa bese siphatha igama likaNkulunkulu ngeze, uthi ungaba nemali kumbe umnotho nawo owuthole ngokweba kumbe ngokubulala, bese ufisa impahla nomfazi kamakhelwane wakho. Ishaye inhlupheko kuwena nabantabakho, uwena lowaya uyongena endlini yesonto, kumbe kugobela uyohlola, usukhohliwe ubukhona bale mithetho oyeqe imihla nayizolo.Siyahlupheka, siphila kamnandi, siyatetemuka, sibhale imibhalo ezinqoleni zethu sihlulele, konke sikubheke njengempilo emnandi, esiyifisayo, noma umbuza umuntu wenza ngani, aphendule kalula: “UJehova uyiphendulile imithandazo yami” kodwa zolo lokhu kade ephingile ukuze athole lokhu okumenze waphila kanje. Zolo lokhu ufakaze ngomakhelwane wakhe, webile wahlala kule ndlu ahlala kuyona washayela nemoto ahamba ngayo, kungakho namhlanje sekuphinde kuhamba kalula futhi. Inkinga enkulu ilena yokukhohlwa ukuthi uhamba ngezinyawo ezimbili, alulunye, kodwa uma usuphila uyakhohlwa ukuthi kambe ngingubani wakwabani, ungazikhumbuzi ngokwazisa uyihlo nonyoko, kuthi uma sekufikile ukufa uthi “uMdali uphile, uMdali uthathile” kodwa ukwazisa uyihlo nonyoko kubeka ngembaba ukuthi yikhona okuyokwandisa izinsuku zakho emhlabeni.Impica badala yokuphila kobuntu bomuntu kumuntu, nempicabadala yokwazisa uNkulunkulu nemiyalelo yakhe isasidida, sidideke. Umbuzo kungani sihlupheka kangaka size siyongena kogobela, nasemasontweni sifike sihayize size sikhale izinyembezi, kodwa sibe sazi ukuthi konakelephi. Ukuzikhohlisa sazi noma ukuqhuba izinsuku zokuphila kuze kufike ezokugcina na? Bakhona esibonile, bangasithethelela, bakhona abasonile, sangabathethelela, umakhelwane umbuka ngeziqu zamehlo kuze kuphume igama “uyathakatha” ningangenelani, kodwa ngesonto lihle ibhantshi lomhlangano ngiyongena endlini yesonto, ngibemkhulu esikhundleni emphakathini kube imina engibona ababi.Umbuzo osalayo othi: “njengalokhu siphila siphuma singena sibhecana, sifuna inhlanhla sikhala ngemali sibulala, sizondana kodwa sibe sithi siyaphila, ngakube sifuna ingcebo na? Uma sithi sifuna ingcebo ayabuya yini amzwi athi: “Ngiqinisile ngithi kini : onothileyo uyakungena kalukhuni embusweni wezulu.”Okuxakayo ilelizulu esikhala ngalo imihla namalanga kodwa sibe siphambana ezitaladini abanye bayohlola, abanye bayothwala abanye bayongena ezindlini zamasonto, abanye babulala abanye ukuze bathole ingcebo, abanye bayaphinga abanye bayeba izandla zabo zingcolile. Sihlala emizini emihle ngezandla eziphambane nenkulumo yesicebi sibuza ukuthi yini okufanele siyenze ukuze siphile ingunaphakade.Kukhona konke ukuphila kwanamhlanje kuthangi nayizolo, asizikhohlisi yini ilanga liphuma, lize liyoshona. Sihlulela imihla namalanga kodwa sikhohlwe ukubheka ngaphansi konyawo, ngoba kuyilona esihamba ngalo siyokwenza lokho okusuke kuzosingenisa ezulwini esikhuluma ngalo imihla namalanga. Imilomo yethu emihle igqizisiwe kodwa okuphuma kuyona kuphambene kakhulu nemithetho elishumi yobuntu bomuntu oyisidalwa sikaNkulunkulu.Bhedlindaba “VVO” MkhizeEsigodlweni saseMlambomunye087 11 00 555",Senza okuphambene nemithetho eyishumi yobuntu bomuntu
"UNOBHALA-jikelele we-ANC uMnuz Ace Magashule usexwayise amalungu eqembu ukuba ahloniphe ihhovisi loMvikeli woMphakathi. UMagashule ukhulume kanje kulandela ukusolwa kwezinqumo zoMvikeli woMphakathi u-Adv Busisiwe Mkhwebane ukuthi zinokwenzelela futhi sezingene kwipolitiki yakuleli. Muva nje, uSihlalo we-ANC, uMnuz Gwede Mantashe ugxeke uphenyo lukaMkhwebane ngomnikelo kaR500,000 owenziwa iBOSASA ngonyaka ka-2017 kuMengameli uCyril Ramaphosa. Ngokusho kweNews24, uMagashule uthe, nakuba amanye amalungu e-ANC engavumelananga nesinqumo sikaMkhwebane, kufanele bahloniphe ihhovisi lakhe.""Umthetho we-ANC uthi siyazihlonipha izikhungo ezizimele. Singavumelana naye, noma siphikisane naye kuyefana. Abantu bathe kufanele siyeke (ukuhlasela) izinkantolo, isiShayamthetho kanye nezikhungo izizimele ukuze zenze umsebenzi wazo,"" kusho yena.UMagashule uthe kumele ahlonishwe uMvikeli woMphakathi. ""Engingakusho esikhundleni se-ANC ukuthi kufanele sihloniphe leliya hhovisi, noma ngabe sinemibono yethu, ngoba kusasa uma sekukhona okwenzekayo, sizobe siyifundise thina iNingizimu Afrika ukungahloniphi lezi zikhungo. Kufanele sihambisane kulokhu,""kusho uMagashule.Ekhuluma ne-eNCA, uMagashule uxwayise amalungu e-ANC ngokugxeka ubuholi beqembu ezinkundleni zokuxhumana.UMagashule ubekhuluma ngeMeya yase-Ekurhuleni uMzwandile Masina, ogxeke isinqumo sikaMengameli Cyril Ramaphosa ku-Twitter sokufaka uPravin Gordhan kwikhabhinethi yakhe.""Sizoxoxisana nalawo malungu akhuluma enkundleni yokuxhumana uTwitter. Sizokhuluma nawo wonke umuntu, sithi kubona, kuphela la,"" kusho yena.",UMagashule uxwayisa amalungu e-ANC ahlasela uMkhwebane
"SIBUSISO MDLALOSEU MGADLI weBanyana Banyana, uNoko “Beep Beep” Matlou, ongabizwanga esikwatini esizobhekana nelaseComoros emdlalweni wokuhlungela i-African Women Championship (AWC), ukholwa wukuthi isethubeni elihle lokuzibekisela indawo eNamibia ngo-Okthoba.IBanyana izobhekana neComoros namuhla ngo-2 ntambama.NgeSonto iBanyana idlale umdlalo wokuzwana amandla neGhana lapho yehlulwe khona ngo 1-0 eDobsonville Stadium, eSoweto. Umqeqeshi weBanyana, uVera Pauw, uthe wenelisekile ngendlela iqembu lakhe elidlale ngayo kanti noMatlou ubona kanjalo.“Indlela iBanyana edlale ngayo kule midlalo emibili yakamuva selokhu izintambo zokuqeqesha zithathwe wumqeqeshi uVera (Pauw) inginika ithemba lokuthi sizozibekisela indawo kwi-AWC eNamibia ngo-Okthoba. Iqembu likhombisa ukuhlangana nokuzwana, futhi kuyakhombisa ukuthi kuyothi kushaya u-Okthoba liyobe selingcono kakhulu kunalokhu,” kusho uMatlou.UMatlou ungomunye wabagadli beBanyana abangalibheki ipali njengoba emidlalweni engu-74 esehlohle amagoli angu-55. Uphinde waqopha umlando ngokuba ngumdlali webhola labesifazane wokuqala waseNingizimu Afrika ukuhlabana ngomklomelo i-Caf Female Player of the Year ngo-2009.“Yize singaphumelelanga emdlalweni wethu neGhana ngeSonto kodwa kuyabonakala ukuzimisela nokuzinikela kubadlali. Indlela abadlale ngayo iyakhombisa ukuthi kukhona lapho esiya khona. NgoLwesihlanu (namuhla) kudingeka sithole iwini nakanjani ukuzenzela umsebenzi ube lula uma sesibuya ekhaya emlenzeni wesibili,” kusho uMatlou (28) ogijimela iUniversity of Johannesburg Ladies edlala kuSafa Sasol League.Umlenze wesibili uzodlalelwa eNingizimu Afrika emasontweni amabili ezayo. Iqembu elizodlula lapha liyobe selizibeka ethubeni lokuzibekisela indawo ku-AWC okuzobe kungeyokuhlungela iNdebe yoMhlaba ezodlalelwa eCanada ngonyaka ozayo.Ebuzwa ngokubizwa kwabadlali abadala kuleli qembu, okubalwa kubo uPortia “Bashin” Modise, Simphiwe “Shorty” Dludlu noVeronica “Bhudu” Phewa, nokho ongekho ohlwini lwabadlali abangu-20 abazodlala neComoros namuhla, uphendule wathi: “Noma ngingeke ngaphawula kakhulu ngoVeronica ngoba kade ngagcina ukumbona edlala futhi angilazi neqembu alidlalelayo njengamanje kodwa angiliboni iphutha ngokubizwa kwabadlali abadala abanamava eqenjini lesizwe.”“Ngicabanga ukuthi iqembu lesizwe liyabadinga abadlali abanamava bahlanganiswe nalabo abasebancane, inqobo nje uma benza kahle emaqenjini abo abawadlalelayo,” kuphetha uMatlou othe yena usathintekile edolweni.",IBanyana izozibekisela indawo ku-AWC: Matlou
"NONTUTHUKO NGUBANEBAYAVEVA abazali bezingane zesikole esiseRichmond ngaphandle kwaseMgungundlovu, ngecala elibhekene nothishanhloko osolwa ngokudlwengulwa uthisha ehhovisi lakhe.Uthishomkhulu oneminyaka engu-35, ogama lakhe ligodliwe ukuvikela umgilwa njengoba besebenza naye, uvele enkantolo eRichmond ngoLwesithathu, ezofaka isicelo sebheyili. Umsolwa uboshwe ngeledlule, wavela okokuqala enkantolo ngoMsombuluko.Isolezwe lithole ngomthombo osondelene necala ukuthi kusukela ngoJulayi 2 ngonyaka odlule, uthishanhloko ubezitika ngocansi nalo thisha emthembisa ukuthi uzomqasha.“Okuvelile ukuthi uthisha oyitoho ubethenjiswa umsebenzi nguthishanhloko. Ubemdlwengula ehhovisi lakhe, aphinde amcele ukuba amthumele izithombe zakhe enqunu,” kusho umthombo.Omunye umthombo ocele ukungadalulwa, uthe abazali nabesikole esithintekayo bayaveva ngemva kokuzwa lezi zinsolo.“Kushaqe wonke umuntu lokhu kwenzekile futhi abazali badiniwe. Bebefika ngamunye, ngamunye esikoleni bezobuza ukuthi kwenzakalani njengoba uthishanhloko engazange abonakale esikoleni selokhu aboshwa,” kusho omunye umthombo ocele ukungadalulwa ngenxa yobucayi becala.Okhulumela amaphoyisa KwaZulu-Natal uCaptain Nqobile Gwala, uliqinisekisile icala lokudlwengula elibhekene nomsolwa.“Kunecala lokudlwengula elivulwe esiteshini esiseRichmond emuva kokuba owesifazane oneminyaka engu-29 eveze ukuthi wadlwengulwa ngoJulayi 2, 2020 umsolwa. Idokodo labe seliyiswa ophikweni oluphenya amacala okuhlukunyezwa ngokocansi e-Plessislaer, ukuze kuphenywe. Umsolwa oneminyaka engu-35 ube eseboshwa. Uvele okokuqala enkantolo ngoMsombuluko,” kusho uCap. Gwala.Icala lahlehliselwa izolo njengoba ubezofaka isicelo sebheyili. Umphumela wecala izolo ubungakatholakali njengoba idokodo lisagcinwe enkantolo.Okhulumela uMnyango wezeMfundo KwaZulu-Natal uMnuz Sihle Mlotshwa, uthe bebengenalo ulwazi ngalesi sigameko kodwa bazolandelela.“Besingazi ngalesi sigameko. Sisazobheka imininingwane ngokwenzekile bese siphawula ngokugcwele,” kusho uMlotshwa.Isolezwe lithinte umgilwa kulolu daba, ucingo lakhe beluvaliwe. Imizamo yokuthola isigungo sabazali kulesi sikole esithintekayo ukuba siphawule ayizange iphumelele.",Uthishanhloko ecaleni lokudlwengula uthisha
"MHLELI: Sekube kuningi ukuqagela ngekusasa lesizwe samaZulu, njengoba kuqeda kukhothama Isilo. Abanye bayazibuza ukuthi, ngabe ozohlala esihlalweni sobukhosi uyophatha kanjani, uma kuqhathaniswa neSilo esiqeda kukhothama? Abanye bathi Isilo besingenzi lutho ukuvikela umlando waKwaZulu nokubumba uZulu. Anginakuphawula-ke ngalokho. Engizophawula ngakho yilokhu kokuthi sekuzogcwanekela okuyizizwana ekubuseni kobuholi bomdabu. Nohulumeni usezongena agamanxe ekubuseni kwezomdabu. UCogta usuzongena uthi-shi ekulawuleni amakhosi nezinduna zomdabu kuleli. Phela ubuKhosi baKwaZulu yibona obuhlonishwa kakhulu kuleli uma uqhathanisa nezinye izizwe, futhi uhulumeni ubengahlomeki noma ikanjani kusabusa uBhejane phumes'qiwini. OMama beANC nalabo abazibiza ngezinhlangano ezilwela amalungelo abantu besifazane neWorld Health Organisation, sebezobanga umsindo ngamasiko athize; njengoMkhosi woMhlanga. Sebezoqala phansi bethi la masiko awukuhlukumeza abantu, ikakhulu abantu besifazane. Laba bantu abathi balwela amalungelo abantu, basazobunyakazisa ubuKhosi bukaZulu. Nokugxambukela kwepolitiki kuzokwanda.ObhalileSibahle Ngobese",Bubhekwe yizinselelo ubuKhosi bamaZulu
"IPHINI lomqeqeshi we-Orlando Pirates, uRulani Mokwena, liqininisekisa eyezinguquko ezinqala ezizokwenzeka eqenjini ngaphambi kokuqala kwesizini ka-2018/2019.IPirates iqede isizini ka-2017/2018 isendaweni yesibili kwi-log ye-Absa Premiership. Icindeze ompetha iMamelodi Sundowns kwaze kwaba sekugcineni. Ithimba labaqeqeshi bePirates belizivalele esifubeni izifiso zalo ngoba belilokhu lithi lisazama ukwakha iqembu.Umqeqeshi, uMilutin “Micho”Sredojevic, uphumele obala sekuzophela isizini ngokuthi iqembu lesifinyelele ezingeni lokunqoba izindebe ngoba sebesakhile isisekelo esiqinile. EZimnyama zizohambisana neSundowns emqhudelwaneni iCAF Champions League ngesizini ezayo.UMokwena uthe zinkulu izinguquko ezizokwenzeka ngaphambi kokuthatha inya­thuko yeCAF. Kunenqwaba yabadlali asebevele bakhonjwa kwiPirates okukhona kubo uLinda Mntambo, no-Abel Mabaso abebekwiChippa United. UMeshack Maphangule weBlack Leopards kuthiwa usevumelene nePirates. Kubadlali okuthiwa bayashiya kukhona uThamsanqa Gabuza, Ayanda Gcaba, Thamsanqa Sangweni nabanye.“Isikwati sizoqina kakhulu. Sizoligcina iningi labadlali kodwa sizoqina kakhulu ngesizini ezayo. IChampions League iyeza ngakho kufanele sengeze abadlali, sithole nabanye abasezingeni eliphezulu. Sidinga ukwengeza okungenani zonke izindawo. Nasethimbeni labaqeqeshi kuzoba khona izinguquko,” kusho uMokwena.Maphakathi nesizini kusabalale amahlebezi okuthi uSimo Dladla, umqeqeshi weKings yaKwaZulu-Natal edlala kwiNational First Division (NFD), uzojoyina ithimba labaqeqeshi kwiPirates. Kumanje iphini lesibili likaMicho nguBenson Mhlongo owayengumdlali wePirates.Abadlali bePirates abebekade beqokelwe imiklomelo yePremie Soccer League (PSL) babuye belambatha. U-Innocent Maela ukhale ngaphansi kuSiyanda Xulu kowe-Absa Premiership Defender of The Season, kwathi uMusa Nyatama wahlulwa nguSiphesihle Ndlovu weMaritzburg United kowe-Absa Premiership Midfielder of The Season.UMicho ubengakufihlanga ukuthi uNyatama uyena okufanele akhale emuke nomklomelo womdlali ovelele, i-PSL Footballer of The Season, ogcine ugoduke noPercy Tau weSundowns.“Okubalulekile wukuqokwa kule miklomelo. Kodwa-ke abantu okubafanele ukuwina bawinile. Lokhu kuzosigqugquzela ukuthi sisebenze kanzima,” kuphetha uMokwena.",Ziyeza izinguquko eqenjini: Mokwena
"KUYAQALA ngqa emlandweni wesizwe samaZulu ukuthi kukhothame uNdlunkulu ebe esesihlalweni sobukhosi, nokusho izinselelo eziningi kwabasele. Ungoti wezesintu uDkt V.V.O Mkhize, uthi kuningi okuba baphathisa ngekhanda eNdlunkulu njengamanje ngoba ubeyibamba bukhosi, eyiNdlovukazi eyalotsholwa yisizwe futhi kwayena ubesazilele iSilo saMabandla esikhotheme ngeyedlule.UMkhize uthe kusho ukuthi kumele nakanjani atshalwe njengeSilo samaBandla uGoodwill Zwelithini kaBhekuzulu, osanda kukhothama."" UNdlunkulu umama wesizwe, ukukhothama kwakhe kuyahlonishwa isizwe sizile, kubekwe namageja phansi kungangenwa ensimini kuze kuba uyatshalwa. Kodwa esikhathini samanje kuzoya ngeNdlunkulu ukuthi izothatha ziphi izinqumo njengoba ebesehleli esihlalweni esikhulu. Indlunkulu nayo ibhekene nalesi simo okokuqala ngqa emlandweni wobukhosi besizwe samaZulu, nokuzokwenza babhekane nezinkulu izinselelo,"" kusho uMkhize.Eqhuba uthe uNdlunkulu uMantfombi i=ubewundlunkulu okhethekile njengoba alotsholwa yisizwe nokumenza ehluke kwabanye ondlunkulu esigodlweni. Ngokwesintu nguyena isizwe esilindele ukuthi asitholele neNkosi. Ngaphandle kwakho uthe ukhothama nje naye ubesemanzini kulandela ukukhothama kweSilo, nokungezinye zezinselelo ezizobhekana nendlunkulu ngoba kusamele kulungiswe ngokwesintu.""Kunzima ukuphawula ngigxile ngezinto eziningi ezithinta indlunkulu kodwa kulokhu okwaziwayo njengokukhothama kweSilo bekusho ukuthi naye usazilile. Nakho lokho kusho ukuthi abendlunkulu basazobhekana nomsebenzi omkhulu. Ngokwesintu uma sekwenzeke kanje kuyaye kudinge ukuthi agezwe kuqala. Ngezinye zezinto ezenzeka okokuqala eziphonsela indlunkulu omkhulu umsebenzi,"" kuchaza uMkhize.Ephetha uthe okulindelekile esizweni ngalesi sikhathi ukuthoba kuzilwe, kulandelwe nemgomo yendlunkulu nokuzoyilekelela kakhlu ngalesi sikhathi kwazise kukhona nemithetho elawula abantu ngeCovid -19. Ilokhu ingene njalo imiyalezo yokuzwelana nendlunkulu yakaZulu, o ezinkundleni zokuxhumana kanti nabantu abahlukene nezikhulu zikahulumeni, sezidlulise amazwi enduduzo. ",Okwenzekile kuyaqala ngqa ebukhosini bamaZulu
"XOLILE MPISANEUBONGA uyanconcoza umqeqeshi weLamontville Golden Arrows, uMandla Ncikazi, njengoba leli qembu liqophe umlando liqeda endaweni yesine kwiDStv Premiership ka-2020/21 esongwe ngoMgqibelo.Abafana Bes’thende badlale ngokulingana ngo-0-0 neStellenbosch FC eSugar Ray Xulu Stadium, baqeda isizini namaphuzu awu-47. Ngesizini edlule baphelela endaweni yesi-12 namaphuzu awu-34.“Umdlalo wokugcina neStellenbosch ubunzima kakhulu. Izitayela zethu zokudlala bezishayisana. Thina besilibamba ibhola futhi sizama ukushaya amagoli kodwa bekusobala ukuthi bona bebezele iphuzu. Bebezihlalele emuva bese bezama ukusizuma ngejubane, uma bethola ibhola,” kusho uNcikazi.“Bekulukhuni ukudiliza udonga abalwakhe emuva. Sizamile ukubahlasela ezinhlangothini, sazama nokudlala ibhola eliphezulu kodwa kwanhlanga zimuka nomoya. Ngingasho kodwa ukuthi sidlale kahle yize noma sigcine sihlulekile ukuthola igoli. Ngiyaziqhenya ngabadlali nangendlela abazinikele ngayo. Besinabadlali abawu-13 kuphela abebekulungele ukudlala, abanye sibafake belimele. Ngingabala uMakhubela (Ntsako), uSibisi (Nkosinathi), uMtshali (Lindokuhle) noMathiane (Matome).“Uma unabadlali abenza konke okusemandleni ukuthi bangene enkundleni noma bengeluleme kahle, kukhombisa ukuthi iqembu linekusasa elihle. Ngiyaziqhenya kakhulu ngala badlali. Ngifisa ukuthi leli qembu liqhubeke lidlondlobale.”Abafana Bes’thende bebedinga ukuthi bawunqobe umdlalo wokugcina ukuze bazibeke ethubeni elihle lokuqeda endaweni yesithathu, obekuzoholela ekutheni babeyingxenye yomqhudelwano weCaf Confederation Cup.Ukudlala kwabo ngokulingana kwenze bahluleka ukudlula i-Orlando Pirates, egcine inamaphuzu awu-50. Noma kunjalo uNcikazi uyaziqhenya ngokuthi bakwazile ukwephula irekhodi leqembu abalenza ngesizini ka-2008/09, beqeda endaweni yesihlanu namaphuzu awu-46, izintambo zisaphethwe nguManqoba Mngqithi.Okunye okumhlaba umxhwele uNcikazi ukubona abadlali bakhe bephakanyiswa ohlwini lwabadlali abebesethubeni lokuwina izindondo kumaPSL Awards, nokubona abanye bebizelwa emaqenjini esizwe.“Kuyangithokozisa ukuthi uSifiso (Mlungwana) usethubeni lokungena eqenjini lama-Olympics. Ngiyajabula ukuthi uSibisi (Nkosinathi) ubiziwe eqenjini lesizwe iBafana Bafana. Maningi amarekhodi esiwaphulile kule sizini. Kuningi kakhulu okuhle esikwenzile.“Sidumele ngokuthi siphucwe iqatha emlonyeni sekusele kancane siyodlala e-Afrika kodwa ngisaziqhenya. Ukuba kwakukhona owangibhulela kusaqala isizini, wangitshela ukuthi sizoqeda endaweni yesine ngangizojabula kabi. Angifuni ukungeneliseki ngesikwenzile njengoba isiphelile isizini.“Ngiyaziqhenya futhi ngozakwethu ebesisebenzisana nabo ukuthi sithuthukise leli qembu. Ngiyambonga nosihlalo (Mato Madlala) ngokungipha ithuba lokuqeqesha iqembu. Ngiyethemba ukuthi sikwazile ukumjabulisa,” kusonga uNcikazi.",UNcikazi uchazekile  ngokwenziwe yi-Arrows
"OWAYENGUMENGAMELI wakuleli uMnuz Jacob Zuma, uthi kumjabulise kakhulu ukuthi azibanga bikho izigameko ezishaqisayo ezenzekile ngaphambi kokhetho nangenkathi sekuvotwa ngoLwesithathu.UZuma izolo uvote eNkandla namakhosikazi akhe uNkk Thobeka KaMadiba, uNkk Bongekile MaNgema Zuma noNkk Sizakele maKhumalo Zuma eNtolwane Primary School, esigodini sakwaNxamalala.Ngesikhathi efika kulesi sikhungo sokuvota uZuma, abantu iningi labo ebeligqoke izikibha ze-ANC, bebemjabulela bethi ‘Zuma! Zuma! Zuma’ - wabaphakamisela isandla ebabingelela.Ngaphambi kokuthi akhulume nabezindaba uZuma uveze ukuthi uxinwe umkhuhlane wabe eseveza nokuthi akuyona imfihlo ukuthi uvotele i-ANC.“Ngijabule kakhulu ukuthi sengivotile endaweni yakithi, nginethemba lokuthi konke kuzohamba ngendlela, amaqembu amakhulu azoba phambili, amancane azolandela ngemuva njengenjwayelo. Okubhekwayo manje ukuthi alandela ngemuva kangakanani amaqembu amancane,” kusho uZuma.UZuma uthe ukwanda kwamaqembu angenela ukhetho kuyizithelo zokuphila ngaphansi kwentando yabantu. Uthe kumjabulisile ukuthi azibanga bikho izimpi ngaphambi kokhetho.“Abantu sebeyabona ukuthi akusiyona impi, intando yabantu bencintisana ngokuthi iliphi iqembu okufanele lihole. Ukuvota kubaluleki ngoba kufanele ufake ivoti lakho lapho owaziyo ukuthi kuzosetshenzwa kuthuthukiswe izwe,”  kusho uZuma.UZuma ube esesola amaqembu ngokungagxili ekutheni yini abafuna ukuyenzela abantu bakuleli, kulakho agxile kwiziqubulo ezihehayo kuphela.",#Ukhetho2019: ‘Amaqembu amancane azolandela ngemuva njengenjwayelo’ - Zuma
"UMREPHA obalwa nabaphambili kuleli usephumele obala wachitha izinsolo abekwe zona ezinkundleni zokuxhumana ngemuva kokuwa esteji ngesikhathi enandisa izolo ebusuku.Abantu ezinkundleni zokuxhumana ngoMsombuluko ekuseni bazwakalise ukukhathazeka ngalo mrepha abanye besola ukuthi ubebanjwe yizidakamizwa noma ubephuze utshwala ngokweqile. U-Emtee nokho ukuchithile lokhu ngesikhathi ekhuluma ne-website yezokungcebeleka, iTshisaLive, wathi kungenzeka ukuthi uwiswe nguwaya obusesteji.“Ngiyaphila, ngiwumqemane. Ngiwile nje kuphela. Onogada engiphume nabo bebekhathazekile bangithatha saya ngemuva kwesiteji nabo. Isteji besisincane kakhulu ngakho bekumele ngiqaphele lapho enginyathela khona. Kungenzeka ukuthi ngiwiswe uwaya ngoba bengingeke ngiwe nje,” kusho u-EmteeUphume eseqashwe amaphoyisa umrepha u-Emtee owe esteji abecula kuso wangabe esakwazi ukuqhubeka. 
pic.twitter.com/kQMTxp0mEJ— Isolezwe Newspaper (@IsolezweNews) 
July 9, 2018 U-Emtee uthe izinkulumo ezinkundleni zokuxhumana ngalesi sigameko azithi shu kuyena.Uqhube wagxeka osaziwayo abaphawule kulolu daba abanye babo abathe isitebele angaphansi kwaso kumele senze okuthize ngaye.“Laba bantu abangazi, abahlali nami futhi,” usho kanje.Omunye wosaziwayo othe ukhulume no-Emtee ekuseni, umrepha uReason, ugqugquzele abantu ukuthi bamakhe, bangamdicileli phansi.“Ngikhulumile no-Emtee namhlanje ekuseni, lento ijulile kunalokho okukhulunywa abantu kutwitter. Kodwa ke, ngenxa yokuthi siyamthanda nomculo wakhe, kumele simakhe, singamdicileli phansi,” kusho uReason ephendula umlandeli obecela ukuthi akhulume no-Emtee.Umrepha osondelene naye futhi obekhona esteji ngesikhathi ewa, uSaudi, uthe abantu kumele bakhumbule ukuthi nabo njengamaciko babuye bakhathale.“Senike nakucabanga ukuthi u-Emtee iciko elichitha izinsuku emgwaqweni ngaphandle kokuphumula esebenzela umndeni wakhe futhi ejabulisa nina? Ungumuntu naye uyakhandleka kwezinye izikhathi ikakhulu ngezimpelasonto ezimatasa kumaciko,” usho kanje.To everyone who genuinely cares I’m sorry that you had to see that but iGOAT lethu is okay and we’re making it a serious priority to take better care of his health and even our own. ❤️🏧🙏🏿The 
@Ambitiouz_Ent Story Continues.— Msotra Man (@Saudi_rsa) 
July 8, 2018",'Kungenzeka ukuthi ngiwiswe uwaya ngoba bengingeke ngiwe nje' - Emtee
"UNGQONGQOSHE wezokuBusa ngokuBambisana kanye neziNdaba zoMdabu, uDkt Nkosazana Dlamini-Zuma, usichithile isinqumo sikahulumeni waKwaZulu-Natal sokufaka ngaphansi kweso lomlawuli umasipala oholwa i-IFP, iNquthu.Lo masipala wafakwa ngaphansi kweso lomlawuli yiKhabhinethi yesifundazwe ngenyanga eyedlule, kanye noMasipala wesiFunda uMkhanyakude.Abaholi bomkhandlu waseNquthu basiphonsela inselelo isinqumo seKhabhinethi, bafaka isikhalazo kuDkt Dlamini-Zuma, baphinde balufaka enkantolo lolu daba.UDkt Dlamini-Zuma wabe esethumela ithimba elaliyophenya ngalezi zinsolo ezenziwe ngalo masipala, wabe esechitha isinqumo sokufakwa kwalo masipala ngaphansi komlawuli.Isinqumo sokufaka lo masipala ngaphansi kweso lomlawuli seza emva kwezinyanga lo masipala ubhekene ngeziqu zamehlo noMnyango wezokuBusa ngokuBambisa kanye neziNdaba zoMdabu esifundazweni, ngomhlangano owaqoka imeya yalo masipala, uMnuz Zama Shabalala.Obekubangwa ukuthi uShabalala wakhethwa emhlanganweni ongekho emthethweni njengoba umhlangano agaxwa kuwo amaketango obumeya, wabanjwa ngesikhathi lapho imihlangano yezepolitiki ingavumelekile.Kusalindelwe isinqumo seNkantolo ePhakeme yaseMgungundlovu ngalolu daba, njengoba lafakwa enkantolo. Uhulumeni wasifundazwe waphinde wenza izinsolo zokungaphathwa ngendlela kwalo masipala.UMasipala waseNquthu uthe isinqumo sikaDkt Dlamini-Zuma sikhombisa ngokusobala ukuthi ubusukelwa.Okhulumela i-IFP, uMnuz Mkhuleko Hlengwa, uthe uhulumeni wesifundazwe wawuvele udlala ipolitiki ngokufaka lo masipala ngaphansi kweso lomlawuli.“Sekuneminyaka iKhabhinethi yesifundazwe iphazamisa ukusebenza komasipala abangaphansi kwe-IFP, ngokuthi libafake ngaphansi kweso lomlawuli ngaphandle kwesizathu.Uthe uhulumeni wesifundazwe wazama ukuhlithwa lo masipala kwi-IFP ngo-2017, ngesikhathi uhulumeni wesifundazwe uthatha isinqumo sokuwuhlakaza.“Kepha imizamo yabo ayiphumelelanga njengoba i-IFP yaphinde yazidlela amahlanga ngesikhathi kuqalwa phansi ukhetho.”UHlengwa uthe bayabethemba ubuholi obukhona njengamanje kulo masipala, wathi abakhathazekile nakancane ngokuphathwa kwawo.Okhulumela uMnyango wezokuBusa ngokuBambisana kanye neziNdaba zoMdabu KwaZulu-Natal, uNksz Nonala Ndlovu, unqabile ukuphawula ngezinsolo ezenziwa i-IFP.“Angeke siphawule ngezinsolo ezingenasisekelo.”Uthe bese bazisiwe ukuthi isinqumo sokufaka umasipala ngaphansi kweso lomlawuli, sichithiwe.",Sichithiwe esokufakwa kweNquthu ngaphansi komlawuli
"AKAWUVALI umlomo, umqeqeshi uClinton Larsen, ngokuzinikela kwiLamontville Golden Arrows nenhlonipho kuKudakwashe Mahachi ozobe edlala okokugcina ngoMgqibelo kuBafana Bes’thende ngaphambi kokuthi ayoqhubeka nempilo yakhe kwi-Orlando Pirates.NgokukaLarsen uMahachi, odabuka eZimbabwe, uzobonakala kulo mdlalo yize engakazi ukuthi uzowuqala noma uzochibiyela ngaye yini. NgoJanuwari uMahachi utshele Isolezwe ukuthi nakuba eyithanda i-Arrows nakho konke emenzele khona ubengeke aliyeke ithuba lokuya kwiPirates ngoba ufunwa uRulani Mokwena oyiphini lomqeqeshi kweZimnyama.Nakuba engafuni ukuphumela obala ngokuthi uya kuphi uMahachi, uLarsen uyavuma ukuthi uyahamba futhi akumphethe kahle lokho ngoba ubengumdlali athembele kuyena.“Kubi nje ngoba uke wahlala isikhathi engadlali kule sizini kodwa ngijabule ukuthi uzolithola ithuba lokuvalelisa ngendlela efanele. Uyahlonipha uMahachi futhi ukuzinikela kwakhe, ngabe isemdlalweni kumbe ejimini, bekungangabazeki. Naye ubazi ukuthi uyena engimbiza kuqala esikimini sami. Uma sekufike isikhahti sokuthi umdlali akhule noma ashintshe umoya, siyiqembu elingami endleleni yakhe,” kusho uLarsen.Lo mqeqeshi ukhuluma kanjena nje, umatasa namalungiselelo omdlalo wokuvala isizini neMaritzburg United ngoMqibelo ngo-3 ntambama, eHarry Gwala Stadium, eMgungundlovu.“Ngesikhathi kuqala isizini besizibekele umgomo wokuthi siqede kwiTop 8 kumnyama kubomvu. SikwiTop 8 manje ngakho-ke ubumqoka bokuthola umphumela oncomekayo lapha abuchazeki. Okuhle ngayo yonke le nto ukuthi akekho esithembele kuyena ukuthi asenzele umsebenzi kepha konke kusezandleni zethu. Akekho ongazi ukuthi iMaritzburg inzima kanjani eHarry Gwala. Kuhluleke amaqembu ahlonishwa i-Afrika yonke ukuwina kuleya nkundla ngakho-ke siyakwazi esizokufica futhi sikulungele konke,” kusho uLarsen.Ebuzwa ngokuthi ukucabanga ngefayineli yeNedabank Cup kwiMaritzburg kungaba usizo yini kubona uLarsen uthe: “Iningi labo abafana abancane ngakho ngeke ulindele ukuthi bacabange okuningi ngaphandle kwalo mdlalo abazobe bebhekene nawo. Lokhu kungaba usizo kubona kodwa futhi ngoba unobhutshuzwayo unjalo, kungaba usizo nakithina. Kuzoba umdlalo onzima kithina kodwa nathi izinga lokuzethemba likhulu ekhempini kwazise sisemgqigqweni omuhle wokunqoba imidlalo njengoba senzile kwemibili edlule.”",Uzovalelisa ngowabakhaya umdlali okhonjwa kwiPirates
"MBALI KHANYILEOWESIFAZANE owaqoka ukushiya umsebenzi ayeqashelwe wona wavula ibhizinisi lokuhlobisa, uthi ukuthanda indlu enengaphakathi elibukekayo yikho okwaholela ekutheni angene kulo mkhakha osekuphele iminyaka emine ekuwo.UNksz Thando Sibisi (32) weYellow Couch Concepts enamahhovisi eThekwini nehlobisa ingaphathi lendlu ephinde yakhe ifenisha yasendlini, uthe akazisoli ngokuthatha isinqumo sokushiya kumasipala ayeqashwe kuwo njengoba ibhizinisi lakhe libukeka lidlondlobala futhi enza umsebenzi obesekuneminyaka ephupha ngawo.Uthe okumchaza ngomsebenzi wakhe ngukuthi udinga ukuthi axukuzise umqondo ngezinhlobo ezahlukene zefenisha okumele ayikhande kanjalo nezindlela ezintsha zokuhlobisa ingaphakathi lendlu ngezitayela ezisuke zingenisile.“Lo msebenzi udinga ube nesikhathi futhi uphinde ube ngumuntu onobuchule nonobuhlakani njengoba uxukuzisana umqondo. Ukubona ozakwethu abakhombisa ubuhlakani ngezitayela zesimanjemanje ngezinye zezinto ezingigqugquzelayo ekutheni ngisebenze ngokuzinikela ngaso sonke isikhathi,” kusho uNksz Sibisi.Eqhuba uthe amakhasi ezinkundla zokuxhumana ngezinye zezinto ezimgqugquzelayo zimnike amacebo amasha ezindlela zokukhanda ifenisha njengoba ebukela kuzona izinhlobo ezingenisile zezimpahla zazendlini.“Kulo nyaka kube nezingqinamba ezilinqandile ibhizinisi ukuthi likhule liphinde lisabalale ngendlela ebesihlele ngayo njengoba kuphoqeleke ukuthi sishiye indawo obekuzinze kuyo ihhovisi, sayosebenzela ekhaya ngenxa yezimo zemali ezisixakazisile. Yize sidlule kulobo bunzima ngiyakholwa ukuthi okwenzekile kusivule umqondo ekutheni siphinde sigxile nasekusebenziseni izinkundla zokuxhumana uma sidayisa izimpahla zethu kanjalo noma sikhangisa ngomsebenzi esiwenzayo. Lokho ngingakubeka kucace ukuthi kusivule amehlo ukuhlasela kweCovid-19,” kubeka  uNksz Sibisi.Uthe yize engakujabulelanga ukusuka lapho ababesebenzela khona kodwa bakwazile ukugcina sebekwamukelile ukushintsha kwesimo sokusebenzela ekhaya  njengoba bebecabanga ukuthi bazothwala kanzima kumakhasimende ababecabanga ukuthi azokhononda ngokushintsha kwabo indawo.",Akazisoli ngokulandela iphupho lakhe owashiya umsebenzi
"UKUPHIKWA wumlando kwe-Uruguay emidlalweni yokuvula kwiNdebe yoMhlaba kungasho ukuthi maningi amathuba okuth i-Egypt iwuqale kahle lo mqhudelwano ingavuli ngesibhaxu zibekwa nje.Umdlalo wokuqala wala maqembu uzoba seRussia namhlanje, eCentral Stadium Yekaterinburg, ngo-2 ntambama. Ngokomlando, sekuphele iminyaka engu-48 i-Uruguay ihluleka ukunqoba umdlalo wayo wokuqala kwiNdebe yoMhlaba. Ezika-Oscar Tabarez zagcina ukunqoba umdlalo wokuvula ngo-1970 kwiNdebe yoMhlaba eyayiseMexico. Kulo mqhudelwano owawunamazwe awu-16,i-Uruguay yayikuPot 2 neBrazil, Israel neSweden.Umdlalo wokuvula ne-Israel yawunqoba ngo 2-0. Kusuka lapho kuze kube namuhla,i-Uruguay iyehluleka ukunqoba umdlalo wayo wokuvula nakuba kungasho ukuthi igcina iphume kusesekuseni njengoba yenze kahle eNingizimu Afrika ngo-2010 ifika kowandulela owamanqamu.Namuhla i-Uruguay izobhekana nezikaFaro okungacaci kahle ngokululama kwesihlabani sazo, uMohamed Salah, owalimala kowamanqamu kwi-Uefa Champions League ngesikhathi ezakhe iLiverpool zishukana neReal Madrid, eKyiv. Kulo mdlalo, uSalah akaqedanga ngisho imizuzu engu-30, waphuma ngenxa yokulimala ehlombe, ngemuva kokubanjwa isitobha seReal Madrid, uSergio Ramos.Uma kungenzeka agcine ngokuthi engadlali uSalah namuhla, uHector Cuper ocija i-Egypt, angasebenzisa oyedwa phakathi kukaMahmoud Trezeguet noRamadan Sobhi nabo abakwaziyo ukuhlukumeza izitobha.“Sinethemba lokuthi sizokwazi ukudlala ngaphandle kukaSalah uma egcina engakwazanga ukudlala lo mdlalo. Yebo yena ubalulekile kodwa uma engekho sizodlalisa omunye ozokwenza okufanayo. Ukulimala kwabadlali kuhleze kwenzeka ebholeni, akukho okusha,” kusho uCuper ocija i-Egypt eyagcina ukudlala kwiNdebe yoMhlaba ngo-1990.",I-Egypt isibambelele eshweni le-Uruguay
"Umculi ongaconsi phansi ngenxa yamanoni ezingoma zakhe, usolwa ngokunqaba ukukhokhela izindleko zemoto “yobe yintombi yakhe” okuthiwa uyishayisile ngesikhathi imboleke yona.Kuthiwa uMnqobi Yazo, usolwa ngobe yisinqandamathe sakhe uNondu Ngcobo, futhi sithi asisazi ukuthi kumele senze njani ukuze umculi akhokhele izindleko zokushayiswa kwemoto yaso.Umthombo weSolezwe ngeSonto  osondelene nowesifazane, uthe uNondu uphatheke kabi ngesenzo sikaYazo futhi ufuna usizo ngoba kuthiwa akayingeni umculi indaba yokulungisa imoto.“ UNondu usefuna noma yiluphi usizo ukuthi uMnqobi Yazo agcine ekhokhe izindleko zokukhanda imoto yakhe. Ubemboleke imoto ngonyaka odlule, wayishayisa yalimala yaphela. Lesi senzo sikaYazo sidale ukuthi izinto zingahambi kahle phakathi kwabo, baze bathatha nesinqumo sokuhlukana. Bebehlala ndawonye emzini kaReggie Nkabinde, ongumphathi weMabala Noise, esayine uMnqobi Yazo,” kusho umthombo.Ethintwa uNondu ngalolu daba uqale wathembisa ukuthi uzobuye afone ngenxa yokuthi ubambeke emihlanganweni embalwa. Emyalezweni athunyelelwe, uphendule ngokucela ukuthi udaba luxoxwe noYazo ukuze kutholakale lonke ulwazi ngalo.Kuthintwa uYazo uvele wahleka, akangaphika futhi akangavuma lutho.“ Nkabi yami bengithi njengoba ungithinta nje, uzongitshela ukuthi mhlawumbe kunendondo engiyiwinile. Akukho engingakusho ngaphandle kokuthi ukuphuma ephepheni kusho udumo kumina njengomculi. Noma ngabe kuthiwani ngami lokho kusho udumo ungabhala noma yikuphi. Okunye engingakusho ukuthi angiyena umuntu othanda ukudalula izindaba zami esidlangalaleni,” kusho uYazo.Kuthiwa umculi ubehlala noNondu emzini kaNkabinde oseFourways, eGoli.",UMnqobi Yazo usolwa ngokugoloza ukukhokhela imoto yentombi
"USIHLALO we-ANC uMnuz Gwede Mantashe usekuqinisekisile ukuthi ubuholi obuphezulu bale nhlangano sebugunyazwe ukuba buxoxe noMengameli Jacob Zuma ngekusasa lakhe kwesokwengamela izwe. Uthe bagunyazwe ukuba bayoxoxa noZuma bese bebheka okuzoba nomthelela omuhle kuye kanjalo naseqenjini.“Asithunyelwanga ukuyoxosha uZuma. Inhloso ukuthola izindlela zokuthi uma iPhalamende liphakamisa ukungabethembi ubuholi bakhe, kuzokwenzekani. Kuphinde kube umbuzo kuthi kuzokwenzekani uma iPhalamende livotela ukuthi esule esikhundleni? Okunye, kuzokwenzekani uma ecela ukuzisulela ngokuthula?”UMantashe uthe uzokhethiswa uZuma bese kudingidwa. UNobhala-Jikelele we-ANC uMnuz Ace Magashule nePhini lakhe uNksz Jessie Duarte bakubeke kwacaca ukuthi uZuma akayi ndawo, kufanele aqedele ihlandla lakhe ngo-2019.Ukuphawula kukaMantashe kuqinisekisa ukuthi kunabathize abebezokhombisa ukuthi abasabethembi ubuholi bukaZuma bese bemnxusa ukuba ehle esikhundleni.",UMantashe uqinisa eyezingxoxo noZuma
"USOMABHIZINISI uMnuz Khulubuse Zuma usevumile ukukhokha imali enguR23 million wamademeshe kwabePamodzi and Aurora Liquidators. Lolu daba bese ludonse iminyaka eyisithupha enkantolo ngokusho kwenyunyana iSolidarity izolo.Lokhu kulandela ngemuva kokuthi uZuma 
(osesithombeni), ongumshana kaMengameli Jacob Zuma, nabaqondisi be- Aurora Empowerment Systems nyakenye batholwa benecala lokungawenzi kahle umsebenzi okuyinto eyadala kwaba namademeshe ka-R1.7 billion.UZuma usolwa ngokungawenzi ngendlela umsebenzi wokuba ngumqondisi ngesikhathi inkampani i-Aurora isengamele imayini iPamodzi Gold East Rands okuyinto eyaholela ekulahlekeni kwendathane yomsebenzi, izinkulungwane zabasebenzi zalahlekelwa wumsebenzi.Unobhala jikelele weSolidarity, uMnuz Gideon du Plessis, uthe uZuma ubezolahlekelwa ngokuningi ukube ubenqaba ukuyikhokha le mali. Ubengase alahlekelwe wumuzi wakhe kanokusho obiza imali elinganiselwa ku-R2 million, izimoto zakhe nebhizinisi.“UKhulubuse kufanele anconywe ngokuvuma kwakhe ukukhokha le mali ngoba ukube ubengakhokhi ubezolahlekelwa kakhulu. Uyakuqonda ukuthi akusho ukuthi usevuma iphutha kodwa uyazi ukuthi ugwema okuningi,"" kusho uDu Plessis.UDu Plessis uthe uZuma usevele uqalile ukukhokha imali engu-R5 million manje sekufanele aqedele ngo-R500 000 lungakapheli usuku lokusebenza lwanamuhla.“Uma kungenjalo, engakwazanga ukuyikhokha yonke, kuzofanele akhokhe ngamancozu u-R16 million njalo ngenyanga kuze kuphelele lo R500,000 bese kuthi u-R2 million oyisitolimende sokugcina awukhokhe ngamancozu o-R100 000 njalo ngenyanga kuze kuhlangane lo R23 million,” kusho uDu Plessis.UDu Plessis uthe izingxoxo phakathi kwabathintekayo zaqala ezinyangeni ezimbili ezedlule, zaphothulwa ngesonto eledlule.Isicelo esasifakwe nguZuma nabaqondisi abayisihlanu benkampani i-Aurora sokudlulisa isinqumo seNkantolo eNkulu esasithi kumele bakhokhe amademeshe kaR1.7 billion sachithwa eNkantolo ePhakeme yokwedlulisa amacala eBloemfontein ngoMeyi.“UZuma uselethe incwadi efungelwe enkantolo ehambisana nesivumelwano esifungelwe sokuthi uzokhokha. Ngo-Okthoba 25 lolu daba luzolalelwa enkantolo,"" kusho uDu Plessis.UDu Plessis unxuse labo ababesebenza kule nkampani i-Aurora abebengangazibhalisele izimali zesinxephezelo ukuba bakwenze lokho ngokushesha njengoba ama-Creditors ezokuba nomhlangano maduze nje ezama ukuthola ukuthi bazokhokhelwa kanjani ababhalisile.""Abasebenzi sebezothola ingxenye yemali eyasalayo ezoqhamuka kuZuma njengoba ezodayisa izimpahla ezithile (zomndeni) wakwaBhana,"" kusho uDu Plessis.""Anginaso isiqiniseko sokuthi ngabe abasebenzi bazothola R28 000 ogcwele yini njengokubhalwe kwi-Insolvency Act. Anginaso futhi nesiqiniseko sokuthi ikhona yini imali abayikhokhelwa ngemuva kwalowo R28 000 umsebenzi ngamunye,"" kuchaza uDu Plessis.UMnuz John Walker, ongummeli wabePamodzi Gold and Aurora, uthe zonke izicelo ezilethiwe zizocutshungulwa.""Bonke abakweletwayo, kuhlanganisa nabasebenzi, kuzodingeka balethe ubufakazi bokuthi kufanele bakhokhelwe. Uma sekutholakale bonke ubufakazi, imali izobe isicazelwa bonke abafake izicelo zaphumelela, kusetshenziswa umthetho i-Insolvency Act,"" kuphetha uWalker.Imizamo yokuthola okhulumela uZuma, uMnuz Vuyo Mkhize, ihlulekile. – African News Agency (ANA)",UKhulubuse uthi uzowukhokha uR23m
"ABAHLAZIYI bezomnotho bathi akumangazi ukunyuka kwezibalo zabangasebenzi kuleli.Ongoti bathe kuzothatha izwe iminyaka ebalelwa kwemine ukuba likwazi ukunciphisa izibalo zabangasebenzi.Ngokwezibalo zeQaurterly Labour Force Survey, ezikhishwe yiStats SA, isibalo sabangasebenzi senyuke ngendlela exakile safinyelela ku-32.6% ekoteni yokuqala ka-2021.Lesi yisibalo esiphezulu ukunazo zonke ezake zabikwa. Lo mbiko ukhombise ukuthi izibalo zabangasebenzi zikhule ngo-8 000 uma kuqhathaniswa nekota eyedlule, zafinyelela ku-7.2 million. Embikwni kuvela ukuthi abashayeke kakhulu ngamathuba emsebenzi yintsha engu-63% eneminyaka ephakathi kuka-15 no-24 ingasebenzi, abangu-41% ngabaneminyaka ephakathi kuka-25 no-34 abangasebenzi.Siphezulu kakhulu isibalo sabamnyama abangasebenzi, uma siqhathaniswa nezinye izinhlanga njengoba sikhule safinyelela ku-36.7% kule kota.Abesifazane abamnyama yibona abaningi kwabangasebenzi njengoba bengu-38.3%.Ngokombiko izimboni ezilahlekelwe ngamathuba emisebenzi eminingi, ngezokwakha, ezokuhweba nemikhakha yasezindlini.Imikhakha okukhule kuyo amathuba emisebenzi kubalwa kwezezimali, ezenhlalakahle, ezimayini nezokukhiqiza.Ongoti bezomnotho bathe bekuvele kulindelekile ukuthi lezi zibalo zikhule njengoba izwe lisabhekene nomthelela ongemuhle wokubheduka kobhubhane iCorona okube nalo emnothweni.Umhlaziyi wezomnotho, uMnuz Johannes Khoza, uthe nakuba umnotho wakuleli wubuvele untengantenga ngaphambi kokuthi kubheduke ubhubhane kodwa umvalelandlini ushaye kwazwela ezinkampanini eziningi.“Kuphazamisekile ukusebenza kwezinkampani futhi izinkampani eziningi zisaxhugela. Nakuba isimo somnotho sesithanda ukuba ngcono kodwa izinkampani eziningi azikajahi ukuqasha. Njengamanje zisagxile ekutheni zibuyele esemweni.”UKhoza uthe kuzothatha iminyaka ebalelwa kwemine ukuba izwe liphinde libuyele esimweni ebelikuso ngaphambi kokubheduka kweCorona.Esinye isazi sezomnotho, uDkt Samuel Koma, sithe baningi kakhulu abantu abalahlekelwe yimisebenzi emva kokubheduka kweCorona.“Thina kasifani namanye amazwe afana noMelika, wona akwazi ukufaka izimali ezishisiwe ukuze abantu bangalahlekelwa yimisebenzi. Kithina esiyizwe elisathuthukayo, bekulindelekile ukuthi abantu balahlekelwe yimisebenzi.”Izinyunyana zabasebenzi nazo zithe lezi zibalo bezivele zilindelekile.Okhulumela umfelandawonye wezinyunyana iCosatu, uMnuz Sizwe Pamla, uthe lezi zibalo zikhombisa ngokusobala umthelela ongemuhle wokubheduka kweCorona, okube nawo emnothweni wakuleli.UPamla unxenxe uhulumeni ukuba uvule amathuba okukhula ezinkampanini ezincane, khona kuzodaleka amathuba emisebenzi.Uthe njengamanje umnotho wakuleli usezandleni zedlanzana, okukwenza kube nzima ezinkampanini ezincane ukuba zikhule.Unobhala jikelele womfelandawonye wezinyunyana, iSaftu, uMnuz Zwelinzima Vavi, uthe leli lizwe akukho eselikwenzile ukuzama ukuguqula umnotho selokhu lathola inkululeko.UVavi uthe okwenza izibalo zinyuke kakhulu wukuvalwa kwezimboni  nezemfundo, athe zivalela ngaphandle izigidi zabafundi.",Akumangazi ukukhula kwezibalo zabangasebenzi- ongoti
"USESHAYA ingwiji khwebu unina womfundi ka-Grade 6 wasesikoleni (esiligodlile igama laso) eMthwalume, okwakusolwa ukuthi udlwengulwe, wakhuleliswa yiphoyisa eliyisihlobo.Emasontweni amabili edlule Isolezwe ngeSonto libike ngezinsolo zikanina womfundi ezithi leli phoyisa layengela emzini walo lo mfundi ona-13, lamdlwengula ebusuku elele.Ngesikhathi likhuluma nonina walo mfundi ngoLwesihlanu ubesecula elinye iculo.Uveze ukuthi ngemuva kokungenelela kosonhlalakahle nabomthetho kulolu daba, lo mfundi ugonyuluke kuye ukuthi leli phoyisa alimdlwengulanga lagcina ngokumqabula.Ekhuluma phambilini unina wengane wasiqinisekisa isigameko wathi kodwa akazimisele ngokuvula icala, ufuna umqhoyiso.Ebuzwa ngomqhoyiso uthe leli phoyisa ngeke lisawukhokha ngoba sekuvelile ukuthi aliyenzanga lutho ingane yakhe layiqabula nje kuphela.“Uzowukhokhelani umqhoyiso engalalanga nengane yami? Ingane ithi yethuka isiphaphama eyiqabula njengoba yayingakaze iqatshulwe umuntu wesilisa,” kusho unina womfundi.Phambilini wayethe ingane isazobuyela emtholampilo iyohlolisiswa ukuthi ikhulelwe ngempela kodwa kulokhu uthe akazi ukuthi ingane ikhulelwe.Uthe emuva kokuthi indodakazi yakhe iveze ukuthi ayidlwengulwanga, wabe eseyipopola ngoba engasazi ukuthi akholwe kuphi.“Ngayifica isagcwele mfi, kubonakala neqhwa leli elibakhona uma umuntu eseyintombi,” kusho yena.Phambilini wathi leli phoyisa lazifikela mathupha kwakhe lizoxolisa ngesenzo salo lamncenga ukuthi angalivuli icala, lizokhokha amademeshe.Kamuva uthe leli phoyisa limtshele ukuthi lalithi lizokhokha ngoba lisaba ukuthi izinsolo elalibhekene nazo zazinzima, lalingangena enkingeni nasemsebenzini walo.“Uthe wayethukile, akakaze ayidlwengule ingane yami kodwa wathi uzokhokha ngoba engafuni kusabalale lezi zinsolo ezizomenza umuntu omubi emphakathini,” kusho unina womfundi.Ekhunjuzwa ngokwashiwo okhulumela amaphoyisa KwaZulu-Natal, uColonel Thembeka Mbele, ukuthi angahle abhekane nengalo yomthetho uma kuwukuthi uyalifihla leli cala uthe, akanandaba.“Uma kumele ngiboshwe, angiboshwe. Abantu bayaboshwa baphume bephila. Kwasekuqaleni ngasho ngathi ngeke ngivule cala le nto engingayazi. Angiphiki ngasho ukuthi udlwenguliwe ngoba wayengitshele kanjalo. Angisafuni ukuyikhuluma le ndaba, ngiyazigulela mina,” kusho unina womfundi.Okhulumela uMnyango wezokuThuthukiswa koMphakathi, uNkk Ncumisa Ndelu, uthe lolu daba selungenelelwe nayithimba labo lezomthetho ngendlela elibucayi ngalo.“Okwamanje ngeke ngikwazi ukudalula okuningi ngoba udaba oluthinta ingane. Engingakusho ukuthi ekugcineni lo mntwana uzobuthola ubulungiswa,” kusho uNkk Ndelu.",Ushaya ingwiji unina womfundi ‘owadlwengulwa’ yiphoyisa
"KUZOTSHALWA amaphoyisa angu-2557 emcimbini wokugcotshwa kukaMengameli Cyril Ramaphosa enkundleni yemidlalo iLoftus Versfeld, ePitoli.Lokhu kuvezwe nguNgqongqoshe wezamaPhoyisa, uMnuz Bheki Cele, izolo evakashele le nkundla eyohlola isimo wakhuluma namaphoyisa ngalo mcimbi ozobe uhanjelwe ngabanye omengameli kusasa.UCele unxuse amaphoyisa ukuthi aphathe ngendlela abantu, asize abadinga usizo.“Babalelwa ku-40 abaholi bamazwe abalindeleke kulo mcimbi omkhulu. Umcimbi owenzeka kanye eminyakeni emihlanu, ngakho udonsa amehlo, uhanjelwe ngabantu abaningi,” kusho uCele.Kulo mcimbi kulindeleke abantu abangu-34 000, abangu-10 000 baseGauteng nabangu-22 000 abaqhamuka kwezinye izifundazwe.Kumenywe izicukuthwane ezingu-2 000 eziqhamuka emkhakheni ehlukene.Lo mcimbi kulindeleke udle ngaphansi kukaR150 million uma uqhathanisa noR240 million owasebenza kugcotshwa owayenguMengameli wezwe, uMnuz Jacob Zuma.Kulindeleke amabhasi angaphezulu kuka-200 azobe ethutha abantu ebayisa enkundleni.Amasango azovulwa ngo-3 ekuseni. Abantu bayanxuswa ukuthi basheshe bafike.Akekho umuntu ozovunyelwa ukungena enkundleni uma ebukhile, kanjalo nalabo abazobe bephethe izinto eziyingozi ngeke bangene.Khonamanjalo KwaZulu-Natal kuzoba nezindawo lapho kuzobe kubukwa khona umcimbi kamengameli.I-GCIS esifundazweni ihlele izindawo eziyisishiyagalombili okuzobukwa kuzo lo mcimbi.Lezi zindawo ziseThekwini, uGu, eMgungundlovu, Amajuba, Mzinyathi, Zululand, iLembe nasoThukela.Kuzobekwa obhazabhaza bama-screens abazoqala ukukhombisa okuzobe kwenzeka eLoftus ngo-8 kuze kube * -2 ntambama.Ezinye zezikhungo okuzobe kubukwa bukhoma umcimbi iseMsinga High, Siyamukela High eNewcastle, ejele iNew Prison eMgungundlovu, Vukuzakhe High eMlaza, Our Lady of the Rosary esifundeni iLembe, Enkanyezi Special School oThukela, Gamalakhe TVET eRay Nkonyeni naseNkamane High eBaqulusini.",Kuzoqiniswa ukuphepha kugcotshwa umengameli
"UMBHALI wezindatshana ezimfushane uSibongile Fisher, uthi abantu mabapheze ukusola izalukazi ngokuthakatha ngoba zisuke ziphethwe yizifo zengqondo abale kuzo o-alzheimers no-dementia, okuyizifo ezenza umuntu akhohlwe yizinto ezithile.USibongile utshele Isolezwe ukuthi incwadi yakhe ethi A Door Ajar ikhuluma ngabesifazane abanesibindi abasolwa ngokuthakatha.“Isikhathi esiningi emalokishini nasemakhaya asiziqondi izifo zengqondo. Uma umuntu omdala esekhuluma yedwa noma kungathi unokukhohlwa, kuvelwe kuthiwe uyathakatha. Abantu bazofunda kabanzi ngalezi zifo uma befunda indatshana yami,” kusho uSibongile.Uthe umqondo wokubhala ngobuthakathi nezifo zengqondo wawuthola emuva kokuxoxa nowesilisa othile emtshela ukuthi kunesonto lasebusuku elihanjwa ngabesifazane kuphela.“Ngesikhathi exoxa ngesonto lasebusuku ngazicabangela mina ukuthi kwenzekani kulelo sonto ngase ngibhala le ndaba ekhuluma ngabesifazaneabanesibindi. Kuyishwa ukuthi thina njengesizwe esimnyama asizimisele ukufunda ngezifo zengqondo. Kudala, umuntu uma enengcindezi bekuthiwa uyavilapha kodwa siyabona kancane ukuthi abantu sebeyayiqonda le nto,” kusho uSibongile.Le ntokazi yaseGoli ibiyingxenye yababhali abagqugquzela intsha ukuthi ibhale ngezindaba zaseNingizimu Afrika futhi ingasabi ukubhala ngezilimi zomdabu.Bekukhona nomdidiyeli wamafilimu * -Anant Singh nesikhulu seKZN Film Commission, uNksz Jackie Motsepe.UNksz Motsepe uthe lukhona uxhaso kubadidiyeli bamafilimu esiZulu, azokwenzelwa KwaZulu-Natal futhi kuqashwe nabantu bakuleli.“Abadidiyeli bamafilimu kufanele beze emahhovisi ethu ngoba sinezinhlelo zokuxhasa abenza amafilimu esiZulu futhi sibathuthukisa amakhono senze isiqiniseko sokuthi baxhunyaniswa nomakadebona kwezamafilimu,” kusho uNksz Motsepe.Uthe banawo namakilasi e-script writing nokunye okudingwa ngabantu abasemkhakheni wamafilimu.",Incwadi ngababulawelwa 'ukuthakatha'
"UMARC Van Heerden, oyisitobha saMaZulu FC, ushaya phansi ngonyawo uthi iKaizer Chiefs, abazotholana nayo phezulu eKing Zwelithini Stadium, eMlaza, ngo7.30 kusihlwa, ngeke iwathole amaphuzu aphelele.UVan Heerden uthe lisuke linenhlanhla iqembu eliphuma eKing Zwelithini Stadium, abangakaze bashaywe kuyo selokhu kuqale isizini, nephuzu.Kuyo le nkundla Usuthu lubhincisele nxanye iMamelodi Sundowns luyibamba ngo 3-3 ne-Orlando Pirates ngo 1-1.Nakuba sekuphele iminyaka ewu-12 Usuthu lwagcina ukushaya iChiefs kodwa uVan Heerden uthi akuyi olubuyayo eMlaza, Amakhosi azohamba kabi kulokhu.“Irekhodi lethu ekhaya liyasho ukuthi noma ngabe yiliphi iqembu elizodlala nathi eMlaza lithwala kanzima. Senzela izitha zethu kube nzima ukudlala umathanda uma sidlala ekhaya. Asifuni qembu elizozicanasela lapha. Ngokwami iqembu eliphuma nephuzu eMlaza lisuke linenhlanhla. Empeleni uma ubuka wonke amaqembu emhlabeni jikelele ikakhulukazi e-Europe awashaywa kalula ekhaya. Yingakho ngithi ofuna ukusishayela ekhaya, kuyofanele asebenze kanzima,” usho kanje uVan Heerden izolo.Eqhubeka enaba uVan Heerden, uthe kubalulekile ukuthi kube khona abakutholayo emdlalweni wabo neZimpofana ngoba abafuni ukubuyela emsileni we-log abahlale kuwona isikhathi eside ngemuva kokuphucwa yiFifa amaphuzu ayisithupha.“Sifuna ukuvula igebe phakathi kwethu namaqembu avika izembe. Yingakho kubalulekile ukuthi kube khona esikutholayo emdlalweni wethu neChiefs. Umqeqeshi wethu udlala ibhola elivulekile, engikholelwa ekutheni sizozama ukuwathola wonke amaphuzu kwiChiefs kodwa nxa sibona ukuthi isimo somdlalo asivumi, sizoqinisekisa ukuthi sithola iphuzu. Enginesiqinisekiso sakho wukuthi ngeke kwenzeke ukuthi sishaywe, lokho ngeke kwenzeke,” kusho uVan Heerden.Okhulumela AmaZulu, uBrilliant Mkhathini, unxuse abalandeli abafuna ukubukela lumdlalo mahlanze ukuthi bangalinge balindele ukuthi bazothenga amathikithi enkundleni ngoba azobe engekho. Uthe amathikithi azotholakala KwaMnyandu Mall (Khulekani Tuck Shop, Qhala Kancane Tuck Shop, Edgars Active), Kwa-D eCar Wash (M&M Liquors), kwa-P (Ndlela’s Tarven) naseSiphingo (Jeena’s Warehouse).Imidlalo ye-Absa Premiership namuhla:AmaZulu v Kaizer Chiefs (King Zwelithini Stadium, 7.30pm); Mamelodi Sundowns v Maritzburg United (Loftus Stadium, 7.30pm); Cape Town City v Free State Stars (Cape Town Stadium, 7.30pm)",Ngeke isishaye iChiefs: owoSuthu
"UJERRY “Legs of Thunder” Sikhosana ozakhele igama kwi-Orlando Pirates neBafana Bafana eminyakeni edlule, akayizwa eyokuwagaxa emgibeni amakhokho kwesithandwa sebhola, uTeko “The Navigator” Modise.Ngeledlule uModise obedlalela iCape Town City umemezele ukuthi uyashiya ebholeni elikhokhelayo. Udlale umdlalo wakhe wokugcina ngoMgqibelo ezakhe zishaywa ngo 1-0 yiBlack Leopards kusongwa imidlalo ye-Absa Premiership.Ushiya nje uModise ebholeni uneminyaka yobudala ewu-36. Ngokusho kukaSikhosana, bekungafanele uModise ashiye ibhola njengamanje kodwa bekufanele ashiye iCity afune elinye iqembu elingenayo ingcindezi. USikhosana uxoxe naleli phephandaba ngoMgqibelo ngesikhathi ehambele iNedbank Ke Yona Team Search, eHarry Gwala Stadium, eMgungundlovu.“UModise ngisebenzile naye kwiPillars ngingumqeqeshi wakhe esikhathini esedlule. Ngaleso sikhathi kwakusekhona uMvela League. Ngokwami bekungafanele asheshe ayeke ibhola. Umzimba wakhe, nendlela asadlala ngakhona angiboni kube yisinqumo esihle lesi asithathile. Ngibona esasalelwe ngamasizini amabili noma amathathu esadlala ibhola elikhokhelayo,” kuchaza uSikhosana.USikhosana uthe uModise bekufanele ashintshe iqembu alidlalelayo kwaphela.“Into obekufanele ayenze ukushintsha iqembu alidlalelayo ngoba kuyacaca ukuthi unengcindezi. Ukube ubezosayina eqenjini elifana naMaZulu noma iMaritzburg United, ubesazodlala isikhathi eside kabi,” kusho uSikhosana.Ngokusho kwale nkakha edlale kwiNdebe yoMhlaba neBafana Bafana ngo-1998, isazohlala phansi noModise imeluleke kahle ngalesi sinqumo esibona ""singawenzi umqondo.’’“Ngisazohlala naye phansi ngixoxe naye. Ngizomtshela ukuthi akafune iqembu azodlala kulona ngaphandle kwengcindezi. Ngoba nakho ukudlala eqenjini lapho kulindelwe lukhulu kuwena, kwenza uhlale ngokungakhululeki. Kuningi uModise angasiza ngakho kwamanye amaqembu, njengokulekelela abadlali abasebancane, abakhule bebukela kuyena. Mina (ezisho yena uSikhosana), ngiyeke ukudlala ibhola sengimdala kabi. Naye uModise uyakwazi lokho. Empeleni kukhona isikhathi lapho angifica khona ngisadlala yena esafika. Kungakho ngithi ngizozama isikhathi ngixoxe naye, ngimncenge ukuthi abuyele ebholeni,” kuchaza uSikhosana.Phakathi kwamaqembu adlalelwe uModise singabala iRia Stars, City Pillars, SuperSport United, Orlando Pirates neMamelodi Sundowns. Udlale amahlandla awu-66 kwiBafana Bafana njengoba aba yingxenye yeqembu elabeka umlando lidlala kwiNdebe yoMhlaba yokuqala ezwenikazi i-Afrika eyayikuleli ngo-2010.",UJerry akayizwa eyokushiya kukaTeko ebholeni
"MBONGISENI BUTHELEZIEseGoliU MQEQESHI we-Orlando Pirates, uVladimir Vermezovic, uthi uzokwazi ukumelana neKaizer Chiefs emdlalweni we-Absa Premiership wabakhaya eFNB Stadium, eSoweto, ngoMgqibelo ntambama ngo-3.30 ntambama.Iqembu likaVermezovic linqobe ngo-4-1 kowe-quaterfinal lishaya i-Ajax Cape Town e-Orlando Stadium ngoMgqibelo ebusuku.Kulo mdlalo iPirates idlulele kowandulela owamanqamu ngamagoli ashaywe nguSiyabonga Swangweni, Oupa Manyisa, Happy Jele noLehlohonolo Majoro. Elokubika lezivakashi lishaywe nguThabiso Nkoane nobekuyiphenathi.Kubonakale abadlali abese benesikhathi bengadlali okubalwa kubona uRooi Mahamutsa, obe ngumdlali wosuku, noTlou Segolela.UVermezovic uthe abadlali bakhe badlale kahle bonke futhi kungenzeka babonakale kowabakhaya.“URooi ube ngumdlali wosuku, uMajoro noHappy bashaya amagoli. Umdlalo wabakhaya uhlale ungokhethekile. Baningi abadlali abahle esinabo kuleli qembu. Ngiyethemba sizodlala kahle uma sesibhekene neChiefs. Engikuthandayo ukuthi anginabo nabadlali abalimele. Wonke umuntu ufuna ukudlala kulo mdlalo nokwenza ukuthi umthwalo wami wehle kakhulu. Kuhlale kujabulisa ukuthi sinqobe imidlalo yethu ngaphambi koweChiefs,” kusho uVermezovic.Uthe umdlalo bekungafanele ume noma belina wase encoma nabadlali bakhe nabe-Ajax.“Bekungelula ku-Ajax, amagoli esiwashaye kulo mdlalo awafani nomdlalo ngendlela obuhamba ngayo. Siyilungisile indaba yama-freekick besibahle kanti ahlale esinika inkinga. Kodwa ngithulela isigqoko amaqembu womabili ngokudlala ngaphansi kwesimo esibi sesimo sezulu, nenkundla ibingekho esimweni esihle. Bekungelula nokuthi onompempe babone ukuthi abadlali bebelimazana ngenhloso noma bebenziwa ukushelela kwenkundla. Emakhoneni enkundla bekunamanzi kodwa bekungenankinga maphakathi nayo. Nokho lokho akusho ukuthi umdlalo bekufanele umiswe,” kusho uVermezovic.Umqeqeshi we-Ajax, uRoger de Sa uthe ubefisa kumiswe umdlalo ngendlela ebeliyithela ngayo.“Ngiyayihalalisela iPirates idlale kahle yanqoba kulo mdlalo. Ngingathi sibulawe ama-free kick amabili. Abafana abancane laba enginabo bazofunda kula maphutha abawenzile baqhubekele phambili. Bazoba yiqembu eliqinile ngesikhathi esizayo,” kusho uDe Sa.“Umdlalo bekufanele umiswe ngoba izulu belina kakhulu. Ibhola belingagingqiki njengokujwayelekile. Ngimangale ukuthi uqhubekile yize bekungelula ukubona abadlali noma bedlala kabi. Lokhu akukuhle kunobhutshuzwayo.”UDe Sa uthe akanelisekanga ngephenathi.“Ngokubona kwami besingekho isidingo sayo,” kusho yena.",Ithemba ngaphambi kowabakhaya kuBucs
"I-ANC ayizwa mshini ngabaholi bayo abasolwa ngenkohlakalo nokuwisa iminyango abake basebenza kuyo njengoba ibajube ukuthi babuyele njengamalungu ePhalamende.  NgoLwesithathu umengameli wamaJaji kuleli uChief Justice Mogoeng Mogoeng wamukele uhlu lwamalungu amasha ePhalamende naseziShayamthetho zezifundazwe.Kubaholi be-ANC ababuyela ePhalamende kubalwa uMnuz Malusi Gigaba, uNkk Faith Muthambi, uNkk Nomvula Mokonyane noNkk Bathabile Dlamini.Lokhu kushiye imibuzo kwazise laba baholi phambilini amagama abo ake amataniswa nezinsolo zenkohlakalo nokuhluleka ukuphatha iminyango abake bajutshwa kuyo njengongqongqoshe.Nomvula Mokonyane. Isithombe: Itumeleng English/African News Agency (ANA)UMokonyane, osendaweni yeshumi ohlwini lwe-ANC, useke waba ungqongqoshe wezokuXhumana, wezeMvelo kanye nowaManzi neNhlanzeko. Usanda kusolwa ngenkohlalalo emnyangweni waManzi neNhlanzeko, okuthiwa uwushiye usesimeni esingesihle sezimali.Enye yezinkinga lo mnyango osabhekene nazo, isikweletu esibalelwa ku11.2 billion okuthiwa sidalwe ukungaqoqwa kwemali yamanzi ekweletwa omasipala, izinkampani zikahulumeni kanye nezinkampani ezizimele.UMokonyane igama lakhe liphinde lavela kwikhomishini kaZondo, ephenya ngokulawulwa kombuso yidlanzana ngesikhathi kufakaza owayeyisikhulu sezokukhangisa eBosasa uMnuz Angelo Agrizzi. U-Agrizzi wazisa ikhomishini ukuthi uMokonyane wayegwazelwa ngoR50 000 ngenyanga ukuze avikele inkampani kwabezomthetho.Bathabile Dlamini. Isithombe: Phando Jikelo/African News Agency(ANA)Owayengungqongqoshe wezokuThuthukiswa koMphakathi, uNkk Bathabile Dlamini naye akasalanga ngaphandle ohlwini lwe-ANC lwasePhalamende. UDlamini ngaphambi kokhetho ubewuNgqongqoshe wabesiFazane ehhovisini likamengameli ngemuva kokususwa emnyangweni wezokuThuthukiswa koMphakathi ngoFebruwari nyakenye.NgoSepthemba nyakenye iNkantolo yoMthethosisekelo yamyalela ukuthi akhokhe u-20% wezindleko zokuqulwa kwecala elithinta iSouth African Social Security Agency (Sassa) neFreedom Under Law neBlack Sash Trust.Lezi zinhlangano zasola uDlamini ngokuxhaphaza imali ngokudlulisela udaba lweCash Paymaster Service eNkantolo yoMthethosisekelo, nokwaholela ekutheni yelulwe inkontileka yeCPS. Ngo-2014 inkantolo ukuthi ukuqokwa kweCPS kwakungekho emthethweni futhi kungafanele. Le nkampani yayiqokwe ngo-2012.Malusi GigabaUMnuz Maluso Gigaba naye akasalanga ngaphandle ohlwini lwe-ANC nakuba esolwa ngokulekelela umndeni wakwaGupta uthole amaphepha obuzwe kuleli, okuyinto ayiphika.Ngesikhathi esawungqongqoshe wezasekhaya uphinde wabeka imithetho ethikameze imboni yezokuvakasha kuleli odabeni lwabavakasha nezingane.Odabeni lweFireblade Aviation, inkantolo enkulu eGuateng yathola ukuthi uGigaba wahubhuza amanga ngeminingwano ethize ngesikhathi ephekwa ngemibuzo ePhalamende ngalolu daba. UGigaba ube esezidonsela amanzi ngomsele kuputshuka ivideo yakhe eziphulula isitho sangasese eyamphendula ihlaya kuleli.Faith Muthambi. Isithombe: GCISUNkk Faith Muthambi yena usolwa ngokuphula umthetho ngesikhathi esebenza kwiGovernment Communication and Information System (GCIS). Usolwa ngokuqasha abantu abawu-27 ngokungemthetho kwiGCIS okubalwa kubo abangani bakhe nezihlobo zakhe.  Owayengungqongqoshe womnyango wokuMbiwayo, uMnuz Mosebenzi Zwane, ovame ukungalubhadi ePhelamende uma ebizelwe ukuthi azophendula ngakwenza emnyangweni, naye uyabuyela ePhalamende. Igama likaZwane lilokhu livele njalo uma kudingidwa umndeni wakwaGupta, okubikwa ukuthi nguwo owamsiza ukuthi athole isikhundla sobungqongqoshe.Mosebenzi Zwane. Isithombe: GCISI-ANC ibuyisele laba baholi ePhalamede nakuba omakadebona bayo ngokunjalo namaqembu aphikisayo ethe ingalinge ibabuyise. I-ANC ithole izihlalo eziwu-230 okhethweni nonyaka, isuka kwezingu-249 ngo-2014. Lokhu kusho ukuthi kukhona abaholi bayo abavaleleke ngaphandle ezikhundleni ephalamende.Ngemuva kokufungiswa njengomengameli wakuleli ngokusemthethweni ngoMeyi 25, umengameli Cyril Ramaphosa kulindeleke ukuthi aqoke ithimba lekhabhinethe yakhe entsha.Ekhuluma nabezindaba ngoLwesine uMnuz Julius Malema uthe balindele ukuthi uRamaphosa asehlise isibalo songqoqongqoshe, kuphele ngamaPhini abo. Uthe uma ehluleka ukwenza lokhu uzobe eqala impi nabantu bakuleli.",FUNDA: Abaholi abahlanu ‘abanogcobho’ i-ANC ebabuyisela ePhalamende
"UMQEQESHI weBafana Bafana, uStuart Baxter, uthi iyamkhathaza eyokuba buthuntu kwezakhe phambi kwamapali eziphinde zaphoxa isizwe ngempelasonto.EzikaBaxter zishaywe yiMadagascar ngo 4-3 sekukhahlelwa amaphenathi kuma-quarter final eCosafa Cup ePeter Mokaba Stadium ngeSonto.Emizuzwini ewu-90 umdlalo uphele zibambene ngo-0-0 yize iqembu lasekhaya lithole inqwaba yamathuba okushaya amagoli.IBafana bekulindeleke ukuba yenze kahle kulo mqhudelwano ngenxa yokuthi inqobe umqhudelwano iFour Nations Tournament obuseNdola, eZambia, ngoMashi. EzikaBaxter zehlula osokhaya iZambia ngo 2-0 kowamanqamu.IFour Nations Tournament ihlanganisa amazwe amane -iNingizimu Afrika, Zambia, Angola neZimbabwe. Ukushweba phambi kwamapali kwabadlali beBafana kuphendule inhlekisa iqembu lesizwe kwiCosafa Cup, kwazise iMadagascar ikleliswe yaba ngeka-114 emhlabeni. Bekungokokuqala emlandweni iBafana Bafana ishaywa yiMadagascar emdlalweni wesithupha amazwe abewudlala kusuka ngo-1993.“Ngikhathazekile ngokuba buthuntu kwabadlali bethu phambi kwamapali ngoba sakhe inqwaba yamathuba kepha sangawasebenzisa, ikakhulukazi ngesiwombe sokuqala. Ngesikhathi siziqeqeshela umdlalo sazilungisela ukuthi kungenzeka sikhahlele amaphenathi, sawakhahlela futhi bonke abadlali abawakhahlela bawashaya phakathi amaphenathi abo ikakhulukazi uLuther Singh owavalela phakathi amabili. Kungithusile kulo mdlalo (neMadagascar) uma esehluleka ukushaya iphenathi ngoba wavalela phakathi amabili ngesikhathi sizicija. Ngizophinde nokho ngilishumayele ivangeli lokuthi uma sesiphambi kwamapali siqinisekise ukuthi inethi iyabhakuza,” kusho uBaxter etshela izintatheli ePolokwane.IBafana izobhekana neNamibia namuhla emdlalweni wePlate semi final ozoqala ng-5 ntambama e-Old Peter Mokaba Stadium.“Kubalulekile ukuthi abadlali abasebancane bathole amava okudlala imidlalo yase-Afrika. Ngibona kuyithuba elihle leli lokuba bathole lawo mava ayosiza ngomuso emidlalweni enzima esisazoba nayo,” kusho uBaxter.",‘Sakhe amathuba sangawasebenzisa’
"UMASKANDA owaphekwa wuMgqumeni Khumalo, uFihlisikhwele, usale dengwane ngesikhathi izigebengu zimntshontshela yonke impahla yasendlini nesigingci abesanda kusithenga endlini aqashe kuyo eNdunduma, eClermont, entathakusa ngoLwesithathu.UFihlisikhwele, ogama lakhe langempela nguSiphesihle Magubane, uthe izinswelaboya zimthathele amafriji, iTV, umsakazo, amabhodwe abenokudla, isitofu, izimpahla zokugqoka nezokulala nokudla abezokudla inyanga yonke. Uthe ushayelwe ucingo esesemsebenzini ebusuku ngumalume aqashe naye.“Uthe ufice endlini kuvuliwe, kwathi uma ebheka, wabona emnyango kugqekeziwe.”UFihlisikhwele uthe usola ukuthi isigebengu esimgilile simbonile eseya emsebenzini eMahle Berh eNew Germany lapho esebenza khona njenge-Injection Moulding Operator.“Kusho ukuthi kunomuntu nje ongibonile noma owaziyo ama-shift ami ngoba kunengane efundayo esihlala nayo kulo mqasho eshoyo ukuthi izwile kukhona okugudluza isicabha yazitshela ukuthi yimina.”Okhulumela amaphoyisa KwaZulu-Natal, uLt Colonel Thulani Zwane, uthe amaphoyisa aKwaDabeka aphenya icala lokugqekeza. “Kuthathwe iTV, izingubo, isitofu esinamapuleti amabili nezingubo zokulala. Akukaboshwa muntu,” kuphetha uZwane.UFihlisikhwele ukhale kakhulu ngesigingci ngoba ubesanda kusilanda eMlaza lapho besiyolungiswa khona ngemuva kokulinyazwa yizigebengu ezazimbamba inkunzi eGoli nyakenye.Uthe lo mshophi omehlele uphazamisa izinhlelo zakhe njengoba enemicimbi azodlala kuyona ngale mpelasonto yokuphela kwenyanga okubalwa kuyo neGcwalis’iMacekeceke eseJeppe Park ngoMgqibelo.Lo mculi waseSigubudu eNquthu waqala ukuzakhela udumo esagidela iqembu likababomncane wakhe, Abasemzini ngaphambi kokujoyina amaqembu kaMgqumeni, lapho agqama khona kakhulu kwiDVD ethi SMS. Eseshonile uMgqumeni, uFihlisikhwele wabe esezimela, wakhipha ama-albhamu athi Ngiphelezele, Igalelo, Izizwe Ziyavuma, Uzungu neyokugcina eyayithi Umthakathi.",Ugilwe amasela umaskanda
"IMEYA yeTheku uMnuz Mxolisi Kaunda ithi umasipala ulahlekelwe nguR4.7 billion ngenxa yeCorona okushaye ezokuvakasha nokungcebeleka eThekwini.UKaunda uthe ingu-1 400 imisebenzi elahlekile okudalwe nawukuhoxiswa kwemicimbi nezemidlalo.Usho kanje esithangamini nabezindaba izolo eCity Hall ecacisa ngasekwenzile esikhathini esiwunyaka esehhovisi. Waba yimeya ngoSepthemba 5 ngonyaka odlule.UKaunda uthe wangena kulesi sikhundla ukuze alethe uzinzo kumasipala, ahlinzeke abantu ngentuthuko, akhulise umnotho weTheku.Ukhuze abasebenzi bomkhandlu abazibandakanya nenkohlakalo wathi: “Uma untshontsha usukhuziwe, usuke usubiza ukuphuma ngomnyango.”Uthe kabakhethi ukuthi ungubani uma belwa nenkohlakalo yingakho kuphenywa nangoR400 million owabelwe izinhlelo zokulwa neCorona eThekwini okunezinsolo zokuthi kukhona abehlise imali ngomlenze.UKaunda uthe uhlelo lokubuyiselwa kwamabhasi omkhandlu ngaphansi kwabo lubanjezelwe yicala elifakwe enkantolo yinkampani ewangamele njengamanje. Uthe babeke uR2 billion wokuphucula ingqalasizinda yamanzi okuzohlomulisa imiphakathi.“Amapayipi ayefakiwe ehlinzeka abantu amanzi mancane. Umthamo odluliswa yilawo mapayipi awusalingani nomthamo odingwa ngabantu ngoba imizi ikhula mihla namalanga,” kusho uKaunda.Uthe bengeze nesibalo samaloli athuthela umphakathi amanzi abengu-88 manje angu-103.Uthe sebedlulile enkingeni yokuqoqwa kukadoti eqale ngo-2017 ikakhulukazi eMlaza.“Kusukela ngoJulayi 1, siqashe abasebenzi abaqoqa udoti sishintsha isimo ngendlela udoti oqoqwa ngayo. Noma singakafiki ku-100% ekuqoqeni udoti kodwa umehluko usukhona eMlaza,” kusho uKaunda.Uthe babeke uR500 million wezinhlelo zokuqoqwa kukadoti eminyakeni emithathu ezayo eThekwini.Uxwayise umphakathi ozixhumela ugesi wezinyokanyoka wathi awuhlukane nalo mkhuba. Uthe awugcini ngokubulala abantu kepha ukhinyabeza nomnotho. Ngonyaka iTheku lilahlekelwa nguR250 million ngogesi wezinyokanyoka.Imeya ithi sehlile isibalo sabantu abahlala koLindela sisuka ku-10 140 manje bangu-8 235, nesoLindela sisuka ku-71 saba ngu-45. Uthe bakhiphe amatayitela ezindlu angu-2000 onyakeni wemali u-2019/20 njengoba bakhe nezindlu ezingu-91 ehostela elikwa-T eMlaza (eSeventini).Ube eseveza ukuthi kunoR53 million ohlelelwe ukwakha imigwaqo emalokishini nasezindaweni zasemakhaya ezakhele iTheku.",UKaunda ucacise ngasekwenzile
"NKOSIKHONA CELEIsidumbu sikaSne Ntuli sitholwe silahliwe ezimobeni ezibude buduze nekhaya lakhe kuleli sonto kwase kuboshwa uMnuz Thandanani Manqele oyisoka likadadewabo okuvela ukuthi nguyena obulale le ntombazane.USne kuthiwa waduka ephuma esikoleni emasontweni edlule, okuthe uma umphakathi uphuma inqina umthungatha, wagcina uzithela phezu kwesidumbu sakhe ezimobeni.Intombi kamsolwa, uNksz Thalente Gumede, kuthiwa idideke maqede yahamba ekhaya, kumanje kayaziwa ukuthi ukuziphi izinkalo.Uninalume kamufi, uMnuz Sizwe Shongwe uchaze lesi senzo somsolwa njengesinonya olwesabekayo.Namanje uthe basamangele ukuthi kwenzeka kanjani ukuthi umsolwa adlwengule udadewabo omncane wentombi athandana nayo. Uthe lokhu bayakweshama futhi abakaze bakuzwe.Eqhuba, uveze ukuthi bafuna ukubona uThandanani ebhadla ejele impilo yakhe yonke. Uveze ukuthi ngaphambiini, uSne wake wafika wababikela ukuthi isoka likadadewabo limcele ukuthi lithinte amabele akhe, lamdonsa ngendlebe ukuthi angayithi vu le ndaba ekhaya.""Kodwa uSne wafike washo ekhaya. Sonke sethuka. Sesibona manje ukuthi ingane kade aqala ukuyilandela,"" echaza.ISolezwe NgoMgqibelo lithole nokuthi unina womsolwa, uNkk Manqele obeziphilisa ngokudayisela abafundi baseLokothwayo Primary School ukudla, uxoshiwe. USne ubefunda khona eLokothwayo.Kuthiwa umphakathi kanye nesigungu sesikole bavumelana ngo-elethu kwelokuthi axoshwe lo wesifazane, kukhalwa ngokuthi sonke lesi sikhathi ubekade efuye umbulali endlini.Okhulumela amaphoyisa KwaZulu Natal, uCaptain Nqobile Gwala, usiqinisekisile lesi sehlakalo. Uthe umsolwa ulinganiselwa eminyakeni engu-38 yobudala. Uthe umsolwa uvelile eNkantolo yaseMthunzini kuleli sonto icala lakhe lahlehliselwa isonto elizayo ukuze afake isicelo sebheyili.Unina kaSne, eligodliwe igama lakhe, kuthiwa lesi sigameko simhlukumezile kakhulu emoyeni kangangoba kuthiwa umndeni umatasa umfunela usizo lokwelashwa ngokwengqondo.Kuyavela nokuthi umsolwa nyakenye, uke wazama kaningi ukudlwengula ingane yentobazane yomfowabo kodwa wehluleka.",Zimkhalele osolwa ngokudlwengula abulale umlamu wakhe
"SEKWABA umkhuba ojwayelekile ukuthi ubone abantu bezesula umjuluko ngethawula lokugeza ngenxa yokujuluka.Kujwayelekile kunjalo, kodwa ongoti besikhumba bathi ukwenza kanje kuyingozi enkulu esikhumbeni sobuso, ungazithola usushwabanelwa wubuso umncane.Ungoti wezobuhle eThekwini uFuthi Mkhize, woBuhle Beauty Academy, uthi amathawula enziwa ngokotini oqinile okwenza ukuthi adale umonakalo esikhumbeni.Uthi ngesikhathi umuntu ezikhuhla ngethawula, kwanda namagciwane ngoba lisuke lomile lithintwa nayizandla ezingahlanzekile.“Isikhumba sobuso sithambile futhi siyashesha ukuzwela, yingakho kumele njalo umuntu ehlale esebenzisa izandla, ama-wipes noma izinto ezikhandelwe ukwesula ubuso uqobo ukuzesula.“Ilanga lishaya inyama kuzwele nokushisa okunye kuhlale esikhumbeni. Uma sewuzikhuhla ngethawula sekulimala okubizwa ngei-epidermis,” kusho uFuthi.Ukungazijwayezi ithawula kwenza kube lula nakuwe ukufunda isikhumba sakho, usheshe uzwe uma kukhona okungasahambi kahle.“Uma usebenzisa izandla zakho uyashesha ukuzwa uma kukhona okonakalayo esikhumbeni. Kodwa ithawula kuzokuthatha isikhathi ngoba uzoqhubeka ukhuhle kakhulu noma sekushisa unganaki.“Isikhumba siyaqala siyahlibuka,siyashwabana siphinde sonakale”.Ngaphandle kwethawula kukhona nomkhuba ojwayelwe abesifazane wokuvuselela iziphaqulo phezu kwakugcobile.UFuthi uthi elinye iphutha eliyingozi ngoba ehlobo umuntu ujuluka kakhulu nesikhumba sikhiqiza amafutha kakhulu.“Uma uzogcoba i-make up ngaphezulu kwenye, lokho kushintsha ibala lesikhumba.“Amafutha nomjuluko ahlangana ne-foundation no-powder obuwufake ekuseni nalokhu okugcoba ngaphezulu, kwakheke elinye ibala bese kubukeka kabi.“Ngaphandle kwalokho, kwakheka ukungcola ngoba nesikhumba asiphefumuli kahle,” kusho lo ngoti.Ephetha uthe njengoba kushisa ilanga abantu abajwayele ukusebenzisa isunscreen noma imikhiqizo ene-sun protection factor (SFP) enenombolo ephezulu.Lokhu kuzobasiza ukuthi noma umuntu ejuluka esebenzisa nama-wipes aqhubeke nokubukeka kahle nesikhumba sisale sipholile.Ugcizelela nangokuthi, kuyona yonke imikhiqizo umuntu ayisebenzisa ebusweni, kumele umkhiqizo noma isigcobo esinoVitamin E singasali ngaphandle.Ukholwa wukuthi uVitamin E uwumgogodla ekunakekelweni kwesikhumba.",'Kona ubuso ukusula ngethawula'
"INKAKHA yomlingisi uTony Kgoroge esanda kujoyina umdlalo waku e.tv Imbewu: The Seed iphumele obala ngokuthwala kanzima ingena esikhundleni somlingisi owaxoshwa, uMpumelelo Bhulose.UTony onguMengameli wenhlangano elwela amalungelo amaciko, iCultural and Creatives Industries Federation of South Africa uqale ukulingisa indawo kaZimele Bhengu emasontweni amabili edlule.Ekhuluma neSolezwe ngeSonto uveze ukuthi iziqephu zokuqala zaba nzima kakhulu kuye, kwayena zazingamgculisi uma ezibuka.“Ngaqale ngadayiswa indlela engiphimisa ngayo amagama njengoba ngingesiye umZulu. Ngesinye isikhathi bengithi uma ngikhuluma bangitshele ukuthi akushiwo njalo la.Ngishadelwe unkosikazi womZulu ngakho ngiyazi ukuthi amaZulu awahlonipha kangakanani amasiko,” kusho uTony.Uthe into eyayingamlalisi ebusuku ukuthi wayenovalo lokubukeka njengesehluleki kubalandeli balo mdlalo, unkosikazi wakhe uSthandiwe Kgoroge naye ongumlingisi nabantu basekhweni lakhe.Uveze ukuthi kukhona ingcosana yabalandeli eyazwakalisa ukungamthakaseli uZimele omusha bemqhathanisa noMpumelelo, begxeka nangendlela akhuluma ngayo isiZulu.“Angifunanga ukubuka ukuthi uMpumelelo obeyidlala kanjani le ndawo kaNgcolosi. Ngiyibuke le ndawo njengomdlali omusha.UNgcolosi akusiye umuntu wangempela ngakho akekho umuntu ongakutshela ukuthi udlalwa kanjani.Ngisho umuntu ongeza emuva kwami naye kuyofuneka amdlale ngendlela yakhe,” kusho uTony.Unxuse abantu ukuthi bayeke ukumcwasa ngokobuhlanga, bamehlulele ukuthi uyahluleka ukudlala indawo yendoda yomZulu ngoba engumSuthu.Uthe abantu abakhumbule ukuthi uSindi Dlathu ngesikhathi eqala ukulingisa kuMuvhango wayengasazi nhlobo isiVhenda kodwa manje useyasithamunda.Ubonge unkosikazi wakhe ngokumlekelela ekuphimiseni kahle amagama esiZulu, obekunzima ukuthi awaphimise.Ebuzwa ukuthi ngabe uzozinza kulo mdlalo, uthe lokho kuzolawulwa inkontileka yakhe nokuthi usaphatheke kahle ngoba ngeke akubekezelele ukuxhashazwa.Ukhuthaze abalingisi ukuthi bangalinge basayine izinkontileka uma kunezinto abangavumelani nazo ngoba ngeke kubasize ukukhala ngemuva kwesikhathi.",Inkakha ithwele kanzima kwiMbewu
"UMENGAMELI Cyril Ramaphosa uthi ubhubhane iCovid-19 lusazohlala kuleli eminye iminyaka emibili, kodwa ukhetho lohulumeni basekhaya luyaqhubeka.Ukhetho kulindeleke ukuthi lube phakathi kuka-Agasti noNovemba, kulo nyaka. URamaphosa utshele amalungu e-ANC ukuthi kumele  azilungiselele ukuphila nobhubhane eminye iminyaka emibili, aphinde azilungiselele ukukhankasela ukhetho ngaphansi kwemigomo ebekelwe ukugwema ukusabalala kweCovid-19.URamaphosa ukusho lokhu izolo ngesikhathi ekhankasela ukhetho lokuchibiyela oluzoba ngelizayo, lapho bekubuthene amalungu e-ANC abalelwa ku-200.Ekhuluma eMpumalanga, ilokishi eliseThekwini, uRamaphosa uthe iCovid-19 isazokuba khona eminye iminyaka emibili. Uthe yingakho elakuleli  liphansi phezulu lizama ukuthenga umgomo walolu bhubhane ngoba uyazi ukuthi lisazohlala isikhathi eside.URamaphosa uvumile ukuthi elakuleli libhekene nezingqinamba emizamweni yokugoma isizwe njengoba uhlelo lokugoma lushaya ngolonwabu, kepha sekuyantwela ezansi.""Sifike sathola owokuqala umgomo, kwatholakala ukuthi awulungile. Siphinde sathola omunye, nawo okutholakale ukuthi awuzange ubaphathe kahle abantu eMelika, sabe sesiyawumisa. Kepha ikhona eminye imigomo esizoyithola. Kukhona ozofika ophuma eRussia.""URamaphosa uthe akafuni nokuyizwa eyesiphakamiso sokuthi kuhlehliswe ukhetho lohulumeni basekhaya.""Bakhona asebethi lolu khetho aluhlehliswe, thina siyi-ANC, silufuna manje. Silulungele ukhetho. Sihlale silulungele ukhetho.""URamaphosa uvumile ukuthi nokho kuba nzima ukubamba ukhetho kusekhona ubhubhane.""Lolu khetho sizolubamba ngesikhathi esinzima lapho kushone inqwaba yabantu emhlabeni nakuleli. Kufanele siqikelele ukuthi siyayilandela yonke imithetho ebekelwe ukugwema ukusabalala kwecorona.""Bekukhankaselwa uMnuz Lungisani Sikakane, omele inhlangano okhethweni lokuchibiyela kuwadi 6, ngaphansi kukamasipala waseThekwini.USihlalo we-ANC KwaZulu-Natal uMnuz Sihle Zikalala, uthe abangabazi nakancane ukuthi uSikakane uzowudla umhlanganiso okhethweni. UZikalala uthe iMpumalanga iyisizinda se-ANC esakhiqiza amaqhawe asalala anjengoMnuz Mathews Meyiwa kanye noDkt Meshack Radebe.Uthe abahambisani nesiphakamiso sokuthi kuhlehliswe ukhetho lohulumeni basekhaya, wathi labo abenza lesiphakamiso babulawa ukwesaba. Ngaphandle kwamalungu esigungu esiphezulu se-ANC kuzwelonke nasesifundazweni,  bekukhona nabagaqele isikhundla sokuhola i-ANC kwisifunda saseThekwini, uNkk Zandile Gumede noMnuz Thabani Nyawose.UNkk Gumede noNyawose, kulindeleke ukuthi baqhudelane kwisikhundla sikasihlalo wesifunda kwingqungquthela ezoba maduze.",I-Corona isazohlala iminyaka emibili:  Ramaphosa
"ZAKHELE XABATshakhuma Tsha Madzivhandila (1) 2Kaizer Chiefs (0) 1LIYAYISHONELA iKaizer Chiefs ezabalazela ukungena kwiTop 8 njengoba iphinde yalahla amaphuzu ihlulwa yiTshakhuma Tsha Madzivhandila (TTM) emdlalweni weDStv Premiership ePeter Mokaba Stadium, ePolokwane, izolo ebusuku.Igoli leChiefs lishaywe nguLebogang Manyama esiwombeni sesibili. Awe-TTM abekwe enethini nguThabo Rakhale noThabo Mnyamana esiwombeni ngasinye.Amakhosi angene enkundleni ebheke ukuqoqa amaphuzu agcwele kulandela ukubanjwa yiBloemfontein Celtic ngempelasonto edlule. Kule sizini iChiefs ingena, iyaphuma kwi-Top 8 ngenxa yokuhluleka wukugcina umgqigqo. Ukuhamba kwemidlalo iChiefs ihluleka ukucosha amaphuzu kusho ukungena engcupheni yokungayidlali iMTN 8 ekuqaleni kwesizini ezayo. Amakhosi asalelwe yimidlalo emine ukuthi azame ukuzibekisela indawo kulo mqhudelwano. Umdlalo weTTM neChiefs, bekungowokuqala womqeqeshi uDylan Kerr esebhentshini kulandela ukulunga kwemvume yakhe yokusebenza eMzansi emahoreni ambalwa ngaphambi kokuqala komdlalo.Izolo, iChiefs ikhombise ukuwuphatha umdlalo usaqala kodwa ihluleka uma isifike phambili. Emuva kwesikhathi eside onozinti bezipholele, uBruce Bvuma, obesemapalini eChiefs, uchilizele ngaphandle ishodi likaMnyamana ngomzuzu ka-22. Ngoka-38 iChiefs ingene obishini uNjabulo Blom ethola ikhadi eliphuzi lesibili emuva kokudonsa uNdabayithethwa Ndlondlo ngaphandle kwebhokisi. Leyo free-kick ishaywe nguMnyamana, yashaya ipali, yashayisa kuBvuma wayicosha. Sekusele imizuzu emithathu, uRakhale ulibeke esifubeni, waqobela phakathi ibhola eligotshwe nguMnyamana kwesokudla.Esiwombeni sesibili, iChiefs ibuye yazama ukucindezela kodwa iTTM ibikhombisa ukuba yingozi uma ithola ibhola. Unozinti weTTM, uWashington Arubi, ugcine ekutholile azokwenza echithela phezu kwepali ibhola elingqofwe nguSamir Nurkovic ngomzuzu ka-51.Ngomzuzu ka-65 unompempe uVictor Hlungwane unikeze iChiefs iphenathi emuva kokuthi u-Ayanda Nkili edlalise kabi uNurkovic ebhokisini. Ishaywe nguManyama kodwa wayibamba u-Arubi. UManyama uyilandelile, wamjika, wayiqobela phakathi. Sekubalwa imizuzwana kuphele umdlalo, uHlungwane uyikhombe emlotheni emuva kokuthi uSiyabonga Ngezana ebambe ibhola ngesandla ebhokisini. Ishaywe phakathi nguMnyamanaEmdlalweni olandelayo, iTTM ebalekela izembe izobhekana neChippa United kowamanqamu weNedbank Cup eFree State Stadium ngoMgqibelo ngo-6 ntambama. Ngokunqoba lapha inyukele endaweni ka-14  ngamaphuzu awu-25. IChiefs sekuzomele iyozama ukulwela amaphuzu agcwele uma isidlala neSwallows ngoLwesithathu oluzayo. Ngalolu suku iTTM izobe idlala neSuperSport United. ",Liyayishonela iChiefs elwela ukuqeda kwiTop 8
"FANELESIBONGE BENGUS EKUYINDABA eyaziwayo ukuthi iziteshi, kulesi sikhathi samanje, zilanda osaziwayo ukuthi babe ngabasakazi bazo ngethemba lokuthi bazoza nabalandeli babo abazogcina sebelalela lowo msakazo.Baningi osaziwayo abasebenza eziteshini ezehlukene njengoBonang Matheba, Lerato Kganyago, Pearl Thusi noPearl Modiadie bonke beMetro FM, Zuluboy kuKhozi FM nakwezinye iziteshi.Lokhu akusiyona into embi inqobo nje uma lowo saziwayo ekwazi ukusakaza.Kodwa ngisakholelwa ekutheni neziteshi kumele zizakhele abazo osaziwayo abazoba ngamanxusa esiteshi. Ngikhuluma ngomuntu ozothi uma eqhamuka kume yonke into abantu befune ukushutha naye.Lokho kungasiza nasekutheni abantu abangamazi bafune ukwazi ukuthi wenza ini bese belangazelela ukuyomlalela emsakazweni, ngenhloso yokuzwa ukuthi yini le emenza athandwe kangaka. Lapho phela kunyuka izibalo zabalaleli okuyinto ebhekwe yiziteshi ezahlukene.Ngesikhathi ngikhula, uma kuqhamuka uLinda Sibiya kwakuvele kube ngathi Ukhozi ngilubona ngamehlo. Into eyayimenza adume kangaka kwakuba yizinto ayezenza emphakathini ngaphandle komsakazo njengokufundisa abampofu, aphinde enze umjikelezo wokugqugquzela abafundi ezikhungweni zemfundo ephakeme iMagic Tour.Lokhu kuyisifundo nakwabanye abasakazi ukuthi, ngaphandle komsakazo, kumele kube khona izinto ezibenza basondelane nabantu. Angithi uzokhumbula ukuthi uma udumile, izinkampani ezizimele azinqeni ukusebenzisana nawe ngokuthi mhlawumbe ube yinxusa lemikhiqizo yazo.Njengamanje umuntu engibona engathi uyintandokazi oKhozini wuTshatha Ngobe, othi uma eqhamuka kuhlanye abantu. Ngaphandle kwethelevishini, njengoba eke wethula i
Roots kuSABC 1, kodwa into emenza athandeke kubantu wukuthi lapho efika khona ungena khaxa. Kubantu bakamasikandi uyathandeka ngoba uyawazi, i-hip hop uyayazi, ikwaito uyayazi. Ngisho ungambeka namakholwa ngeke abe nankinga ngoba iBhayibheli uyalazi. Inselelo engimphosela yona wukuthi asike simbone esiza abantu ukubathuthukisa ngendlela angasiza ngayo esebenzisa udumo lwakhe.IGagasi FM ngicabanga ukuthi lingathembela kuNomalanga Shozi ukuthi abe nguye usaziwayo wesiteshi. Ngaphandle nje kokuthi usemncane ngokweminyaka, njengoba ena-20, kodwa ikusasa lakhe libukeka liqhakazile. Ngike ngambona kuSupersport 4 ngesikhathi kudlala owamanqamu eMoses Mabhida Stadium phakathi kweKaizer Chiefs neMamelodi Sundowns. ISupersport yayicele yena ukuthi abe ngumethuli wohlelo lokuyokhuluma nabantu ababebukela umdlalo eMax’s Lifestyle, eMlazi.IGagasi kumele lizikhulisele yena kuthi uma sebebona ukuthi usevuthwe ngokwanele bamfake ohlelweni oluzomenza asondelane nabantu njengoba okwamanje esangena ebusuku.Ungangibhalela ku: [email protected], ku-Twitter @fanelebengu noma ku-Instagram @fanelebengu",Mababukele kuMr Magic abasakazi
"LUGUJWE ngendlela ehlukile usuku lwezithandani esikoleni samabanga aphakeme esiseNanda, izolo.Abafundi baseNanda Comprehensive High, bachithe amahora amabili begqugquzelwa ngothando lwezibalo, njengoba lolu suku belubizwa ngeLove Mathematics Day kulesi sikole.UDkt Msizi Mkhize ofundisa izifundo ze-Accounting eNyuvesi yaKwaZulu-Natal, uvakashele lesi sikole ukuyocobelelana nabafundi ngezindlela ezilula ezingenza bathande iMaths. “IMathematics yisona sifundo esibalulekile ngoba sivula iminyango eminingi ezikhungweni zemfundo ephakeme. ISouth Africa isilele emuva kulesi sifundo, ngakho ngibone kuwumqondo omuhle ukuthi sisebenzise lolu suku olwaziwa ngolwezithandani ukugqugquzela abafundi ukuthi bathande iMaths.”Abafundi bebebukeka beyithakasela indlela uMkhize abeyamanisa ngayo izinto ezijwayelekile nezibalo kugcine sekunika umqondo ohlukile, esebenzisa amatemu alesi sifundo. Ubebuye acaphune nezigatshana eBhayibhelini azitolike ngolimi olusetshenziswa kwiMaths abuye abhidise, obekunanelwa ngelikhulu ihlombe labafundi nothisha.“Ngicela othisha bafundise lesi sifundo ngendlela ezotshala uthando enhliziyweni yomfundi. Ukushintsha nje ukukhuluma okujwayelekile ukubize ngamatemu alesi sifundo kwenza umfundi akwazi ukusheshe abambe futhi asijabulele lesi sifundo,” kusho uMkhize.Uthishanhloko walesi sikole, uMnuz Thulile Chauca, uthe lolu suku seluzohlale lugujwa ngale ndlela kulesi sikole minyaka yonke. “Ngonyaka ozayo sifisa ukujoyinwa nangabafundi bakwezinye izikole ukuze sigqugquzele izingane ukuthi zigubhe okuqondene nazo kunokuthi zisebenzise lolu suku ukunaka izinto ezingakafiki esigabeni sazo. Siyathemba ukuthi izinto ezinjengalezi zizosilekelela kakhulu kwazise ngonyaka odlule sithole * -34% kuphela kulesi sifundo ku-matric.""UNksz Thembelihle Thusi (17) owenza uGrade 12 kulesi sikole uthe kubajabulisile ukugubha lolu suku ngale ndlela wathi kuzobasiza ekukhuliseni uthando lwalesi sifundo.",Bagqugquzelwe ngothando lwezibalo ngeValentine's Day
"OWAYENGUSOMLOMO kuMasipala waseMzimkhulu, uMnuz Khaya Thobela owasocongwa ekwakhe nyakenye, wayeqeda ukuchela igceke ngesiwasho ngesikhathi edutshulwa.Lokhu kuvezwe ngumfowabo kamufi uMnuz Nkosinathi Thobela othe umufi wabuya emsebenzini washintsha wathatha isiwasho eyochela egcekeni.Uthe umbulali wayengaphakathi egcekeni ngabo-6 ntambama wamdubula.“Wayechela ukuze axoshe imimoya emibi ngesikhathi edutshulwa. Unkosikazi wakhe wayesekhishini kwenzeka lesi sehlakalo, izingane zakhe zazikwenye indlu,” kushouThobela efakaza izolo kwikhomishini kaMoerane ephenya ngokubulawa kosopolitiki KwaZulu-Natal.Ukhombe i-ANC ngokubulawa kukamufi wathi ukubulawa kwakhe kuhlobene nengqungquthela yesifunda iHarry Gwala engakabi khona namanje.Le ngqungquthela isihlehliswe izikhawu eziningi kulesi sifunda kanti kumele kube ngeyokukhetha ubuholi obusha.“Asikholwa wukuthi wabulawelwa izinto ezithinta inkohlakalo ebikwayo kuMasipala waseMzimkhulu. Ukubulawa kwakhe kuhlangene nezindaba zezikhundla njengoba engomunye wabantu ababephakanyiselwe kwesikanobhala wesifunda uma sekunengqungquthela. Zimbili izinhlangothi ebezibanga, wuhlangothi olwalunoThobela bese kuba olwalunoSindiso Magaqa. Ukuhlukana kwemibono yikhona okwenza ukuthi abulawe,” kusho uThobela (Nkosinathi).UThobela, Magaqa kanjalo noMnuz Mduduzi Tshibase, bonke ababengamakhansela kulo mkhandlu, balalelwa unyendle basocongwa.Uthe umufi washonela esibhedlela iPort Shepstone.UThobela uthe abeneme ngophenyo lwamaphoyisa njengoba bengatshelwa ukuthi luhamba kanjani.“Bakhona abathathu ababoshwa ngaleli cala. Kwaboshwa inkabi kanjalo nababili, omunye wayeshayela omunye kuthiwa walanda izinhlamvu ezabulala umfowethu. Icala lagcina lichithiwe layithetha inkabi. Kuthiwa inkabi isinecala lokutholakala nesibhamu esingekho emthethweni eliqulwa eMnambithi lapho yabanjwa khona etekisini ilibangise eGoli,” kuqhuba uThobela.Uthe akanalwazi mayelana nokuthi laba abanye abasolwa babekwa amacala okubulala umfowabo.“Akhona namakhansela amabili esifazane ashoyo ukuthi anikwa imali yokukhokhela inkabi. Imoto okuthiwa yasetshenziswa kulokhu kubulala kuthiwa yayebiwe,” kusho uThobela.Ohola ubufakazi kule khomishini, u-Advocate Bheki Manyathi, uthe uzohlangana nophiko lwezokushushisa athole olunye ulwazi ngaleli cala.Omele amaphoyisa kule khomishini, u-Advocate Mthokozisi Ngcobo, uthe bazokhuluma kabanzi ngaleli cala uma sebenza izethulo ngenyanga ezayo.UThobela uthe ngaphambi kokubulawa komfowabo kwaqale kwafakwa isithombe senja ezinkundleni zokuxhumana kwase kufakwa isithombe sekhandlela wabe esebulawa.",‘Umfowethu wabulawa ekade echela’
"KULINDELEKE ukuthi kuphinde kubuye futhi ukunqamuka kukagesi kuleli njengoba uhulumeni wakuleli ezoxegisa imithetho wokuvalwa kwezwe kusukela ngoMeyi 1 izwe liwelela esigabeni sesine.Ukuxegiswa kwemithetho kusho ukuthi kunezinye zezimboni ezizovunyelwa ukuthi ziqhubeke nokusebenza, okuzokusho ukuqala kokusebenza ngamandla kukagesi, kwazise nezinye izimboni zizolandela njengoba uhulumeni ethe isonto nesonto uzomemezela ukuxegiswa kwemithetho ethile.UMnuz Shaun Nel ongongoti kwezamandla, uthe noma ikanjani usuzoqala ukunqamuka ugesi.“Indaba kagesi kuleli ifana nokufa nokuphila. Noma ngingeke ngakucacisa njengamanje ukuthi kungenzeka nini, abantu abakulindele ukuthi uzonqamuka njengoba sekuzoqala ukusebenza ezinye zezimboni,” kusho uNel. NgokukaMnuz Nick Oosthuizen ongungoti kwezamandla, sisazophinde sikhule isidingo sikagesi, kwazise izinkampani eziningi kuyimanje zivivela ukuvula ukuze ziqale ukusebenza.“Ukunqamuka kwamandla kagesi kuzophazamisa izimboni ezivele ziphazamisekile ngokomnotho ngenxa yokuvalwa kwezwe,” kuchaza u-Oosthuizen.Uthe okubuhlungu, nemishini yokusebenza nayo iyathinteka uma kunqamuka ugesi okuyinto ebeka ibhizinisi esimeni esibucayi.Ngenyanga edlule abakwa-Eskom bathe kungase kuphele ubusika unganqanyuliwe ugesi kuleli. Baveza ukuthi basebenzisa isikhathi sokuvalwa kwezwe ukulungisa iziteshi eziphehla amandla, baphinde balungisa nezinkinga zikagesi ezikhona emphakathini. Selokhe kwaqala ukuvalwa kwezwe ngoMashi 27 kuleli ugesi awukaze unqamuka kanti nabakwa-Eskom baqinisekisa abantu bakuleli ukuthu ngeke unqanyulwe ngesikhathi sikathaqa, oqale uyizinsuku eziwu-21 welulwa ngamasonto amabili. NgoLwesihlanu iNingizimu Afrika yonke izobe isesigabeni sesine sokuvalwa kwezwe okusho okuthi izimboni ezidla amandla, okubalwa kuzo izimayini, zibuyela emsebenzini. Nabamabhizinisi ngokunjalo babuyela emsebenzini ngombandela wokuthi kuzovunyelwa u-30% wabasebenzi kuphela ezindaweni zokusebenza. Namhlanje ntambama kulindeleke uNgqongqoshe woMnyango wezeMfundo uNkk Angie Motshekga ukuthi amemezele isinqumo soMnyango ngokubuyela kwabafundi ezikoleni.    ",'Kuzobuya ukunqamuka kukagesi'
"UKUSHINTSHA indawo kweKhomishini ephenya ngokulawulwa koMbuso kushayelwe ihlombe yinhlangano iForum 4 Service Delivery (F4SD), incoma ukuthi kuyisinyathelo sokwehlisa izindleko.IKhomishini eholwa yiJaji Raymond Zondo ibilokhu ihleli eParktown selokhu yasungulwa.IJaji uZondo limemezele ukuthi iKhomishini ithuthela esakhiweni esidala okwakuyizindlu zoMkhandlu waseJohannesburg.Lesi simemezelo senziwe ngoLwesine kwathiwa konke kuyalungiswa ukuze kuqale ukusebenza endaweni entsha.I-F4SD kade yaveza umbono wokuthi le khomishini ithuthe ngoba imosha imali eningi ngokukhokha ebhilidini eqashe kulona, iHill on Empire eParktown. Isakhiwo ethuthele kusona ngesikahulumeni nokuchaza ukuthi kuzokongiwa imali ebikhokhwa kulesi sakhiwo abasuka kusona.""I-F4SD ijabule ukuzwa ukuthi uZondo ugcine evumile ukuthi ukuhlala kwekhomishini eParktown kudala izindleko.“Sinxusa ukuthi uZondo akhiphe umbiko wesikhashana ngophenyo lwakhe manje,’’ kusho iF4SD esitatimendeni.Kulindeleke ukuthi ikhomishini iqale ukusebenzela endaweni entsha ngoMashi 11, uma isibuya njengoba isahlabe ikhefu lesonto elilodwa. UZondo ushintsha indawo nje, ubesanda kuthola imvume yokwelula isikhathi sekhomishini njengoba wayekhale ngokuthi mningi umsebenzi okufanele wenziwe. -ANA",Kunconywe ijaji uZondo ngendawo entsha nezindleko
"INKAMPANI yomshwalense i-Old Mutual ithi ayikaze ingabaze ukuthi umndeni wakwaMtshali eMadundube ngaphandle kwaKwaDukuza ushonelwe yilungu lawo.Umqondisi omkhulu uMnuz Clarence Nethengwe, uthe ukulibaziseka kokukhokhelwa komndeni wakwaMtshali emuva kokushona kukaMnuz Sifiso Mtshali akwenziwanga wukuthi babengathembi ukuthi ushonile kodwa bebesafuna ukucubungula.Esitatimendeni uthe le nkampani yazama konke okusemandleni ukuphothula isicelo salo mndeni ngokushesha kodwa kwaba nesidingo sokuthi kucutshungulwe ngokwengeziwe.“Sizimisele ukuthi siphucule indlela esicubungula ngayo izicelo ezidinga ukuthi zicutshungulwe ngokwengeziwe. Siyaxolisa ngokuthi kube nokubambezeleka. Sisaqhubeka nokuxoxa nomndeni ngalokhu.”UNksz Thandaza Mtshali umshana kamufi nobabekazi wakhe, uNksz Ntombenhle Mhlongo bathi babenengcindezi yokuthi emakhazeni babala usuku nosuku isidumbu sihleli kubo kanti babengakwazi ukuboleka imali yokungcwaba njengoba kwakusho abakwa-Old Mutual ngoba akusebenzi muntu ekhaya.Babona kungcono ukuthi isidumbu basilethe emahhovisi alo mshwalense KwaDukuza ngoLwesihlanu, olwedlule.Lolu daba lususe umsindo ezinkundleni zokuxhumana njengoba lungundabuzekwayo.Ngesikhathi beqithiza isidumbu emahhovisi kukhona owathatha i-video wayisabalalisa ezinkundleni zokuxhumana.",Incazelo ye-Old Mutual ngomsindo
"LUNGI LANGAIZOPHOQELEKA ukuthi ihlehlise imingcwabo imindeni ngenxa yesiteleka sabasebenzi basemakhazeni kahulumeni KwaZulu-Natal.Lokhu kulandela ukuteleka kwabasebenzi benyunyana iPublic And Allied Workers Union (Pawusa) esesithathe izinsuku ezintathu. Abasebenzi bafuna uMnyango wezeMpilo KwaZulu-Natal oholwa nguDkt Sibongiseni Dhlomo ulungise isimo sabo sokusebenza.Izolo imindeni ebiyenza amalungiselelo okufihla izihlobo zayo ibigodukiswa ngaphandle kwethemba lokuthi izoyifihla kuleli sonto emakhazeni amaningi ahulumeni okubalwa kuwo akuMagwaza Maphalala Street owaziwa ngoGale Street nasePhoenix.UMnuz Ntokozo Hlongwa (32) waseBhamshela uthe bazophoqeleka ukuthi bahlehlise ukufihlwa kukamfowabo uSbika (40) oshone ngeSonto. Uthe baye emakhazeni asePhoenix ngoba bezama ukulungiselela ukumfihla batshelwa ukuthi akusetshenzwa.“Besizitshela ukuthi sizofihla ngoMgqibelo lona esiya kuwo kodwa sesibona sengathi ngeke kusenzeka. Sizophoqeleka ukuthi sihlehlise umngcwabo,” kusho uHlongwa.Uthe selokhu beqale ukuya emakhazeni ngoMsombuluko kodwa akukho abasasizakele ngakho.Uthe bakhathazekile ngoba ngisho emsebenzini bacelile ukuze bathole isikhathi esanele sokwenza amalungiselelo kanti futhi njengoba kumile nje ukufihla nezindleko zamalungiselelo ziyanda. Uthe bebefisa ngisho ukusithatha isidumbu somfowabo basiyise kudokotela ozimele ukuze kwenziwe imicikilisho edingeka ukuthi yenziwe kusona bese bemngcwaba ngempelasonto.Lesi simo sesiphazamise nabanikazi bezinkampani zabangcwabi njengoba kume yonke into.UMnuz Ntokozo Ngema wenkampani yabangcwabi iLighthouse Funeral Directors uthe isiteleka sesiyazwela.“Kuba nzima kakhulu nakithina ngoba imindeni igcina ifaka ingcindezi kithina ifuna ukusheshe ifihle izihlobo zayo kodwa manje ayikho into esingayenza,” kusho uNgema.Okhulumela uMnyango wezeMpilo eKZN uMnuz Desmond Motha uxolisile ngokuphazamiseka kwezinhlelo zemindeni ebihlose ukufihla izihlobo zayo.Uthe sebenike abasebenzi abatelekile umyalelo wokuthi babuyele emsebenzini. Ngokusho kwakhe isiteleka sabo asikho emthethweni.“Iningi lezikhalo zabo eziholele ekutheni bateleka lithinta ukuqashwa futhi ngokwazi kwethu sekwaxoxiswana nazo zonke izinyunyana ngazo,” kusho uMotha.Uthe sebecele incwadi yasenkantolo ezovimba ukuqhubeka kwesiteleka.UMotha uthe basungule nolayini ongashayelwa yimindeni ehlangabezana nezinkinga. Abadinga usizo bangashayela ku: 0800 005 133 noma ku:033 395 3046.UMnuz Halalisani Gumede wePawusa uthe abazimisele ngokubuyela emsebenzini kungakacaciswa ngezikhalo zabo. Uthe babe nomhlangano neziphathimandla zoMnyango wezeMpilo ngoLwesibili kodwa abaneme ngendlela ohambe ngayo.“Besilindele ukuthi sizohlangana noDkt Dhlomo kodwa wathumela abanye abantu okubalwa kubo nomphathi wabasebenza emakhazeni. Okunye esingakuqondanga ukuthi babuye bacela kithina ukuthi sibanike amaphepha anemininingwane ngesikhala ngakho. Lama phepha silindele ukuthi banawo,” kusho uGumede.Abasebenzi bakhala ngokuthi abanazo izinsiza kusebenza ezifana nezifonyo nama-gloves, ukungasebenzi kwama-air-conditioning abathi kuholela ekutheni bangenwe yizifo. Baphinde bathi bafuna umnyango ubanike imali obakweleta yona ngoba bathi baqashwa ngamazinga angaphansi kwalawo okwakufanele baqashwe kuwo.",Sigadla kwabafelwe esabasebenza emakhazeni
"ABAHLAZIYI bathi asinikezwe ithuba isikhulu esiphezulu sase-Eskom, uMnuz Andre de Ruyter, siveze amava aso, singagxekwa singakaqali umsebenzi.Usomnotho uSolwazi Bonke Dumisa, izolo ekhuluma neSolezwe, uthe ukuqokwa kwalesi sikhulu kumele kubhekisiswe nxa zonke kodwa okusemqoka ukuba singasheshi sibekwe izici singakaqali nomsebenzi waso.“Engikubhekile ukuthi ngabe uzolenza yini ushintsho e-Eskom nokuthi uzokwazi yini ukuthuthukisa umnotho. Into eba mqoka kulesi sikhundla ukuba nethalente lokukwazi ukuhola abantu, ubahlanganise wenze umsebenzi.“Ukungabi unjiniyela kwakhe akusemqoka uma nje ezosebenza,” kusho uDumisa.Uthe udaba lwebala lakhe yize lungabalulekile emsebenzini azowenza kodwa kuyaqapheleka ukuthi emabhizinisi kahulumeni, abaningi abaqhoqhobele izikhundla abebala elimhlophe noma ezinye izinhlanga.“Khona ngeke sikubalekele ukuthi abantu abamnyama baphathile kokunye bangenza kahle, basifaka kule nkinga.“Kodwa ke ngeke sakubalekela ukuthi kubukeka beletha izinhlanga ezinye, ukuba ziphathe, kungabi abantu bamnyama,” kusho uDumisa.Omunye umhlaziyi, uMnuz Chris Yelland, uthe lesi sikhulu esisha sibhekene nomsebenzi onzima.“Angimazi kodwa kwabake bezwe ngaye kuthiwa ungumuntu owenze umsebenzi omuhle ngaphambilini.“Ngeke ke umuntu samkala ngokuthi usake wenzani ngaphambilini. Sizomkala ngokuthi uzokwazi yini ukwenza umsebenzi wakhe. Akubekelwe ukuthi akwenze ukuhlakaza * -Eskom kathathu ukuze kube noshintsho.“Okubuhlungu ukuthi uvela emabhizinisini azimele, uzongena emabhizinisini omphakathi futhi uzodinga ukwesekwa ngokwezepolitiki. Akayena umuntu okuvela ukuthi uxhumene nabezepolitiki okuzomdalela inkinga. Udaba lwebala lakhe alisho lutho ngoba kufuneka umuntu ozokwenza umsebenzi kuphela. U-Eskom ngeshwa nje akuyona inkampani ongaletha noma ubani azoyiphatha ngoba nakhu uthi umnyama noma umhlophe, kudingeka umuntu okwazi ukusebenza kwaphela nje.“Akanikezwe ithuba enze umsebenzi wakhe bese singamehlulela ke uma sesibona imiphumela,” kusho uYelland.Amaqembu ezepolitiki okubalwa i-ANC, DA ne-IFP ayameseka futhi amfisela nenhlanhla emsebenzini wakhe ngaphandle kwe-EFF ekubeke kwacaca ukuthi ukuqokwa kwakhe kungukucwaswa abantu abamnyama.Kwisitatimende se-EFF ithe: “Ukuqokwa kuka-De Ruyter kuyichilo futhi kuyihlazo, kukhombisa ngokusobala ukuthi bafuna * -Eskom uwe khona uzophathwa yizinkampani ezizimele. Futhi akusimangazi lokhu abakwenzile.“Ukuqokwa kwakhe kuyingxenye yokucwasa okuholwa uNgqongqoshe wezamaBhizinisi kaHulumeni uMnuz Pravin Gordhan, obukela phansi abantu base-Afrika,” kusho isitatimende se-EFF.",Bacela anikwe ithuba e-Eskom
"NGAPHANDLE kwamagalelo omqeqeshi, uMilutin “Micho” Sredojevic, abantu abaningi babona efike nokwehlukile noRulani Mokwena oyiphini lakhe kwi-Orlando Pirates.UMokwena ubesebenza kwiMamelodi Sundowns ngaphambi kokufudukela kweZimnyama ekuqaleni kwesizini ka-2017/2018. I-Bucs iqhamuke neqhinga lokushaya iKaizer ngo 3-1 emdlalweni wabakhaya we-Absa Premiership eFNB Stadium, eGoli, ngempelasonto.UMokwena uyanconywa ngobuhlakani kwezokuqeqesha yize esengumqeqeshi osemncane. Abaqeqeshi abaningi bahlale begcizelela ukuthi kubalulekile ukuba nephini eliphapheme ngoba libamba iqhaza empumelelweni yeqembu.“Inkundla yethu (yokuziqeqesha) ihlale idwetshiwe indlela esiziqeqesha ngayo nesifuna ukudlala ngayo. Ingxenye yokwenza lokho ukuyiqonda indlela ofuna ukudlala ngayo bese uhlanganisa indlela yokuqeqesha iqembu ukuze liyiqonde. Sizama ukuthi abadlali bahlale bekhumbula ukuthi sifuna ukudlala kanjani. Imidwebo ikhombisa lapho kufanele babe khona nebhola, ukuthi kudingeka lidlalwe kuphi ngasiphi isikhathi. Sihlanganisa indlela yokudlala ezohlala isikhathi eside,” kusho uMokwena.Indlela edlale ngayo iPirates ibhekene neChiefs kucacile ukuthi beyiwuhlele kahle kakhulu umdlalo.“Ngicabanga ukuthi umqeqeshi weChiefs usevele unikeze ulwazi oluningi ngendlela iqembu lakhe elidlala ngayo. Futhi kuhle ukuthi unesibindi sokuyineka emphakathini. Mhlawumbe bekuyindlela yokuzivikela ngoba ubefakwe ingcindezi, kuthiwa indlela adlala ngayo iwukuvala emuva, upaka ibhasi. Sidlala neqembu eliqeqeshwe kahle, elaziyo ukuthi kufanele lenzenjani uma liphethe ibhola noma lingasaliphethe. Kuyacaca ukuthi iqembu seliyazi ukuthi umqeqeshi ufuna lidlale kanjani. Kuningi esikubonile ngeChiefs, safunda abadlali ngabodwana. Lo mdlalo uzoveza okuningi, uzokhomba indlela ukuthi ibhola laseNingizimu Afrika kufanele libheke kuphi,” kusho uMokwena ngaphambi komdlalo wabakhaya.Nakuba iningi libona iPirates isihlangene futhi ingawushisisa umbango wesicoco seligi kodwa uMokwena ukuchithile lokho. I-Pirates ivule elinye ikhasi ngaphambi kokudlala neChiefs ihlula iChippa United ngo 4-2.UMokwena uthe basekude ukuba neqembu elingashisisa umbango weligi.“Asikafiki ezingeni lapho singathi sibanga isicoco seligi. Okwamanje asinalo iqembu eliqine ngokwanele ukuqhudelana nelakhiwe iminyaka eyisihlanu (Sundowns) nelakhiwe eminyaka emithathu (Chiefs). Okwamanje sisadlule ngamaphuzu ayisithupha kuphela kwesiwathole ngesizini edlule emuva kwemidlalo engu-30. Sicela ukuvunyelwa sakhe iqembu, sakhe indlela esifuna lidlale ngayo. Ngeke kusheshe kwenzeke ngokushesha. Siyakuqonda okufunwa ngabalandeli kodwa lokho ngeke kusenze sishintshe ukucabanga,” kusho uMokwena.I-Pirates izobuyela enkundleni ngoLwesithathu oluzayo emdlalweni weNedbank Cup Last 16 eCape Town Stadium, eKapa. IChiefs yona inomdlalo obukeka ulula njengoba izobhekana neStellenbosch FC, egijima kwiNational First Division (NFD), eMoses Mabhida Stadium, eThekwini ngoMgqibelo ngo-8.15 ebusuku.Imidlalo yeNedbank Cup Last 16:NgoLwesihlanu: AmaZulu FC v Ubuntu Cape Town (Princess Magogo Stadium, 8pm)NgoMgqibelo: Baroka FC v Steenberg United (Peter Mokaba Stadium, 3.30pm); Free State Stars v Chippa United (Goble Park, 3.30pm); Kaizer Chiefs v Stellenbosch (Moses Mabhida Stadium, 8.15pm)NgeSonto: Bloemfontein Celtic v Richards Bay (Dr Molemela Stadium, 3.30pm); Royal Eagles v Maritzburg United (Princess Magogo, 3.30pm);NgoLwesibili: Mamelodi Sundowns v EC Bees (Lucas Moripe Stadium, 7.30pm)NgoLwesithathu: Cape Town City FC v Orlando Pirates (Cape Town Stadium, 7.30pm)",Ayabonakala amagalelo kaRulani
"NKOSIKHONA CELEBAKHUNGATHEKILE abesilisa abathathu abathi bondliswe ingane eyodwa ngowesifazane abebethandana naye ngokwehluka.Laba besilisa basanda kwenzela le ngane yomfana iziphihli zamaphathi okuqeda unyaka ubaba ngamunye. Basola  unina wengane oneminyaka engu-20 (esingeke silidalule igama lakhe ukuvikela ingane) waseChatsworth ngokudlala  ‘ isitokofela’  ngengane.Ngokokuthola kwaleli phephandaba, ithumbu mayelana nalokhu obese kuqhubeke unyaka wonke, liqhunjuswe ngelinye lamalungu omndeni elazise omunye wobaba ukuthi kudlalwa ngaye.Omunye wobaba bengane oneminyaka engu-30 waseMzimkhulu, uthi ubefika njalo kubo kukanina wengane ezoletha izimfanelo zengane.“ U.........ungitshele ukuthi empeleni sibathathu esifika sidedelana ukuzoletha izimfanelo zengane,” kusho lo yise wengane othi usanda kuyenzela umcimbi wokuthi iqede unyaka izelwe.Ezwa lezo zindaba uthi unqume ukuxhumana nalaba abanye ababili, agcine ebatholile. Nabo bakhuze ibhadi.“Mina angikaze ngiyibone into enje. Waze wasigila u.......“Okungiphatha kabi ukuthi ngichithe imali eningi ngale ngane futhi naye bese ngihlela ukumlobola,” ebalisa.Uthi nyanga zonke ubekhipha uR1 500. Aphinde athengele ingane izingubo zokugqoka nokudla.Uthi ingane ike yabangwa nezibi, nangaleso sikhathi kunemali abeyinikeza unina yokuthi ingane igqigqe kodokotela.Omunye uyise wengane oneminyaka ewu-31 oyiphoyisa, utshele leli phephandaba ukuthi uhlangane nonina wengane ngo-2018, naye uthi bahlangane eChatsworth.Uthi ngesikhathi behlangana inkukhu yawusola umgqakazo, ebona sengathi lo wesifazane usekhulelwe.“Sengibona manje ukuthi engangikusola kwakuyikho”.Uthe nyanga zonke ubekhipha uR1200 wokondla ingane. Uthi ngoJulayi nonyaka usebenzise uR4 500 enzela ingane iphathi yokubungaza usuku lokuzalwa.Ngaphandle kwalokho, uthi uyenzele nomsebenzi wokuyibika emadlozini, wayihlabele imbuzi.Uthi ukhiphe imali eshisiwe kwelashwa ingane njengoba ike yagula, wasebenzisa uR14 000 ezibhedlela ezizimela.Naye uthe ngoMashi ubehlela ukuyomlobala unina wengane.Owesithathu yena oneminyaka ewu-29 uthi bese kuphele iminyaka eyisishiyagalombili u-8 bendawonye.NgoDisemba uthi naye ubehlela ukuyovela kubo kukanina wengane ecabanga ukuthi usethole umfazi.“Ngiyabonga ukuthi lokhu kuvele ngingakayi ukuyomlobola,” usho kanje.Uthi wahlangana naye ngo-2014 eChatsworth njengoba esebenza kwesinye sezitolo e-The Ridge kule ndawo.“Akaqali ukungigila u...... Angazi ukuthi kungani bengiqhubeka nokumethemba. Ngo-2018 wangenzela isimanga ekhipha isisu,” echaza.Ukhale ngoR6 000 athi uwusebenzisele ukwenza iphathi yengane, abeyihlanganise nomcimbi wokuyibika edlozini.Bobathathu bakhale ngokuthi lo wesifazane wenqaba ukuba baqambe ingane igama.Wangagcina lapho ingane wayibiza ngesibongo sikamkhulu wakhe, wazishaya ngesithende zontathu izibongo zabo. Bobathathu basole uninakhulu walo wesifazane ngokuba ngungqondongqo “walo mdlalo”.Ngemuva kokuthi unina wengane nonina bezwe lezi zindaba zokwazana koyise bengane, kuthiwa  babalekile eChatsworth bagcwele amathafa, abaziwa ukuthi amabombo bawabhekisephi.Naleli phephandaba lifike kukhala ibhungane ekhaya lalo wesifazane.Ethintwa ngocingo lo wesifazane, ugagule omunye walabo ‘baba’ njengoyise wangempela wengane. Abanye wabaphika.Ezithombeni labo baba babonakala bonke beshuthe nale ngane.Kuyavela futhi ukuthi empeleni kukhona owesilisa wesine naye owazi ukuthi unguyise wale ngane,kodwa imizamo yokuxhumana naye ayiphumelelanga.Laba besilisa bathe bahlale phansi baxoxisana bavumelana ngokuthi bazomphoqa lo wesifazane ukuthi kuyokwenziwa ulibofuzo, ukuze kucace ukuthi ngempela ingane ekabani.",Wondlise amadoda amathathu ingane eyodwa
"SIPHENYWA wuphiko oluphenya amacala athinta amphoyisa i-Independent Police Investigative Directorate (IPID) isigameko sokudutshulwa komlingisi uPatrick Shai eSoweto kuleli sonto.Ibamba lo mkhulumeli we-IPID, uSontaga Seisa uthe bathole isikhalo sokudubula lapho kushayeke khona uShai ngezinhlamvu zenjoloba wathola ukulimala.“Imibiko engaqinisekisiwe ithi amanye amalungu omphakathi nawo adubulekile futhi alimala ngesikhathi kulimala uShai. Abaphenyi bethu bathunyelwe endaweni emuva kwesigameko kodwa baze bakwazi ukuthola isitatimende sikaShai namhlanje (izolo) futhi idokodo livuliwe ladluliselwa kwi-IPID ukuthi kuphenywe. Uphenyo lwethu luyaqhubeka,” kusho uSeisa.UShai uthe isihluku samaphoyisa asithetheleleki eNingizimu Afrika.Lo mlingisi we-7de Laan udutshulwe ezama ukulamula umphakathi obuthukuthele ngenxa yokunqanyulwa kukagesi.Imibiko ithi umphakathi ukweleta i-Eskom imali engaphezu kukaR18 million. Ugesi selokhu wanqamuka ngoLwesihlanu.UShai ohlala kule ndawo kodwa ongaphazamisekanga ngenxa yokunqanyulwa kukagesi, utshele i-The Star enguzakwabo neSolezwe, ukuthi uye egaraji eyothenga isinkwa nephephandaba lapho bekuqhubeka khona umbhikisho.“Ngiye lapha njengomuntu omdala ngazama ukudambisa isimo futhi ngicela amalungu omphakathi okuthi angashisi amanye amathayi.”Uthe isimo besishubile phakathi komphakathi namaphoyisa futhi uzwe elinye iphoyisa lithi “lizobakhombisa”.“Mina bengimi phakathi kwamaphoyisa nomphakathi ngincenga amaphoyisa ngiphakamise izandla ngithi ‘ningayenzi leyonto.""Lo mlingisi uphuthunyiswe esibhedlela iTshepo Themba Private emuva kokudubuleka ngezinhlamvu zenjoloba emhlane.Okhulumela amaphoyisa aseGauteng, uMathapelo Peters uthe amaphoyisa asebenzise izinhlamvu zenjoloba ukuhlakaza isixuku sababhikishi abalinganiselwa ku-200.Uthe ababhikishi bahlasele amaphoyisa ngesikhathi amaphoyisa kaMasipala waseGoli esusa okuvale umgwaqo u-Elias Motsoaledi. UShai kodwa uthe ababhikishi bebengenalo udlame.“Ukube bebejikijela amatshe bengizoba ngowokuqala ukushayeka ngoba bengimi phakathi komphakathi namaphoyisa.”UShai ukhale ngokuziphatha kwamaphoyisa agcina ukuthula emphakathini wathi ngisho awangesikhathi sobandlululo ayenikeza ababhikishi isixwayiso semizuzu emithathu ngaphambi kokudubula.",I-IPID iphenya elokudutshulwa kukaShai
"AZINIKELE kwabomthetho, aboshwa amaphoyisa angu-11 asolwa ngokushaya nokubulala owesilisa owayengumshayeli wetekisi, ayemfuna isibhamu kwa-C oLundi ngo-Okthoba 7 nyakenye.La maphoyisa avele enkantolo yesiFunda eMahlabathini ngoLwesithathu, akhululwa ngebheyili kaR3 000 umuntu emunye.Icala lawo lokubulala, ukuphazamisa ukusebenza kwengalo yomthetho nokushaya lihlehliselwe uMashi 23 nonyaka. Incwadi egunyaza ukuboshwa kwala maphoyisa ikhishwe yile nkantolo ngoFebhuwari 10.Asolwa ngokushaya kanzima uMnuz Lindani “Mandondo” Dludla (31) owashonela esibhedlela eNkonjeni. Uphiko oluphenya ngezenzo zamaphoyisa, i-Independent Investigative Directorate Directorate (IPID), ihlele ukuboshwa kwala maphoyisa kanti asebenzela ezindaweni ezahlukene.Kwababoshiwe kubalwa (sishoda ngamaranks amaphoyisa) uMziwakhe Nsibande (49), uKhulekani Gina (50),  Mpiloyakhe Magwaza (39), Lizwi Mvundla (37) Thabani Ndlovu (45), Shengelezi Buthelezi (53), Sibusiso Mhlongo (39), Njabulo Wela (37), Selby Zulu (39) no-Ayanda Msomi.Kukhona asebenzela esiteshini saseMahlabathini, kwezobunhloli oLundi, uphiko iK9 eVryheid, esiteshini eMagudu oPhongolo nayisihlanu asuka esiteshini saseNanda ophikweni iTactical Response Team (TRT).Azehlanga kahle kwaDludla izindaba zokukhululwa kwamaphoyisa ngebheyili. Bebefuna agqunywe esitokisini, bese egixabezwa ngezigwebo ezinzima uma sekuphela ukuqulwa kwecala.Ubaba kaDludla, ocele lingadalulwa igama lakhe ephepheni, uthe abaziswanga ngokuvela kwamaphoyisa enkantolo. Uthe ufonelwe abafana bendawo bemazisa ngakho abaze bamlanda emsebenzini ngemoto bamyisa enkantolo.“Kukhona ukwenzelela okukhona, bayachanasa abavalelwanga nasesitokisini ekubeni beyingozi emphakathini. Ingane yami yayishaywa iboshwe izandla ingakwazi ukuzivikela, imbozwe ngoplastiki ikhanda ishokhwa ngogesi yophela ngaphakathi. Yayiphalaza igazi, ngayiyisa esibhedlela lapho yashonela khona,” kusho ubaba kamufi ngosizi.Kwasusa izibhelu emphakathini ukusocongwa kukaDludla, kwavalwa thaqa imigwaqo engena nephuma edolobheni oLundi ngamathayi avutha, nodoti namatshe abantu befuna kuboshwe amaphoyisa athintekayo.Umbiko kadokotela woMbuso wokuhlolwa kwesidumbu wathi uDludla wazishonela ngokwakhe. Lokhu kwagovuza umphakathi kwaphoqa ukuthi sihlolwe kabusha ngudokotela ozimele isidumbu, nokuyilapho kwavela ukuthi ubulawe ngokushaywa encishwe umoya.Umufi washiya emhlabeni abantwana abathathu, umkhulu wabo athe badonsa kanzima.",Kuboshwe amaphoyisa (11) kwelokubulala umshayeli oLundi
"INDAWO yaseBergville esifundeni Uthukela, ayigcini kuphela ngokwaziwa ngokwembatha izintaba zoKhahlamba nokuba yisizalo somfula uThukela, kodwa kulezi zinsuku yaziwa njengesizinda okudabuka kuso unondweba onohlonze obaqwaqwade bonke ngesizini ka-2016/17 kuPremier Soccer League (PSL).Kukule ndawo lapho kudabuka khona unondweba uPhelelani Ndaba, okunguyena okhale wemuka nomklomelo wokuba yiPSL Referee of the Season emcimbini wemiklomelo yePSL eSandton Convention Centre yodumo, eGoli, ngeledlule.UNdaba (43) udabuka e-Actor Homes, eBergville.Phambilini isifunda Uthukela besaziwa ngokukhiqiza abadlali abanohlonze. Phakathi kwabo okubalwa uBlessing “Killer” Mgidi (ongasekho) wodumo kwiMoroka Swallows ne-Orlando Pirates, Oscar “Jazzman” Dlamini wodumo kwi-Orlando Pirates, Phumlani “BMX” Mkhize wodumo kwi-African Wanderers ne-Orlando Pirates, Diyo “Msindisi” Sibisi ozakhele igama kwiFree State Stars neMaritzburg United, noThamsanqa “Gandaganda” Gabuza ongumgadli we-Orlando Pirates, ukubala abambalwa.Engxoxweni ekhethekile abe nayo neSolezwe ngoMgqibelo, uNdaba uthe lo mklomelo usho lukhulu kuye njengomunye wonompempe okukade babenethwa zimvula ezigabeni eziphansi.“Lo mklomelo usho ukuthi ngisebenzile. Bekungelula, kodwa-ke ngisebenzile ngawafaka wonke amava enginawo.""Ngiyazi ukuthi bengiqokwe nonompempe abasezingeni eliphezulu kwiPSL.""Ngakho ukuthola kwami umklomelo onjengalona kukhombisa ukuthi bakhona abawubonayo umfutho engiwufakayo.“Nokho-ke lokho akuchazi ukuthi sengingcono, kodwa kungigqugquzela ekutheni ngisebenze kakhulu kunakuqala ngoba ngesizini ezayo amehlo azobe ethe njo kimina ukubheka ukuthi ngizokwazi yini ukuqhubeka lapho engigcine khona, ukufakazela ukuthi bekungifanele ngempela yini ukuthola lo mklomelo engiwutholile,” kusho uNdaba.Lo nondweba uqale ukuba ngunondweba ngo-2001 kwiLocal Football Association (LFA) waseNquthu lapho abefundisa khona enguthisha eminyakeni edlule.“Ngaqala ngingumdlali webhola nginephupho nami lokudlala esigabeni esikhokhelayo, kodwa-ke ngenxa yomsebenzi neminyaka ngabona kungcono ngithathe lo mkhakha wonompempe.“Ngiqale ezingeni le-LFA eNquthu, ngathuthuka ngadlalisa kwiVodacom League, osuwu-ABC Motsepe League manje, kwaze kwaba ngikhushulelwa esigabeni sePSL/NFD ngesizini ka-2007/08.“Phakathi kwabantu engingasho ngingahlonizi ukuthi yibona abangelekele kakhu ekungicijeni nasekungivuleni umqondo kulo mkhakha wonompempe ezingeni lesifundazwe nakuzwelonke, ngibala oCryil “CB” Khumalo, George Boodhoo, Vincent Alli, noSlyvester Ndaba. Lawa ngamadoda abe nesandla ekufikeni kwami kuleli zinga engikulo namhlanje,” kuqhuba uNdaba, osenephupho lokudlalisa ezingeni leCAF neFIFA.Ebuzwa ngemali eholwa ngonondweba, uNdaba uthe: “Kahle hle imali abakhokhelwa yona onompempe ayigculisi neze, okuyingakho abanye begcina belingeka, kodwa kancane kancane siyethemba kuyoze kulunge.“Nokho, ngifisa onompempe bafunde ukweneliswa yilokhu abakutholayo ngoba kwenza umehluko omkhulu ezimpilweni zabo.""Bagweme ukwemukela intshontsho ngoba lokho kungagcina kubafake ejele kuphinde kubalahlekisele ngekusasa labo kulo mkhakha, kungcolise negama lomkhakha wonompempe,” kuphetha uNdaba, obe esekhuthaza onompempe abasakhula ngokusebenza kanzima nokuzithuthukisa ngolwazi ukuze bafinyelele ezingeni eliphezulu.Ongusihlalo wonondwebwa KwaZulu-Natal, uCryil “CB” Khumalo, oyingqwele eqinise ukhakhayi uNdaba, uthe: “Ngiyaziqhenya ngempumelelo kaPhelelani, ngoba ungomunye wonompempe abadlule ezandleni zami. Ijezi lokuqala adlalisa ngalo kwiLFA yaseNquthu kwakuyijezi lami engangimeboleke lona okwakufanele alibuyise, kodwa wagcina engalibuyisanga.“Ngalifuna lelo jezi ngakhathala, ngaze ngayeka (esho sakuncokola), ngingazi ukuthi kanti yilo elalimfaka ugqozi lokuba ngunompempe osekuleli zinga akulo namhlanje,” kusho uKhumalo ophinde abe sekomitini lokuqoka onondweba bePSL.“UPhelelani ube yi-fourth official isikhathi eside kuPSL, lokhu esikubiza ngokuba 'sejalidini' ngolimi lonondweba, engalitholi ithuba lokudlalisa. Nokuthe lapho elithola,. walibamba ngazo zombili,” kuqhuba uKhumalo.Le ngwevu kwezobunondweba ithi yize uNdaba eshaye into ecokeme ngesizini edlule, kodwa asemancane amathuba okuthi adlalise kweyeCAF ngenhla yeminyaka yakhe yobudala.Okunye ngoNdaba:. Usebenza njenge-subject adviser ezifundweni zeScience ehhovisi eliseDundee loMnyango wezeMfundo esifundeni Umzinyathi. Udlalise isikhathi eside kwiNFD ngaphambikokudlalisa ku-Absa Premiership ngesizini ka-2015/16. Udlalise ifayineli yakhe yokuqala kwiPSL ngeyeNedbank Cup ebiphakathi kwe-Orlando Pirates neSupersport United eMoses Mabhida Stadium ngoJuni. Ushadelwe, uhlala nomkakhe nezingane ezimbili kwezine emzini wakhe eDundee",Uxwayisa onompempe ngentshontsho
"ZONKE izifunda KwaZulu-Natal zizongena esigabeni sesithathu sokuvalwa kwezwe uma zilandele imigomo.UNdunankulu waKwaZulu-Natal uMnuz Sihle Zikalala ngeSonto uthe lokhu akusho ukuthi zonke izinkampani ezivumelekile ukuthi zivule kulesi sigaba zizovula kodwa kuzovula lezo ezikhombisa ukuthi ziyilandelile yonke imigomo yokunqanda ukusabalala kwe-Corona.UZikalala usho lokhu ngesikhathi ekhuluma nezintatheli echaza ngesimo sesifundazwe mayelana nokulawulwa kokusabalala kwaleli gciwane eThekwini.Uthe izifunda iTheku noMgungundlovu bezihamba phambili ngabantu abaningi abanegciwane kodwa manje neLembe selingene kulezo zifunda ezinabantu abaningi abanaleli gciwane.EThekwini bangu-866 abantu abanaleli gciwane, kwiLembe bangu-326 , eMgungundlovu bangu-64. Uthe phambilini bekubonakala sengathi abahaqwa yileli gciwane abasezindaweni ezisemadolobheni kodwa manje selihlasela nasemalokishini.UNgqongqoshe wezeMpilo KwaZulu Natal uNkk Nomagugu Simelane-Zulu uthe ngeke bakudalule ukuthi yiziphi izindawo ezinabantu abaningi abanaleli gciwane eThekwini, ngoba kuzokwenza ukuthi abantu abahlala kulezindawo bakhishwe inyumbazana.UZikalala uqhube wathi yize siphezulu isibalo sabahaqekile likhona ithemba njengoba kubantu abangu-1 498 abanaleli gciwane abangu-806 sebeluleme. Bangu-45 abantu ababulawe yileli gciwane kulesi sifundazwe.“Okunye okusinika ithemba ukuthi izibalo zangoMgqibelo zikhomba ukuthi akekho umuntu obulelwe yigciwane KwaZulu-Natal kanti njalo ngosuku bekushona umuntu oyedwa noma ababili. Lokhu kusikhombisa ukuthi ukhona umehluko. Isifundazwe sethu njengamanje singesesine kwezihamba phambili ngabantu abanaleli gciwane kuleli. Lesi sifundazwe sike sahamba phambili ngabantu abashonayo,” kusho uZikalala.Uthe esigabeni sesithathu kuzoxegiswa okuningi okusho ukuthi izinkampani eziningi zingavulwa babe baningi abantu abahambayo.“Njengamanje sikulungele ukubhekana nezinselelo ezingase ziqhamuke kulesi sigaba. Sinemibhede engu-6 400 elungiselelwe ukulalisa abanaleli gciwane. Izinkampani ezifisa ukuzithuthela abantu bazo ngezimoto zazo zingakwenza lokho futhi kuphephile,"" kuqhuba uNdunankulu.UNkk Simelane-Zulu uthe bayazi ukuthi kuzoba nezingqinamba ezintsha kodwa izikhungo zezempilo ezikhona zikulungele ukubhekana nalezo zingqinamba. Uthe bafike ngeSonto odokotela baseCuba abangu-38 abazolekelela kulesi sifundazwe kodwa bazokwethulwa ngokusemthethweni ngokuhamba kwesonto.UZikalala uthe kudingeka imali eningi ukuze izikole zakulesi sifundazwe zikwazi ukuvulwa. Uthe uhulumeni kazwelonke wazisiwe ngalokho basalinde ukuthi uphendule.“Uma zivulwa izikole ngoJuni 1 isikole ngasinye kuzofunda ikilasi elilodwa okusho ukuthi sizoba naso isikhathi sokulungisa konke okunye okudinga ukulungiswa ukuze kufunde amakilasi wonke,” kusho yena.",Kuzoxegiselwa izifunda ezilandela imigomo KwaZulu-Natal
"AMAPHOYISA athungatha umsolwa odlwengule isalukazi esineminyaka engu-73 eMid Illovo, wabe esethatha yonke igilosa yaso kaKhisimusi, okubalwa nenyama ebigcwele ifriji.Isalukazi esingeke sidalulwe njengoba sidlwenguliwe ngoLwesine, ngeledlule kade silele emzini waso, siphaphame sekukhona umuntu esingamazi endlini.Ngokuthola kweSolezwe, umsolwa ube esesibopha izandla nezinyawo wasidlwengula ubusuku bonke.Ekuseni umsolwa kuthiwa uthathe igilosa, okubalwa nenyama ebisefrijini wahamba nakho.Umthombo osondelene necala, ongathandanga ukudalulwa uthe isalukazi sisale singenalutho futhi silimele njengoba sidlwengulwe ngesihluku.Isolezwe lithole ukuthi isalukazi siphuthunyiswe esibhedlela emva kwesigameko.Okhulumela amaphoyisa KwaZulu-Natal, uCaptain Nqobile Gwala, usiqinisekisile isigameko wathi basamthungatha umdlwenguli.“Kuvulwe amacala okubamba inkunzi nelokudlwengulwa, esiteshini saseMid Illovo. Idokoko liyiswe ophikweni oluphenya amacala athinta udlame lomndeni, ukuvikelwa kwezingane namacala ezocansi ePlessislaer, ukuze aphenye.”Amaphoyisa anxuse abangaba nolwazi ngokuhlaselwa kwesalukazi ukuba balethe ulwazi kunoma yisiphi isiteshi samaphoyisa.Kuvele ukuthi isalukazi sihlala sodwa emzini waso.",Udlwengule isalukazi washaya wachitha negilosa yaso kaKhisimusi
"UMNDENI wentombazane ebifunda eMaqhingendoda High, eminze ngoLwesihlanu olwedlule emfuleni uMfolozi iphuma ukuyokha umcako,  uthi ukukhishwa kwemiphumela yabafundi baka-matric ngelizayo kuzovusa izilonda ngoba lo mfundi uzobe engasekho. UMnuz Nimrod Mphathiseni Bophela (64) waseMfolozi eMhlophe oLundi,  onguyise kaSamukelisiwe Bophela (18) omukile, utshele Isolezwe  ukuthi yize sebemngcwabile,  kodwa isimo sisazoba nzima emndenini njengoba uMnyango wezeMfundo kuleli uzokhipha imiphumela ka-matric maduze. Uthe imiphumela kamufi izokwenza kuvuke iminjunju emndenini.“Besijabulile sonke siyilinde ngabomvu imiphumela yakhe. Njengoba sesizithola sibhekene nalesi sehlo, siyabona ukuthi ngeke kusiphathe kahle  ukuphuma kwayo (imiphumela). Sizwa izinhliziyo zethu zithunukala uma sicabanga ngemiphumela ka-matric ebesiyilindele,” kuchaza uBophela.Echaza ngokumuka kwendodakazi yakhe, uthe yayihamba nabazala bayo abane beyokha umcako eyayihlose ukuhamba nawo uma isibuyela oLundi njengoba yayivakashele koninalume KwaCeza. Uthe ngosuku abaya ngalo emfuleni, amanzi ayesho phezulu ngenxa yemvula enamandla egasele Esidakeni, KwaCeza emasontweni adlule.Umufi wamuka nabazala bakhe abane. Oyedwa kuthiwa waphuma emfuleni maqede wamemeza efuna usizo. Kuthiwa umlisa owabona lezi zingane ziminza, wangena emfuleni watakula abazala bakaSamukelisiwe abaphuma kuwo bephila. Umufi kuthiwa watakulwa eseshonile.Ikhansela lendawo uMnuz Manyomfana Masondo, lithe inkinga ekhungethe amalungu omphakathi wukungabibikho kwebhuloho eliseduze elingasetshenziswa ngabantu abasuke bewela.“Ibhuloho elikhona likude kakhulu nendawo abawela kuyo abantu basendaweni. Silinde ukuzwa izinhlelo mayelana nokwakhiwa kwalo Esidakeni njengoba umasipala uyaye uqale ulinde uhlelo lokukhishwa kwemali ebhekele intuthuko.”Okhulumela amaphoyisa KwaZulu-Natal uColonel Thembeka Mbele, ekhuluma nozakwabo weSolezwe iSunday Tribune, uthe kuvulwe idokodo lokufa komuntu esiteshini samaphoyisa aKwaCeza. ",Iminjunju emndenini womfundi obelindele imiphumela
"NONTUTHUKO NGUBANEU SESIMENI esibucayi umfana oneminyaka engu-12 ongeniswe esibhedlela ngoba egwazwe ngumngani wakhe ekhanda ngommese ngemuva kwengxabano ababe nayo bedlala ibhola KwaNxamalala eSweetwaters, eMgungundlovu.Ngokwezincwadi zikadokotela ezibonwe yi
Solezwe, u-Andiswa Nxele (12) ufe ubuchopho (
brain dead) esigamekweni okuthiwa senzeke kwamakhelwane ngempelasonto.Izolo umsolwa, oneminyaka engu-11, uvele eNkantolo yeMantshi eMgungundlovu.Kucishe kwasuka uthuli lwezichwe abakwa-Andiswa bebhoka ngesikhathi bevalelwa ngaphandle enkantolo ngenkathi kuvela umsolwa, ehamba nonina. Umndeni uthe ufuna umsolwa ajeze njengoba ingane yabo “ifa esibhedlela”.Ngokusho kukagogo ka-Andiswa, uNkk Thembile Nxele, uthe bafice umfana elele phansi opha ekhanda, enenxeba lokugwazwa.“Kumanje ngisangene, ingane yami (umzukulu) iphefumula ngemishini egumbini labagula kakhulu. Selokhu yangena esibhedlela ayikhulumi, ayikwazi nakunyakaza.“Odokotela bangitshele ukuthi ubuchopho bufile, yathinteka ubuchopho ngento ecijile eyangena ekhanda.“Okungiphatha kabi wukuthi izigilamkhuba ziyacanasa ngaphandle. Ngifuna umthetho ubajezise – abasolwa bavalelwe ejele njengoba sibhekene nalesi simo sengane exinekile esibhedlela,” kusho uNkk Nxele ekhala.Umndeni utshele Isolezwe ukuthi ulande lo mfana kamakhelwane elaliswe phansi ngaphandle kwendlu, bamfica igazi ligobhoza ekhanda.Bathe laba bafanyana abangabangani nababedlala ibhola kube nengxabano, okwangenelela kuyo unina kamsolwa.“Kufike ingane ekhaya izobika ukuthi u-Andiswa uyalinyanzwa kwamakhelwane, sifike khona igazi ligcwele yonke indawo. Ubengasakhulumi engakwazi nokunyakaza, sabe sesimphuthumisa esibhedlela.“Ngokuthola kwethu unina womsolwa uzwe ngokuxabana kwalaba bafana. Wafika ekhaya ezofuna ingane ngenkani. Ekhaya bekukhona izingane zodwa ezamtshela (unina womsolwa) ukuthi akobuya uma sekufike abadala. Wadumela ingane wahamba nayo eyishaya endleleni,” kusho uNkk Nxele.Ngokusho komndeni obugcwele enkantolo izolo uzwe ngezinye izingane ezazidlala no-Andiswa nomsolwa ukuthi unina womsolwa ubebambe ummangalelwa eyalela umsolwa ukuthi amgwaze ngommese ekhanda “ukuze ezothola isifundo” ngemva kokuxabana kwabo.Unina womsolwa kuthiwa nguye obevulelwe icala kodwa wadedelwa esitokisini ngenxa yokuthi unezinyanga eziyisishiyagalolunye ekhulelwe.Unina kamsolwa bekungakacaci ukuthi likhona icala avulelwe lona.Icala lingene izolo esithe ngenxa yeminyaka yomsolwa.Icala lihlehlele uJulayi 2 ukuze kuqhubeke uphenyo.",Umfana (12) ugwazwe ekhanda
"KUSHONE ingane eyodwa kwalimala nezintathu ngesikhathi kushayisana itekisi nemoto encane ebhulohweni lomgwaqo uChurch eMgungundlovu.Okhulumela abosizo oluphuthumayo, uMnuz Russel Meiring, uthe bafike endaweni yesigameko itekisi lisemgwaqweni, imoto encane itholakale imi phakathi nomgwaqo.“Izingane ezimbili zitholakale zilele ngaphandle kwemoto encane. Abosizo oluphuthumayo baxilonge abalimele bathola ukuthi intombazane eneminyaka engu-14 ilimele kakhulu kanti akukho abebengayenzela khona yashonela endaweni okwenzeke kuyo ingozi,” kusho uMeiring.Abanye abathathu abalimele okubalwa nomfana oneminyaka eyisithupha baxilongwe endaweni yesehlo ngenxa yokulimala okungatheni.“Abalimele baphuthunyiswe esibhedlela futhi namaphoyisa abekhona ukuphenya ngembangela yengozi,” kusho uMeiring.",Ingozi yetekisi nemoto encane idlule nomphefumulo wengane
"Umbuzo:Sawubona sisi MaGumede, ngicela ungibonise lapha nakhu ngisenkingeni. Ngingowesifazane ngithandana nobhuti wokufika kuleli ungowokudabuka eMalawi. Ngiyamthanda impela MaGumede futhi ngizimisele ukuba naye impilo yami yonke.Ezinyangeni ezedlule uke wakhuluma ngendaba yokuya kovela ekhaya, ayi impela ngajabula nami ngoba ngiyamthanda.Inkinga ekhaya ngithe uma ngiyixoxa le nto babhoka ngolaka bathi sengifuna ukubalethela izilwanyakazana layikhaya.Umama uyena nje oyihlabe wayihlikiza wathi maningi kabi amadoda la ngaphandle ukuthi sengingaze ngigane indoda engingayazi ukuthi eyakuziphi izinkalo.Usho nokusho ukuthi ngiyokwenzenjani uma ngifika ngiphekwa le eMalawi. Lo bhuti sengithandane naye cishe iminyaka emine futhi unomuzi khona la eThekwini ngoba ngisho singashada siyoqhubeka sihlale lapha kodwa siye kubo ngokuyovakasha.Manje angazi le nto ngizoyenzenjani sisi ngoba ngiyamthanda futhi angeke ngize ngimyeke.Impendulo:Sawubona sisi wami, ngiyayizwa impela inkinga obhekene nayo futhi ibuhlungu kakhulu ngoba angazi basavelaphi abantu abafana nabantu bakini abasacwasa abantu bokufika kuleli, ngoba sonke singabantu abamnyama.Kuyacaca ukuthi sikhulu isikole okusamele sifakwe kubantu bakini ukuze bezokhipha le nto abazitshela yona.Okwamanje awuthi ukubayeka kancane kodwa uqhubeke nokuzithandanela nomuntu wakho kodwa kungakuhle ungamtsheli iqiniso ukuthi kungani kuzomele alinde kancane ukuya kini ngoba mhlawumbe lokho kungamenza adikibale abone ukuthi akafunwa umuntu kini futhi azibone engelutho.Sisi wami ungavumeli abantu bakini noma ngabe ubani akutshele okanye akukhethele ukuthi ubani okufanele uthandane naye nokungafanele uthandane naye.Okubalulekile ukujabula kwakho nomuntu wakho ngoba omunye umuntu oseceleni angeke anenzele lutho.Umbuzo:Sawubona sisi MaGumede ngicela ungibonise dadewethu. Ngingowesilisa ngithandana nomunye usisi nje engimthanda ngenhliziyo yami yonke kodwa manje ngihlukumezekile.Uyangihlukumeza lo muntu wesifazane bakwethu. Ukhuluma noma yikanjani nami ngisho phambi kwabantu akanginiki isithunzi sami njengendoda. Ngiyamthanda sisi MaGumede futhi akuphumeki kuye ngoba ngike ngazama ukumshiya kodwa ngabuye ngamncenga mina futhi.Ngelinye ilanga sibe nokuhilizisana okuncanyana wavele wadinwa wangiqulela ngepuleti lokudla abekuphethe, hhayi ngoba ngimsaba kodwa ngake ngamthusa ngempama wavele watshela abafowabo bathi bazongidubula. Manje sengiyasaba.Ngiyacela MaGumede ungibonise ukuthi ngingenza kanjani ukuphuma kule nkinga engikuyona. Akusavumi nakimi ngoba ngibukeka njengesiyoyoyo sendoda.Impendulo:Sawubona bhuti wami, kubuke sengathi ubhekene nenkinga enkulu ngempela kulolo thando.Okwamanje ungasheshe ufune ukumshiya ngoba kuyacaca ukuthi inhliziyo ayikadeli uyena, yekela inhliziyo ize izanelise ngaye lapho-ke uzobona kuzophumeka kalula kuyena.Mhlawumbe futhi naye akazenzi kodwa unenkinga anayo adinga usizo kuyona okanye wake wahlukumezeka phambilini.Bakhona nabaluleki bezothando abaqeqeshiwe, mhlawumbe nabo bangakwazi ukunilekelela kule nkinga yenu ngoba uyasho ukuthi usamthanda.Kungenzeka futhi uthi uyamyeka uvele uthole ogxajelwa ikhanda. Sukuma uhambe uyomfunela usizo mhlawumbe uzolujabulela ngoba kubukeka sengathi ikhona inkinga anayo.Umbuzo:Sawubona dadewethu ngingumlandeli omkhulu wengosi yakho.Ngingowesilisa osethe ukuqinelwa ukhakhayi impela. Yebo likhona itoho engilibambayo kodwa manje nginenkinga yokuthi nginebhadi lokuthola abantu besifazane abathanda kakhulu izinto ngendlela yokuthi umholo wami ugcina usuphelela endleleni ngigcine ngingasakwazi ukuziphilisa mina uqobo ngoba nasekhaya futhi babheke mina.MaGumede, osisi engibatholayo bayabiza kakhulu ngoba bavele bafune izinto ezibizayo kanti mina ngiyile nhlobo yendoda engakwazi ukunqaba nokuncisha umuntu wesifazane into.Ngize ngizibone sengathi angiphilile kahle ekhanda ngenxa yokuthi ngincamela ukulala ngingadlile impela kunokuthi yena angayitholi le nto ayifunayo.Impendulo:Ayi bengingazi ukuthi asekhona amadoda afana nawe, alala engadlile ngoba enakekela izintombi zawo.Angazi ukuthi ngizokwenza kanjani ukuthi uwuyeke lo mkhuba wakho wokudiza kangaka.Nginesiqiniseko ukuthi nasendaweni usuyaziwa ukuthi ungumaliyavuza futhi abantu besifazane sebenegama abakubiza ngalo.Akushiwo ukuthi ungamnakekeli umuntu wakho kodwa kumele nawe ungazilibali. Uma ungenayo imali, akulona icala lelo. Menzele lokho onamandla akho.Kusukela manje yenza izinhlelo ngemali yakho ukwazi ukuzikalela ukuthi yini nani ozoyenza esemqoka. Lokho kuzokusiza ukuthi ungagcini usulala ungadlile.- 
Kuphendula uDistance Gumede",Ezothando: Ngimthanda ngenhliziyo yami yonke kodwa ngihlukemezekile
"KUSHAQEKE umndeni isoka leminyaka licuthela intombi ngovivi, iya esikoleni layigwaza liphindelela yashona khona lapho kulandela ingxabano, okusolwa ukuthi ibihlangene nokuthi isoka belingafuni umufi abuyele esikoleni.UNosiphiwo Ntombela (18) obefunda uGrade 11 eKlwana Combined School, eBabanango, kuvela ukuthi ubehleli ekhaya iminyaka emithathu ekhulisa ingane yabo, kulo nyaka wakhetha ukubuyela esikoleni ngoba eseyibona isikhulile.Kuzwakala ukuthi lezi zindaba azehlanga kahle esokeni njengoba liwumuntu obegajwa isikhwele ngobala futhi lihlala linolaka, obekwenza umufi ahlale engathokozile.Udadewabo omdala kamufi uthi leli soka belivele lihlala limchukuluza udadewabo kodwa ubengazitsheli ukuthi lingaze limbulale. UNksz Ntombela uthe naye belike limfonele limtshela ngezinsolo elinazo ngodadewabo.Uthe belihlale lisho izinto ezihambisana nokumsola ukuthi uyajola kodwa lingabuvezi ubufakazi balokho.Ngokusho kwesinye isihlobo salo mndeni esingathandanga ukudalulwa, leli soka bese libamba amatoho eGoli. Kuthe uma lizwa ukuthi unina wengane yalo usebuyele esikoleni, kwangalithokozisa lokho, lafuthelana njengoba lize lamcuthela eya esikoleni. Kuthiwa belijwayele ukumsola ngomjolo kodwa libuye lixolise.“Kubuhlungu lokhu asizwise khona ngoba kucacile wehlulwe ukwamukela ukuthi ubudlelwano babo bese buphelile. Akekho obemazi ukuthi ukhona ngoba sizwe sekufona omakhelwane ekuseni kade esanda kuhamba udadewethu.“Uphume la ekhaya ngo-6. 20 ngoba isikole sithanda ukuqhela. Kusho ukuthi ubemcuthele endleleni. Ngimfice enamanxeba amaningi okugwazwa.“Abemaningi ngendlela yokuthi ngihlulekile ngisho ukubona ukuthi abemangaki,” kusho uNksz Ntombela ovele wakhihla isililo ngenxa yomunyu.NoMnyango wezeMfundo izolo uzwakalise okukhulu ukushaqeka ngalesi sigameko.Okhulumela uMnyango wezeMfundo KwaZulu-Natal, uMnuz Sihle Mlotshwa uthe ihhovisi likaNgqongqoshe lizwelana kakhulu nomndeni nothisha nabafundi ngalesi sigameko.“Sidumele ngokwehlele lo mfundi. Sidlulisa amazwi enduduzo emndenini nesikole sakhe. Siyethemba umthetho uzokwenza okufanele. Sidinga ukubambisana nomphakathi ukulwa nodlame,” kusho uMlotshwa.Okhulumela amaphoyisa KwaZulu-Natal uCaptain Nqobile Gwala usiqinisekisile lesi sigameko nokuthi umufi ugwazwe umuntu owaziwayo esendleleni. ""Okwamanje akekho osaboshiwe,” kusho uCapt Gwala.",Isoka libhokode  intombi yafa iya esikoleni
"UMASIPALA weTheku wethule ngokusemthethweni ubuchwepheshe obusezingeni eliphezulu obuzohlola isimo sezulu ukuze ukwazi ukwenza izinhlelo zokumelana nenhlekelele engadalwa yisimo sezulu ngaphambi kokuthi yenzeke.IMeya yeTheku, uMnuz Mxolisi Kaunda, ngoLwesihlanu wethule ngokusemthethweni iForecast Early Warning System (FEWS).Uthe iFEWS ingeyokuqala ukusetshenziswa e-Afrika.Izosiza ekutheni  iTheku libhekane nezimo zenhlehlekelele ngaphambi kokuthi ziqale.“Kusukela ngo-2017 eThekwini kube nezinhlekelele ezidalwa yisimo sezulu eziholela ezinkingeni eziningi ezifana nezikhukhula, ukuguguleka komhlaba, ukuma kwamanzi ezindaweni ezingafanele nezinye eziningi. Izinkomba zesimo sezulu  zikhomba ukuthi kuzoba nemvula engaphezulu kwejwayelekie eThekwini okusho ukuthi kuzoduma kakhulu, line kakhulu kunokweywayelekile. Lobu buchwepheshe buzositshela imvula ingakafiki ukuthi ingase ibe ngakanani yini engase yonakale edolobheni lethu bese sizilungiselela ukubhekana naleso simo singakenzeki,” kusho uKaunda.Uthe izinkinga ezidalwa yisimo sezulu ziholela ekutheni kuphazamiseke izingabunjalo lamanzi okuphuza, kuphazamiseke indlela amagagasi agubha ngayo olwandle athe kuyingozi.“Uma sibe nolwazi oluyilo ngenhlekelele engase yenzeke kuzosiza ekutheni uphiko lwenhlekelele lukwazi ukuhlaziya lolo lwazi bese luqhamuka nezinhlelo ezisozisa ekutheni leyo nhlekelele ifike isilindelwe,” kusho uKaunda.Uthe uphiko olubheka  ukushintshashintsha kwesimo sezulu eThekwini  luthe kulo nyaka kuzoba nemvula ephindaphindwe kabili kunejwayelekile.“Ngo-Ephreli ka-2019 kanye nangoDisemba kube nemvula enkulu kwaba nezikhukhula eziholele ekutheni kulahleke imiphefumulo yabantu abaningi. Kwalimala amabhilidi nezindlu nengqalasizinda. Ngakho-ke ubuchwepheshe obunjengalobu buzobe bungavikeli impilo yabantu kuphela kodwa  siqhamuka nesu lokubhekana nokushintshashintsha kwesimo sezulu.”Uthe ubuchwepheshe buzobheka ushintsho olwandle, emifuleni uma kuba noshintsho luzosho lubuye lubheke ukuthi amanzi emvula angena emadanyini angakanani uma kunengozi lusho.“Uma kubonakala sengathi amanzi emifuleni eseduze kwemijondolo azogcwala kakhulu iFEWS  izosho bese kwenziwa izinhlelo ezifanele zokuhlenga labo abakhe eduze umfula ungakagcwali.”",Ubuchwepheshe obuhlola isimo sezulu
"KUHLOMULA abantu bendawo ekwakhiweni kwenxanxathela yezitolo engaphezu kaR760 million ebizwa ngeMidway Mall eseduze kwesiteshi seGO! Durban esiphakathi kweNewlands neLindelani.Izolo iMeya yeTheku, uMnuz Mxolisi Kaunda, ibihambele iMidway Mall iyohlola umsebenzi nokuthi bayahlomula ngempela yini abantu abayakhele.UKaunda utshele Isolezwe ukuthi uMasipala weTheku utshale ngaphezu kukaR360 million kule nxanxathela kwathi osomabhizinisi abazimele batshala uR400 million. “Abantu bendawo ngeke bagcine ngokuba wonogada nokuxova udaka kodwa u-45% wamasheya eMidway Mall ngowabantu bendawo. Izinkampani zabantu bendawo nazo ziyasebenza njengoba kwakhiwa. Bawu-280 abantu abaqashiwe njengamanje kanti silindele ukuthi kuqashwe abawu-1 600 uma isiphelile. Okuhle wukuthi izitolo ezinkulu sezivumile ukuthi zizosebenza kule nxanxathela ezosiza abantu baseNewlands, Lindelani naseNtuzuma,” kusho uKaunda.UNkk Zama Msomi-Dunga, wakwa-ward 38 eRichmond Farm ohamba ngesihlalo esinamasondo, uthe uyiso elibheke ukuthi abakhubazekile bayaqashwa futhi nezinkampani zabo ziyayithola imisebenzi.“Kuno-5% obekelwe abaphila nokukhubazeka okungafanele ukuthi ubhidelwe abanye. Ngizohlomula njengoba kwakhiwa ngokuthi inkampani yami iNdayelihle Pty Ltd ithole umsebenzi. Ngiphinde ngibe yiso elibheke abakhubazekile ukuthi nabo bayahlomula. Ngeke sigcine ngokuhlomula uma kwakhiwa kodwa noma isisebenza inxanxathela yezitolo kunonsumbulwana esizobathola njengabanikazi beMidway Mall,” kusho uNkk Msomi-Dunga.UNKK Zama Msomi Dunga, waku-ward 38, uthi bahlomula ngamathuba omsebenzi nawebhizinisi eMidway Mall, lapha uthathwe namakhansela endawo uNkk Nokuthula Biyela noNkk Gugu ZuluUdonse ngendlebe abantu ukuthi bangajahi ukubhikisha uma kuqala izinhlelo zentuthuko lapho bakhe khona kodwa bahambele imihlangano ebizwa ngamakhansela, baye nakuma-war room ukuze bazi konke okwenzeka kuma-ward abo. UNkk Queen Ngcobo, ohlala ku-ward 38 futhi okwi-business desk eMidway Mall, uthe bayahlomula abantu besifazane kule ntuthuko ngoba abanye banezinkampani kanti abanye bathola amathuba omsebenzi.UMnuz Wonder Jaca, oyiphini likanobhala jikelele weFederation for Radical Economic Transformation (Ffret), uthe bayiseka intuthuko yeMidway Mall ngoba ithuthukisa osomabhizinisi bendawo futhi kuqashwe nabantu abakhele le nxanxathela yezitolo.",UKaunda uqinisekise ukuhlomula kwabantu
"IMEYA kaMasipala weTheku, uNkk Zandile Gumede, iyazichitha njengamampunge izinsolo ezithi impilo yayo isengcupheni. UNkk Gumede uthe ngeke aze amoshe isikhathi sakhe akhulume ngalolu daba ngoba lungamampunge.UNkk Gumede uphawule kanje izolo ngemuva kokuvela kwemibiko kwabezindaba ethi impilo yakhe ayiphephile.Lolu daba luqale ukuvela ngempelasonto, ngesinye sezikhulu zamaphoyisa omkhandlu uSuperintendent Sibonelo Mchunu okubikwe ukuthi ubhalele i-email iPhini leMeya uNkk Fawzia Peer embikela ngokuthi impilo yemeya ayiphephile.Kule email uMchunu usole umphathi wamaphoyisa omkhandlu uMnuz Eugene Nzama ngokuthi udala ukuthi imeya ingaphephi ngenxa yokugxambukela kwakhe okunenhlese yepolitiki.UMchunu uthe njalo uNkk Gumede uma enza umsebenzi womkhandlu usuke engaphephile ngokwanele.Uthe wumbango wepolitiki owenza ukuthi uNkk Gumede angaphephi.UMchunu uthe usaba ukuthi uNkk Gumede angase asocongwe kulandela ukuxegiswa kwezokuphepha zakhe ngamabomu.Uthe uNzama kade aqala ukugxambukela kwezokuphepha zikaNkk Gumede.UMchunu naye uthe kade ayekhala kubaphathi bomkhandlu ngokuthi naye uzibona engaphephile.Uthe ukukhala ngezokuphepha kukaNkk Gumede ukususela ekubulaweni kwamanye amakhansela, okubalwa kuwo uMnuz Wiseman Mshibe, Mnuz Sbu Shezi noMnuz Sbu Sibiya owayenguNobhala we-ANC eThekwini.",IMeya yeTheku ichitha izinsolo zokuthi impilo yayo isengcupheni
"INTATHELI YESOLEZWEI-ANC seyiphinde yagqemeka ingozi ngokudlula emhlabeni kwelungu lePhalamende futhi ebelisekomitini lezokuVakasha, uMnuz Zamuxolo Joseph Peter, emuva kokugula isikhashana ngenxa yokuhaqwa yiCovid-19. UPeter, oshone ngoLwesihlanu ebusuku, uqale ukuba yilungu lephalamende ngonyaka owedlule emuva kokhetho. Ongusihlalo wekomiti lezokuvakasha, uMnuz Supra Mahumapelo, uchaze umufi njengendoda obungathembela kuyo uma udinga usizo. ""Ubenza isiqiniseko sokuthi izinhloso zekomiti ziyafezeka. Ngikhumbula ngolunye usuku komunye umsakazo kudingeka umuntu okwazi ukukhuluma ulimi lwesiNguni ukuze akhulume ngezokuvakasha ezindaweni zamakhosi’’. ’’UMnuz Peter njengomuntu ozibophezelele ekuguquleni ezokuvakasha ezindaweni zasemakhaya, emalokishini nasemadolobheni amancane, wangenelela futhi wenza umsebenzi oncomekayo ekuqhakambiseni umsebenzi wekomiti,"" kusho uMahumapelo. Uthe okunye abezibophezelele ngakho uPeter ukuqinisekisa ukuthi kunohulumeni ongakhohlakele eNingizimu Afrika. ",ICovid-19 seyiphinde yagadla kwi-ANC
"NONTUTHUKO NGUBANEIKHATHAZEKILE imindeni esihlale emakhandleleni izinyanga ilinde ukudedelwa kwemininingwane yolibofuzo lwezidumbu zezihlobo zayo.UNksz Tholakele Gwala waseDurban North eThekwini, uthi selokhu ahlala emakhandleleni ngoJuni kushone indodana yakhe, uMnuz Sphmandla Gwala, namanje akakaze athole imininingwane.“Ngikhathazekile kakhulu ngale nto ngoba manje kumele ngabe senqiqalile ngizilela ingane yami kodwa ngisalokhu ngihlezi emakhandleleni. Ngigqingqa emaphoyiseni nasemakhazeni, bathi kusalindwe umbiko wolibofuzo. Kunzima kakhulu futhi kubuhlungu ngoba asikwazi ukumngcwaba. Engikufunayo nje wukuthi bededele ingane yami ngiyingcwabe,” kusho uNksz Gwala.Elandisa Isolezwe uthe indodana yakhe yasha nendlu ngoJuni 14.“Washa kakhulu engasabonakali, yize ngazi ukuthi wuyena yedwa owayesendlini nezimpahla eyeziggokile zibonakala, bekumele kwenziwe ulibofuzo. Ngishaqekile ukuthola ukuthi ukuqala ukuhlolwa kolibofuzo lwakhe kuze kwahanjiswa ngoJanuwari nonyaka. Angazi ukuthi sonke lesi sikhathi bekulindweni,” kusho uNksz Gwala.Nomunye umndeni waseHammarsdale ukhala esifanayo.UNksz Khosi Chamane, selokhu alinda umphumela wolibofuzo lwendodana yakhe, uMnuz Sbongiseni Chamane, kusukela ngoMashi 2020.“Silokhu silindile ukuba sifihle, angisazi ukuthi kumele senzenjani. Ngesonto elidlule ngibuyelile esiteshini samaphoyisa, kwathiwa basazolwenza ulibofuze ngoba kukhona obekuvimba ukuba bahlole izidumbu. Sekuphele unyaka silindile. Sikhathazekile kakhulu ngalesi simo,” kusho uChamane.Umufi waduka, watholwa ngakubo ebulewe, isidumbu sakhe sonakele.Unina uthe wambona ngezimpahla zakhe, nasekhukhwini kwatholakala amakhadi akhe kodwa ngenxa yokuthi ubuso bebungabonakali bekumele kwenziwe ulibofuzo.Amaphoyisa kuleli akhiphe isitatimende ukuthi lesi simo ayasilungisa.Okhulumela amaphoyisa kuzwelonke, u-rigadier Vish Naidoo uthe:“Singakuqinisekisa ukuthi ubuholi bamaphoyisa busebenza kanzima futhi sekuyakhanya manje ekuxazululeni udaba lwezinto ezithinta ulibofuzo. Lokhu kulandela imibiko yokuthi kuduke inqwaba yamazibithi kwiNational Forensic DNA Database ngenxa yokuvalwa kohlelo iProperty Control and Exhibit Management (PCEM), evalwe ukusebenza ngoJuni 2020 obeyengamele. Empeleni  lawa mazibithi abegciniwe kwiForensic Service Laboractory Administration System kanti abengatholakali ngokwezobuchwepheshe.  Sisebenzisana neState Information Technology Agency (Sita)  ukusungula uhlelo  iForensic Exhibit Management (FEM), ulokwazi ukungena esikhaleni sohlelo oludala.  Uhlelo lweFEM luqale ukusebenza ngo-Ephreli 6, 2021. Kumanje kuhlolwa amacala angu-10 million abesohlelweni oludala afakwe kulolu olusha. Kwengezwe amanye angu-25 000.Ukuhlolwa kolibofuzo kusalele ngemuva kakhulu ngamacala angu-170 000,” kusho Naidoo.",Bakhathazekile asebezile izinyanga
"KUBE nosizi esikhungweni okumakwa kusona iphepha leTourism lakwa-matric uthisha obemaka ekhala ngezinhlungu esifubeni, washayeka phansi washona.Lesi sehlakalo senzeke ngoLwesibili esikhungweni iPietermaritzburg Girls High, eMgungundlovu.UMnuz Thokozani Gumede, ofundisa eBiva High, esifundeni uMkhanyakude, kuthiwa uqale wakhala ngezinhlungu esifubeni, wafuna ukusondezelwa amaphilisi akhe.Kuthiwa esasondezwa sekubizwe ne-ambulensi ube eseshayeka phansi, washona khona lapho.UNgqongqoshe wezeMfundo, uMnuz Mthandeni Dlungwane udlulise amazwi endunduzo emndenini kaGumede.Uthe kujutshwe ithimba eliye kulesi sikhungo ukuyohlangana nothisha abamakayo.Ngenxa yokuba muncu kwesimo umnyango ujube nabaluleka ngokomqondo ukuyokhuluma nabamatasa benza umsebenzi wokumaka kulesi sikhungo.“Okwamanje asifuni ukuqagula ngokuthi ubulawe yini. Sizolinda imiphumela yokuhlolwa kwesidumbu okuyiyo ezohlonza ukuthi ngabe kudingeka ukuthi ube nophenyo.Ozakwabo abemaka nabo basathukile kodwa ukumaka akuzange kuphazamiseke,” kusho uDlungwane.Uthe benoMnyango wezeNhlalakahle yoMphakathi bazoqinisekisa ukuthi abamakayo bathola ukwelulekwa.“Sidlulisa amazwi endunduzo emndenini wakhe, izihlobo kanjalo nabangani. Asifuni ozakwakhe baphazamiseke ngenxa yalesi sehlakalo,” kuqhuba uDlungwane.Izinyunyana zothisha zithe zizophakamisa ukuthi kuhlale kune-ambulensi okungenani eyodwa ezikhungweni zokumaka.UNobhala jikelele weSadtu uNksz Nomarashiya Caluza, uthe kumele ihlale ikhona okungenani eyodwa i-ambulensi ukuze kube lula ukubhekana nezimo eziphuthumayo, kungalindwa imoto ezofika izosiza esuka kude.Uthe nothisha kumele baye ezikhungweni zokumaka bephila saka.“Angisho ukuthi uthisha ubegula. Kodwa othisha kumele bacabangele impilo kunemali.Kumele baye bephila saka ngoba umsebenzi owenziwa kumakwa unengcindezi enkulu,” kusho uNksz Caluza.Uthe komunye unyaka omunye uthisha washona esikhungweni sokumaka bathola ukuthi wayefune incwadi yokudedelwa esibhedlela egula ukuze ayomaka.UMengameli weNatu, uMnuz Allen Thompson, uvumelene noNksz Caluza ngokuthi kumele kube nemoto yezimo eziphuthumayo ukuze basizakale abagulayo.Uthe lokhu kungasiza kakhulu ngoba uthisha ubengaluthola usizo oluphuthumayo ngokushesha.“Sidlulisa amazwi endunduzo emndenini kathisha obumlinde ukuthi uzobuyela ekhaya ngemuva kokumaka. Sinethemba ukuthi njengoba eshone esemsebenzini umnyango uzombhekela ngendlela.”Imizamo yokuthola umndeni kaGumede ayiphumelelanga.Izolo othisha abamaka kwezinye izikhungo bebeyikhuluma le ndaba, bezwakalisa ukushaqeka ngokushona kukaGumede.Omunye wothisha omaka isiZulu, uthe noma bengamakeli endaweni eyodwa kodwa bazwile ngokudlula emhlabeni kukaGumede.“Sishaqekile ngoba uma simaka sisuke sifuna ukubuyela emakhaya siphelele. Kubuhlungu ukuthi umuntu afe enza umsebenzi wesizwe,” kusho lo thisha.",Ushone esesikhungweni emakela u-matric uthisha
"UMKHANDLU weTheku uthi ngeke unqamule ugesi namanzi kwabakweletayo njengoba kukhona isikhathi lapho kungazange kuyiwe ukuyofunda amamitha ngenxa yemigomo yeCoronavirus.ITheku alikwazanga ukuhlola amamitha ngo-Ephreli nangoMeyi ngenxa yemigomo kathaqa.Ngenxa yalokhu umkhandlu ukuhoxisile ukunqamulela abakweletayo okuphelelwa isikhathi ngoJuni 30, 2020.Lokhu kuvele emhlanganweni wesigungu esilawula uMasipala weTheku ngesikhathi kudingidwa umbiko wekomiti lezimali, ezokuphepha nezimo eziphuthumayo.Okhulumela uMasipala weTheku, uMnuz Msawakhe Mayisela, uthe inqwaba yamakhasimende kamasipala ayikwazanga ukukhokha izikweletu okulahlekisele umkhandlu itshe lemali ongayiqoqanga.IMeya yeTheku, uMnuz Mxolisi Kaunda, ithe iTheku lilahlekelweuR1.5 billion ngo-EphrelinangoMeyi.“Siwumasipala onakekelayo futhi iminyango yethu ihlale ivulekile ukuze kuxoxwne uma kunamakhasimende adonsa kanzima ukukhokha. Sicela labo abangakwazi ukukhokha kodwa abasebenzise ithuba likathaqa bangakhokha ukuba basikhokhele. Umasipala udinga imali khona uzokwazi ukuhlinzeka abantu ngezidingo-ngqangi,” kusho uKaunda.UKaunda uthe uzolungiswa umonakalo odalekile ngesikhathi amakhasimende enikwa izincwadi eziveza isikweletu esimba eqolo.Uthe lokhu bazokwenza uma sekuqoqwe imininingwane eqondile yemitha.“Uma ungakhokhi, sizokhuphuka sibe sikhulu kakhulu isikweletu,” kuxwayisa uKaunda.Iphini lemenenja kamasipala ekomitini, uMnuz Krish Kumar, ligcizelele ukuthi buzokwenziwa ubulungiswa.“Sizoqinisekisa ukuthi buyenziwa ubulungiswa kumakhasimende ethu futhi ngeke siwanqamulele izidingo ngokuqagela isikweletu. Sosebenzisa imininingwane esizoyithatha emamitheni kuphela. Uhlelo lokunqanyulwa kwezidingo luzoqala emuva kwalokho, uma kunesidingo,” kusho uKumar.Ubuholi bomkhandlu buyalele uphiko lwamanzi nogesi ukuba lusheshise lolu hlelo khona amakhasimende ezokhokhiswa isikweletu esifanele.",‘Ngeke banqanyulelwe ugesi namanzi abakweletayo’
"Ngeledlule kuTwitter uZuma ubhale kanje: “Ngithemba senichopha ingqakala njengoba sonke siya kokamaskandi, siyo #GcwalisaiMabhida mhla ka-30 Mashi 2019.“Lungisani imvunulo nembhlaselo. Nilungise amathikithi. Asambeni siyo #Gcwalisa iMabhida kuMaskandi Concert. Ingami, Ingawe, Ingathi Sonke,” kusho uZuma owaziwayo ngokuba yibhinca elingazinyezi futhi ovamise ukusina ingoma emicimbini yesintu.Kwenzeka lokhu nje uZuma ubesanda kuvakashelwa kwakhe ngamabhinca abeswenke ngamabhulukwe eBrentwood.UZuma ulandela ezinyathelweni zeSilo Samabandla, uZwelithini noNgqongqoshe wezobuCiko namaSiko kuzwelonke, uMnuz Nathi Mthethwa.Kulo mcimbi ohlelwa yisihlabani sikamaskandi futhi esesilingisa emdlalweni eHostela, uKhuzani ‘Indlamlenze’ Mpungose, ongumkhaya kaZuma njengoba bedabuka eNkandla, kuboshelwe izihlabani zalo mculo okubalwa kuzo uShwi Nomtekhala, Phuzekhemisi, Ihhashi Elimhlophe, Mfiliseni Magubane nabanye ababalelwa ku-70.Amathikithi abiza uR100 nabiza uR250 asedayise aphela, sekusele awomntakabani.",Inselelo kaZuma ngekhonsathi kaKhuzani
"USAKHUZA umhlola umphakathi nomndeni wowesilisa oneminyaka engu-40 okuthiwa ubhokode ngommese ugogo wakhe wabe esedla izicubu zakhe KwaDambuza, eMgungundlovu.Amalungu omndeni kaNkk Judith Ndlela (90), athi ayoyixoxela amagwababa echobana into ewehlele izolo ekuseni.UNksz Thandeka Ndlela elandisa Isolezwengokwenzekile uthe, ubelele nogogo wakhe ngesikhathi umsolwa engqongqoza ngendluzula efuna bavule ngenkani ekamelweni abalala kulo.“Uqale ngo-2 ezintatha engqongqoza, eshaya nesicabha. Ugogo uthe akavulelwe, ubephethe imimese nobhushu. Ulande impepho ekamelweni lakhe wabe eseyishisa eduze kwalapho bekulele khona ugogo. Ubelokhu ekhuluma into engazwakali. Uphuciwe imimese nezikhali, kwaba sengathi wehlisa umoya. Kuthe ngabo-7 ekuseni ugogo elele endlini yokuphumula ngisamenzela ukudla, wavele waqhamuka ekamelweni lakhe wabhokoda ugogo ngommese esifubeni. Ugogo ubelokhu ekhala ethi, ‘kulungile ngane yami uma ngibulawa uwena’, yilapho ngiphume khona endlini ngiyocela usizo komakhelwane,” kusho uNksz Ndlela.Uthe ubuye nomakhelwane umsolwa elokhu esika izicubu zikamufi ezidla, ebeke nosawoti eceleni kwakhe.“Ubedla izicubu zakhe, kukhona nosawoti esisola ukuthi ubegcobhoza kuwo. Bese sithukile sikhala, simangazwa yinto abeyenza kugogo,” kusho uNksz Ndlela.Uthe omakhelwane bafikile bazama ukumnqanda kodwa kwaba nhlanga zimuka nomoya njengoba ubesenolaka.Omunye umakhelwane okhulume neSolezwe wacela ukuthi igama lakhe ligodlwe ngenxa yobucayi bodaba uthe namanje kusenzima nokudla ukudla ngenxa yento ayibonile.“Besilokhu sizwa kunomsindo sazitshela ukuthi into ezophela. Sizwe abakhona sebememeza saya sithi siyolekelela. Sifice ummese usesifubeni kugogo, umsolwa ehlezi kusofa eduze kwesidumbu elokhu esika izicubu, ezidla ziluhlaza zinjalo. Namanje angikholwa into engiyibone ngamehlo ami,” kusho umakhelwane ebabaza.Kuthiwa umsolwa ubesebeke namanzi esitofini nokusolwa ukuthi ubefuna ukupheka ngawo isidumbu sikagogo wakhe.Indodakazi kamufi uNksz Busi Ndlela ithe bona bewumndeni bashaqekile ngoba umufi ubengamathe nolimu nomsolwa.AMALUNGU omphakathi awakholwanga ethola ngodaba lowesilisa oneminyaka engu-40 okuthiwa ubhokode ngommese ugogo wakhe wabe esedla izicubu zakhe KwaDambuza, eMgungundlovu.“Besingalindele ukuthi umsolwa angenza lokhu, akayena umuntu ohluphayo kodwa uma eke waphuza ugologo bekungathi uphambanelwa ikhanda. Umama (umufi) uyena umuntu obekwazi ukumgoba nomuntu abebezwana naye kakhulu njengoba ubemenzela yonke into. Noma sithetha sithi akayofesa njengoba ezihlalela ekhaya engasebenzi, umama ubemvikela. Bebezwana kakhulu bengahlukani nokusixakayo ukuthi kwenzeke kanjani lokhu,” kusho yena. Uthe noma embuza umsolwa ukuthi kungani ebulale umufi, kuthiwa akazange aphendule ubelokhu evula amehlo kakhulu, sengathi umqondo uhambile.NgoJanuwari 5 nonyaka lo mndeni bewenzele umufi umcimbi wokugubha iminyaka engu-90 azalwa. Kuthiwa umsolwa wayekhona kodwa wangagubha nabo.Abomndeni bathe abazi noma lo mcimbi akazange awujabulele yini umsolwa.Okhulumela amaphoyisa KwaZulu-Natal uColonel Thembeka Mbele uthe, kuvulwe icala lokubulala ngemuva kokugwazwa kowesifazane oneminyaka engu-90 amanxeba amaningi.“Owesilisa oneminyaka engu-40 ushaywe umphakathi wabe eseboshwa amaphoyisa. Uyiswe esibhedlela lapho egadwe khona amaphoyisa,” kusho uCol Mbele.Umndeni uthe umsolwa ufuna ajeziswe inkantolo ngesenzo sakhe.",Umzukulu uficwe edla izicubu zesalukazi
"UPHIKA ulala ngomhlane umfundisi waseChibini, iSt John’s Apostolic Faith Mission kwa-G eMlaza, uMnuz Khayelihle Makhaye, ngezinsolo zokuqola abazalwane bakhe imali elinganiselwa ku-R4 000 umuntu ngamunye ngemuva kokubathembisa ukubafaka emsebenzini kwaTransnet.Lo mfundisi uzifikele mathupha emahhovisi e
Solezwe ngoLwesibili ngenhloso yokugeza igama lakhe.Kepha abazalwane bakhe abathukuthele, bathe uphika ubala ngoba imali bayinika yena esandleni.“Okokuqala laba bantu akubona abazalwane bami, ngosomathuba abafika ebandleni ngoba bezwe ukuthi abantu bayasizakala. Bafika izikhawu ezingaphansi kwesikhombisa, kababhabhadisiwe, futhi abanalo ikhadi lobulungu.“Yigenge yangasekhaya le efike ebandleni ngoMashi noma ngo-Ephreli kulo nyaka ifuna amanzi okuphalaza nokuchatha ukuze kulunge izinto zayo. Emuva kwabo kwafika intombazane yakwaTransnet ihamba ngemoto enemibhalo yale nkampani yathi isonta eChibini KwaMashu. Yafika yaze yasebenzela nabantu abangasebenzi, ngokubanikeza amanzi okuchatha nokuphalaza. Ngelinye ilanga yathi lapho isebenza khona zikhona izikhala kodwa ziyakhokhelwa. Ngayitshela ukuthi ayikhulume nayo igenge ngoba vele manje ayisekho into engakhokhelwa,” kusho uMakhaye.Uthe lo wesifazane owazibiza ngoMandisa Mkhize waqala wathi kukhokhwa u-R10 000, wamtshela ukuthi angadlali ngabantu baseChibini, wambuza ukuthi bazoyithathaphi imali engaka.“Wathi uzokhuluma nabo bayehlise ibe ngu-R4 000. Ngabe sengiyitshela igenge le engasebenzi ukuthi nangu lo muntu usho kanje. Babembona efika esontweni akhulume nabo. Abanye babeno-R2 000 abanye no-R700. Ngagcina sengibagcwalisela ngemali yami ngoba ngithi sizobona uma sebesebenza. Abanye babemnikeza esandleni lo sisi, abanye bayinikeza mina ukuze ngiyidlulisele kuyena,” kusho uMakhaye.Uthi wethuka ngoJuni ngesikhathi esekhempini yesonto eMzimkhulu eseshayelwa ucingo ngomakhelwane bakhe bethi bekufike abantu namaphoyisa esontweni lakhe.“Ngezwa sengibuyile ukuthi le genge isingifake enkantolo ifuna imali yayo kumina. Angazi kungani beyifuna kumina ngoba bayamazi umuntu owathatha imali yabo.“Iphutha lami kwakungukuthemba umuntu ongalungile okwenza ukuthi nabazalwane bami bamethembe. Ngigcine sengithola ukuthi igama lakhe langempela nguGugu Jwara waseLovu. Kuthiwa usebaqedile nakwamanye amabandla ezindaweni ezahlukene ezakhele iTheku,” kusho uMakhaye.Omunye wabazalwane abaqoliwe uthe sebelinde ukuthi batholane nomfundisi eNkantolo yaseMlaza ngo-Agasti 17.“Sesize salunikezwa usuku lwecala, ngakho amanyala alo mfundisi sizowandlala wonke enkantolo. Sinobufakazi bemiyalezo kuWhatsApp.“Lo sisi sazitholela thina ukuthi usebenzisana nomfundisi ngemuva kokuthi kufike umuntu othi uqolwe nguyena. Akakaze akhulume nathi, ngumfundisi owathi unolayini wakwaTransnet. Imali sayinika yena esandleni iphelele,” kusho umzalwane.",Uyaphika ukuthi waqola abazalwane
"UMHLENGIKAZI wasesibhedlela saseShowe ubhekene nengwadla yokuthi akhishwe emqulwini wonesi emuva kokuvela kwezinsolo ezithi ubesebenzisa igama lesinye isiguli ukuthola umjovo wokulapha izinhlungu ezingabekezeleleki, obunikwa iziguli ezithile ngokumyalelo kadokodela ukuze zidambise izinhlungu.Kuyasoleka ukuthi umhlengikazi osesebenzele izibhedlela ezinhlanu ezahlukene KwaZulu-Natal, uke wawenza lo mkhonyuvu phambilini kodwa wangabanjwa.UMnyango wezeMpilo esifundazweni ukuqinisekisile ukuthi kukhona uphenyo olwenziwayo ngezinsolo ezithinta lo umhlengazi.Okhulumela umnyango, uNkk Noluthando Nkosi, uthe umnyango manje usohlelweni lokubikela umkhandlu wonesi, iSouth African Nursing Council emuva kokusula kwalo mhlengikazi esibhedlela ngo-Agasti 22.“’Umnyango ukhathazekile ngalezi zinsolo futhi awuzibukeli phansi,” kusho uNkk Nkosi.Iphephandaba elisesitebeleni esisodwa neSolezwe, i-Daily News lithole izikhalo kwabanye abasebenzi besibhedlela saseShowe bethi banovalo lokuthi kungenzeka udaba lufihlwe nokuthi kungenzeka umhlengikazi angabe esathathelwa izinyathelo njengoba esesulile emsebenzini.Umthombo uveze ukuthi abaphathi besibhedlela bezwe ngomkhonyovu ekuqaleni konyaka. Kuthiwa unesi wayebuye akhiphe umjovo kwamanye awawodi esebenzisa igama lalesi siguli okusolwa ukuthi ubezithathela yena.“Lesi siguli esidala besikade sinikwa lo mjovo ngokomyalelo kadokotela. Kodwa iziphathimandla zesibhedlela ziqaphele ukuthi ukusetshenziswa kwalo mjovo bekulokhu kuqhubeka nakwamanye amagumbi, kusetshenziswa igama lesiguli esisodwa,” kusho umthombo.Uthe akucaci ukuthi umhlengikazi uke wawusebenzisa yini lo mjovo phambilini kulesi sibhedlela noma kulezi ezinye ake wasebenza kuzona.“Kunemininingwane ethi lo mhlengikazi uke wasebenza esibhedlela saseStanger, KwaMagwaza, Ngwelezane, Chief Albert Luthuli nakwaNongoma phambilini, akucaci ukuthi wahamba kanjani kulezi zibhedlela,” kusho umthombo.Omunye umthombo uthe abanye abasebenzi bathi bekumele incwadi yokusula komhlengikazi ingamukelwa njengoba kusaqhubeka uphenyo.”Ukuntshontshwa kwemithi yeziguli yicala elibi ngoba ekugcineni iziguli ezisala zingesenayo imithi,” kusho umthombo.UNobhala weNehawu KwaZulu-Natal, uMnuz Ayanda Zulu uthe noma bebengenalwazi mayelana naleli cala kodwa abahambisani nokuntshontshwa kwemithi yeziguli.",Unesi ecaleni lokweba umjovo onamandla
"IZIGWAZE ngowayo iKaizer Chiefs ihlulwa yiCape Town City emdlalweni we-Absa Premiership eFNB Stadium, eNasrec, izolo ebusuku.Igoli elizikise umkhumbi waMakhosi lishaywe ngu-Edmilson Dove esiwombeni sesibili.Ngokwehlulwa kulo mdlalo iChiefs iphunyukwe yithuba lokunyukela endaweni yesine kwi-log yePremiership. IChiefs ithole indathane yamathuba okushaya amagoli kodwa ubuthuntu babagadli bayo bugcine buholele ekutheni igcine ihlulelwe ekhaya. Bese kungokwesibili ukuthi umqeqeshi omusha u-Ernst Middendorp ahlulelwe ekhaya. Emasontweni edlule uthelwe isibhaxu yiMamelodi Sundowns.UMiddendorp uqale umdlalo ngomdlali osemncane, uHappy Mashiane osanda kunyuselwa esikimini esikhulu. UMashiane, odlale okokuqala ngesikhathi iChiefs ibhekene neTornado koweNedbank Cup ngempelasonto edlule, ubeyibamba kuchwaze inkundla. Nangesikhathi esephuma abalandeli basukume bamshayela ihlombe emuva kokuzwakalisa ukungeneliseki kwabo ngokuthi uyakhishwa.Emdlalweni wayizolo, iChiefs ikhombise zibekwa ukuthi ifuna amaphuzu amathathu ngokuqonda iCity umdlalo uqala. Ithuba elisobala lihlule umdlali wasemuva uDaniel Cardoso ngesikhathi engqofa ibhola liphuma eceleni kwepali kukade kuyi free-kick kaKhama Billiat ngomzuzu wesihlanu. ICity igqemeke engeqiwa ntwala ilinyalelwa ngumgadli uSiphelele Mthembu emuva kokumakana noTeenage Hadebe ngomzuzu wesine. Indawo yakhe ithathwe nguKermit Erasmus. IChiefs iqhubekile nokucindezela. UKUPUTENI weKaizer Chiefs uWillard Katsande egadwe uThamsanqa Mkhize weCape Town City emdlalweni we-Absa Premiership eFNB Stadium, eGoli, izolo ebusuku Isithombe: BACKPAGEPIXUnozinti weCity, uPeter Leeuwenburgh, oqokwe njengomdlali wosuku, uvimbe ishodi likaBilliat ngomzuzu ka-21, waphinde wageza uBernard Parker ngoka-22. NoweChiefs, uVirgil Vries wenze okufanayo evimba ibhola likaThabo Nodada ngo-24 nelikaGift Links ngomzuzu olandelayo.Emuva kwemizuzu embalwa uBilliat uphinde wahlulwa nguLeeuwenburgh esebhekene naye. Ngaphambi kokuphela kwesiwombe sokuqala iChiefs ikhiphe uKgotso Moleko obelimele, yafaka uSiyabonga Ngezana.Emuva kwemizuzu embalwa zibuyile ekhefini, uBilliat uphinde wahlulwa elinye ithuba lokushaya igoli emuva kwebhola aliphaselwe nguLeonardo Castro ongene endaweni kaParker. Ngesikhathi umdlalo uqhubeka, iChiefs ihluleka ukushaya igoli, abalandeli bahlulekile ukubekezela, bamcela ngaphandle uCastro emuva kokwehlulwa yithuba. Ngomzuzu ka-79 uDove ushayele iCity igoli emuva kwesibhudubhudu ebhokisini. UVries uhluleke ukubamba ibhola laduma phakathi. ICity iqede umdlalo ingasaphelele emuva kokuthi uZukile Kewuti ethole ikhadi elibomvu ngenxa yokudlalisa kabi uSiphelele Ntshangase.",IChiefs izigwaze ngowayo ihlulwa
"UMQEQESHI we-Orlando Pirates, uMilutin ""Micho"" Sredojevic, uzifuna zonke izicoco ezisele kule sizini.Lokhu kuvele exoxa nabezindaba ngemuva kokudlulela kuma-semi final e-2018 Telkom Knockout.EzikaMicho zinqobe ngo 3-1 eMoses Mabhida Stadium, eThekwini.""Yonke imidlalo esiyidlalayo kwi-Orlando Pirates sidlala sengathi ngeyokugcina,"" kusho uSredojevic.""Kuyimanje abalandeli bethu baya emakhaya. Bathembile. NgoLwesibili sinePolokwane City, omunye umdlalo omkhulu neqembu elinzima.""UMicho ucule iculo elihlukile ukunabanye abaqeqeshi base-Europe ngokushaya izitayela kwabadlali bakhe ngemuva kokushaya igoli lesithathu.""Ibhola silidlalela abalandeli, uma kufanele sishaye izitayela ukuze sibabonge ngokuseseka siqnobe ngale ndlela, sizokwenza lokho,"" ksuho uMicho%%%twitter https://twitter.com/hashtag/TKO2018?src=hash&ref_src=twsrc%5Etfw"">#TKO2018
@IsolezweNews
@IOLSport— Malibongwe Mdletshe (@Malbingo)",UMicho uzifuna zonke izicoco ezisele
"INKATHA Freedom Party (IFP) ifuna U-51% wamavoti okhethweni lukazwelonke oluzoba ngonyaka ozayo.Lezi zindaba zidalulwe nguSotswebhu we-IFP, uMnuz Narend Singh, izolo oveze ukuthi bazoba nezingqungquthela zezifundazwe nekazwelonke kungakapheli unyaka.“Simatasa nezinhlelo zokhetho futhi sizogxila KwaZulu-Natal naseGauteng kodwa lokhu akusho ukuthi sizozishiya ngaphandle ezinye izifundazwe. Sizibekele ukuthi sifuna amavoti angaphezu kuka-50%. Sifuna ukuphumelela ngamalengiso KwaZulu-Natal ngoba sawuphatha kahle uhulumeni ngo-1994 kuze kube ngu-1999,” kusho uSingh.Uthe zihamba kahle izinhlelo zabo zokhetho sebezozigoqa maduzane.Uveze ukuthi bafuna ukuphatha KwaZulu-Natal nokungenisa kwezinye izifundazwe.Ngonyaka odlule ingqungquthela ye-IFP KwaZulu-Natal nekazwelonke yahlehliswa.USingh uthe ngeke ihlehliswe kulo nyaka ngoba sebelandele yonke imigudu efanele futhi zizoba khona izingqungquthela.“Sikulungele ukuba nengqungquthela kulo nyaka sekusele ukuthi simemezele izinsuku. Sithola izingcingo kubantu bakwezinye izifundazwe abathembele kwi-IFP ukuthi ibe yizwi labo kuhulumeni kazwelonke. Abantu bayabona ukuthi siyasebenza komasipala esibaphethe, siyasebenza ePhalamende nakuzo zonke izindawo esikuzo. Siyakhula isibalo sabantu abalandela i-IFP eMpumalanga naseWestern Cape. Lokhu sikubone ngoKhetho loHulumeni baseKhaya.”USingh uthe yize ngo-2014 bengenzanga kahle okhethweni kodwa ngo-2016 bavukile njengoba sebephethe omasipala abangu-13.“Izinombolo zethu ziyakhula, sifuna ukuhlale sikhula njalo, sicela abantu baseNingizimu Afrika baqhubeke nokusiseka.”",I-IFP ifuna ukuphatha iKZN ngemuva kokhetho lukazwelonke
"UBHIKISHE ngaphandle kwesiteshi samaphoyisa umphakathi waKwaMakhutha izolo ufuna kuboshwe iphoyisa okusolwa ukuthi ladlwengula owesifazane esiteshini ngeledlule.Yize amaphoyisa ekhiphe isitatimende esiveza ukuthi umsolwa oneminyaka engu-32 oyiphoyisa esiteshini saKwaMakhutha umisiwe emsebenzini kodwa umphakathi ufuna ukuthi angagcini ngokumiswa kodwa aboshwe.Ikhansela kule ndawo uNkk Puleng Hlomuka, lithe kuyabakhathaza bewumphakathi ukuthi umsolwa usabonakala ngaphandle akakaboshwa.“ Kungani umsolwa engakaboshwa? Sifuna aboshwe abhekane necala asolwa ngalo,” kusho uNkk Hlomuka.Ngeledlule kuthiwa umgilwa oneminyaka engu-24 ubesesitolo eyothenga okuthile ngesikhathi behilizisana nomsolwa ogcine esefakwa wumsolwa evenini waya naye esiteshini.Kusolwa ukuthi ufike wamdlwengulela khona ngaphambi kokumdedela.Ngaphandle kokuthi umphakathi ufuna kuboshwe umsolwa, ufuna kuphinde kulungiswe indlela yokusebenza kwamaphoyisa endaweni njengoba ukhale ngokuthi isibalo sawo sincane kakhulu.“Isiteshi sinye kodwa sibhekela ama-ward ayisithupha okwenza kube nzima ukufinyelela kuzona zonke izindawo adingeka kuzo ngesikhathi esifanele. Sifuna andiswe amaphoyisa,” kusho uNkk Hlomuka.Kukhalwa nangesakhiwo sesiteshi okuthiwa asigculisi.Umphakathi udlulise incwadi yezikhalo kuGeneral Mgobhozi obesuka ehhovisi lesifundazwe, bamnika umnqamulajuqu wezinsuku ezingu-14.Amalungu omphakathi aphoqe ukuthi akhonjiswe incwadi eyalela ukuboshwa komsolwa okugcine sekuphoqa abesiteshi ukuthi ivezelwe umphakathi.Okhulumela amaphoyisa KwaZulu-Natal uBrigadier Jay Naicker, ukuqinisekisile ukumiswa kwephoyisa emsebenzini.“Icala lobugebengu liphenywa ngabophiko olubhekele ukuziphatha kwamaphoyisa i-Independent Police investigative Directorate (Ipid),” kusho uNaicker.UKhomishana wamaphoyisa KwaZulu-Natal uGeneral Khombinkosi Jula, uthe uyayithemba i-Ipid ukuthi izokwenza isiqiniseko sokuthi umsolwa ubhekana nomthetho.“Siyajabula ukuthi iphoyisa liphinde lathathelwa izinyathelo zangaphakathi. Siyohlale siyixhasa i-Ipid uma kukhona iphoyisa elimangalelwe ngezenzo zobugebengu kwazise akekho ongaphezu komthetho,” kusho uJula.Okhulumela i-Ipid uNksz Ndileka Cola, uthe i-Ipid iyaliphenya icala.Lolu phiko lukhiphe inombolo ezosetshenziswa wumphakathi ukumpimpa amaphoyisa aziphatha ngendlela engafanele ethi: 0800 111969.UNksz Cola uthe le nombolo ngeyamahhala kanti umphakathi uzobika ngqo ngezenzo zamaphoyisa.",Bafuna kuboshwe iphoyisa
"UBHEKE iFree State Stars ehlukile kunalena ebeyidlala ngomzuliswano wokuqala wesizini umqeqeshi weKaizer Chiefs uSteve ""Mphathi"" Komphela.La maqembu azodudulana kowe-Absa Premiership eFNB Stadium, eSoweto, namuhla ngo-7.30 ebusuku.IChiefs yazidlulela kalula ngo 2-0 emlenzeni wokuqala weligi owawudlalelwa eFree State. Kodwa uKomphela uthe manje kuzoba nzima ukushaya leli qembu ngoba linabadlali abasha.IChiefs ivale unyaka odlule ihambela phezulu iwina imidlalo ilandelana. Kulindeleke ukuthi iqhubeke nesigqi sayo uma isibhekene neStars namuhla.“Ukuvulwa kwewindi kuyisizile iFree State ngoba isayinise abadlali abahle. Bawenzile umsebenzi njengoba besivalile. Akufanele silindele iqembu abantu abebezenzela kulona esigabeni sokuqala seligi. Kufanele silindele iqembu elehlukile,” kusho uKomphela.Lo mqeqeshi uthe abadlali abasebancane beChiefs abaphuma enkulisa bayamlinga, yingakho abanye babo bezilolonga neqembu elikhulu.“Yebo sinabo abadlali abahle abasebancane okubalwa kubona uWiseman Meyiwa, odlale eNdebeni yoMhlaba ka-Under 17, Siyabonga Ngezana noNkosingiphile Ngcobo. Omunye ubengibuza ukuthi kungani ngingamdlalisi lo mdlali. Kufanele sibadlalise khona nabaqeqeshi benkulisa bazobona ukuthi bayasebenza. Okunye inkulisa yethu inkulu futhi yinhle kufanele siyisebenzise,” kusho uKomphela.Lo mqeqeshi uthe akukakapheli ngo-Edward Manqele noSiphelele Mthembu kuleli qembu.“Basenezinkontileka neqembu. Bazoza bazozilolonga njengabo bonke abadlali, uma bekhombisa izimpawu zokuvuthwa nabo bazonikezwa ithuba,” kusho uKomphela.Amehlo azobe ethe njo kumdlali osanda kufika kuleli uGustavo Paez odabuka eVenezuela, eSouth America, namuhla. UKomphela uthe uyamethemba lo mdlali ukuthi uzowashaya amagoli wathi kufanele abalandeli bamnikeze isikhathi futhi bambekezelele. Abalandeli beChiefs baziwa njengabantu abathanda abadlali abakhiqiza izithelo njengamanje.Lo mdlali angase abonakale kulo mdlalo wanamuhla nokuyilapho kuzocaca khona ukuthi uwaphatheleni Amakhosi.",Ulindele iStars eyehlukile uKomphela
"NONTUTHUKO NGUBANEISINZIMA impilo yowesifazane (38), waKwaDambuza, ngaphandle kwaseMgungundlovu, okuthiwa udlwengulwe ngabesilisa abathathu nabesifazane ababili, bamshutheka upelepele esithweni sangasese.Lo wesifazane, ongeke adalulwe ngenxa yobucayi becala, kumanje ugcinwe lapho kukhoseliswa khona abesifazane abahlukumezekile.Isolezwe lithole ukuthi isimo sakhe asisihle njengoba selokhu kwenzeka isigameko uselokhu eya esikhathini, okungasanqamuki.Umgilwa kuthiwa usehlala ngokuthuka.Abasolwa kuthiwa bamsola ngokuthi webe iselula nemali yabo, base bemhlanganyela, bamdlwengula.NgoLwesithathu, enkantolo yaseMgungundlovu kuvele okokuqala abasolwa abahlanu ngecala.OMnuz Khumbulani Khumalo, Sihle Mdunge, Nkululeko Mngadi, noNksz Hlengiwe Mncwabe noNtombifikile Gwiliza, babhekene necala lokudlwengula lo wesifazane.NgoLwesithathu, bebevela okokuqala enkantolo njengoba beboshwe ngoMsombuluko ebusuku khona KwaDambuza.IMantshi uNitesh Binessarie, ilihlehlisele u-Ephreli 29 nonyaka icala, ukuze bezofaka isicelo sebheyili.Laba basagqunywe esitokisini.Ngesikhathi bengena ebhokisini laba basolwa bebenyobozela, begqoke amajakhethi, omunye wesifazane efake iduku ekhanda.Abasolwa bacele ukumelwa ummeli wesihle. Uyedwa okuvele ukuthi usake walahlwa icala lokuntshontsha ngaphambilini.Ngokuthola kweSolezwe,  isigameko sokudlwengulwa lo wesifazane senzeke ngoMashi 3 nonyaka.Ngokuthola kweSolezwe kumthombo osondelene nalolu daba, umgilwa wasolwa ngokweba iselula nemali ngomakhelwane bakhe, lapho ayeqashe ngakhona.“Kwaba nokuhilizisana. Umgilwa wabe esedlwengulwa ngabesilisa, owesifazane omunye wamphoqa ukuba amukhothe isitho sakhe sangasese. Abesifazane kuthiwa babe sebemgxisha upelepele esithweni sakhe sangasese,” kusho umthombo.Isolezwe lithole ukuthi selokhu kwenzeka lesi sigameko umgilwa ubelokhu esesibhedlela ngenxa yokulimala.Kuthe noma esededelwa eyohlaliswa kule ndawo yosonhlalakahle waqhubeka nokungaphili kahle.“Ngokusho kukamgilwa selokhu kwenzeka le nto yokuba agxishwe upelepele nokudlwengulwa, ulokhu eya esikhathini. Impilo yakhe inzima kakhulu njengoba engumuntu osehlala ngokwesaba,” kusho umthombo.Laba basolwa kuthiwa baboshwe bengazelele bezilalele ezindlini zabo KwaDambuza.Imizamo yeSolezwe yokuba ikhulume nomgilwa ayizange iphumelele izolo njengoba kuthiwa isimo sakhe asikabi sihle. ",Kunzima koshuthekwe upelepele edlengulwa ngabahlanu
"UNksz Millycent Mashele ongusomabhizinisi ogxile ekucutshungulweni kwamabhuku ongumsunguli weThe Legacy Centre okuyinkampani ecwaninga amabhuku, uthe akazange ayikhethe i-Accounting, iyona eyakhetha yena.Lokhu ukushiso ukuthi uthi ngesikhathi efaka isicelo sokufunda enyuvesi i-Accounting yayiwumkhakha wesithathu ayewukhethile ukuthi awufundele kodwa waphendulwa kuwo.Le ntokazi ike yasebenza ehhovisi lomcwaningi mabhuku jikekelele wakuleli, eMnyangweni wezeziMali eGauteng nakwaMTN, ithe iyakholelwa kakhulu ekutheni abantu besifazane kumele bathuthukiswe njengoba isiqalile emphakathini wangakubo ithuthukisa abesifazane ngaphansi kohlelo iWansati Projects okusho ukuthi owesifazane ngesiTsonga.Lolu hlelo lwenzelwe ukuthuthukisa abantu besifazane basemakhaya nasemalokishini ukuze bagweme izinkinga abangaba nazo ngesikhathi beqala amabhizinisi abo.Ngalolu hlelo umuntu wesifazane uthola umuntu ozomcathulisa ngolwazi lokucwaningwa kwamabhuku nokusetshenziswa kwemali ebhizinisini nolunye ulwazi oluzomsiza ukuthi akwazi ukuzimele ngokuphelele emkhakheni webhizinisi alikhethile uma esephumile kulolu hlelo.Uthe ngaphandle kokusiza abesifazane basemakhaya uphinde asize abantu besifazane abakuwo lo mkhakha abafuna ukuziqalela izinkampani zabo zokucwaninga amabhuku.“Amasu engiwasebenzisayo okukhula ebhizinisini asiza abanye abangena kulo mkhakha ukuze nabo baphumelele,” kusho yena.Uthe uthando lokunakelela abanye abantu walufundiswa unina owayedayisa ezitaladini owakhulisa izingane eziyisishiyagalolunye ezazihlala ezitaladini ezinakekela ngokudla enza neziqiniseko sokuthi ziyakwazi ukuya ezikoleni.“Abantu besifazane abafana nomama bayangikhuthaza uma ngibheka ukuthi babengenako okuningi kodwa kulokho abanakho babekwazi ukwabelana ngakho nabanye abantu. Umama wayengabanga nayo inhlanhla yokufunda kakhulu kodwa wakwazi ukuziqalela ibhizinisi,” kusho yena.UNksz Mashele uthe iphupho lakhe elikhulu elokuthi asungule inkampani enkululazi ecwaninga amabhuku kuleli nase-Africa.“Ngifisa nokuvula isikole esizofundisa ngamabhizinisi kakhulukazi ukuba sesikhundleni sokuphatha, ukulawulwa kwebhizinsisi kanjalo nokuthi yini oyenzayo usuku nosuku uma ususebhizinisini. Ngiyakholwa ukuthi uma unalolo lwazi ibhizinisi lakho lingakhula ngendlela efanele,” kusho yena.Uthe ugqugquzelwe ukuthi lapho ehlala khona abantu besifazane kusenemikhakha okukholakala ukuthi ngeke bakwazi ukungena kuyo. Uma bengenile kuyo kukholakala ukuthi ngeke benze kahle.“Ngeshwa ezweni lethu ayikho imali yokuxhasa abantu absasungula amabhizinisi. Kudingeka ukuthi usebenze kanzima, uphokophele. Ngesikhathi ngiqala akubanga lula ngazitshela ukuthi ngizoqala kancane ngikhule kancane kancane,” kusho uNksz Mashele.",Ucathulisa abesimame kwezamabhizinisi
"FANELESIBONGE BENGU noMDU NCALANEIMOTO: GWM HAVAL 6A KUKAPHELI sikhathi esingakanani kwaGreat Wall Motors bethule iSpoty Utility Vehicle (SUV) iHover 5 kodwa manje sebevivela ukwethula enye ekulesi sigaba iHaval 6 (H6).Akusensuku zatshwala ukuthi itheleke njengoba embukisweni wezimoto iTop Gear Festival ebiseMoses Mabhida Stadium, eThekwini, ngempelasonto ibibhalwe ukuthi izotheleka maduze.IH6 ihlukile kune-H5 uma uyibuka. Ihlukene kabili njengoba kukhona edonsa ngawo wonke amasondo eyi-2 litre yenjini kadizili. Kukhona nenye eyi-1.5 turbo ehamba ngophethiloli.Ngaphakathi igiya lakhona liphezulu wena owabona iToyota Verso, ine-screen esidlala i-radio futhi ikukhombisa ngemuva uma uhlela, bluetooth, izipikha eziyisithupha, ABS ne-EBD nodedangendlale wesikhala ngemuva.Imininingwane egcwele sizokwazisa yona kule ngosi uma seyethuliwe.IKwi-Hover 5 benze izinto zayo eziningi zakwazi ukuhambisana nempilo yesimanje.Le moto kade ingathembisi uma uhlangana nayo emgwaqweni futhi iwugodo noma uyishayela, kube sengathi bayakha bediniwe.Manje sebeyishintshe izinto eziningi nobuchwepheshe bahambisana nse nezimoto zesimanje ezingamaSport Utility Vehicle (SUV). Kusekuningi vele okusadinga bakwenze. Uma uyishayela uyayizwa ukuthi kusamele basebenze kanzima kodwa kuyethembisa njengoba beyiphucula njalo uma benza entsha.Isiyanakeka manje nasemgwaqweni, abantu sebeyakubukisisa uma uhamba ngayo. Engingakwazi wukuthi basuke bebheke ini kakhulukazi. Ngicabanga ukuthi ukucokama kwayo kuyilungele imigwaqo yaseNingizimu Afrika.Amasondo ayo amakhulu akulungele ukungena ebhuqwini nasemaqwaqwasini. Ukushintsha kwabo amalambu ngemuvanokuyishintsha ngaphambili kwenza igqame. Ukudimisa amawindi angemuva nelebhuthi, kwenza ibe nomehluko futhilokhu kwenza abantu abangaphandle bangaboni ngaphakathi noma ngabe upakile. Ngaphakathi le engihambengayo ibinezihlalo zesikhumba.Isinomsakazo wesimanje owushintsha ngokubuka isibuko bese ucofa ngomunwe, wenze lokho okushoyo. Isisebenzisa ngishone-bluetooth imbala kanye ne-USB, okuchaza ukuthi ungazidlalela umculo wakho ngale kweziteshi. Ungakwazi nokuwushintsha esiteringini umsakazo, njengoba le Hover inesiteringi esiyi-multifunction. Ungaxhuma ngisho neselula uma uthanda.Engikuthandayo ngale moto wukuthi inodeda ngendlale wendawo kusukela ngemuva endaweni yezimpahla kanye nasezihlalweni ezingemuva, imilenze iyakhululeka. Nangaphambili ngokunjalo ungahlehlisa isihlalo ngokushaya ibhathini uze uzelule imbala. Izihlalo zangemuva ziyagoqeka uma ufuna ukulayisha. Amawindi akhona ehliswa ngamabhathini. Ama-wiper ungawashintsha azisebenzele wona uma seliqala ukuna kanti namalambu ungawenza azikhanyisele umasekuhwalala. Uma siza ngasemandleni, ngabe ngidlala ngayo bandla i-H5 uma ngingathi inamandla futhi iyagijima. Yindobolo yangempela emgwaqweni. Ukuhamba ngemotoengakaqaqeki eseyintsha ceke nakho kuba nomthelela kodwa lena angiboni kuzoba nomehluko noma isijwayele ukuhamba. Entabeni uma ulayishile ungashintsha uze ufike egiyeni lokuqala ulokhu uwehlisile nje. Akuyona eyokuhamba abantu abaphuthumayo. Yize kunjalo uma isiye yalunguza ku-120 uhleka wedwa kodwa ziyaqhubeka zidlule ezinye.Lena ebengiyivivinya ngehamba ngopetrol enenjini yeMitsubishi i4G69 eyi-2.4litre eyake yaqokwa njengehamba phambili kwezaseChina ngo-2010.Ikunika amandla angu-110kWatts. Ngeke ngiphawule ngayo ukuthi idonsa kanjani emagelekedeni adinga i-4x4 njengoba ngisezinhlelweni zokuyivivinya khona maduze nje.I-H5 ibiza u-R212 193.",Bakhombisa ukukhula kwa-GWM
"MLUNGISI GUMEDEU MHOLI we-DA ePhalamende uMnuz Musi Maimane uthe akusensuku zatshwala iqembu lakhe lithathe izintambo zombuso kwi-ANC kuleli ekhungethwe izinkinga zangaphakathi ezigcina seziphazamisa ukuhanjiswa kwezidingo kubantu.UMaimane ubehambela izindawo ezahlukene KwaZulu-Natal kule mpelasonto njengoba ebekwelikaMthaniya izinsuku ezimbili kusukela ngoMgqibelo nayizolo eqhuba umkhankaso weqembu lakhe iVision 2029.NgoMgqibelo uMaimane ubekwaMshayazafe eNanda ekhuluma namalungu omphakathi. Usuke eNanda waya eMgungundlovu. Iningi labantu bakwaMshayazafe likhala ngokungabi nazindlu nokuntula imisebenzi.Izolo uqale eLovu wagcina eChatsworth. Ekhuluma namalungu omphakathi eChatsworth uMaimane uthe iqembu lakhe lizibophezele ekushintsheni impilo yabantu bakuleli yingakho liqale iVision 2029.Uthe ngalolu hlelo bahlose ukuthi kudalwe amathuba emisebenzi, kube nemfundo engcono kuphinde kuliwe nendlala.“Iqembu elibusayo libhekene nezinselelo eziningi ngaphakathi ezinhlakeni zalo, lokho kugcina sekuphazamisa ukuyiswa kwezidingo kubantu,” usho kanje.Uthe bafuna ukuthatha izintambo zombuso KwaZulu-Natal, ikakhulukazi kuMasipala weTheku ngoba khona zinkulu kakhulu izinkinga kwi-ANC ihluleka ngisho ukuhlalisa ingqungquthela yokukhetha ubuholi.“Engikutholile ukuthi izinkinga zabantu ezindaweni ezihlukene ziyafana bakhala ngokuntuleka kwemisebenzi, izindlu nendlala. Zonke lezi zinkinga abakhala ngazo izona lezi ezenze saqala lolu hlelo iVision 2029,” usho kanje.Uthe ngempelasonto ezayo uzoya eGauteng nakwezinye izifundazwe.UMaimane uthe bajabule ngendlela abamukelwe ngayo kuzo zonke izindawo abazihambele KwaZulu-Natal.“Kuyacaca ukuthi abantu sebelilahlile ithemba ngohulumeni we-ANC manje sebenona i-DA ingaba isisombululo ezinkingeni zabo,” usho kanje.",I-DA ifuna ukugudluza i-ANC eKZN
"Ethintwa yiSolezwe ngemuva kwalezi zindaba u-Abigail ucele ukunikwa isikhathi njengoba eveze ukuthi ubuhlungu abuzwayo ngeke bufaniswe nalutho.“Niyangazi ukuthi angiyena umuntu onqabayo ukuphawula uma kudlule amaqhawe akithi kodwa kulokhu ngiyahluleka ngempela, ngicela ningiphe izinsuku ezimbalwa njengoba ngingakazikholwa lezi zindaba,” kusho u-Abigail ngamafuphi.BenoDorothy bebehlala behamba bobabili emicimbini ehlukene ikakhulu obekuhlonishwa kuyo amaciko noma emingcwabeni yabaculi nabalingisi bakuleli.Okhulumela umndeni uFortune Hute uthe, le ngqalabutho engeyokuzalwa eZimbabwe ishonele emzini wayo oseGoli.“Umama uMasuka ubesehlaselwa wukugula okuhlukene njengoba eke wahlaselwa wumfutho ophezulu wegazi owadala ukuthi ahlaselwe yiStroke izikhathi ezimbalwa,” kusho uFortune.Uthe izolo bebenomhlangano womndeni obekuzocaca kuwona izinto eziningi ezithinta umngcwabo nezinhlelo zesikhumbuzo.UDorothy nomdeni wakhe basuka eZimbabwe ngemuva kokuhlaselwa wukugula eneminyaka engu-19.Kuleli uzakhele igama ngezingoma okukhona kuzo ethi Hamba Nontsokolo nethi Lendaba.Ngeminyaka yama-1950, wagxila emculweni okwagcina ngokuthi azungeze amazwe omhlaba ecula nabaculi abahlukene.Amaciko okukhona kuwo uFlorence Masebe, Proverb nabanye adlulise amazwi enduduzo emdenini.NoNgqogqoshe wamaCiko namaSiko kuzwelonke uMnuz Nathi Mthethwa ukhalisane nomndeni nelakuleli ngokudlula kukaMasuka.Namaqembu ezepolitiki okukhona kuwo i-EFF neCope adlulisele amazwi enduduzo emndenini walesi sihlabani athi akulahlekelwe umndeni kuphela kodwa lonke elakuleli.",Iminjunju ku-Abigail kudlula uDorothy
"OMUNYE wabaholi igama lakhe elivelayo kwabangase bahole i-ANCYL njengoba ilungisela ingqungquthela kazwelonke, wuMnuz Mcebo Dlamini.UDlamini uthe ngeke anqabe uma kukhona amaqabane amthumayo ukuthi awahole.Engxoxweni neSolezwe izolo, uDlamini uthe akhona amaqabane aseze kuyena, athi angafisa ukuthi abe ngumengameli we-ANCYL.UDlamini, owazakhela udumo ngokuhola imikhankaso yeFeesMustFall, kulezi zinsuku useThekwini lapho ebonakala khona ethatha izithombe namaqabane ngaphansi kwesifunda iTheku.“Umamkhulu wami uhlala eNtuzuma njengoba ngikhona lapha, ngize kuye ngizophumula. Kodwa phela uma ufikile endaweni uyiqabane kumele uvakashele amanye amaqabane,” kusho uDlamini.Uthe akhona amaqabane aseveze ukuthi angafisa ukuba awahole kwi-ANCYL.“Nami ngikuvezile ukuthi uma abantu abasha bethi bayangithuma ngoba phela ukuba ngumholi wubizo, uma nawe unalo ubizo futhi uma uthunywa kawusho ukuthi hhayi mina sengathi namhlanje ngikhathele. Ngingasho nje ngithi ikhona into enjalo, ngeke ngikufihle futhi ukuthi ngizovuma uma intsha isithwesa umthwalo,” kusho uDlamini.Uthe ngaphandle kwaseKZN, akhona futhi amanye amaqabane akwezinye izifundazwe ikakhulukazi eGauteng nase-Eastern Cape akhuluma indaba yakhe.UDlamini isikhundla sokuhola i-ANCYL angase asibange noMnuz Sifiso Mtsweni okumanje onguSihlalo weNational Youth Development Agency noMnuz Reggie Nkabinde.Omunye wabantu abebethwelwe ngeqoma esikhundleni nguMnuz Thanduxolo Sabelo onguNobhala we-ANCYL eKZN kodwa manje obonakala sengathi usehoshe imfe njengoba igama lakhe seliphakanyiswa ohlangothini olufuna ukuhola iTheku.",Isishoshovu siyawuvuma umthwalo we-ANCYL
"AMALUNGU omphakathi waseQuarry Heights, eThekwini, akhala ngabasebenzi bakaMasipala weTheku, athi balahla udoti emgwaqweni oseduze kwemizi yabo.Lawa malungu athi sekuphele isikhathi eside ezama ukunqanda amaloli alahla udoti emgwaqweni uQuarry Hieghts Drive, kuleli lokishi.Kuthiwa abasebenzi abasuke beshayela imoto kadoti banqandeka uma kukhona ilungu elibavimbayo ukuthi balahle udot,i abasuke bewuthwele. Uma befike kungekho muntu obabonayo, kuthiwa bayawulahla maqede bahambe.UMnuz Bongani Duma oyisakhamuzi kule ndawo, uthi sebezame bahluleka wukulungisa inkinga ababhekene nayo ngoba ikhansela lendawo lingaqhamuki nesisombululo.“ Inkinga enkulu wukuthi ikhansela alisilekeleli kule nkinga. Akulula neze ukugada amaloli asuke ezolahla udoti nsuku zonke ngoba kwesinye isikhathi afika sisemsebenzini,” kubeka uDuma.Ilungu lekomiti lomphakathi uNksz Sara Luthuli, lithi sebeludlulisile udaba kumasipala kodwa basalinde ukuzwa isisombululo ozoqhamuka naso.“ Sisalinde ukuzwa kumasipala ukuthi uwusiza kanjani umphakathi okhala ngodoti,” kubeka uNksz Luthuli kafushane.Ikhansela lendawo uNksz Joyce Johnson, lithe bamatasa nophiko lokuqoqwa kukadoti iDSW,  ngomkhankaso wokuhlanza le ndawo.“ Abantu baseQuarry Heights sibacelile ukuthi bathathe izinombolo zamaloli ukuze sikwazi ukulandelela ukuthi ngobani abalahla udoti endaweni yabo,” kubeka ikhansela.Okhulumela uMasipala weTheku, uMnuz Msawakhe Mayisela, uthe umkhandlu unalo ulwazi ngokwenzeka ophikweni lokuqoqwa kwadoti.“  Umkhandlu ujube ithimba labasebenzi elizoqikelela ukuthi sizihlinzeka ngendlela efanele izinsiza emphakathini. Umphathi oqondene nophiko nguye ogunyazwe ukuthi enze uphenyo mayelana nale nkinga,” kubeka uMayisela.Eqhuba uthe, umkhandlu awuhambisani nomkhuba wokulahlwa kukadoti ngokungemthetho. Abantu bangabika kwinombolo ethi 031 311 8804,  uma bebona izephula mthetho ezilahla udoti endaweni okungagunyaziwe ukuthi kulahlwe kuyona.",Bakhala ngabasebenzi bakamasipala abalahla udoti
"KUSHONE umbhikishi oyedwa ngesikhathi amalungu omphakathi etholana phezulu ngezulu lezandla namaphoyisa embhikishweni obuphakathi kwaseColenso naseWeenen ngeSonto ebusuku.Kuthiwa iqulu lamalungu omphakathi livuke indlobane lavala umgwaqo uR74 ngamathayi avuthayo lacekela phansi nempahla.Kuthiwa ugandaganda obuseduze komgwaqo ushisiwe ngababhikishi abebevutha bengabaselwe.Amalungu omphakathi kuthiwa ajikijele amaphoyisa ngamatshe, adubula ebhekise kuwo. Amaphoyisa aphindiselile kwase kulimala umbhikishi oyedwa ogcine eshonele esibhedlela.Okhulumela amaphoyisa KwaZulu-Natal, uColonel Thembeka Mbele, uthe ngeSonto ebusuku amalungu omphakathi abethukuthele avuke umbhejazane avala umgwaqo uR74.“Ngesikhathi amaphoyisa ezama ukuvula umgwaqo, ashaywe ngamatshe aphinde adutshulwa kwalinyazwa nemoto yawo. Ngaso leso sikhathi elinye iqulu lababhikishi belisabisa unogada obegade ugandaganda ogcine ushisiwe,” kusho uMbele.Uthe iqulu lamalungu omphakathi liqhubekile laduna iloli ebeligcwele impahla.“Ngesikhathi amaphoyisa ezama ukungenelela aphinde adutshulwa. aphindesela kwadubuleka ilungu lomphakathi elilodwa eliphuthunyiswe esibhedlela lagcina selishonela khona,” kusho uMbele.Amaphoyisa aseColenso aphenya icala loludala uthuthuva emphakathini nokucekela phansi impahla.",Kufe oyedwa kudubulana amaphoyisa nomphakathi
"MHLELI: Ngivumele ngibeke umbono wami mayelana nohlelo oluvezwa kumabonakude olubizwa ngoTatakho, lapho kusuke kufunwa ikakhulukazi ubaba wangempela wengane.Zikhona izingane ezihlezi nobaba abangazizali kodwa abaziphethe kahle njengezingane abazizalayo, bese kuba khona izingane ezifika nomama emendweni kungezona ezasemshadweni. Kuphinde kube nezingane ezihlezi kahle zondliwa futhi zifundiswa ngobaba abangazizali kodwa futhi uthole ukuthi kwayona ingane yazi lo baba njengobaba wayo wangempela.Wonke umuntu uyadinga ukwazi ubaba wakhe, noma ngabe usashona noma ngabe usaphila. Kunezingane namuhla ezakhuliswa ngobaba abangazizali okunamuhla ziphila kamnandi ngoba zakhuliswa kahle.Kunezingane ezihlukunyezwayo kumanje okuthiwa, ""Wena kawusiyena owalapha ekhaya, hamba kini!"" Uthole ukuthi ingane kayilazi elinye ikubo yazi lapha, kanti umndeni usuyibukisisile, wazanelisa ukuthi kakusiyona eyalapha ekhaya.Kwesinye isikhathi izithandani ziyavumelana ngokuba nemfihlo lapho indoda izothatha unina nengane yakhe, bavumelane ngokuthi lolu daba kuzokuba ngolwabo bobabili.Ngesinye isikhathi uma ingane ikhula iye ifune usiko lwakubo. Yilapho ke iye igule noma kube khona izinto ezingahambi kahle kuyona, igcine isiya kulaba okuthiwa bayabona, abanye ke kuye kuthiwe bayabona kanti kababoni.Iqala lapho ke inkinga, ufike umntwana atshelwe lokho namuhla kusasa atshelwe okuhlukile, ekugcineni bese ehlasela umama wakhe. Umama uhlaselelwa ukuthi kungani engalikhulumi iqiniso achazele ingane ukuthi ingeyakwabani? Uthole abanye sebeludlulisela udaba kuTatakho!Yilapho ke ingane ithola amahlazo kamama wayo ukuthi walala namadoda amangaka, kanti futhi akayazi okuyiyona eyamkhulelisa. Nakhona lapho kuyenzeka amadoda awakhumbulayo umama ukuthi waya nawo ocansini abe mathathu, nakhona lapho uthole ukuthi imiphumela iyawaphika la madoda amathathu.Kwesinye isikhathi omama bezingane bayalala namadoda ahlukene bese kuthi uma esekhulelwe abheke indoda engakwazi ukondla ingane bese ethi iyona ke ubaba wengane. Abesifazane bajwayele uma kuzikhulunyelwa nje bese bethi bayamazi bona ubaba wengane, kodwa uma ulandela uhlelo uTatakho ugcina sewutholile ukuthi lokho akusilona iqiniso.Uma ke imiphumela yamadoda amabili noma amathathu iyilandula ingane, ibe ibihlala futhi yazi ukuthi ubaba wayo yilona oshade nomama wayo, ishona kephi? Umama wayo ushona kephi? Ubudlelwane bengane nonina buba kuliphi izinga?Kuhle ukuthola iqiniso kodwa elingeke futhi lakushiya nomlilo osuyokusha inguna-phakade! Uma singalandela ukuthi labo abaphikwe yimiphumela okusho ukuthi kumanje ababazi abobaba babo, baphila kanjani ke kumanje? Sizothola ukuthi isimo sibi kakhulu kunakuqala udaba lungakayi kuTatakho.Kuyingozi ukufunwa kukababa yingane, kungcono kune ngubaba wengane oyifunayo. Nakhona futhi lapho, ake sicabange, sekuthiwa mina noma wena, kunobaba othi mina ngiyingane yakhe ngoba balala nomama wami, nomama avume ukuthi walala naleyo ndoda! Umama osekuvela ukuthi walala namadoda athize ekubeni eseshadile, angeke esahlala kahle emzini. Mhlawumbe nje selokhu lolu hlelo lwaqala baningi omama asebethuthile emizini yabo bahamba, ngoba vese bakhombise ukungathembeki. Kuyihlazo kakhulu ukuthi kwaziwe ukuthi ingane kamasibanibani akayazi ukuthi ingekabani!",[IMIBONO] Kungaba yingozi ukufuna uyihlo wakho wangempela
"UBALISA akaphezi unina wengane osola isibhedlela ngokuhlephula ingane yakhe umlomo nekhala.UNksz Bawelile Hadebe waseMatikwe eNanda, usola isibhedlela iMahatma Gandhi Memorial esisePhoenix eThekwini ngokulimaza ingane yakhe ngenkathi simbelethisa ngokumhlinza ngenyanga edlule.Uthe isibhedlela sesifake ucingo ekhaleni lengane sithi sizama ukuvusa ikhala elisikekile.Mayelana nokudla, uthe idonsa kanzima ingane yakhe ngoba igwinya kanzima ngoba isikeke kwaze kwayoshaya entanyeni.“Unezilonda ezikhombisa ukuthi wasikeka emzimbeni kanti nasebusweni unemihuzuko ekhombisa ukusikeka,” kusho uNksz Hadebe.Njengamanje uthe bamzulisa zonke izibhedlela lapho kuthiwa uzothola khona usizo.“Kuyangimangaza abakushoyo ngoba ngenkathi ngihamba ama-scan ngisenezinyanga eziyisikhombisa ngikhulelwe kwaze kwaba wukuthi ngiyabeletha, akekho udokotela noma unesi owake wangitshela ukuthi kukhona inkinga mayelana nengane engiyikhulelwe,” kuchaza uNksz Hadebe.NgokukaNksz Hadebe, le nkinga ekhungethe ingane yakhe inkulu kakhulu futhi usebonile ukuthi kukhona afihlelwa kona abasesibhedlela njengoba bemehlisa bemenyusa ezibhedlela ezehlukene kungekho ovumayo ukuthi iphutha lenzeka kusona isibhedlela.“Ngizobekezela kuze kube wukuthi ingane yami ithola usizo. Emva kwalokho ngizobe sengifuna abazongisiza ngezinyathelo zomthetho okumele ngizithathe ngoba ikusasa lengane yami lonakele kuyimanje,” kusho yena.Kwayena uNksz Hadebe uthe uke wadonsa kanzima ehluleka ukuzibamba uma eyochama emva kokuhlinzwa kwakhe ngesikhathi ebeletha.“Sekungcono manje akusafani nakuqala,” kusho yena.Njengamanje uthe ingane yakhe iphila ngokunceliswa amabhodlela ayisipesheli awathola khona esibhedlela.Unovalo lokuthi uma ingane yakhe ikhula ingazange iluthole usizo nokunxeshezelwa ingase ikhubazeke unomphela.Okhulumela uMnyango wezeMpilo KwaZulu-Natal, uNksz Ncumisa Mafunda, uthe amarekhodi asesibhedlela ayaphikisana nokushiwoyo.“Nakuba umthetho ungavumi ukuthi uMnyango udalule isimo sempilo yesiguli njengoba lokhu kuyimfihlo ephakathi kwaso noma umzali, umqaphi waso nabezempilo, uMnyango utshelwe abaphathi besibhedlela ukuthi isiguli esithile sazalwa sivele sinesimo esithile esingadalwanga wubudedengu babasebenzi bezempilo,” kusho isitatimende esithunyelelwe leli phephandaba.Ngokwesitatimende, isiguli sesike sahlolwa ukuthi ngabe siyilungele yini i-plastic surgery kanti lokhu kuhlolwa kusaqhubeka ngoba unina ucelwe ukuba abuyele naso (isiguli) esibhedlela ngo-Ephreli.",Usola isibhedlela ngokulimaza ingane yakhe
"UMNDENI wowesifazane waseMlaza owabhokodwa ngommese nguyise wengane yakhe uthi wethulwe umthwalo ngokuboshwa komsolwa.Uyise wengane kaNksz Philile Mbongo (26) wakwa-L osolwa ngokumgwaza ambulale emasontweni amathathu adlule uboshwe ngoLwesine ebusuku ebhace eCato Manor.Umzala kaNksz Mbongo, uMnuz Mzamo Mbatha, uthe bazizwa sebekhululekile bewumndeni emva kokuboshwa komsolwa obese kucishe kwaphela inyanga engatholakali.UMbatha uthe bese bekhathazekile ngokuthi uma umsolwa bemthola bangagcina benza okuphambene nomthetho.Umsolwa uboshwe ngoLwesine ntambama ngosuku obekuhamba ngalo isidumbu siyiswa eMzinto lapho umufi efihlwe khona ngempelasonto.Ngokusho komndeni, ngaphambi kokubulala uNksz Mbongo, umsolwa wayesabise ngokuthi uzombulala bese ezibulala.Kuthiwa umsolwa wamshaya, wamklinya, umufi wabaleka waya kanina omncane wase etholela umsolwa incwadi yenkantolo emvikela kuyena. Kuthiwa umsolwa wabe eseyamsongela ethi uzombulala bese ezibulala naye.“Besinovalo lokuthi umsolwa angabuya azozama ukusula ubufakazi ngokuthi ahlasele abambona ngesikhathi emgwaza,” kusho uMbatha.Okhulumela amaphoyisa KwaZulu-Natal, uLt Col Thulani Zwane ukuqinisekisile ukuthi ngoLwesine kuboshwe owesilisa oneminyaka engu-26 ngecala lokubulawa kukaNksz Mbongo. Umsolwa bekulindeleke ukuthi avele enkantolo izolo.",Kuboshwe 'owabhokoda' unina wengane ngommese
"UMEMEZELE isikwati esiqinile umqeqeshi weqembu lesizwe lika-Under 20 uThabo Senong izolo emini.Amajita azobamba iqhaza kuCaf African Youth Championship ngenyanga ezayo. Elakuleli liboshelwe eqoqweni elilodwa neCameroon, Senegal neSudan. Le midlalo ezodlalelwa eZambia eyokuhlungela iNdebe yoMhlaba ka-Under 20 eseJapan ngoMeyi.Amaqembu azozibekisela indawo kuma-semi final azozitholela ithikithi elibheke eJapan. Amajita azovula neCameroon ngoFebhuwari 27 eLevy Mwanawasa Stadium, eNdola, eZambia, bese kuthi umdlalo wesibili ubesenkundleni efanayo neSenegal ngoMashi 2.Owokugcina wokuvala eyamaqoqo ungoMashi 5 eHeroes Stadium, eLusaka, eZambia. USenong ufake uPhakamani Mahlambi ogijima kuBidvest Wits.Lo mdlali ohlale izinyanga engadlali ngenxa yokulimala nguyena owayegqamile ngesikhathi iqembu lesizwe lika-Under 23 lizibekisela indawo kuma-Olympic Games abeseRio de Janeiro, eBrazil ngonyaka odlule.UMahlambi (19) kubhekwe ukuthi aphinde asize iBafana emidlalweni yokuhlungela iNdebe yoMhlaba eRussia ngo-2018 nakweyokuhlungela i-Africa Cup of Nations (Afcon) ngo-2019. Ubuye ekulimaleni kwezwakala kulandela ukuhlala isikhathi eside engadlali. Abanye abadlali okubhekwe ukuthi bagqame kulesi sikwati nguKhanyisa Mayo weSuperSport United, uLiam Jordan ogijima kuSporting Libson yasePortugal, Luther Singh ongenalo iqembu, Luyanda Ntshangase oyibamba kuMatizburg United, Kobamelo Kodisang wePlatinum Stars, Thabo Cele weReal Sporting Clubbe, Tercius Malepe we-Orlando Pirates noSiyabonga Ngezana odlala kuKaizer Chiefs.Abadlali bazofika ekhempini ngoLwesine oluzayo. Bazokhempa amasonto amabili ngaphambi kokuthi balibhekise eZambia. Elakuleli sekuphele iminyaka lagcina ukudlala eNdebeni yoMhlaba ka-Under 20. Lagcina ukudlala kulo mqhudelwano ngo-2009 e-Egypt.Selilonke iqembu lesizwe laMajita limi kanje:Onozinti:Sanele Tshabalala, Darren Johnson noMondli Mpoto.Izitobha:Aghmat Ceres, Sirgio Kammies, Reeve Frosler, Notha Ngcobo, Malebogo Modise, Katleho Mohammed, Givemore Khupe, Shane Saralina, Siyabonga Ngezana no-Tercius Malepe.Esiswini:Thabo Cele, Wiseman Meyiwa, Sipho Mbule, Thabani Zuke, Teboho Mokoena, Katlego Ntshabeleng, Sydney Mtshweni, Duncan Apollis, Nkosingiphile Ngcobo, Sibongakonke MbathanoKobamelo Kodisang.Abagadli:Luther Singh, Liam Jordan, Luyanda Ntshangase, Menzi Ndwandwe, Itumeleng Shopane, Khanyisa Mayo noPhakamani Mahlambi.",USenong omemezele isikwati ugabe ngoMahlambi ku-Under 20
"ABASEBENZI benkampani ethunga izimpahla iTrade Call Investement Apparel eseMobeni, eThekwini, izolo bavale umgwaqo befuna imali esiza abathikanyezwe yiCovid-19 (Covid-19 TERS).Abasebenzi, abangamalungu eSouthern African Clothing & Textile Workers’ Union (SACTWU), bathe abakaze bayithole imali yabo yeCovid-19 TERS kusukela ngoMeyi yize benolwazi lokuthi inkampani yabo ikhokhelwe yi-UIF.UNksz Nompumelelo Zwane ongumxhumanisi wabasebenzi nenyunyana eTrade Call Investment Apparel edume ngokuthi yiTCI, uthe umqashi uthe uthole uR11 000 kuphela kwi-UIF yize bona bazi ukuthi ukhokhelwe imali engaphezu kukaR1 million.“Siqale ukubuza ngemali yethu ngesonto eledlule kwathiwa izokhokhwa ngemva kwezinsuku ezintathu, sibalile sathola ukuthi ziphela ngoMsombuluko. Sibe sesibizwa emhlanganweni satshelwa ukuthi imali engenile iwuR11 000 ebhekelele iTCI oseThekwini okuyithina. Enye imali ikhokhele abanye oTCI. Kubuye kwathiwa imali kaMeyi ayikho, imali eyangena eka-Ephreli kodwa asikaze siyithole,” kusho uNksz Zwane.Babuye batshelwa ukuthi imali ifakwa kwi-bargaining council ebhekelele abasebenza ngendwangu kodwa bona abanankinga nalokho, abakufunayo yimali yabo.IPhini likaNobhala Jikelele weSactwu, uMnuz Vilina Membinkosi, lithe abasebenzi benza iphutha uma bethi imali kaMeyi isikhokhiwe ngoba imali abayibonayo ngeka-Ephreli futhi bayitholile.“Abasebenzi bacele ukubona uhlu olukhombisa imali ekhokhiwe banikezwa. Sibachazelile nokuthi imali eyangena ngeka-Ephreli. Sichazile nokuthi uma abantu bebesebenza beholelwa imali yabo abakwazi ukuthola imali yeTERS. Bakhona akade besebenza benza impahla yokuzivikela kwiCovid-19. Silindele-ke ukuthi kube yisibalo esincane esitelekile hhayi bonke abasebenzi,” kusho uMembinkosi.Uthe iSactwu ithumele abantu ababili ukuze bachazele abasebenzi konke okwenzekayo.Okhulumela iTrade Call Investment Apparel akatholakalanga ukuphawula. Abaphendule ucingo banike intatheli inombolo yeselula okuthe uma ishayelwa, obambe ucingo wathi akazi lutho ngesiteleka.",Bavale umgwaqo befuna imali ye-UIF
"ISIHLABANI somculo kamaskandi, uKhuzani ""Indlamlenze"" Mpungose, sifikelwe wumunyu ngesikhathi sihlonishwa nguMasipala wangakubo eNkandla ngegalelo laso emculweni. UKhuzani ubungazwe esaphila nabafundi abaqhakambise indawo yaseNkandla kuGrade 12 nyakenye kumaMayoral Excellence Awards 2021 And Study Assistance, eNkandla Indoor Sports Centre ngoLwesine.""Ngizithoba kakhulu ngokuhlonishwa njengomculi kamaskandi osemncane, kodwa namhlanje ngizithola ngihlonishwa. Kungifikisela umunyu uma ngizwa kukhulunywa ngami kanje, ngiphila. Ingoba ngike ngibone kukhulunywa ngabantu sebengasekho, kuthiwa benza kahle. Ubeshaya, ehlula amaqhawe..."" UKhuzani uthe yize esehlonishwe kakhulu kodwa okwaseNkandla kuvelele ngenxa yokuthi uyilokhu ayikho ngenxa yomphakathi wakule ndawo okuyiwo owamkhulisa nomxhasayo.Imeya yaseNkandla, uMnuz Thami Ntuli, uchaze uKhuzani njengengqalabutho abaziqhenya kakhulu ngayo kule ndawo ngenxa yamagalelo ayo. ""Sihlonipha leli qhawe namhlanje, uKhuzani ""Indlamlenze"" Mpungose. Singabantu baseNkandla sibone kufanele sikuhloniphe kumaMayoral Excellence Awards. Akuhlonishwa nanoma ngubani. Ubokwazi uma ufike kulesi sigaba, sisuke siziqhenya kanjani ngawe. Sewuhlonishwe nabantu abasezingeni eliphezulu,"" kusho uNtuli ohloniphe uKhuzani ngesikhumba senkomo yabeNguni, isitifiketi, indondo, isiklabhu nesigingci sebhesi. Uhlelo lwale ndumezulu yalo mcimbi beluphethwe umhleli futhi ongumfundi wezindaba zesiZulu kuSABC 1, uVusizwe Langa nomsakazi woKhozi FM, uTshatha Ngobe.Phakathi kwezicukuthwane ebezikhona kubalwa noMntwana uPhumzile Buthelezi ongusiHlalo we-IFP Women' Brigade kuzwelonke futhi oyiLungu lesiShayamthetho eKZN, uMnuz Mthokozisi Nxumalo ongusiHlalo we-IFP Youth Brigade kuzwelonke neLungu lePhalamende, Inkosi uMzamo Buthelezi oyiPhini likaMengameli weNkatha kuzwelonke futhi oyiLungu lePhalamende, uMnuz Siphosethu Ngcobo onguNobhala-Jikelele weNkatha futhi uyiLungu lePhalamende kuzwelonke.Kusukume wonke umuntu ngesikhathi uKhuzani esecula bukhoma unqambothi lwengoma yakhe ehlukanise unyaka oKhozini ngo2020. Lo mculi ubuye wahlonishwa nangokugcwalisa iMoses Mabhida Stadium, eThekwini ngo2019. Ngaphandle kwalokho uKhuzani useke wahlula bonke abaculi kumaDstv Mzansi Viewers' Choice Awards ngo2018 futhi wahlabana nangeBest Maskandi Award kumaSouth African Music Awards (Sama) ngo2017. Usebuya nase-United States of America ngokohlelo lwamaSatma Awards ngo2016. ",Ufikelwe umunyu ehlonishwa ngakubo
"IZAZI zomnotho zithi basazothwala kanzima osomabhizinisi abancane njengoba kunyuke uphethroli nodizili. Ilitha likaphethroli  linyuke ngo-66 cents kanti elikadizili linyuke ngo-57 cents.UNksz Palesa Mabasa obhekele osomabhizinisi abancane kwa-FNB uveze ukuthi izindleko zosomabhizinisi abancane zizokwanda nango-Ephreli njengoba kuzonyuka intela ekhokhwa uma kufakwa uphethroli ngo-27 cents ilitha.”Le ntela ibhekela isikhwama sabalimele emgwaqweni iRoad Accident Fund nezinye izindleko ezithinta imigwaqo.UNksz Mabasa uthe osomabhizinisi abancane bakhahlanyezwe yiCovid-19 kanti ukunyuka kukaphethroli nodizili kuzokwandisa izinkinga zabo.“Osomabhizinisi abancane kufanele beze nezinhlelo ezintsha zokuthuthukisa amabhizinisi abo, babheke lapho benganciphisa khona izindleko ngoba ukunyuka kukaphethroli nodizili kuzobashaya. Okunye okuzobashaya wukuthi abathengi bazokwandelwa yizindleko okusho ukuthi ngeke babe nemali eningi yokuthenga. Abantu bazothenga abakudinga kakhulu,” kusho uNksz Mabasa.USolwazi Bonke Dumisa oyisazi somnotho uthe kuzosinda kuwo wonke umuntu hhayi kosomabhizinisi kuphela ngoba ukunyuka kukaphethroli nodizili kunyusa imikhiqizo eminingi.UMnuz Paul Makube ongusomnotho ogxile kwezolimo uthe, abalimi balungiselela ukutshala ama-hectare awu-751 000 kakolweni, awebarley, canola ne-oats  ngakho bazodinga udizili omningi.Uthe ukunyuka kukadizili kudalwe wukunyuka kuka-oyela ongahluziwe emazweni awukhiqizayo njengoba amazwe amaningi eseqale ukuvula umnotho.“Izindleko zabalimi zizonyuka ngoba nalabo abafuyile kufanele bathumele imfuyo emadeleni nakwamanye amazwe. Konke lokhu kudinga udizili. Kudingeka wonke umuntu abophe izifociya ngoba izindleko ziyanda. Siyathemba ukuthi irandi lizodlondlobala ukuze lisilwele ekunyukeni kwezindleko zika-oyela,” kusho uMakube.",Kusazoba wumqansa kosomabhizinisi abasafufusa
"KUFE abantu abawu-11 kwalimala abawu-8 engozini yezimoto ezintathu emgwaqeni uN3 ngase Wilge Toll Plaza, eFree State izolo ntambama.Ngokwemibiko endaweni yesigameko kushayisane itekisi, imoto encane kanye neloli.Okhulumela iNetcare 911 uMnuz Shawn Herbst uthe kufe abantu abawu-11 endaweni yesigameko.“Abanye abawu-8 basesimeni esibucayi kanti oyedwa wabo ulandwe indiza enophephela emhlane waphuthunyiswa esibhedlela,” kuso uHerbst.Okhulumela amaphoyisa eFree State uColonel Thandi Mbabo uthe kuvulwe icala lokubulala kanti kusazokwenziwa uphenyo ngale ngozi eyenzeke ngo-3.30 ntambama. Kubikwa ukuthi iloli lishayisane neToyota Quantum ebiphambana nayo.UMbambo uthe kuzophenywa imbangela yengozi.",Kudlule abawu-11 engozini yetekisi neloli kuN3
"ZELDA VENTERBAZOBUYELA enkantolo ngenyanga ezayo odokotela abafuna ukuthi uMnyango wezeMpilo ugunyaze ukuthi umshanguzo obulala amazenze nezikelemu ezilwaneni, i-Ivermectin ugunyazwe ukuze kwelashwe ngawo iziguli ezineCovid-19.UDkt George Coetzee weSiverton Medical Practitioners, i-AfriForum, nabanye odokotela izolo bafake amaphepha eNkantolo eNkulu yasePretoria, befuna ukuthi uNgqongqoshe wezeMpilo kuleli uDkt Zweli  Zweli Mkhize nesikhungo esigunyaza ukusetshenziswa kwemithi kuleli iSouth African Health Products Regulatory Authority (SAHPRA), bagunyaze ukusetshenziswa kwalawa maphilisi.Labo dokotela bafuna ukuthi umnyango neSAHPRA bagunyaze ngokushesha ukuthi la maphilisi  asetshenziswe nakubantu ukuze odokotela abafuna ukwelapha iziguli ezineCovid-19, bakwazi ukuwasebenzisa.Labo dokotela bathi uma udokotela efuna ukusebenzisa la maphilisi kudingeka agcwalise amafomu achaze ukuthi kungani efuna ukuwasebenzisa, aphinde athole imvume kuSAHPRA ngaphambi kokuwasebenzisa. Bathi lokhu  kuthatha isikhathi eside. Bafuna inkantolo ilumise uhlelo lokuthi bagcwalise amafomu.UMnuz Barend Uys we-AfriForum uthe: “Isikhathi esikuso asifani nesaphambilini. Abantu bafa ubuthaphuthaphu ezikhungweni zezempilo, abasebenzi bezempilo abasazi benzenjani. Usuku ngalunye ludlula nemiphefumulo eminingi.”Uthe i-Ivermectin ibhaliswe yiWorld Health Organisation (WHO), njengamaphilisi aphephile ukuthi angasetshenziswa nasezinganeni.“Ucwaningo olwenziwe e-USA, Argentina, India, Egypt  naseSpain lukhombisa ukuthi i-Ivermectin ingasiza ekwelapheni iCovid-19, okungehlisa isibalo sababulawa yileli gciwane. Yingakho sithathe lesi sinyathelo ngoba siyazi ukuthi la maphilisi ahloliwe kwatholakala ukuthi awayona ingozi."" Abafake isicelo enkantolo bathi abalimi yibo abasebenzisa kakhulu i-Ivermectin manje sebebaningi abantu abayisebenzisayo okwenza ukuthi kube nzima ukuyithola emakhemisi ezilwane futhi isiyabiza.Kwamanye amazwe la maphilisi kuvumelekile ukuthi asetshenziswe kubantu, kuleli avumeleke ukuthi asetshenziswe ezilwaneni kuphela.""Iqiniso ukuthi abantu abaningi basebenzisa amaphilisi ezilwane bengenalo ulwazi lokuthi asetshenziswa kanjani, okungaholele ekutheni beqise isikali okuyingozi. Kumele agunyazwe ukuze bawanikezwe odokotela nosokhemisi,"" kusho u-Uys. ",I-AfriForum ibopha umnyango ngodaba lwe-Ivermectin
"NJENGAMASOSHA eya empini abadlali beBafana Bafana abanavalo ngokuyongena esibayeni sezitha babhekane nazo ngqo emdlalweni wokuhlungela i-Africa Cup of Nations (Afcon) ongempelasonto.Namuhla iqembu laseNingizimu Afrika lizobhekisa amabombo eNigeria ligcwele ukuzethemba phezu kokubhekana nezingqinamba emalungiselweni alo.Umdlalo ongowokuqala kuGroup E ungoMgqibelo eGodswill Akpabio International Stadium, e-Uyo ngo-5 ntambama. Kudlalelwa ukuthi kuphume amaqembu azoya kwi-Afcon eCameroon ngo-2019.Umlando phakathi kwala mazwe kunobhutshuzwayo ukhomba ukuthi kuhlezi kudlalelwa amagqubu njengoba kungekho ofuna ukuzibona engaphansi komunye.Okufanele ukuthi kuzokwenza umdlalo ube ngowamagqubu kakhulu kunakuqala wukuthi ngesikhathi iBafana igcina e-Uyo ngo-2014, yashiya kukhalwa kwazise umphumela ka 2-2 phakathi kwamaqembu, wakhipha amaSuper Eagles kwi-Afcon ka-2015 eyayise-Equatorial Guinea. INingizimu Afrika yayivele ifike kulo mdlalo isizibekisele indawo kwi-Afcon.Kulokhu womabili amaqembu azobe elwela ukuyiqala kahle indlela ebheke eCameroon.UBongani “Ben 10” Zungu osephenduke isethenjwa eqenjini lakhe lasePortugal iVitoria S.C, uthe uma elithola ithuba uzokwenza isiqiniseko sokulwela iqembu libuye nomphumela ozojabulisa abalandeli. “Ngiyajabula ngokubuya eqenjini njengoba ngike ngalimala. Uma ngithola ithuba ngizolibamba ngazo zombili njengoba kusemqoka esizweni sonke ukuthi senze kahle.""Uthe ukudlala phambi kwezinkulungwane eqenjini lakhe sekumenze wazethemba. “Akukho okuningi okushintshile ngaphandle kokuthi sengiyashesha futhi sengikhulile ngendlela engithatha ngayo izinqumo uma ngiphethe ibhola. Ukudlala phambi kwabalandeli abaningi e-Europe nakho sekunyuse ukuzethemba kimina.”Uthe ufisa abadlali abafana noPercy Tau balandele kuyena ngokuthola ithuba lokuyodlala phesheya.Ukaputeni weBafana uThulani “Tyson” Hlatshwayo olamukele ithuba lokuhola iqembu, ufuna bafike bagingqe amadoda, wonke umdlali ozongena enkundleni azimisele ngokufela khona.“Kusemqoka ukukhuluma nabadlali ngibenze baqonde ngobumqoka bokulwela izwe. Kumele sizinikele 120% enkundleni. Noma ngabe siyahlulwa kufanele kube wukuthi sikhiphe konke esinakho, yilokho engikulindele kozakwethu,” kusho uHlatshwayo.Uthe umqeqeshi uStuart Baxter ugcizilele kakhulu ukuxina iNigeria ngejubane uma behlasela bese beqikelela ukuthi bahleze beqaphile emuva ngazo zonke izikhathi. “Siya ebantwini esibaziyo. Ngiyazi ukuthi kuzodinga sisebenze kanzima ukubuya nomphumela omuhle. Kuzodingeka amasosha futhi nami ngingomunye wawo.""",UBen 10 uzolwela ukuwinisa iBafana
"AMANYE amagatsha e-ANC eThekwini aphumele obala athi ayofa lapho kufa khona owayenguMengameli we-ANC nezwe, uMnuz Jacob Zuma, noNobhala-Jikelele wale nhlangano osamisiwe, uMnuz Ace Magashule.Lokhu akusho izolo esithangamini sabezindaba eThekwini, ephumela obala ngokweseka laba baholi.La magatsha athe ayakuqonda kahle ukuthi kunezinkinga ezenza inhlangano ihlukane phakathi kodwa wona aseka uZuma noMagashule kukho konke.Esitatimendeni esithunyelwe abezindaba, aqale ngokuthi: “Singamagatsha e-ANC eThekwini sikhathazekile kakhulu ngokwenzeka kuleli qembu nangendlela izindaba zombutho eziphethwe ngayo yi-National Executive Committee (NEC) ye-ANC.”UMnuz Ntando Khuzwayo, okhulumela la magatsha, uthe:“Siyi-ANC eThekwini sithi makubuyiswe uMagashule ngokushesha esikhundleni sakhe. Uma kuxoshwa umuntu kumele kulandelwe imithetho hhayi uvele ummise nje, futhi kusetshenziswe indlela enokuchema. Inhlangano ezimisele ngomsebenzi wayo ngeke yenze kanjena. Lesi senzo sinobungane futhi sisenza inhlekisa.”UKhuzwayo uthe uZuma bazomeseka kuze kube sekugcineni njengoba ebhekene necala ngodaba lokunqaba ukuyofakaza kwikhomishini ephenya ngokulawulwa kombuso yidlanzana, eholwa yiJaji Raymond Zondo.“Ukuboshwa kwakhe kungakaphothulwa udaba lwenkantolo ngabe akubona ubulungiswa. Sizomvikela, uma kufanele sizocela usizo kwabanye ozakwethu ezwenikazi i-Afrika, siyokwenza lokho. Kumanje siyahlangana ukuze simvikele.” UKhuzwayo uthe baphoxekile futhi abahambisani nezinto ezenziwe yiNEC wathi kumele ihlakazwe.Phakathi kwezinto athe kumele i-ANC izilungise yimfundo yamahhala ezikhungweni zemfundo ephakeme.Kwenzeka lokhu nje uMagashule nelungu lephalamende, uMnuz Bongani Bongo, bakhishwe ngesankahlu emhlanganweni weNEC.Kulo mhlangano kuthiwa kukhona ababone ukuthi uMagashule noBongo bayingxenye yalo mhlangano, bathi mabakhishwe.Kuthiwa bakhishiwe kanti imibiko yabezindaba ithi ikhadi lokungena likaMagashule ekomkhulu le-ANC, eLuthuli House, alisasebenzi njengoba emisiwe. Khonamanjalo i-ANC igxeke ukuputshuka kwezinto ezisuke zidingidwa emhlanganweni wale nhlangano.Lokhu kulandela ukuthi kuputshuke inkulumo kalowo owayenguMengameli wezwe, uMnuz Thabo Mbeki, ethi i-ANC isifana nento efayo.Okhulumela i-ANC, uMnuz Pule Mabe, ugxeke labo abaqhubeka nalo mkhuba wokuthi bapotshozele umphakathi izinto ezisuke zixoxwa kulo mhlangano.Uthe bakhathazekile ngalokhu, wathi abenza lokhu bafuna ukuhlukanisa phakathi inhlangano.“Labo abayotholakala beputshukisa izinto ze-ANC bazothathelwa izinyathelo. Ithimba lezomthetho le-ANC liyayibheka lento yokuputshukiswa kwezinto ezingamele ziphumele emphakathini.”  ",Sizokufa lapho kufa khona uZuma noMagashule - ANC eThekwini
"MINENHLE MKHIZEU THULASIZWE Mbuyane ubhoboka ngesinqumo sakhe sokulaxaza i-Orlando Pirates asichaza njengesingazange sibe nzima ukusithatha njengoba esezogijima kuMpumalanga Black Aces asayine kuyona inkontileka yeminyaka emibili nohhafu.UMbuyane, ofike kuBucs ngo-2008 esuka ku-Free State Stars, uqede amasizini amahlanu edlala kweZimnyama adle nazo izicoco ezimbili ze-Absa Premiership, ezimbili zeMTN 8, eseNedbank Cup neseTelkom Knockout.Inkontileka yakhe nePirates ibiphela ngoJuni kodwa ijezi ubeselizwa ngendaba kwazise ugcine ukubonakala enkundleni ngonyaka odlule ngesikhathi ezakhe zidlala ne-Al Ahly kweyamaqoqo eCaf Champions League.“IPirates bengiyithanda ngenhliziyo yami yonke kodwa ukuthatha isinqumo sokuyishiya akuzange kube nzima. Empilweni yami yebhola ibhentshi akukaze kube yinto yami futhi yingakho ngibone kungcono ukuthi ngishiye ngoba ijezi bengingasalitholi. Akuzange kungithathe isikhathi ukuthi ngiqome ukuyodlala ku-Aces ngoba ngibone ithuba lokuyothola ijezi okuyinto engiyifunayo. Izikhulu zakhona zingamukele kahle,” kusho uMbuyane.“IPirates ngiyohlezi ngiyikhumbula ngezinto ezinhle ngoba nginqobe zonke izicoco ezikhona eNingizimu Afrika ngaphinde ngazakhela igama lami kuyona. Ngalokho ngifisa ukubonga wonke umuntu engisebenze naye eminyakeni eyedlule ezikhathini ezinzima nezimnandi,” kusho uMbuyane.Eqenjini lesizwe iBafana Bafana uMbuyane usedlale imidlalo emihlanu waqobela enethini igoli elilodwa.“URoger De Sa, ocija iPirates, wethukile ukuthi ngiyahamba ngoba konke kwenzeke engazi. Nasekhaya angizange ngibatshele kwazise yonke into yenzeke ngokushesha baze bezwa ezindabeni. Ngiqede yonke into ne-Aces ngoLwesibili ebusuku. Njengamanje sengiwumZayoni,” kusho uMbuyane.Ku-Aces kulindeleke ukuthi akhe ubudlelwano obuhle nabadlali abafana noMabhudi Khenyeza, Thabo Qalinge, Clifford Ngobeni no-Onyekachi “Tico” Okonkwo bobabili adlale nabo kuBucs.“Okumqoka kunakho konke wukuthi ngizinze eqenjini bese ngisiza iqembu ukuthi lenze kahle futhi inselelo eza nalokho ngiyilungele. Abadlali abaningi abagijima ku-Aces ngidlalile nabo phambilini okuzokwenza kube lula ukuthi ngisheshe ngingene egiyeni. Kungakuhle uma singathola indebe eyodwa okuyiNedbank Cup engicabanga ukuthi sinalo ithuba kuyona. Empilweni yami ebholeni elikhokhelayo i-Aces yiqembu lami lesithathu futhi ngibheke ukuthi kube ngelokugcina ngaphambi kokuthi ngithathe umhlalaphansi,” kusho uMbuyane.I-Aces azodlala kuyona ilele kunombolo 10 ku-log ngamaphuzu angu-17 emidlalweni engu-14. NgoFebhuwari 5 uMbuyane kubhekwe ukuthi abonakale okokuqala egqoke imifaniswano yaleli qembu emdlalweni walo neMoroka Swallows, Kanyamazane Stadium, eMpumalanga.“Ukusebenza noqweqwe lomqeqeshi onjengo-Clive Barker kuzophinde kunginike elinye ithuba lokuthi ngikhulise ulwazi lwami lwebhola ngenxa yamava akhe kulo mdlalo. Siyamazi sonke usenqobe izinto ezinkulu njengomqeqeshi,” kusho uMbuyane.",UMbuyane akazisoli ngokushiya iPirates
"ABHODLA umlilo amaphoyisa asebenza ngaphakathi eziteshini ngokushaywa ngesithende uma kunezinhlelo zokunyuswa kwezikhundla.La maphoyisa asiza umphakathi ngokuwavulela amacala, aphinde enze neminye imisebenzi njengokugxiviza izincwadi zeziqiniseko, aseqale umkhankaso wokuhudula izinyawo emsebenzini ngenhloso yokuzwakalisa intukuthelo yawo.Asabisa nangokuthi azongenela isiteleka uma iziphathimandla zingahlangabezani nezimfuno zawo.Akhala ngokuthi wona awanyuswa ezikhundleni kodwa ozakwabo abasebenza kwezinye izinhlaka bebe benyuswa.Amanye awo asesebenze iminyaka engaphezu kuka-12, ehleli esigabeni sokuqala sokuba ngo-constable kodwa ozakwabo abakwezinye izinhlaka bona bebe sebanyuselwa ezikhundleni ezilandelayo ngemuva kokusebenza iminyaka emibili.Kunezinsolo ezithi amaphoyisa asebenza ophikweni lokuqapha nakwezinye izinhlaka, kubalwa nalawo adume ngamabharethi wona asuka esikhundleni sokuba ngo-constable abe ngo-warrant officer, ajombe isikhundla sokuba ngosayitsheni.Kunohlu lwezikhalo namazwi aqoshiwe, okusatshalaliswe ezinkundleni zokuxhumana zawo amaphoyisa.Ithimba leSolezwe lihambele eziteshini ezimbalwa eThekwini izolo liyohlola isimo ngemuva kokuvela kwezindaba zokuhudula izinyawo.Esiteshini kuYusuf Dadoo (Broad) amaphoyisa abebonakala esebenza ngendlela ejwayelekile esiza abantu abebekolayini.Kanti esiteshini ePhoyinti naseDurban Central, inhlansi yokuhudula izinyawo ibibonakala, abantu belanyelwe bemile usizo lugqoza.EDurban Central ngemuva kwehora lokuqala emini kuya ku-2 izolo, abantu bebegcwele ebhentshini kungekho obasizayo.Esiteshini sasoPhongolo khona kubikwa ukuthi zihudulwa ngempela izinyawo.Iphoyisa elikhulume neSolezwe kodwa lacela ukungadalulwa ngoba livikela umsebenzi walo, lithe bathukuthela bayaveva ngenxa yokushaywa ngesithende uma kumele banyuselwe izikhundla.“Ozakwethu abasebenza kwezinye izinhlaka bona bayanyuselwa izikhundla thina esisebenza eziteshini siyazitshwa, abanye bethu sebesebenze iminyaka engu-12, bengo-constable kodwa kabanyuswa ezikhundleni kuthi amaphoyisa asebenza kwezinye izinhlaka njengalawo aqapha izindlu zongqongqoshe nophiko lwamabherethi wona asuka ekubeni ngo-constable enziwe o-warrant officer,” kusho leli phoyisa.Lisole inyunyana yabo iPolice and Prisons Civil Rights Union (Popcru) ngokubadayisa.“IPopcru ayisilweli futhi iyona evume ukuthi kwenziwe le nto yokukhetha iphela emasini uma kunyuswa amaphoyisa ezikhundleni ngoba ihlale izwelana nabaqashi,” kusho leli phoyisa.Omunye ongumphathi wolunye uphiko kwesinye seziteshi eThekwini, uthe ukuhudula izinyawo kwamaphoyisa kuyabalimaza kanti akulula ukubona kwezinye iziteshi ukuthi kuhudulwa izinyawo ngoba amanye amaphoyisa avele afake izincwadi zokugula, amanye afike emsebenzini kodwa enze okungatheni, kushaye isikhathi sokugoduka ahambe.Lithe ngoMsombuluko ozayo bahlela ukuthi kube namamashi ezindaweni ezahlukene lapho bezokwethula khona izikhalo zabo.“Ithina esisebenza ngempela eziteshini futhi siwubuso bamaphoyisa kodwa sibukelwa phansi, kuvele kunyuswe ezikhundleni abantu abasebenze iminyaka emibili abangakwazi ngisho ukubhala izitatimende,” kusho leli phoyisa.Okhulumela iPopcru kuzwelonke, uMnuz Richard Mamabolo uphikile ukuthi inyunyana yabo idayise ngabasebenzi.“Amanga ukuthi sidayisile, konke esikwenzayo thina kusuke kuwumyalelo esiwuthathe kumalungu ethu,” kusho uMamabolo.Okhulumela amaphoyisa kuzwelonke uBrigadier Vish Naidoo uthe bazwile ngezikhalo zamaphoyisa asebenza eziteshini ezinkundleni zokuxhumana.“Azikho izikhalo ebezisalethwe kwiziphathimandla kulandelwa imigudu efanele,” kusho uNaidoo.Oyingcweti ezindabeni ezithinta amaphoyisa, uDkt Johan Burger, wesikhungo i-Institute for Security Studies, uthe nakuba izikhalo zamaphoyisa asebenza eziteshini zizwakala kodwa awavumelekile ukuthi ateleke.“Isigaba somthetho 41, wamaphoyisa, asivumi ukuthi amaphoyisa ateleke, uKhomishana kazwelonke noma wesifundazwe unelungelo lokuthi awaxoshe emsebenzini amaphoyisa angenele isiteleka,” kusho uBurger.Uthe abukho ubulungiswa ukuthi amaphoyisa engaphathwa ngendlela efanayo.",Amaphoyisa adinwe ahudula izinyawo
"SEKUBIZWE umhlangano ophuthumayo nabaphathi bebandla lamaWeseli besifunda sakwaNongoma, emuva kwe-video esabalele ezinkundleni zokuxhumana ekhombisa amalungu ebandla ephambana nemigomo kathaqa.Isolezwe linayo i-video okuthiwa iqoshwe ngempelasonto, ekhombisa abazalwane baseWeseli begcwele itende, bagaxane begida, abanye bexegise izifonyo ezilevini. Abazalwane abasetendeni babonakala bengaphezu kwesibalo sika-50 esinqunywe uMengameli Cyril Ramaphosa ngesikhathi kuvulwa amasonto ekuqaleni kwenyanga.Ivideo efakwe kwiFacebook, ishaqise abaphawule kuyo bebabaza ukungayihloniphi imithetho kathaqa. Abanye bathe kumele bathathelwe izinyathelo abaholi bebandla abavumele lesi simo.Okhulumela ibandla lamaWeseli kuzwelonke, uNkk Bongi Moyo-Bango, uthe sesisiyaziwa isifunda sebandla esithinteka kwi-video.KUJUTSHWE uMbhishobhi Linda Mandindi ukusingatha udaba lwe-video yamaWeseli, ekhombisa abazalwane bephula imigomo kathaqa Isithombe: SIGCINIWEUsigxekile lesi senzo, waqinisekisa ukuthi okwenzekile kuphambene nemithetho yebandla. Utshele Isolezwe ukuthi sekujutshwe uMbhishobhi Linda Mandindi ophethe iNatal Coastal Synod ukuthi asingathe lolu daba.“Lonke ibandla latshelwa ngemigomo okumele ilandelwe ngesikhathi kuvulwa amasonto. UMbhishobhi Mandindi uzohlangana nabaholi, athole ukuthi kwenziwe yini ukuthi kungahlonishwa imigomo. Akekho umfundisi ongatshelwanga ngemigomo kathaqa yingakho lolu daba singeke siluthathe kancane,” kusho yena.Kushayelwa uMandindi uqinisekisile ukuthi nguyena ozosingatha udaba, obekumele izolo abe nomhlangano nobuholi obuthintekayo. Uveze ukuthi akutholile ukuthi i-video iqoshwe ngempelasonto. Uthe bekungcwatshwa iphini likamengameli kwisekethe yakwaNongoma.Ngokwemigomo kathaqa emenyezelwe uRamaphosa, akuvumelekile ukuhlangana kwabangaphezu kuka-50 ezinkonzweni noma emngcwabeni. Kugcizelelwe ukuthi ngisho enkonzweni kumele kugqokwe izifonyo, kugwenywe nokusondelana.Akuvumelekile ngisho ukuxhawulana kodwa kwi-video kubonakala amadoda egida, egaxene, eshaye isikokela. Nasetendeni abanye abazalwane abangangenanga ngesikhathi kushaywa isikokela, babonakala begida phakathi bengayigcinile imigomo yokuqhelelana.",AmaWeseli agcwale itende aphula imigomo kathaqa KwaNongoma
"UMFUNDI kaGrade 7 waseMgungundlovu obedukile utholwe engungwe amaphara eThekwini, ngoLwesihlanu.UNaledi Zondo (12) owaduka ngoMsombuluko kubo ePrestbury, eMgungundlovu, uze watholwa ngoLwesihlanu ebusuku esenabangani abasha.Unina walo mfundi okhulume neSolezwe emuva kokutholakala kukaNaledi, uNkk Nokulunga Zondo, uthe ujabule ngendlela ahluleka ngisho nokuyichaza ngokutholwa kwendodakazi yakhe.“Sithole ucingo ngoLwesine komunye odayisa ngomzimba kaJika Joe eMgungundlovu esitshela ukuthi uhlale nendodakazi yami izinsuku ezimbili ngoba yafika ikhala ithi idinga indawo yokuhlala ngoba unina ulimale engozini yemoto. Indodakazi yami yakwazi ukuthola u-R100 yabe isiya eThekwini. Siye eThekwini ukuyombheka. Sisihamba sinika abantu izinombolo ukuba besithinte uma bemthola sase sibuyela eMgungundlovu. NgoLwesihlanu sifonelwe wumuntu esahlangana naye eThekwini wathi uphethe Isolezwe ubona isithombe sendodakazi yami. Uthe ngaleso sikhathi ubeyibona indodakazi yami ihlezi namapharaePhoyinti.Ngiphuthumile nangempela ngayifica ingane yami izihlalele namaphara,” kusho uNkk Zondo.Uthe indodakazi yakhe ubengakayibuzi ukuthi kungani ibalekile ekhaya ngoba usayinikeza isikhathi sokuba ibuyise umqondo, iphinde ikhululeke izizwe isekhaya.“Engikujabulele ukuthi ingane yami ibuyile ekhaya. Kulezi zinsuku ezine edukile bengihlala ngokukhala ngoba bengingazi noma kuzofona abasemakhazeni yini bathi ushonile. Bengingalali ngisho nasebusuku ingane yami ngingazi ukuthi ikephi. Sihlezi sizwa ngezingane ezilahlekayo zitholwe sezishonile,” kusho uNkk Zondo.Ubonge ukusebenza ngokuzikhandla kwamaphoyisa abehamba nawo yonke indawo ebheka ingane yakhe.Ubonge abezindaba nezinkundla zokuxhumana ngokukhipha isithombe sengane yakhe okwenze wathola usizo ngokushesha.",Itholwe ihleli namaphara ingane ebinyamalele
"AMAJAJI nonompempe besibhakela bahlale benengcindezi yokukhipha izinqumo ezizojabulisa abalandeli abavamise ukugcwala amahholo bezobukela amankomane. Lo msebenzi kubukeka kungewona owamagwala ngoba kwesinye isikhathi isinqumo sishiya ababukeli bempi bekhihla isililo. U-
Eric Khoza(53) ozalelwe, wakhulela eLamontville uyinkunzi emidwayidwa ekuphathweni kwezimpi zesibhakela. Njengenjwayelo uKhoza ungelinye “lamakhehla” avulelekile esibhakeleni futhi uhlale ekulungele ukusiza lapho edingeka khona. Ngesikhathi sikhuluma naye usheshe wakucacisa ukuthi uma eseseringini (uma engunompempe) uyayikhohlwa eyabalandeli, abheke amabhokisa. Uqale isibhakela esengumfanyana omncane, ezimisele ukulwa esigabeni esikhokhelayo ngelinye ilanga. Kodwa uyise owayengumfundisi, wayengayizwa leyo ngoba ekholwa wukuthi ujimela ukushaya abantu. Lokho kwaholela ekutheni ngesikhathi sekushone uyise acele kunina ukuthi aqhubeke nesibhakela nalapho aqoka ukuthatha izifundo zokuphatha izimpi.UZakhele Xaba noKhoza baxoxe ngomsebenzi wakhe wokuba ngunompempe nokuba yijaji lesibhakela.ZAKHELE XABA (ZX): Umsebenzi wokuphatha izimpi udinga umuntu onjani?ERIC KHOZA (EK): Udinga umuntu ophansi, ozithobile futhi ovulelekile nowuthandayo umdlalo wesibhakela. Lokho kubalulekile ngoba kwesinye isikhathi udinga ukunikeza iziyalo kubashayisibhakela uma bezidinga, ngaleyo ndlela kufanele ungeneke. Akudingeki ngempela ukuphakama. Kubalulekile futhi ukuqala esigabeni sama-amesha ukuze uzokwazi ukuthi kwenzekani. Kumele uwazi umehluko phakathi kwesibhakela noma ibhokisa lishaya “ngempama”. Lokho kusiza ngokuthi wazi izindawo okungavumelekile ukushaya kuzo.ZX: Amajaji nonompempe bahlale begxekwa ngokusebenzela ekhaya okuwukwenzelela ibhokisa elisuke lilwela ngakubo. Uthini ngalokho?EK: Leyo nto izosibulala isibhakela nekusasa lebhokisa ngoba uma selifika phesheya lizoba yihlazo. Kufanele sibe namabhokisa azokwazi ukuwina ngomngqimuzo womlalisa phansi. Angikukhuthazi ukududula amabhokisa. Thina majaji akufanele sicheme. Uma ubona kunzima ukukhipha owinile kufanele ubheke ezinye izinto ezifana nokunyakaza kwebhokisa eringini neliphonse izibhakela eziningi kunelinye.ZX: Ubuye ugxekwe ngokuziba i-gumshield uma ibhokisa liyiwisa njalo. Kunabaqeqeshi abathi uyaliziba ithawula uma bephonsela amabhokisa abo, bewalamulela. Ngabe kunjalo?EK: Isibhakela umdlalo okufanele uthokozelwe ngabalandeli. Kubalulekile ukuthi amabhokisa asayine izinkontileka zokulwa ekulungele lokho. Angiyingeni indaba yomuntu ophonselwa ithawula engakatholwa nangesisodwa isibhakela. Yikho isibhakela besehlelwa ngabalandeli ngoba bebebabukisa into engekho. Eye-gumshield, angilindele ukuthi ibhokisa lilokhu liyiqathaza kungakapheli nemizuliswano emine. Uma ngilokhu ngimisa impi, kusho ukuthi ngincisha leli elinye ibhokisa ithuba lokuwina ngomngqimuzo womlalisa phansi. Amabhokisa ayazi ukuthi uma liwisa i-gumshield impi izomiswa.ZX: Ngo-2012 wagcina uquliswa ngesinqumo owasikhipha empini eyayiphakathi kukaSimphiwe Mthethwa noPromise Cabe. Sitshele ngalokho.EK: Kunjalo. Namanje ngisamile ngesinqumo engasithatha sokuqeda impi. UCabe wavuma phansi, ngambalela njengoba kufanelekile. Ngaze ngaqeda ukubala engavuki nokwakusho ukuthi uhlulwe ngomngqimuzo womlalisa phansi. Nangesikhathi sengibizelwe ukuzochaza, ngakusho lokho. Icala laqulwa ngoba ikhona likaCabe lalingenelisekile. Okuhle ukuthi uCabe wafika kimina emuva kwesikhathi wazoxolisa. Abantu kufanele bakuqonde ukuthi thina esisuke siseringini sibona kahle ikakhulukazi ibhokisa elisuke selishayekile.ZX: HHmmmEK: Kuwumsebenzi wethu njengonompempe ukubhekela isimo samabhokisa eringini. Isinqumo sami siwujuqu. Kufanele ngithathe isinqumo ngendlela engibona ngayo. Kunempi engisanda kuyiphatha (Thalente Zulu v Mhlengi Mhlongo). Umfana omncane (Mhlongo) obelwa impi yakhe yokuqala esibhakeleni esikhokhelayo ubebhekene nomuntu omdala. Bengiqaphile ngoba izibhakela bezihlala kabi kuyena kodwa aphendule kanzima nokwenze ngilokhu ngimnika ithuba. Ugcine ewinile. Siyawadinga amabhokisa anesibindi njengaye futhi impi ubeyilungiselele ngokuphelele.ZX: Yibuphi ubunzima enihlangana nabo ekuphatheni izimpi?EK: Kuhlale kunzima ukuphatha impi yamabhokisa abambanayo nangayiqondi kahle imithetho. Asikho isidingo sokuthi ngize ngiwahlukanise ngezandla amabhokisa uma esebambene kodwa uma sengimemezile ukuthi awahlukane kufanele azenzele lokho. Abantu abazi ukuthi nathi siyasithanda isibhakela. Kukhona impi ogcina uyithokozela nawe ungunompempe ngenxa yokuzimisela kwamabhokisa. Okunye abantu abayiqondi indlela esisebenza ngayo, baya ngothando lwebhokisa kanti thina siyakwazi okulindelekile.ZX: Injani imali kulo msebenzi?EK: Akufani khona. Uma kuyizimpi nje ezincane ukhokhelwa izindleko zokuhamba. Eyebhande laseNingizimu Afrika kutholakala u-R500 kuya phezulu. Kodwa uma uphethe izimpi zamabhande angaphandle uyawuthola u-R1500 kuthi amajaji athole u-R2000. Izimpi zomhlaba zikhokha u-R20 000 kuya phezulu. Sengisezingenii lokuphatha izimpi kulona lonke izinga okukhona eze-WBA, IBF, WBC ne-IBO.ZX: Yikuphi okufanele kwenziwe ukubuyisa isibhakela KwaZulu-Natal?EK: Kufanele kwande ophromotha ngoba maningi amabhokisa angalitholi ithuba lokulwa. Kubuhlungu ukuthi kunamabhokisa angene esigabeni esikhokhelayo nyakenye kodwa kuze kube yimanje awakaze angene eringini. Uma singathola osomabhizinisi abazoxhasa isibhakela angingabazi ukuthi izinga lingabuyela phezulu. Esikhundleni sokuthi osomabhizinisi baqulele imali kwa-SARS sebekhokha intela, kungaba ngcono ukuthi bayifake esibhakeleni.Okunye ngoKhoza:■ Uganwe uMaNdlovu■ Unezingane ezintathu uNqobile, Nontando noSiphelele■ Unabazukulu ababili abangamantombazane afisa ukubafaka kwezamankomane■ Ungumvangeli esontweni i-Apostolic Faith Church.",Uyise wayengayizwa eyokuba yibhokisa
"BAHLALELE ovalweni abasebenzi basendlini ababili okuthiwa bashaywe wumphathi wabo wabadlisa uphoyizeni wokubulala amagundane ebasola ngokweba uR100 000, eSiphingo.Abasebenzi, abangabaseLesotho, bathe namanje basathuthumela emuva kokuhlukunyezwa ngumqashi wabo.UNksz Florina Kao (36), noNkk Lonea Sefo (33), abasola umqashi wabo ngokubathela isibhaxu ebasola ngokweba, bathe banovalo lokuhlala emjondolo wabo oseDakota, eSiphingo.Bathe lokhu kulandela isigameko okuthiwa senzeke ngoLwesibili oludlule ekuseni ngesikhathi beqala ukusebenza.“Sivame ukuthi siqale ukusebenza uma sekugamenxe ihora lesithupha ekuseni. Oyedwa ufike athathe iwashingi ayowasha, omunye abe elungiselela ingane. Nangaloluya suku ngahamba ngayothatha iwashingi kodwa umqashi wathi angilande uLonea ngoba ethi kufanele sikhiphe imali yakhe ayesisola ngokuthi siyintshontshile,” kusho uNksz Kao.Uthe umqashi wabo wabe esekhipha upulasitiki omncane wasebhange, wakhipha iRattex wathi yirayisi okufanele balidle ukuze bakhulume iqiniso ngokweba imali yakhe.UNksz Kao uthe bayidla iRattex base becela ukuthi abanike amanzi kodwa wanqaba. Ngokuhamba kwesikhathi kuthiwa ube eseshaya ucingo wacela ukuthi kulethwe imoto eyabathatha yabayisa kwenye inkampani yonogada okuthiwa iseSiphingo nokuyilapho abafike bashaywa khona wumqashi wabo.Kuthe uma sebeshayiwe baphinde babuyiselwa endlini yomqashi base begcina bethathwe ngemoto bayolahlwa eMgungundlovu.UNksz Kao uthe abantu abebesebenzisana nomqashi wabo ukubasabisa babathatha bayobashiya eMgungundlovu bengenamali yokugibela, bathatha nama-passport abo. Uthe labo bantu bathatha imali ababeyinikwe ngunkosikazi womqashi wabo ayebanike yona ngoba ethi akasabadingi emzini wakhe. Ngokusho kwakhe kwaphinde kwaduka imali yakhe enguR5 000 abeyibekile obekuyimali ayithole esitokofeleni nemali yomholo wakhe.“Ngesikhathi engishaya wayengisakaza phansi ngekhanda aphinde angikhahlele. Ngase ngiphuma igazi ngamakhala,” kusho uNkk Sefo.Uthe kusukela eqale ukusebenza ngoJanuwari nonyaka bekungakaze kube nesigameko esifana nalesi. UNkk Sefo uthe bebehlala emzini womqashi wabo beya emjondolo wabo ngempelasonto. Uqhube wathi okwamenza wathatha umsebenzi wukuthi noNksz Kao, osekuphele iminyaka eyisishiyagalolunye esebenza kulo muzi, ubengakaze akhale ngokuhlukunyezwa.Okhulumela amaphoyisa KwaZulu-Natal, uLt Col Thulani Zwane, ukuqinisekisile ukuthi amaphoyisa aphenya icala lokuzama ukubulala, elokushaya, elokuthumba nelokweba. Uthe uphenyo lusaqhubeka kanti bekungakaboshwa muntu.",Badliswe iRattex besolwa ngokweba
"MINENHLE MKHIZEA KAYICABANGI nokuyicabanga eyokudla umklomelo womdlali oshaye amagoli amaningi ku-Absa Premiership umgadli we-Ajax Cape Town uNathan Paulse.UPaulse (33) usehlohle amagoli amahlanu emidlalweni yeligi kule sizini ka-2015/16. Le nsika yomgadli, esiphenduke ithemba le-Urban Warriors, isele ngamagoli amahlanu kuCollins “Ntofontofo” Mbesuma weMpumalanga Black Aces.UMbesuma osaphethe irekhodi lokushaya amagoli amaningi ngesizini eyodwa kuPremier Soccer League (PSL) useqobele enethini awu-10.Exoxa ne
Solezwe ngemuva komdlalo wezakhe neLamontville Golden Arrows eKing Zwelithini Stadium, eMlazi, uPaulse ulimise ngesihloko elokuthi akazimisele ngokujaha imiklomelo ekubeni iqembu lakhe lidonsa kanzima.UPaulse usedlale kuPSL amasizini angu-13 kodwa akakaze ahlabane ngomklomelo womdlali oshaye amagoli amaningi. Ku-Urban Warriors nguyena ophethe irekhodi lokuqobela enethini amagoli amaningi.“Angilona lolu hlobo lomdlali oluzikhathaza ngokuwina imiklomelo. Kimina iqembu lihlezi lihamba phambili ngaso sonke isikhathi. Kusizani ukujaha imiklomelo ekubeni iqembu lingenzi kahle. Imiklomelo uma iqhamuka izoqhamuka kodwa hhayi ukuthi yinto engiyiqhakambisayo,” kusho uPaulse.I-Urban Warriors izinto aziyihambeli kahle kwazise isanqobe kanye kusukela yadla isicoco seMTN 8 eNelson Mandela Bay Stadium, ePort Elizabeth, ngoSepthemba 19 ngonyaka odlule. Ngempelasonto ishaye iJomo Cosmos ngo 2-1.I-Urban Warriors ibisidlale imidlalo eyisishiyagalombili ilandelana inganqobi. Ihlezi endaweni ka-12 ku-log ngamaphuzu angu-16 emidlalweni engu-13. Leli qembu lilengela engozini yokuphuthwa yithuba lokuvikela isicoco salo seMTN 8 ngesizini ezayo.“Iqembu alenzi kahle kulezi zinsuku. Ngakho akusizi ukujaha imiklomelo ezohlomulisa mina ngedwa ekubeni iqembu lingenzi kahle. Mina ngifuna ukubona iqembu linqoba imidlalo nezicoco. Kubalulekile ukuthi siqale sithole imiphumela ukuze singazitholi sisesimweni lapho siphuthwa yithuba lokuvikela isicoco sethu seMTN 8. Njengamanje sisalele emuva emaqenjini aphezulu ku-log ngakho kumele siqale sivale igebe,” kusho uPaulse.NgeSonto ngo-3.30 ntambama i-Urban Warriors izovakashela iChippa United eBuffalo City Stadium emdlalweni weligi.“Inkinga yethu wukuthi asiwasebenzisi amathuba esiwakhayo. Nasemuva sidedela amagoli alula. La maphutha kufanele siwagweme ukuze siqale sithole imiphumela emihle,” kusho uPaulse.",UPaulse akayijahile imiklomelo
"USIHLALO weCape Town City, uJohn Comitis, akanazo izinhlelo zokugudluza umqeqeshi uBenni McCarthy phezu kokuba leli qembu liqede isizini ka-2017/2018 lingawinanga neyokubika indebe.ICity iqede endaweni yesihlanu kwi-log ngamaphuzu angu-40. Idlale owamanqamu weMTN 8 lapho ihlulwe khona yiSuperSport United eMoses Mabhida Stadium, eThekwini. Emuva kokuphela kwesizini kusabalale izinkulumo zokuthi iCity ingase ibuyise umqeqeshi * -Eric Tinkler oyilaxaze kabuhlungu ngaphambi kokuqala kwesizini ka-2017/2018, waduma neSuperSport United. UTinkler kumanje akanalo iqembu aliqeqeshayo. Ukhonjwa kwiPlatinum Stars ezodlala kwiNational First Division (NFD) ngesizini ezayo.“UBenni uzamile, ubezama kodwa kwesinye isikhathi izinto zingahlangani. Ngicabanga ukuthi usejwayele manje. Ngasekupheleni kwesizini kade sekukhona umgqigqo, esedlalisa abadlali ababodwa. Emidlalweni eyisithupha yokugcina sihlulwe kowodwa. Ngicabanga ukuthi sizokwakhela phezu kwalokho. Asikwazi ukubuyela emuva manje. UBenni usefundile manje, uwenzile amaphutha, wazama izinto azangasebenza ezinye zasebenza. Ngicabanga ukuthi naye uBenni uyayibona indlela,” kusho uComitis.“Ebholeni akufanele usabe. Inhlanhla iwela labo abanesibindi. Kufanele uqonde ngqo. Bengifuna sidlale ibhola eliya phambili. UBenni unalokho naye. Akwenzeki ukuthi udlale lapho edlale khona kodwa ucabange ngenye indlela. Uma abadlali bengacabanga kanjalo, ngicabanga ukuthi sizoba yimbumba ngesizini ezayo.""ICity sekuyiyona yodwa iqembu laseKapa elidlala kwi-Absa Premiership kulandela ukugawulwa yizembe kwe-Ajax Cape Town. I-Urban Warriors isayilwa enkantolo indaba yokuphucwa amaphuzu emuva kokuthi ilahlwe yicala lokudlalisa uTendai Ndoro kungafanele kweminye yemidlalo yayo. uComitis ungomunye wababumba i-Ajax eminyakeni edlule nomfowabo uGeorge.Nokho bagcine bephumile emuva kokuthi kube nokungezwani phakathi kwabo nomndeni wakwa-Erfstathiou okuyiwona osuphethe i-Ajax. Ukungena kwalasha kwe-Urban Warriors kusho ukuphela komdlalo wabakhaya eKapa.“Ngiphoxekile ukuthi alisekho elinye iqembu eKapa. Kade sesibukwa abantu okungenani abangu-17 000. Ukuthola leso sibalo eKapa kunzima. Ngiphoxekile, ukuba wedwa akumnandi. Udinga imbangi nombango ngoba ukwenza uhlale uphapheme. Ekugcineni ibhola lilahlekelwe. Kodwa imithetho yimithetho. Sengidlulile kokwenzeka ngikwi-Ajax, sekuphele iminyaka eyisihlanu. Kimina manje sekumayelana nebhola nokwakha ibhola laseKapa. Kubi ukuthi silahlekelwe yi-Ajax. Ngiyethemba ukuthi kukhona ozoqhamuka futhi. IStellenbosch inabaphathi abasha, ngethemba ukuthi izonyuka. Kodwa akukapheli nge-Ajax, asilinde sibone ukuthi kwenzekani.”",Akukho zinhlelo zokugudluza uMcCarthy
"KUFANELE izibambe ziqine i-Orlando Pirates kowamanqamu weTelkom Knockout ngoDisemba 8 eNelson Mandela Bay Stadium ngoba izobe ibhekene nomqeqeshi ongayibheki indebe uma esefikile kowamanqamu.Lo mqeqeshi nguWedson Nyirenda waseZambia ogila izimanga kwiBaroka FC.Esandleni sakhe umqeqeshi owaduma kakhulu eqhulula amagoli kwiKaizer Chiefs eminyakeni edlule, iBaroka ingene kowamanqamu okokuqala ngqa. Ngaphezulu kwalokhu iBakgaga iyavutha bhe kwiTelkom. Iqale ngeLamontville Golden Arrows, kwalandela iMamelodi Sundowns, yagcine ngokukhipha ompetha beTelkom, iBidvest Wits. Konke lokhu iBaroka ikwenze ngaphandle kokungenelwa yigoli.Akumethusi lokhu uNyirenda ngoba uyindoda ezidlayo vele izicoco ngokusho kwakhe. Udonse ngendlebe abePirates ukuthi bangalokothi bazitshele ukuthi sebewinile ngoba bazophoxeka.“Ngeke ngibale ukuthi zingakanani izicoco esengizidle eZambia. Ngendlela eziningi ngayo izindondo kwami angazi ngempela ukuthi ngizoyibekaphi le esizoyidla ngoDisemba 8,” usho kanje sakuncokola.“Ngifike eMozambique iqembu ebengiliqeqesha lingakaze lidle isicoco seligi. Ngifike ngakwenza lokho ngaze ngabanezela ngenye inkomishi. Uma nizokhumbula kahle ngifike kwiBaroka ngasho ukuthi izinto eziningi zizoshintsha. Ngiwumuntu owinayo ikakhulukazi uma sengifikile kowamanqamu angidedeli lutho,” usho kanje sakuxwayisa iPirates.UNyirenda ukujabulele kakhulu ukubuyela eNingizimu Afrika athe uyithatha njengekhaya wafike wafaka iqembu kowamanqamu okokuqala. Okunye akuvezile wukuthi akayena umuntu okholelwa kumabhonasi kwazise kunamahlebezi okuthi abadlali beBaroka bazohlukaniselana amantshontsho uma bedla lesi sicoco.“Ngikukhulekele ukungena kulo mdlalo wamanqamu, ngakhoke manje sengizozenzela umsebenzi wami njengenjwayelo bese konke okunye kuziveze khona“Kusemqoka ukuthi batuswe abadlali ikakhulukazi uma bedlale kahle njenganamuhla. Eyamabhonasi ngiyishiyela kubaphathi kodwa engikwaziyo wukuthi ngisho abadlali bangathenjiswa izigidi uma bengena enkundleni benze abangazange batshelwe khona lokho kuyofana neze leze. Ngigezeke ngaphakathi ngendlela amasosha ami alwe ngayo. Bakhombisile ukuthi singabulala izizwe, inqobo nje uma sizoqhubeka nokubumbana njengoba senza,” kusho uNyirenda othembise abantu baseLimpopo namaphethelo uKhisimusi omnandi ophelezelwa yindebe yeTelkom Knockout.",UNyirenda usongela iBucs kwiTKO
"NGEMUVA kweminyaka emibili eyibambe kwiGenerations: The Legacy, uBrenda Mhlongo, obedlala indawo kaNandi, akasezobonakala kuyona.UBrenda ugcine ukuqopha kwiGenerations ngoSepthemba kodwa usazoqhubeka nokubonakala kuze kube nguNovemba kulo nyaka.Ebuzwa ngalokhu uBrenda ukuqinisekisile.Uthe indlela azophuma ngayo uzothandana nomlisa obizwa ngoMandla, bagcine ngokuhamba sebeyozinza eKapa, yilapho-ke ezogcina ukubonakala kwiGenerations.“Inkontileka yami ayivuselelwanga. Akukho nami ebenginga-kwenza uma abaphathi sebebona ukuthi bayayinqamula indawo yami.""Bengisathanda impela ukuqhubeka nokuba kwiGenerations kodwa bekungekho engingakwenza uma ingavuselelwa inkontileka yami. Kule minyaka emibili ngikwiGenerations ngijabule, ngaphinda ngafunda nokuningi, ikakhulukazi ukusebenzisana nabantu bezinhlanga ezahlukene ngifunde namasiko abo,” kusho uBrenda obuye acule ezibiza ngoBrinzo.Ebuzwa ukuthi ubani azomkhumbula abesebenzisana kahle naye, uthe uJack Mabaso (Vusi Kunene) obengumyeni ngokomdlalo.Uphinde waveza ukuthi indawo abeyidlala kaNandi ithinte abantu abaningi abanezimo ezifanayo.“Bengike ngishayelwe ucingo abesifazane abasesimweni esifanayo nesikaNandi, bathi ngibanika ithemba ngendlela engibekezela ngayo. Kushukuthi nababhali beGenerations babhala ngezinto ezenzakalayo emphakathini.”Maqondana nokuthi kukhona yini lapho engabonakala elingisa khona, uthe okwamanje abekho abasamthintile kanti naye ubengakaqali ukuthungatha.Imizamo yokuthola ukuphawula kwabeGenerations ngokungavuselelwa kwenkontileka kaBrenda, ibhekane nengqinamba ngenxa yokuthi oyikhulumelayo ubengatholakali.",Kuyaphela ngoBrenda kwiGenerations
"ZILOKHU ziqhubekile nokumhambela kahle izinto uZolani “Last Born” Tete njengoba kuvela ukuthi usayine inkontileka nesikhondlakhondla senkampani yezimoto yaseGermany.UMlandeli “Four Rounds” Tengimfene oyimenenja yalo mpetha wesicoco seWBO World Bantamweight ukuqinisekisile kuleli phephandaba ukuthi uTete usayine inkontileka yonyaka neMercedes Benz. Uveze ukuthi uTete lesi sivumelwano usisayine ngoJulayi 1 kanti sizoba unyaka. Le menenja iveze nokuthi inkampani yakwaMercedes Benz igixabeze uTete ngonyanyavu lwemoto i-AGM 48. “Lolu nyanyavu kulindeleke ukuthi uTete alinikwe ngabakwaMercedes Benz ngokusemthethweni ngo-Agasti 15.Kumanje lusafakwa imishini yezinga eliphezulu kanti luzophinde lubhalwe igama lakhe uTete. Kukhona nokunye le nkampani ethembise ngokusixhasa ngakho inqobe nje uma esengumpetha uTete.""Okwanje imininingwano eminingi ngeke ngikwazi ukuyidalula,” kubeka uTengimfene. Kwenzeka lokho nje, ngoLwesibili uTete ubefika kuleli ephuma eMoscow, eRussia lapho ebeyothamela khona ukuqhathwa kwezimpi zochungechunge lo mqhudelwano iWorld Boxing Series ezoqala ngasekupheleni kukaSepthemba.Kulo lulo chungechunge olusungulwe nyakenye ngezimpi zeCruiserweight nezeSuper Middleweight, uqhathwe ngaphansi kweBantamweight noMikhail Aloyan waseRussia.Esinye isisindo esingeziwe ngeseSuper Lightweight. Lapha kuqhudelana ompetha bamabhande amane ahlonishiwayo okuyiWBC, iWBA, i-IBF neWBO. Ozobashaya bonke kusisindo ngasinye uzokhala emuke nomgqomo wenkomishi eqanjwe ngoMuhammadi Ali. Uzophinde aklonyeliswe ngesamba sika-US$ 10 million. Ngaphambi kwalo mqhudelwano uTete uthwelwe ngeqoma ukuzidlela amahlanga ku-Aloyan. Isitha sakhe sisalwe izimpi ezine nje kuphela. Sizinqobe zonke. Sigcine ukulwa no-Elexander Espinoza waseNicaragua.Sigabe ngokuthi ngo-2010, kuma-European Championship sahlabana ngendondo yegolide ngaphansi kweFlyweight. Kuma-Olympic ango-2012 sahlabana ngeyethusi kuso isisindo esifanayo.Ngakolunye uhlangothi uTete unesipiliyoni sezimpi ezingu-30. Unqobe ezingu-27 wase ehlulwa kwezintathu. Ngaphandle kokuphatha iWBO useke waba ngumpetha wamabhande amaningi okubalwa kuwo nele-IBF. Ugcine ukubonakala eringini ngo-Aphreli eshaya * -Omar Andres Narvaez wase-Argentina. Unobude obungu-175cm kanye nokuvuleka komzima okungu-183. Nakuba amarekhodi elibeka ngembaba elokuthi uTete usemethubeni okunqoba kodwa ukuba ngamanxele kwabo bobabili laba bashayisibhakela kwenza kulindeleke impi emnandi.",UTete usayine inkontileka yonyaka neMercedes Benz
"UMashaba wethule iqembu lakhe elisha i-Action SA izolo, wathi abantu bakuleli mabazitholele ikhaya elisha.Uthe amaqembu amaningi aphikisayo awanawo amandla okususa i-ANC emandleni kodwa elakhe iqembu linesu.“Sizongenela ukhetho sinqobe, kusukela kohulumeni basekhaya abazayo nje.“Izwe lethu linamathuba empumelelo nethemba kodwa lokhu kuvinjwa yinkohlakalo,’’ kusho uMashabaI-Action SA izalwe emuva kokuthi uMashaba eshiye i-DA.UMashaba wethule inkulumo ephelezelwa wumkakhe nezingane zakhe bezomeseka.Ubuholi beqembu likaMashaba nguyena umengameli kanti uSihlalo wuMnuz Michael Beaumont naye osuka kwi-DA.Phakathi kwabanye abaholi abathenjiwe kuleli qembu kukhona noDkt Makhosi Khoza oshiye i-ANC wasungula elakhe iqembu kodwa wagcina elishiya, ejoyina elikaMashaba.UNksz Vytjie Mentor owayeyilungu le-ANC ePhalamende naye ungomunye wabajoyine uMashaba.",UMashaba uthembisa ukugudluza i-ANC
"BAWINILE NGCOBOKUSHONE owesifazane oneminyaka engu-50 ngesikhathi ewa kugandaganda abecele ukugitsheliswa kuwo, wamgandaya eBurbreeze, oThongathi.UNksz Mankosi Tebisa kuthiwa ushone efika esibhedlela ngoLwesibili ntambama emuva kokuthi egandaywe ugandaganda.Okhulumela abakwaNetcare 911, uMnuz Chris Botha, uthe uNksz Tebisa bamfice elimele kakhulu.Uthe bathole ukuthi ubehleli ngaphezu kwensimbi emboze isondo ngesikhathi ewa, engena ngaphansi kwesondo ugangaganda uhamba wabe usuyamgandaya.Uthe bafike esalele emgwaqweni esesimweni esibucayi.UBotha uthe bamfaka umshini wokuphefumula base bemphuthumisa esibhedlela lapho efike washonela khona.Okhulumela amaphoyisa KwaZulu-Natal uMajor Thulani Zwane uthe ngokombiko wephoyisa eliye endaweni yesigameko, uNksz Tebisa uficwe esemgwaqweni kunowesilisa othe bebendawonye kugandaganda.“Owesilisa utshele iphoyisa ukuthi bebegibele ugandaganda, owesifazane wawa wagandayeka. Umshayeli kagandaganda kuthiwe ubesahambile eyocela usizo eCompensation kanti ube eselandwa ngamaphoyisa ambuyisela endaweni yesigameko.”Ethintwa yi
Solezwe umshayeli owaziwa ngoSibisi, uqale wavuma ukuthi kuzokhulunywa naye wathi uNksz Tebisa uhlala khona kule ndawo kodwa kuthe sekumele kuyiwe kuye washintsha wathi isitatimende sonke usibhale emaphoyiseni akuthathwe sona.Uthe umndeni kaNksz Tebisa awukho eBurbreeze usemakhaya ngoba ubeqashile kule ndawo.",Ugandaywe ugandaganda obecele ukugibela
"USULALA komakhelwane umndeni wakwaNtuli eNtuzuma ngenxa yokusaba ukuthi umuzi wawo ungawa noma yinini emuva kokuqhuma kwapayipi elihamba egcekeni lagugula inhlabathi umuzi wasala ulenga.Phezu kwengozi yokuwa komuzi kubuye kwaqhuma isitamkoko senyubathi yasabalala negceke lonke.Omakhelwane bebetheleka bethelekile eNtuzuma kwa-E bezobabaza umonakalo odalwe yipayipi okuthiwa lihamba amanzi asuka edamini.Egcekeni lomuzi ngemuva kuvuleke omkhulu umgodi wabeka obala amapayipi amakhulu. Bekuvimbanise iphunga lenyubathi umuzi ulenga.UNksz Mukelisiwe Ntuli oyilungu lomndeni, uthe umuzi, onamakamelo amane, uhlala abantu abayisithupha. Kusukela ngesonto eledlule bekunenkinga yokuphela kwamanzi abede enqamuka iziqutshana kusukela ngesonto eledlule.“NgoLwesibili sabona kuqala kuphuma amanzi epayini elisegcekeni, sashaya ucingo sibikela abakwamasipala. Kuthe ngoMqgibelo ebusuku, ipayipi laqhuma kwaguguleka inhlabathi eseduze komuzi. Siphinde sashaya ucingo sibika, kwathiwa kuzothunyelwa abantu.”Uthe kufike abasebenzi bakwamasipala ngeSonto ntambama, bathatha izithombe. Banikwe namafomu okuthiwa kumele bawagcwalise, bafake isicelo sesinxephezelo.Uthe ngesikhathi befuna usizo bashayele nasehhovisi lezinhlekelele kwathiwa alukho usizo abazoluthola ngoba akulimalanga muntu.Kuthiwa ngeSonto wonke umndeni ucele ukulaliswa komakhelwane, kwasala umnumzane womuzi. Umndeni uyesaba ukuthi umuzi ungawa noma yinini futhi ubona ukuthi ngeke ulungiswe kusenepayipi elinqamula egcekeni.Ikhansela, uNksz Gloria Mhlongo, uthe uMasipala weTheku usubikeliwe, kusalindwe ukuthi ungenelele.“Ngibonile ukuthi isimo sibi impela ngoba kukhona nomunye umakhelwane othintekile,"" kusho uNksz Mhlongo.Kushaye isikhathi sokuloba zingakatholakali izimpendulo kumasipala.",Amanzi agugule inhlabathi indlu yasala ilenga
"LUNGILE MAJOKAUFAKE ingcindezi kwabanye abagijimi abasazimisele ngokuzibekisela indawo eqenjini lama-Olympic, uLusapho April onqobe umjaho wakhe wesithathu weHannover Marathon, eGermany izolo ekuseni.U-April ubeye kulo mjaho inhloso yakhe enkulu kuwukushaya isikhathi esihle esizomfaka eqenjini lakuleli elizoya kuma-Olympic azokuba seRio de Janeiro, eBrazil kusukela ngo-Agasti 5.Izolo, u-April, ugqashule intambo ngo-2:11:27 okuyisikhathi esihle, esimbeke kubagijimi abathathu abasethubeni lokumela iNingizimu Afrika eBrazil. Ngokwenza kahle kwakhe uzifake ohlwini oseluvele lunoSibusiso Nzima (2:11:42), noLungile Gongqa (2:11:59).Isikhathi esibekiwe emhlabeni sokuzibekisela indawo kuma-Olympic u-2:19:00 kodwa ngokweSouth African Sports Confederation and Olympic Committee (Sascoc) kuleli kuzoqokwa abagijimi abathathu okuyibona abanezikhathi ezisheshayo ukuthi bayomela izwe. U-April ngowokuqala ukunqoba iHannover Marathon kathathu, useke wagijima kuma-Olympic njengoba wayekhona eLondon, e-England ngo-2012 lapho wagcina eqede endaweni ka-43 kulandela ukuwa phakathi nomjaho.Isikhathi asishayile sifakele ingcindezi abanye abagijimi abasazimisele ngokuthi baqokwe eqenjini leNingizimu Afrika, okukhona phakathi kwabo inkakha uHendrick Ramaala.URamaala (44) oseye emidlalweni emine yama-Olympic uzimisele ngokugudluza oyedwa phakathi kwalaba bagijimi njengoba naye ezofuna ukushaya isikhathi esihle uma esegijima kuHamburg Marathon, eGermany ngeSonto.Useke wazama ukuzibekisela indawo egijima eKapa nyakenye nakuMumbai Marathon ngoJanuwari, washaya isikhathi esingu-2:17:12 no-2:33:38 esiphansi kakhulu ngokwezinga uma eqhathaniswa nezimbangi zakhe. Lokhu kusho ukuthi lo mgijimi owazakhela igama enqoba iNew York Marathon ngo-2004, kuzofanele ashaye isikhathi esingaphansi kwesikaGongqa uma ezimisele ngokuya eBrazil.",U-April ugile izimanga enqoba umjaho eGermany
"ngo-9.30, ebusuku kuqaleuhlelo olukhombisa ngempilo yakhe [email protected]: Fake It You Make It.Lolu hlelo luzokhonjiswa kuMTV, DStv (Channel 130).Ekhuluma ngokutholaleli thuba uLaziswe uthe, ujabule ngoba sekungokwesibili lesi siteshi simnika ithuba.“Okokuqala ngisebenza nalesi siteshi ngangiyinxusa ohlelweni lwamahlaya iYou Got Got nokwaba wuhlelo olwangibeka la ngikhonamanje futhi ngisekude ukukhohlwa yintoeyangenzela yona kulendima njengoba abaningi kuyilapho baqala khona ukunaka ithalente lami lokuthanda ukuhlekisa abantu,” kuchaza uLasizwe.Uthe uyabona futhi ukuthi uMTV uphinde wakhetha yena ukuthi enze lolu hlelo oluzokhombisa ababukeli impilo yakhe.“Lolu hlelo abantu bazolujabulela kakhulungeke baze babe nemibuzo njengoba bezohleka isiqephu ngasinye.“Kodwa zizoba khona iziqephu lapho bezokhala khona,” kuchaza yena.Uphinde waveza ukuthi impilo yaselokishini eSoweto nokuyilapho ekhulele khona izophinde ivele kulolu hlelo kuze kube uyozimela esehlala yedwa eSandton.Kulolu hlelo kuzovela umngani kaLasizwe ophinde abe ngumsakazi * -Ayanda MVP, umngani wakhe * -Ofentse Keswa nomfowabo uLungile Mcunu.Uyise uMenzi Mcunu udadewabo uZonke Nkabinde nabo bazophinde bavele kulolu hlelo.",Ubonga iMTV usomahlaya ngohlelo lwakhe
"USbahle uveze lezi zindaba ngoMsombuluko ekhasini lakhe ku-Instagram lapho edalule khona ukuthi uzimukile nasemzimbeni ngenxa yamaphilisi awaphuzayo nokungakwazi ukuhamba nokuzivocavoca ngendlela kulandela ukuxilongwa odokotela. “Imithi, ukungakwazi ukuhamba ezinyangeni eziyisishiyagalombili kanye nokungakwazi ukuzivocavoca kulesi sikhathi, sekungenze ngakhuluphala, ngiyathemba lokhu (isiphuzo) kuzongisiza ngehlise emzimbeni. Uma ngizoncipha emasontweni ngizonazisa ukuthi yini engiyifakayo kuzo nezindlela zokuzivocavoca ezilula,” kusho uSbahle ku-Instagram efake isithombe sesiphuzo sakhe.BUKA: 
Ululama kahle uSbahle MpisaneSelokhu ephumile esibhedlela kulandela ingozi uSbahle isikhathi esiningi ezithombeni ubonakale ekwi-wheelchair. Uvamile ukufaka ama-video ezivocavoca noma echitha isikhathi nabangani bakhe.Isithombe sikaSbahle Mpisane esathathwa ngo-Agasti nyakenye ngaphambi kokuba sengozini yemoto.USbahle waba sengozini yemoto enyantisa igazi ngo-Agasti 9 nyakenye eThekwini. Wangeniswa egunjini labagula kakhulu esibhedlela nokuthe uma eselulama waqhubeka wahlala izinyanga ezine njengoba eze waphuma ngoDisemba.",USbahle necebo lokuncipha ngemuva kwezinyanga engakwazi ukuhamba
"SABELO NSELEIPHINI likasihlalo we-ANC KwaZulu-Natal uMnuz Mike Mabuyakhulu, uzokuba ngowokuqala kulesi sifundazwe ukuvela phambi kwekomiti lenhlangano elibhekele ukuziphatha kwamalungu, i-Intergrity Commission.UMabuyakhulu kulindeleke ukuthi avele ngaphambi kwaleli komiti ngesonto elizayo kanti ngemva kwakhe kuyobe sekuvela amalungu angaphezu kuka-10 amagama awo avela ohlwini lwabanogcobho.Lokhu kudalulwe nguNobhala we-ANC eKZN uMnuz Mdumiseni Ntuli, obekhuluma esithangamini nabezindaba ebesibizelwe ukuzocacisa ngezinqumo ezithathwe wumhlangano wesigungu esiphezulu esifundazweni ophethwe ngoMsombuluko.UNtuli uthe uMabuyakhulu ukuqinisekisile ukuthi uzovela phambi kwaleli komiti eliholwa nguMnuz Sipho Magwaza, ngaphambi kokuphela kwesonto elizayo.UMabuyakhulu uzovela phambi kwaleli komiti ngenxa yesinqumo esathathwa yisigungu esiphezulu se-ANC kuzwelonke sokuthi wonke amalungu ale nhlangano anamacala kumele ashenxe ezikhundleni bese ebhekana naleli komiti.UNtuli uthe bekungakacaci ukuthi obeyimeya yaseThekwini uNkk Zandile Gumede uzovela nini.UMabuyakhulu noGumede babhekene namacala enkohlakalo.UNtuli uthe ohlwini lwabanogcobho kunamagama angaphezu kuka-10.“Abaningi basolakala ngenkohlakalo, bese kuba yilabo abasolakala ngokubulala noma ngokwakha itulo lokubulala. Kukhona nabasolwa ngokweba izinto ezinjengemfuyo.“Kukhona noyedwa osolwa ngokudlwengula. Iningi lamacala awango-2017 no-2018. Kukhona ababili abanecala lokuqhubeka nokuhola isibonelelo sikahulumeni ekubeni base bekhethiwe njengamakhansela. Bayazi ukuthi akuvumelekile ukuhola isibonelelo sikahulumeni uma uyikhansela kodwa bona baqhubeka.”UNtuli uthe amalungu anogcobho aseThekwini, Okhahlamba, Newcastle nakwezinye izingxenye zesifundazwe.“Sizophinde silulungise lo luhlu njengoba kwavela emhlanganweni wesigungu esiphezulu ukuthi kukhona amagama angekho,” kusho uNtuli.Le nhlangano imemezele ukuthi seyaluvala uphenyo obeluvulelwe iPhini likaNobhala esifundazweni uMnuz Sipho Hlomuka, ilungu lesigungu esiphezulu uMnuz Jomo Sibiya  noSihlalo we-ANC esifundeni eMalahleni uDkt Ntuthuko Mahlaba.Bebephenywa kulandela ukusabalala kwencwadi eyayisola uSibiya ngowesifazane ayethandana naye, elekelelwa nguHlomuka noMahlaba.Kuthiwa lona wasifazane ongalidalulanga igama lakhe kule ncwadi, uhlulekile ukuvela phambi kwekomiti ebeliholwa ngowayengundunankulu uMnuz Willies Mchunu.UNtuli ubuye wagxeka ukuziphatha kwabebeyoxhasa uNkk Gumede ecaleni lenkohlakalo ngesonto eledlule.Abalandeli bakaGumede babephethe izingqwembe ezigxeka abaholi be-ANC.“Siyazi ukuthi kunesinqumo esathathwa yisigungu esiphezulu se-ANC ukuthi amalungu e-ANC angayi ezinkantolo ukuyokweseka amalungu anamacala.“Mhlawumbe  kufanele sikhulume noNkk Gumede. Ekuqaleni sathi uma sikhuluma naye ngale ndaba, wabaphika wathi akusibo abalandeli bakhe.“Simbonile eyokhuluma kodwa wangazigxeka izenzo zabo,” kusho uNtuli. ",UMabuyakhulu ekomitini lokuziphatha
"UMQEQESHI weKaizer Chiefs uGavin Hunt ukhethe ukugwinya itshe ngokuphazamisa umgqigqo weqembu lakhe kulandela ukushaywa yiChippa United esezembeni emdlalweni weDStv Premiership ngoLwesithathu ntambama eFNB Stadium. IChippa inqobe lo mdlalo ngegoli likaBienvenu Eva Nga ngomzuzu ka-84, obekusaphele imizuzwana engenile enkundleni. IChilli Boys ishaya iChiefs nje leli qembu laseNaturena belisandizela phezulu kulandela ukushaya ompetha beligi abasesicongwnei iMamelodi Sundowns, ebingakayinuki induku kule sizini. Emdlalweni emihlanu edlule iChiefs inqobe owodwa, yadlala ngokulingana kwemibili, yadliwa kabili. Ebuzwa ngenkinga yomgqigqo weChiefs ngemuva komdlalo uHunt uphendule kanje: “Nginempendulo elula kodwa angikwazi ukuyisho. Yimpendulo elula kodwa. Uma uliqonda ibhola uzokwazi ukuthi ngithini...kodwa nje impendula ilula,” kusho uHunt. “Kodwa ke balwile. Besiphethe ibhola ngasebhokisini labo isikhathi esiningi, kumele sifake iphasi yokugcina. Kumele ibe ngcono iphasi yokugcina...kodwa uma sikhuluma ngomgqigqo, iyodwa impendulo.” UHunt uvumile ukuthi kunenkinga uma iqembu lakhe lizolawula umdlalo ngendlela eliwulawule ngayo kodwa lahluleka ukuvalela ibhola enethini. Umphumela womdlalo wangoLwesithathu ugudluze iChiefs kunombolo 8 kwi-log wayibeka endaweni yesishiyagalolunye, kodwa isanomdlalo esandleni. IChiefs izobhekana neBloemfontein Celtic emdlalweni olandelayo ngoMgqibelo ngo-3 ntambama. ",UHunt unqabe ukuphumela obala ngenkinga yeChiefs idliwa
"LUNGILE MAJOKAU SEKHULULEKILE uTlou Segolela emuva kokusayina inkontilela yeminyaka emithathu ne-Orlando Pirates ngempelasonto edlule.Kuvele ukuthi uSegolela uzikhethele yena ukuphinde ahlale kuleli qembu iminyaka emithathu ngemuva kokuthi ebekelwe ukukhetha phakathi konyaka, emibili noma emithathu.Ukusayina kwakhe kumvulele ithuba lokudlala kowomkhaya kuCarling Black Label Cup enqotshwe yiKaizer Chiefs ngo 1-0 eFNB Stadium ngoMgqibelo ntambama.Usegolela, oseke wakusho ukuthi akathandi ukudalula izizathu ebezimbambile ukuthi asayine, uphinde wakugcizelela izolo ukuthi akafuni ukukhuluma ngakho.“Engikujabulelayo njengamanje wukuthi ngivuselele ubudlelwano bami nePirates. Akwandele bani ukuthola ithuba lokudlalela iqembu elikhulu njengePirates. Ngijabule ukuthi ngisazoqhubeka nokuhlala kuleli qembu engilithatha njengomndeni. Osekumele ngigxile kukhona wukusiza iqembu emidlalweni yalo,” kusho uSegolela.Umdlalo olandelayo weZimnyama oweCaf Champions League okumele bawudlale ne-Al Ahly ekuhambeni ngeSonto ngo-10 ebusuku.Lona ngumdlalo wesibili kula maqembu aku-Group A kanti amanye amaqembu akuleli qoqo yiZamalek ne-AC Leopards bazodlala ngoMgqibelo eCongo Brazzaville.Emdlalweni wokuqala iPirates yabanjelwa ekhaya yiLeoaprds ngo 0-0. USegolela wayengekho kulo mdlalo ngenxa yokuthi wayengakayisayini inkontileka entsha.“Ngikulungele ukudlala manje. Lo mdlalo uzoba wumqansa kithina ngenxa yeqembu esidlala nalo nesimo sezwe (e-Egypt kunodlame lwezombusazwe) esingesihle kodwa siyakwazi okufanele sikwenze,” kusho uSegolela.Uthe bawubuka umdlalo weZamalek ne-Al Ahly ngesonto eledlule owaphela zibambene ngo 1-1.“Ngokwami badlala ibhola elisheshayo kodwa ngicabanga ukuthi sizokwazi ukumelana nabo. Sonke singabantu, sidla ukudla okufanayo futhi silwela amaphuzu sonke. Ngikholwa wukuthi iqembu elikulambele ukunqoba yilona elizophumelela umdlalo. Okubaluleke kakhulu kithina wukuthi siqine ngokomqondo,” kusho uSegolela.USegolela ukhuluma ngokulamba nokudla, ezivela emithonjeni yezindaba e-Egypt zicaphune umdlali we-Al Ahly, uWael Gomaa, ethi iqembu ngeke likwazi ukudlala nePirates kule mpelasonto ngenxa yokuthi basebhandeni, okuyisikhathi sokuzila ukudla kulabo abalandela inkolo yobu-Islam esibizwa nge-Ramadan. Isikhathi sokuzila siqale ngoJulayi 7 size siphele ngo-Agasti 7.“Kunzima ukudlala usebhandeli,” kuthiwa usho kanje uGomaa ku-website yeqembu.Ngokombiko we-Nile Sports, kuthiwa leli qembu selibhalele iCaf eyengamele ibhola e-Afrika ukucela ukuthi umdlalo uhlehliselwe u-Agasti 9. Kuthiwa esinye isizathu esibekiwe wukuthi kabakayitholi inkundla okuzadlalwa kuyona.Izolo okhulumela iPirates, uMickey Modisane, uthe bebengakazizwa lezi zindaba futhi izinhlelo zabo zikhomba ukuthi iqembu lizolibangisa e-Egypt ngoLwesine.",‘Ngijabule ukuthi ngisazohlala kuPirates’
"SIZOQHUMA isitswebhu kubasebenzi bomasipala abangawenzi ngendlela umsebenzi wabo.Lokhu kuvezwe nguMnuz Sipho Hlomuka osanda kuthatha izintambo ekubeni nguNgqongqoshe wezokuBusa ngokuBambisana nezoMdabu KwaZulu-Natal. UHlomuka uthe kuzobaluleka ukuthi abasebenzi bazi ukuthi uma bengenzanga ngendlela kufanele bathathelwe izinyathelo ezinqala.UHlomuka ubekhuluma ngokukhethekile naleli phephandaba echaza ngezinhlelo abanazo njengomnyango ukubhekana nezingqinamba ezibhekene nomasipala nezinye izinhlaka eziphansi kwalo mnyango.“Njengoba silana sikhona ukuze siqinisekise ukuthi abantu bakithi bayazithola izidingongqangi nokuthi banikezwa usizo olusezingeni elifanele,” kusho uHlomuka.Uthe kule nyanga bazoba matasa kakhulu emnyangweni wakhe njengoba benezinhlelo zokwenza imihlangano nezinhlaka ezehlukene ngenhloso yokuthola izingqinamba ezikhona ngaphakathi eminyangweni nakomasipala.Eminye yemihlangano okulindeleke ukuthi babe nayo ngeyezinhlaka zomasipala njengoba ethe kukhona omasipala abangenzi kahle nabathola imibiko engemihle nabangayisebenzisi ngendlela imali abasuke babelwe yona.Uthe kubalulekile kubona njengomnyango ukuthi bangenelele bayibhekisise indaba yalabo masipala ngoba uthe ukungahambi kahle kwezinto kuyona kusho ukuthi amalungu omphakathi awakwazi ukuthola usizo asuke eludinga.Ngaphandle komhlangano neziphathimandla zomasipala, bazophinde bahlangane namakhosi njengoba ethe kubalulekile ukuthi basebenzisane nawo.Uthe sebexoxe nomnyango wezezimali ngohlelo lokusiza omasipala ukuze bathole amacebo okuphatha kahle imali.“Sidinga ukulwa nenkinga yokungasetshenziswa kwemali ngendlela efanele nokumoshwa kwayo ngoba lokhu kuholela ekutheni izidingongqangi zingafinyeleli kubantu,” kusho uHlomuka.Ezinye izinto azibale njengeziseqhulwini ezintweni abazozibheka wudaba olwasusa ukukhuluma lokukhokhelwa kwezinduna.Uthe basalinde ukuthola umbiko ophelele mayelana nalolu daba olumqoka kodwa banesifiso sokuthi basebenzisane namakhosi nezinduna kulona. UHlomuka uthe isabelo mali sabo kufanele sibe sesimeni esifanele ukuze simelane nalolu daba lokukhokheleka kwezinduna.Okunye athe bakubona kubalulekile wukuqinisekisa ukuthi abantu baseKZN ikakhulu ezindaweni ezisemakhaya bayawathola amanzi.Uthe abantu njengoba bebevota nje bakhale kakhulu ngokungabi namanzi nogesi. Uthe bazohlangana nabasebenzi baphinde bahlangane nabezinyunyana ukuze bathole ngezingqinamba abasebenzi ababhekene nazo. Noma uHlomuka eveze ukuthi uzimisele ngokuthi aqinisekise ukuthi umphakathi uthola izinsiza ozidingayo, ukugxekile okwenziwa ngabathile emphakathini uma kuneziteleka njengoba kuba nemibiko yokucekelwa kwengqalasizinda kushiswe izinto ezibalulekile. Unxuse amalungu omphakathi ukuthi akuyeke lokhu wathi kumosha imali okungabe isetshenziselwa ukulethwa kwezinye izinhlelo ezisuke zidingwa wumphakathi.",'Sizoqina isandla kwabangawenzi umsebenzi'
"Lokhu kwenzeke ngemuva kokuba uShilex esethathe isinqumo sokufaka uKhuzani kubameli ngenhloso yokuthi kube wuyena oqhubeka nokwenza isiqholo salo mculi.Leli phephandaba like labika ngombango ophakathi kukaKhuzani noShilex, oqubuke ngemuva kokuba lo maskandi ememezele isiqholo sakhe emcimbini i#Gcwalis’ Mabhida Maskandi Concert ngoMashi 30.NgoLwesibili abameli bakaShilex bathumele kuKhuzani incwadi ephoqa lo mculi ukuthi axhumane nabammele ukuba balungise indaba yesivumelwano sabo sokwenza isiqholo.Kule ncwadi Isolezwe ngeSonto eliyibonile ikhophi yayo, abameli baphoqa uKhuzani ukuthi abhalele uShilex incwadi ezibophezela ukuthi bazosilungisa isimo ungakafiki uMgqibelo (izolo).Bathe uma kungenjalo bazophoqeleka ukuthi udaba baluyise enkantolo.Kuyona baveza nokuthi noma ngabe kunesivumelwano esenziwa wuKhuzani noShilex ngomlomo kwangabhalwa phansi kodwa siyambophezela ukuthi angasiphuli isivumelwano sabo.Ethintwa uKhuzani, uthe ayikho incwadi ayitholile evela kubameli bakaShilex.“Akunasivumelwano enganginaso noShilex. Uma sikhona kuzomele aveze ubufakazi nenkontileka yokusebenzisana esayisayina. Uma kuyisivumelwano athi sasenza ngomlomo kuzomele asho ukuthi sasivumelana sikuphi. Noma ngabe iyafika incwadi yabameli kimina ngeke ngiyingene indaba yayo uma kungukuthi ayinabo ubufakazi bokuvumelana kwethu ngokwenza isiqholo.Uma engakwenzi lokho uzobe ezimoshela isikhathi, angaqhubeka uma ethanda,” kusho uKhuzani.UShilex uthe ngeke esakwazi ukuphawula manje njengoba udaba eselufake kubameli kodwa wakuqinisekisa ukuthi uyambopha uKhuzani.UKhuzani uthe akukho okumthusayo ngalo mbango ophakathi kwakhe noShilex ngoba akukho okumbophezelayo ukuthi asebenze naye. Uthe kumanje uyaqhubeka nezinhlelo zokufaka isiqholo sakhe ezitolo futhi unezingxoxo no-Edgars noClicks ukuze sidayiswe khona. Okwamanje uthe isiqholo sakhe sisatholakala Online kwabafuna ukusithenga.Uveze nokuthi njengoba engakhiphanga i-albhamu ngePhasika uyoze akhiphe ngoNovemba.",UKhuzani ufuna ubufakazi kombangisa ngesiqholo
"UKUQHUBEKA nokushaya amagoli amqoka komgadli weMamelodi Sundowns uYannick Zakri, emidlalweni yakamuva kuqinisa idolo ithimba labaqeqeshi ngokuthi lo mdlali uzogcina esibambile isitayela samaBrizilians nokuthi uzokuba wusizo emkhankasweni wawo wokuvikela isicoco seChampions League.UZakri, odabuka e-Cote D’Ivoire nowayedlala kwi-Asec Mimosas okwake kwagijima kuyo izelamanani zakwaToure, uKolo noYaya emidlalweni emine yakamuva usequlele phakathi amagoli amahlanu. Uqulele amagoli amabili bedlala ngokulingana neMaritzburg United kuba ngu 2-2.Uphinde wazibonakalisa beshaya i-Orlando Pirates ngo 2-0 lapho ashaya elinye lamagoli iqembu lakhe elanqoba ngawo. Bebhekene nePlatinum Stars emdlalweni owaphela ngo 2-2 waba ngomunye wabadlali beSundowns abashaya amagoli kulowo mdlalo. Emdlalweni weChampions League obungoLwesithathu eKinshasa Amasandawana aguqise kuwo i-AS Vita yaseDRC ngo 3-1 i uZakri ubengomunye wabahlohle amagoli abanqobe ngawo.Lixoxa naleli phephandaba iphini lomqeqeshi kuPitso Mosimane uManqoba Mngqithi ngemuva kokuthi cababa esikhumulweni sezindiza i-OR Tambo, eGoli liphawule lathi ngalo mdlalii:“Asethembe ukuthi uzoqhubeka nomgqigqo wakhe wokushaya amagoli. Khona uma sibheka ngendlela enza ngayo izinto muva nje, kusiqinisa idolo. “Emdlalweni neVita bekufanele ngabe ushaye amagoli amaningi ukube amabhola akhe abehlaba enxebeni. Yena ukhombisa ukuba yingozi uma ephambi kwamapali.”“Okufanele akulungise ukudlala kwakhe njengoba ebukeka esasala uma kudlalwa okukhomba ukuthi akakangeni kahle hle esitayeleni esidlala ngaso. Kodwa asethembe ukuthi yinto abazokwazi ukuyilungisa,” kusho uMgqithi.Uphinde waveza ukuthi njengoba sebeshwebe isicoco seLigi sebezokwazi ukugxila kwimidlalo yeChampions League.Amatsatsantsa anomdlalo onzima kaGroup C azowudlala ne-Esperance yaseTunisia, eLucas Moripe Stadium, eTshwane ngoMgqibelo ngo 8 ebusuku.“Kubalulekile ukuthi sihlale sikhona kwiChampions League. Ngakho kufanele sigxilise imiqondo yethu kule midlalo ngoba sinesifiso sokuvikela isicoco sethu,” kusho uMngqithi.Mayelana nomdlalo abadlala ngokulingana ne-St George yase-Ethoipia uthe abadlalanga kahle kodwa abanalo uvalo ngalo mphumela ngoba basengawunqoba umdlalo womlenze wesibili ekuhambeni.“Yithina esazihlinzela ezibini ngokungadlali kahle. Abalona iqembu elingasixaka ngisho sidlala nalo ekuhambeni,” kuqhuba uMngqithi.Uphinde waveza ukuthi kubasizile ukunikeza abadlali ikhefu elanele lokuphumula ngaphambi kwalo mdlalo nokubenze bawudlala kahle waze wayophela.Khonamanjalo i-African Independent ibike ukuthi iBotswana Football Premier League (BPL) ngokuhlanganyela neBotswana Football Association (BFA) bamatasatatsa, bazama izindlela zokubuyela ohlelweni oluzohambisana nekhalenda lokudlala lweConfederation of African Football (Caf) lona oluqala ngoFebhuwari lisongwe ngoDisemba.Leli gxathi liphosela inselele iSouth African Football Association nePremier Soccer League esabamba iyeka ngokuthi ibuyele yini ohlelweni oludala lokudlala njengoba kusalandelwa inqubo yamaligi ase-Europe aqala ngo-Agasti aphele ngoMeyi.",Kuqinisa idolo ukuzimisela komgadli weSundowns
"SEKUVELE izinsolo ezishaqisayo ngosomabhizinisi odumile, uMnuz Sibusiso Ncube ongumyeni kaNgqongqoshe wezokuBusa ngokuBambisana neziNdaba zoMdabu KwaZulu-Natal, uNkk Nomusa Dube-Ncube okuthiwa uyazitamuzela amathenda emikhandlwini yesifundazwe engaphansi komnyango kankosikazi wakhe.Esithangamini nabezindaba eThekwini izolo, iDA iveze ubufakazi obukhombisa ukuthi inkampani yezokuxhumana kaNcube, iBrand Partners ithole umsebenzi kuMasipala waseNkandla nowaseMthonjaneni “njengemvalamlomo” kugqitshwa ukuthi izimenenja zale mikhandlu kwakungamele ziqashwe ngoba zingawulungele umsebenzi.Kuvela ukuthi umkhandlu waseNkandla wanika iBrand Partners ithenda kaR7.5 million womsebenzi wezokuxhumana wenkontileka yeminyaka emithathu.NaseMthonjaneni le nkampani kaNcube kuvela ukuthi ithola imisebenzi ehlukene yathola izigidi zemali.I-DA isabalalise ubufakazi bokuqokwa kwale nkampani kaNcube nobufakazi lapho kade ikhokhelwa imali.Ngokusho komholi weDA esifundazweni, uMnuz Zwakele Mncwango, uthe ukuqashwa kwemenenja yaseNkandla neyaseMthonjaneni kwakungafanele kodwa uNkk Dube-Ncube akazange azithathe izinyathelo ngoba umyeni wakhe ehlomula kule mikhandlu.“Sesibhalele uNdunankulu wesifundazwe uMnuz Willies Mchunu sinxusa ukuthi amise ngokushesha uNkk Dube-Ncube ngemuva kokuvela kwalezi zinsolo,” kusho uMncwango.“Simnika izinsuku eziyisikhombisa uMchunu ukuthi amise uNkk Dube-Ncube, sifuna amise nalezi zimenenja kuze kuphothulwe uphenyo ngazo,” kusho uMncwango.Uthe uMchunu kumele akhombise ukuthi wayeqinisile ukuthi uzimisele ngokulwa nenkohlakalo ngokumisa uNkk Dube-Ncube.Ephendula ukuthi akanalo yini uvalo ngokuthi kungenzeka athuliswe ngokuphenya ngezinsolo zenkohlakalo njengoba naseThekwini kade kunguye obephenya izikhulu zakhona, uMncwango uthe uncamela ukufa wathi ngeke athule ebona abantu benza inkohlakalo.Eziphendulela uNkk Dube-Ncube uthe lezi zinsolo zeDA ngomyeni wakhe ezifaka naye zingamampunge. “Besingazimisele ngokuphendula le mbudane yeDA kodwa ngenxa yokuthi izinsolo zizoya emphakathini sibone kunesidingo sokuthi umphakathi siwuvikele ukuze ungadukiswa.”Uthe uyakuqaphela ukuthi njalo uma kuzoba khona ingqungquthela ye-ANC kuba nemizamo yokungcolisa igama lakhe. “Ezinye zezinto okukhulunywa ngazo lapha sezike zavela phambilini zihlale njalo zenziwa into entsha yiDA nalabo abayiphushayo,” kusho uNkk Dube-Ncube.Uthe kuyamkhathaza ukuthi igama lakhe nelomnyango lifakwe emabhizinisi omyeni wakhe ongusomabhizinisi ohlonishwayo. “Le nto yenziwa ngamabomu ukuze kudwetshwe isithombe emphakathini sokuthi imina owenza ukuthi athole imisebenzi kalula kwabanye omasipala.”Uthe akazibukeli phansi lezi zinsolo wathi kumele ziphenywe.“Iyangikhathaza indaba yokuthi ngilokhu ngimataniswa namabhizinisi omyeni wami, lokhu ngikubuka njengemizamo yezepolitiki ebhekiswe kimina,” kusho uNkk Dube-Ncube.Uthe umyeni wakhe uqale ukusebenza nemikhandlu ngesikhathi yena esayinxusa eCzech Republic, engazi ukuthi uyoke abe ngungqongqoshe.“Ukukhombisa ukuthi le nto eshiwo yiDA ingamanga udaba lokuqashwa kwemenenja yoMkhandlu waseMthonjaneni neyaseNkandla sengilufake enkantolo ngifuna kuchithwe ngoba ukuqashwa kwalezi zikhulu bekungahambisani nomthetho uSection 54A(7) ka-2000, wokusebenza komasipala,” kusho uNkk Dube-Ncube.Isolezwe lithole ukuthi miningi imikhandlu iningi layo edonsa kanzima okuvela ukuthi inezinkontileka neBrand Partners iyenzela umsebenzi wezokuxhumana nokukhangisa.IMeya yaseMthonjaneni, uMnuz Mbangiseni Biyela ithe izimenenja ziqashwa imikhandlu bese zibikela umnyango.“Thina salandela lonke uhlelo sawubikela nomnyango ngokuqashwa kwemenja wangaphendula kwaze kwaphela izinsuku ezingu-14, sabona ukuthi akunankinga yaqala yasebenza,” kusho uBiyela.Uthe akathandi ukukhuluma ngezindaba zenkontileka ephakathi komkhandlu wakhe neBrand Partners ngoba yena akangeni ezindabeni zamathenda.IMeya yaseNkandla, uMnuz Thami Ntuli ithe balandela lonke uhlelo ngesikhathi beqasha imenenja bawubikela nomnyango wangasho lutho baqhubeka nokuyiqasha.“Kumina ukuthi ngubani othola umsebenzi akubalulekile engikubheka kakhulu ukuthi lowo muntu umsebenzi usuke ewuthole ngendlela efanele yini,” kusho uNtuli.Okhulumela uNdunankulu uMnuz Thami Ngidi, uthe uMchunu uzozibheka lezi zinsolo bese ephendula ngendlela efanele.",Izinsolo ezishaqisayo ngomyeni kangqongqoshe
"ISITOLO sokudla iWoolworths sihoxise ilayisi elifrizile elixustshwe nombila elithengwe embonini yaseHungary, iGreenyard Factory, okusolwa ukuthi iwumsuka weListeria kuleliya lizwe.AbakwaWoolworths baveze lokhu izolo kulandela isimemezelo seHungarian Food Safety Agency ethe kuzohoxiswa konke ukudla okuvela kule mboni.Bathe ukuphepha kokudla kubalulekile ngakho bebedinga ukuthi nabo bakuhoxise lokhu kudla.Leli layisi elixutshwe nombila liphuma lifrizile ngakho lisuke lisadinga ukuphekwa ngaphambi kokudliwa.AbakwaWoolworths bathe okunye ukudla kwabo okuyizithelo okufriziwe kuphephile.We’re recalling our frozen savoury rice as a precautionary measure; if you’ve bought the product please return it to store for a full refund.More info: 
https://t.co/He1iGKogZK— Woolworths SA (@WOOLWORTHS_SA) 
July 11, 2018Abathengi abesebelithengile leli rayisi bangalibuyisela ezitolo zakwaWoolworths eziseduzane nabo, bazobuyiswelwa imali.Ukuthola eminye imininingwane ngalokhu ungashayela ku-0860 022 002 noma ungene kwi-website yakwaWoolworths, ethi:
www.woolworths.co.zaEkuqaleni kwalo nyaka iNingizimu Afrika ihlaselwe yilesi sifo okwagcina kutholakele ukuthi umsuka waso imboni yakwa-Enterprise Foods. Lesi sifo kubikwa ukuthi sadlula nabantu ababalelwa ngaphezulu kuka-200 kuleli.Kwenzeka lokhu nje abakwaWoolworths bangaphansi kwenkulu ingcindezi yokuqinisekisa abathengi ukuthi ziphephile izitolo zabo ngemuva kokutholakala kwamabhomu kwezinye zazo eThekwini ngesonto eledlule.",Kuhoxiswe i-rice elisolwa ngeListeria eWoolworths
"UMCULI ongudokotela ozokhipha i-Extended Play (EP)  uthi umsebenzi wakhe wansuku zonke awuphazamiseki nakancane ngoba uyakwazi ukuhlela isikhathi sakhe.UYanga Yaya, okhulele eThekwini uthokozise abaningi ngonyaka owedlule ngesikhathi iphimbo lakhe lizwakala engomeni, iDesire, ehambisana nophrojusa uMuzi.Le ngoma iqale ukukhonjiswa esiteshini somculo iMTV Base ekupheleni kwenyanga edlule.“I-remix kaTiro yiyona esayithumela emsakazweni yathakaselwa kakhulu. Ngokwami ngithanda lena engenziwe kabusha, okuyisona sizathu esenze ukuthi siyiqophele i-video. Ngingasho nje ukuthi abantu basayamukele kahle i-video nakuba kuwuhlobo lomculo ongavamile kuleli, nokho ngiyacabanga ukuthi leli culo lisazobanyakazisa abantu,” kusho le nsizwa yaKwaMadlala eneminyaka engu-28. Echaza uhlobo lomculo awuphekayo uthe angawubiza ngeNew Age Soul. Ulamana kakhulu neR&B enesigqi se-Electro. Njengoba esebenza engudokotela ngokugcwele isonto lonke, uYanga uthe ungumuntu obuzwa ngendaba ubuthongo, usebenzisa isikhathi sakhe sasebusuku ukubhala amaculo.Uthe waqala ukuzicathulisa emculweni kusukela esenza izifundo zobudokotela ngoba yinto ebeyikhonze ngenhliziyo yakhe. “Ukusebenza ngokugcwele nokuqopha umculo eceleni kunzima kodwa kuyenzeka. Ngesikhathi ngisaqeqeshelwa ukuba ngudokotela kwadingeka ukuthi ngigxile kwezobudokotela ngoba kwakumele ngifunde okuningi eminyakeni emibili, ngaphambi kokuthi ngiqale ukusebenza sengingudokotela ozimele,” kuchaza uYanga. Uthe wancela okuningi kumngani wakhe owenza umculo esikhathini ayesithola ngokuthi ayocula naye uma enandisa, bese ezibhalela umculo wakhe ebusuku. “Kunezingqinamba zakhona ukungafundeli into ngokugcwele. Kodwa kubuye kukunikeze inkululeko yokuthi ucije kahle ubuciko bakho,” kuqhuba uYanga. Lo mculi uthe ukhule ezifela ngamaciko okubalwa kuwo iBoys II Men, Boom  Shaka, Brenda Fassie, Ringo, Letta Mbuli nenkakha yomculo wekwaito, u-Arthur Mofokate. Njengamanje uthe upheka i-EP anethemba lokuthi uzoyikhipha ngoJuni. “Ngiyipheka nophrojusa onekhono, uMuzi, ophinde abe ngumngani wami. Ukube belingaba khona ithuba lokusebenza nabanye ngingathanda ukusebenza noShekhinah, Nonku Phiri, Thembi Seete noManthe Ribane. Kungangijabulisa futhi ukuqopha noPrince Kaybee noma noBlack Coffee ngoba bangophrojusa abaseqophelweni eliphezulu,” kusho uYanga.UYanga Yaya iculo lakhe alenze nophrojusa uMuzi eselibonakala kuMTV Base uthi umatasa upheka i-Extended Play afise iphume ngoJuni nonyaka. ",Udokotela ne-EP ezophuma maduze
"ISICOCO seligi yisona esiduma ekhanda kumqeqeshi weMamelodi Sundowns, uPitso “Jingles” Mosimane, yize ehlalelwe wumqansa wokubophela iMaritzburg United itulo lokuyikhahlelela ngaphandle kweNedbank Cup bebhekene eMphithi ngeSonto.UMosimane, osedinga amaphuzu amane kuphela ngaphambi kokuthi avalele ekhabetheni isicoco seligi sesishiyagalombili seSundowns, ubhoboke ngobumqoka beligi kwaze kwagcina sekucaca ukuthi iNedbank akuyona into agxile kangako kuyona.Uthe: “Iligi iyona eduma ekhanda kimina. INedbank ifunwa abalandeli. Siyabathanda futhi sizimisele ngokubajabulisa njalo ngoba nabo bahlale benathi njalo kodwa akekho ongazi ukuthi iligi iyona emqoka ukudlula zonke ezinye izicoco.”Akungatshazwa ukuthi le nkulumo ngeke yehle kahle kubalandeli beSundowns abakholwa wukuthi iqembu labo linawo amava nezinsiza zokuqoqa zonke izicoco ezikhona ngaphansi kwePremier Soccer League (PSL) nangaphandle kwezwe kweyeCAF.Nakuba ebejabule kodwa uMosimane akazange akufihle ukuthi unenkinga yokuhlelela iMaritzburg ngoba akekho ongasho ukuthi idlala kanjani. Uvumile futhi ukuthi inhliziyo ibicishe ime kwezinye izikhathi uma isihlasela ngasekugcineni iLamontville Golden Arrows abayishaye ngo 1-0.“Siwuqedile owanamuhla umsebenzi (esho i-Arrows) kodwa bekunzima impela ikakhulukazi esiwombeni sesibili. Ungezwa umuntu ekutshela okunye iyadlala i-Arrows uma ithandile. Sithwale kanzima impela esiwombeni sesibili kodwa kwezinye izindawo siyithwalise kanzima.""Kuzobe kuhluke kakhulu-ke nokho okweMaritzburg ngoba kunzima ukuqagula ukuthi badlala ngayiphi indlela. Kwesinye isikhathi badlala ngaphandle komgadli kodwa futhi uthi usanake lokho ubabone sebenaye. Konke lokhu kukhombisa ngokusobala ukuthi useqophelweni eliphezulu kangakanani uFadlu (Davids),” kusho uMosimane.Uzophinda nayo futhi iMaritzburg eHarry Gwala Stadium koweligi maphakathi nesonto elizayo.ISundowns inqobe ngo 1-0 okube yiphenathi ethathwe nguRicardo Nascimento maphakathi nesiwombe sokuqala okuvule igebe labuyela emaphuzwini ayisithupha phakathi kwabo ne-Orlando Pirates esendaweni yesibili.",UPitso ufuna okuhlukile kunokufunwa ngabalandeli
"OBENGUMLINGISI weGenerations: The Legacy, uBrenda Mhlongo edlala indawo kaNandi, uthe usethathe isinqumo sokungena emculweni wokholo njengoba engasalingisi ndawo.Uthe usenezingoma eziyisikhombisa zomculo wokholo aziqophe nabaculi abehlukene.Ukucula umculo wokholo, uthe yinto ayevele eyithanda kusuka esemncane, kodwa wakhetha ukungawuculi ngoba esaba ukuthi abantu bazomehlulela uma ecula wona.“Inkinga ukuthi ngingumuntu oziqinele, bengizitshela ukuthi abantu ngeke bawemukele ngenxa yohlobo lomuntu engiwuyena. Akekho osake wathi umculo wokholo awungifanele kodwa bekuyimicabango ebenginayo. Ngenxa yokukhula ngokomqondo ngigcine ngibonile ukuthi kumele ngiwushintshe lo mcabango ngenze into engiyithandayo nengixhumanisa noNkulunkulu,” kusho uBrenda.Okwamanje uthe ayikho inkampani asayine ngaphansi kwayo ngoba akafuni ukuxinwa ngokuthi akhiphe i-albhamu, futhi akafuni ukuphazanyiswa yinkontileka uma kuphinda kuvela ithuba lokulingisa ngoba usazimisele ngakho.Uqhube wathi i-albhamu yakhe izophuma ngePhasika ngonyaka ozayo, futhi uzobe ezibiza ngoBrenda Mhlongo kuyona ngoba udume ngokubizwa kanjalo.Kule albhamu uthe usebenze nabantu abaningi.“Kunengoma esiyiqophe noJumbo eyiGospel Maskandi. Kwezinye ngisebenze noZaza, Zolani Maseko, Mlu Mkhize kanti kukhona enye engizoyiqopha noMondli Ngcobo,” kuqhuba yena.Uthe umculo wakhe ngeke ufaniswe nowomunye umculi wokholo ngenxa yokuthi usebenzise indlela acula ngayo emidlalweni yeshashalazi wenza iTraditional Gospel. Uthe yikhona lokhu okumenza ahluke kwabanye abaculi bowokholo abakhona.Ngaphandle komculo, uthe uphinde abe matasa neBrenda Mhlongo Worldwide Foundation egxile ekusizeni izingane ezihlala ezitaladini ukuthi zibuyisane nabazali bazo nezihlobo. Uthe usebenzisana nabefundisi baseThekwini..",UBrenda Mhlongo usecula umculo wokholo
"LUNGILE MAJOKAI THEMBA alibulali, ngeke siliphonse ithawula, ngamazwi asefana nesinkwa semihla ngemihla ekhempini yaMaZulu FC abhekene nesimo esinzima sokuzama ukubalekela ukuphonseka eweni njengoba eyibambe emsileni ku-log ye-Absa Premiership.Abanye kungenzeka ukuthi sebehlanze ngedela ngoSuthu kwazise esikhundleni sokuthi kube khona izimpawu zokuthi lingakwazi ukunyuka endaweni elihleli kuyona, kwanda izinkinga.Ngesikhathi kubuywa ekhefini AmaZulu adlale ne-Orlando Pirates eMoses Mabhida Stadium, eThekwini, ahlulwa ngo 2-1. Kuyona le nkundla namuhla azokwamukela iMamelodi Sundowns ngo-7.30 ebusuku. ISundowns ihleli endaweni yesithathu ku-log, ukuwina kuzosho ukunciphisa igebe phakathi kwayo neKaizer Chiefs esesicongweni ngamaphuzu angu-47.Ngemuva komdlalo wePirates, Usuthu luvakashele iBloemfontein Celtic laguqa ngo 3-0. Kuwona lowo mdlalo kukhishwe ngekhadi elibomvu uMbulelo “OJ” Mabizela, ozobe engekho emdlalweni weSundowns.Ukungabi khona kukaMabizela kuzohlangana nokushiywa nguCarlington Nyadombo obengukaputeni osehambile eqenjini kulandela izinsolo zokuloya.Ukungabi khona kwalaba badlali kushiya imbobo emuva, umqeqeshi uSteve Barker sekuzomele abambe ayeke ngabadlali abangayijwayele, uRobyn Johannes noSedate Akoriko okuyibona abebeyidlala emdlalweni weNedbank Cup abahlulwe kuwo iLamontville Golden Arrows ngempelasonto.Embangweni we-Absa Premiership kuhlezi kuzoba khona amaqembu azolwela ukuvika izembe. Okwenza kube wumqansa okwaMaZulu wukuthi asanqobe umdlalo owodwa kwengu-18, likhulu igebe elikhona phakathi kwawo namanye amaqembu angase azithole egijima ku-National First Division (NFD) uma engashintshi ukuqalaza.Ahlukaniswe amaphuzu ayisishiyagalolunye nePlatinum Stars esendaweni yesibili ukusuka emsileni.Kukho konke lokhu kuxakaniseka umdlali osewasebenzele iminyaka AmaZulu, u-Ayanda Dlamini, akayingeni eyokufaka emqondweni eyokugawulwa yizembe.“Ngeke sililahle ithemba manje, kungaba yiphutha elikhulu lokho. Kumele siqhubeke nokuzimisela ngoba ngokwami ithemba lisekhona,” kusho uDlamini.Umdlalo weSundowns uzolandelwa oweSuperSport United ngeSonto. NgoMashi 7 AmaZulu azovakashela iMpumalanga Black Aces ngaphambi kokubuya azokwamukela iBidvest Wits ngoMashi 10.“Inzima yona le midlalo kodwa ngeke kusisize ukugxila kulokho. Okusemqoka wukuthi silwele ukunqoba imidlalo elandelayo. Kuzomele silwe ngoba yithina esaziyo ukuthi impilo incike emiphumeleni esizoyithola. Kumele sizame ukunqoba kuqala ngawo umdlalo weSundowns. Uma sithola iphuzu sizolamuleka kodwa sonke siyazi ukuthi amaphuzu amathathu yiwona azocacisa ukuthi siyakwazi yini ukuvala igebe,” kusho uDlamini.Uthe ngeke kubasize ukulibala izinto ezenzeka emaceleni, kumele bagxile ekulweleni ukuvika izembe.",OwoSuthu usahlalele ethembeni ngokuvika izembe
"I-Unemployement Insurance Fund (UIF) ithi izoqasha abazolawula olayini abade ezikhungweni zayo ukuze iqinisekise ukuphepha kwabantu abasuke beyofaka izicelo zemali emahhovisi ahlukene.UNkk Gugu Khomo oyiPhini loMqondisi we-UIF KwaZulu-Natal, uthe olayini abade emahhovisi abo badalwa wukuthi baningi abantu abaphelelwe wumsebenzi ngakho izicelo ziningi kakhulu.“Ukuxazulula le nkinga, siyabahlukanisa abantu ngoba kuba nolayini wabazolanda amafomu abazowagcwalisa, kube nowabalethe amafomu bese kuba nolayini wabazobuza. Sizobuye siqashe abazolawula olayini maduze ukuze sisombulule le nkinga. Sinazo nezinhlelo za-online neze-sms esizisebenzisayo ukuxhumana nabantu,” kusho uNkk Khomo.Uthe okwamanje olayini balawulwa abasebenzi be-UIF kodwa ngokuzayo bazoqasha abazolawula olayini, ePinetown okungesinye sezikhungo ezigcwala kakhulu kuzoqashwa abantu abathathu abazobhekela ulayini.UNkk Khomo uthe KwaZulu-Natal sebekhokhe i-UIF ejwayelekile ewu-R1.9 billion kusukela ngo-Ephreli wonyaka odlule kuze kube wuFebhuwari. Lokhu uthe kukubeka ngokusobala ukuthi baningi abaphelelwe wumsebenzi.UMnuz Makhosonke Buthelezi onguMqondisi wezokuXhumana nokuKhangisa kwi-UIF kuzwelonke, uthe sezivuliwe izicelo zeCovidTERS kodwa zizobhekelela imikhakha engakabuyeli esimeni.Uthe i-UIF isikhokhe iCovidTERS ebalelwa engaphezu kukaR60 billion selokhu kwavulwa lolu hlelo.Ukhumbuze abaqashi ukuthi iCovidTERS yenzelwe imikhakha ekhahlanyezwe yiCovid-19, engakavuli kahle futhi lapho abaqashi behluleka wukuholela abasebenzi.Uthe abasebenzi bazokhokhelwa isigaba sika-Okthoba 15 kuya kuDisemba 31 bese bebuye bakhokhelwe isigaba sikaJanuwari 1 kuya kuMashi 15.“Imali ikhokhwa emuva kwamahora awu-48 emuva kokuthi umqashi efake isicelo. Uma kukhona imininingwane eshodayo uyaziswa masishane ukuze asheshe ayithumele. ICovidTERS ivulelwe yonke imikhakha engakasebenzi kahle okubalwa owezokuvakasha, odayisa utshwala, izitolo zokudlela  neminye lapho isimo singakabuyeli kwesijwayelekile,” kusho uButhelezi.Uxwayise abaqashi abangayidlulisi imali ye-CovidTERS kubasebenzi ukuthi bazobhekana namacala okukhwabanisa ngoba kuqashwe abacwaningi mabhuku abayisikhombisa abalandela imali yeCovidTERS ekhokhwe yi-UIF.Uveze ukuthi abacwaningi mabhuku bazohambela bonke abaqashi abakhokhelwe imali  yeCovidTERS baphenye ukuthi imali ifinyelele yini kubasebenzi, uma imali ingayanga kubasebenzi abaqashi bazoboshwa babhekane namacala okukhwabanisa.Uthe imali yeCovidTERS ayilingani nomholo womsebenzi kodwa ikhokha kusuka kuR3 500 kuya kuR6 638.Abafake izicelo zeCovidTERS njengoba isiluliwe kulindeleke ukuthi baqale ukuhola kule mpelasonto.",Bazophela olayini abade emahhovisi e-UIF
"KWADINGEKA ashiye ikhaya ukuze aqhele kwababembhuqa unogada othweswe iziqu zomthetho ngoLwesine ebusuku.Kumthathe iminyaka eyisishiyagalombili ukufeza iphupho lakhe uMnuz Skhumbuzo Mthembu (43) waseMgungqundlovu, othweswe iziqu zeLLB e-Unisa, ePitoli.Utshele Isolezwe ukuthi waqala ukufunda ngo-2004 wayeka ngo-2006, waqhubeka ngo-2012 ngenxa yezinkinga zemali. Ubevele engunogada oyitoho eMgungundlovu ngaphambi kokuyozinza eGauteng ngo-2018.UMthembu uthe uyise okuthiwa wayedlalela iSoul Brothers isiginci, washona eneminyaka emithathu.“Bengiwuthanda nami umculo kodwa ngingakwazi ukudlala izinsimbi. Bengizibuza ukuthi ngingasivala kanjani isikhala esashiywa wubaba ukuze umndeni wami uziqhenye ngami. Ngaqala ukufundela ezomthetho ngoba bengihlabeka umxhwele uma sengibona abameli begqoke amajazi amnyama, bephethe nemiqingo yamafayela, kube sengathi ngiyahlanya,” echaza.Uthe ngokwemvelo ungumuntu othanda ukuxukuza ugebhezi, obekumhlupha uma ehlezi nabangamqondi kahle.“Bebengibhuqa abanye bengibiza ngommeli, bengazi ukuthi ngalokho bayangikhuthaza. Bebebona ingekho le nto engiyenzayo yokufunda ngingaqedi. Nganquma ukuthi ukuze ngingapheli amandla, kungcono ngiyoqala impilo entsha,” kusho uMthembu.Wawuthola ngoJuni 2018 umsebenzi wokuba ngunogada ngokugcwele. Lokhu kumsize nokukhokhela izifundo. Uthe bekungelula njengoba ebencelisa amawele, abuye emsebenzini afunde. Kwesinye isikhathi ubelala amahora amabili, avukele emsebenzini ekade ebhekene nezincwadi. Ubonge unina nomkakhe ngokumeseka lapho abanye bebona edlala ngesikhathi. Okumphathe kabi ukuthi usezame kaningi ezinkampanini zabameli ecela ukuqeqeshelwa umsebenzi. Ufunde usushintshile umthetho njengoba ekwazile ukuthweswa iziqu engaqeqeshelwanga umsebenzi.“Ngafaka izicelo ezinkampani ezingaphezu kuka-25 kodwa angikaze ngiphendulwe. Angiphelanga amandla. Ngizoqhubeka nokuba ngunogada ngize ngithole umsebenzi wokuba ummeli ngokugcwele,” kusho yena.Wayehlele ukuthi unina abe khona ethweswa iziqu kodwa waswela imali yokumgibelisa.“Sengiyoya ekhaya ngiphethe i-degree yami ngimgqokele nejazi,” kusho uMthembu.",Unogada uthweswe iziqu zeLLB
"LUZOSHUBISA uhlelo oluvumbuulula omakhwapheni balabo abasuke bejolela izithandwa zabo zingazi.Uhlelo lwe-Uyajola 9/9 oluthakaselwa kakhulu kuleli oselwenze ukuthi umethuli walo, uJub Jub abe nyamanambana kwabesilisa abangathandi kudalulwe imijolo yabo efihliwe, kulindeleke ukuthi luqale ukukhonjiswa kuChannel 157 phakathi kuka-Ephreli noJuni kulo nyaka.Inhloko yezokuXhumana kuMoja Love uLindiwe Mbonambi,  ithe lolu hlelo lusazoqhubeka nokushubisa futhi lushiye abantu besalangazelele ezinye iziqephu.“Lolu hlelo luzobonakala luhambela zonke izifundazwe njengoba besibona kwenzeka eziqeshini ebezikhonjiswa phambilini. Abantu basazoqhubeka nokubuka iziqephu ezimbili ezilandelanayo ezikhonjiswa imizuzu engu-24,” kuchaza uLindiwe.Eqhuba uthe  uhlelo  olukhuluma ngempilo kaZodwa Wabantu nalo luzobonakala kuMoja Love. Uthe nasohlelweni lukaZodwa, abantu basazoqhubeka nokumangazwa yiziqephu zakhe ezishiya ababukeli bethokozile. UZodwa uzobonakala eqinisa ubudlelwano bakhe nomndeni wakubo.Uphethe ngokuthi uhlelo Uyajola 9/9 luzoba neziqephu ezingu-26 kuthi olukaZodwa lube nezingu-13.",Zibuya ngegiya eliphezulu izinhlelo zeMoja Love
"UMQEQESHI weKaizer Chiefs, u-Ernst Middendorp, akakafuni ukuyicabanga eyokuvula unyaka neMamelodi Sundowns njengoba egcizelela elokuthi okumqoka kuyena njengamanje wukufaka iqembu emzuliswaneni olandelayo weCAF Confederation Cup.Umdlalo weChiefs neSundowns ngoJanuwari 5 eFNB Stadium uzobe ungowesibili kaMiddendorp we-Absa Premiership. Kowokuqala uthole amaphuzu amathathu beshaya ngo 1-0 iSuperSport United.Iqembu likaMiddendorp lisendaweni yesithupha kwi-log ngamaphuzu awu-21 kanti iSundowns ibambe indawo yesine ngawu-22.Ebuzwa uMiddendorp ukuthi ngabe yiziphi izindawo abona ukuthi zifuna ukulungiswa ngaphambi kokuthi badlale neSundowns, uthe: “Sisayibheka indlela esidlala ngayo, indlela esihlangana ngayo ngokwami kusekhona ukungaxhumani kahle. Kusenegebe phakathi kodonga lwethu, isisu nabadlali baphambili. Lokhu sikwenza siliphethe ibhola noma lingekho kithina. Yilokho okumele sikulungise kusukela ngoLwesibili (izolo) uma sesibuyela ekuziqeqesheni. Yebo iSundowns siyayihlonipha kodwa okwamanje sigxile emdlalweni wethu wasekuhambeni.”NgoMgqibelo iChiefs izodudulana ne-Elgeco Plus eMadagascar emdlalweni womlenze wesibili endleleni ebheke kumaqoqo alo mqhudelwano. Ngempelasonto iChiefs ibhudluze leli qembu ngo 3-0 eMoses Mabhida Stadium, eThekwini.UMiddendorp uthe uyawuqonda umsebenzi omhlalele kuMakhosi.“Akuwona umsebenzi wami kuphela kodwa owethimba lonke labaqeqeshi. Ngiyakuqonda kahle okumele ngikwenze. Ngokubambisana leli qembu lizobuyela ekubeni ngelinamandla.”Lo mqeqeshi oke wanqoba izicoco neChiefs phambili, ngaphambi kokuxoshwa ngo-2007, uveze ukuthi uzama ukuhlola bonke abadlali anabo esikwatini.“(USiphelele) Ntshangase udlalile (kwiSuperSport) akenzanga kahle, bengifuna ukumbheka futhi.” UNtshangase ungene ewisombeni sesibili kwi-Elgeco.“Ngiyazi ungumdlali okahle, bengifuna ukumbona ukuthi uzokwenzenjani kulokhu,” kusho uMiddendorp.USIPHELELE Ntshangase weKaizer Chiefs ubukeka engakasibambi isitayela somqeqeshi omusha u-Ernst MiddendorpUthe u-Andriamirado Andrianarimanana naye ukhombisile ukuthi ungumdlali omuhle kodwa kukhona lapho okumele alungise khona kanjalo noTeenage Hadebe wathi kusamele alungise indlela aphasa ngayo ibhola.Udonse ngendlebe abalandeli ukuthi abayeke ukuhhewula uLeonardo Castro.“Kumele simkhombise uthando kakhulu kunakuqala. Akasiyena umdlali ohehayo. Ungumshayi wamagoli. Ngicabanga ukuthi lokho sikubonile yingakho athengwa. Yebo yena unakho ukunyamalala emdlalweni bese abantu bezibuza ukuthi kwenzakalani. Kodwa ngiyaluthanda lolu hlobo lwabadlali, ngoba uyakwazi ukuqhamuka esezoshaya igoli. Ngimjabulele ngamabili awashayile,” kusho uMiddendorp.",U-Middendorp akakafuni ukugxila koweSundowns
"INKAKHA yomlingisi womdlalo osakazwa kwiBET othi Isono, uRami Chuene, uthi awubala amadoda amathathu kowesifazane oyedwa uma kuyiwa ocansini. URami olingisa indawo kaJumima Ndlovu, ubephendula inkulumo yomholi we-ACDP uMfundisi Kenneth Meshoe, ayenze ngesithembu sabantu besifazane. ""Uma owesifazane ethandana namadoda amathathu futhi wonke emfuna ngobusuku obubodwa, kuzokwenzekani ?“ kubuza uMeshoe. URami utheakekho yini otshele umfundisi ukuthi abantu besifazane bengamelana namadoda amathathu ngosuku olulodwa ngamahora.""Hhayi ukumelana nje kodwa angawaguqisa phansi ngamadolo, indoda ngayinye. Nangosuku olulandelayo, aphinde afequzise isinqe sakhe sengathi ubesenamasonto agcina. Kuvele kungihlekise ukuthi amadoda asaqhubeka nokubukela phansi abantu besifazane uma kuyiwa ocansini,"" kuchaza uRami oseneminyaka ewu-25 eyibambile kwezokulingisa.Uthe okwenza amadoda acabange ukuthi ayasatshwa yingoba akekho oseke waba yivulandlela. Abanye abantu besifazane bavumelene noRami kodwa amanye amadoda athi kuyihlazo akushoyo futhi ukhuluma ngamayengandoda hhayi abantu besifazane abajwayelekile.""Awukaze wathola indoda yangempela,"" kusho uSgwili Sangempela.URami useke wadlala indawo kaGracious ""TGOM"" Mabuza kwiThe Queen, ekaThato kwiScandal! nekaKhomotjo Mojalefa kuMuvhango. Kuzo zonke izindawo alingisa kuzo ufike abe ngumuntu wesifazane ongungqoshishilizi. Amagalelo akhe emdlalweni othi Isono aze abonwa ngabagqugquzeli beSouth African Film and Television Awards (Saftas) bamqoka emunxeni weBest Supporting Actress-Telenovela.  Kulo munxa uzodlana imilala nezinye izingqwele kulo mkhakha okubalwa uMichelle Botes odlala indawo ka-Angelique Price kwiLegacy ekhonjiswa kuM-Net (DStv 101) noQuanita Adams onguLeatita Meintjies emdlalweni okhonjiswa kwi-kykNET (DStv 144) othi Arendsvlei. Uhalaliselwe ngabaningi ezinkundleni zokuxhumana kanye nozakwabo okubalwa noLoyiso McDonald odlala indawo kaKagiso Khoza kwiThe Queen, uDineo Langa owayenguKea Khoza, uNokuthula Mavuso, uRenate Stuurman.*Abahlabene bazomenyezelwa namuhla kwiSABC 3 FM nakwiMzansi Magic kusukela ngo-7 ebusuku. ",Awubala amadoda amathathu ngosuku kowesifazane: Rami
"UKUKHOTHAMA kweSilo Samabandla kuzwelile kumholi wamaNazaretha waseBuhleni, uNyazilwezulu njengoba bebengamathe nolimi ngendlela abebezwana ngayo.Okhulumela abaseBuhleni, uMnuz Thokozani Mncwabe, uthe umholi wamaNazaretha ubenobudlelwano obuhle noHlanga Lomhlabathi futhi uzothumela amakhosi esizwe asebandleni lakhe ukuyobhonga emswanini endlunkulu.“Inkosi uNyazilwezulu yedlulisa amazwi enduduzo endlunkulu nasesizweni sonkana ngokukhothama kweSilo Samabandla. Inkosi uNyazi iphatheke kabuhlungu kakhulu ngokukhothama kweSilo. Inkosi ibinobudlelwano obukhulu neSilo futhi ibingapheli esigodlweni saso eNyokeni, KwaNongoma. NeSilo besingapheli eBuhleni futhi bekunezinhlelo ezenziwa ngamaNazaretha aseBuhleni neSilo, njengolokusokwa kwabesilisa oseluneminyaka eyisikhombisa lukhona. Awukho umcimbi obuba khona eBuhleni, inkosi uNyazilwezulu obeluwenza lungaqalanga endlunkulu. Ngokunjalo neSilo besenza isiqiniseko sokuthi siqala eBuhleni uma kunomcimbi esizoba nawo, ngendlela abebesondelene ngayo nenkosi uNyazi,” kusho uMncwabe.Uthe ubudlelwano babo bebuqine kakhulu kangangoba iSilo sinesigodlo saso esakhiwa wuNyazilwezulu eBuhleni, esinye sisentabeni iKhenani. Lezi zigodlo bezisetshenziswa yiSilo uma sivakashele amaNazaretha eBuhleni noma esentabeni iKhenani.Eminyakeni edlule amaNazaretha aseBuhleni, ake abonakala egcwele inkundla iMoses Mabhida ngesikhathi uMdlokombane esingethe umgubho woMkhosi weLembe. Kulowo mcimbi uNyazilwezulu lwafike lwaxoshisa iSilo ngezinkomo.AmaNazaretha abebuye atheleke naseNyokeni lapho abevamise ukuya khona ephelezela uNyazi uma luyohlangana neSilo.",UNyazi ludumele ngokukhothama kweSilo
"SEKUSABALELE umbiko ongemuhle ezinkundleni zokuxhumana osola iMeya yeTheku, uNkk Zandile Gumede, ngokuxhaphaza imali yabakhokhi bentela ngokuthenga imizi eyisikhombisa selokhu engene esikhundleni.Umbiko, otholwe yiSolezwe ku-Whatsapp, usola iMeya ngokungabikeli abantu ngomsebenzi esiwenzile selokhu ingene esikhundleni kodwa imatasa ithenga imizi njalo ngenyanga.Imizi kuthiwa isezindaweni zomacaphunakusale - eMhlanga, Ballito, Brettenwood Estate, Hillcrest naseWestville.Kuphinde kubuzwe ukuthi uyithathaphi imali yokuthenga le mizi ngoba umholo wakhe ngeke uyikhokhele yonke le mizi.Uphinde asolwe ngokunikeza amathenda izinkampani zamaNdiya okuthiwa avotela i-DA akhohlwe ngezabantu abamnyama abavotela i-ANC.Umbiko uthi kunophiko lwakagesi kuMasipala weTheku lapho kubekwe isichuse somuntu omnyama oyiNhloko yakhona, uMnuz Sandile Maphumulo, naye osolwa ngokunikeza izinkampani zikamacaphunakusale uMnuz Vivian Reddy wonke amathenda.UMnuz Vivian Reddy uthe lo mbiko ungamanga futhi miningi esazovela njengoba kuza ingqungquthela yokukhetha ubuholi obusha be-ANC.Uthe i-Edison Power Group okuyinkampani yakhe ayiwatholi amathenda kumasipala futhi ayilenzi ibhizinisi noMasipala weTheku noHulumeni waKwaZulu-Natal kule minyaka engu-10 edlule.Emhlanganweni wekomiti elilawula uMkhandlu weTheku eCity Hall izolo, uNkk Gumede uyichithile imibiko esabalele ezinkundleni zokuxhumana ngezinsolo zoxhaxha lwemizi anayo wathi yena unomuzi owodwa osePhoenix.Khonamanjalo kushone elayizolo sekunomunye umbiko ogxeka abakhulume kabi ngeMeya yeTheku, ubabiza ngokuthi basadiniwe ngokuhlulwa kwabo engqungqutheleni yokukhetha ubuholi be-ANC eThekwini naKwaZulu-Natal.",Umbiko omubi ngeyeTheku
"SITHEMBISO MKHIZEIPHINDE yahluleka iSwallows ukuzibuyisela embangweni wesicoco seligi, ibambana ngo-1-1 neTshakhuma Tsha Madzivhandila (TTM) emdlalweni obuyizolo, eDobsonville Stadium.Igoli leSwallows  libhakuziswe enethini uZaphania Mbokoma ngomzuzu ka-31 ngemuva komnyakazo omuhle kaKamohelo Mahlatsi noRuzaigh Gamildien.Ele TTM kube iphenathi evalelwe phakathi uBulelani Ndengane esikhathini sikanompempe.IZinyoni zibulawe uPetso Maphanga ongene esiwombeni sesibili  owise uNdengane ebhokisini singekho isidingo.Usawoti esilondeni seSwallows uphinde wathelwa ukunqoba kweLamontville Golden Arrows eshaye iBlack Leopards ngo-3-1.I-Arrows inyukele kweyesine ngamaphuzu awu-32, Izinyoni zehlela kweyesihlanu ngawu-31.Izolo bekuwumdlalo weshumi  Izinyoni zidlala ngokulingana. Zagcina ukunqoba ngoJanuwari zishaya iBaroka.Njengoba beziphuma ekushayweni okokuqala zidlala neTS Galaxy koweNedbank Cup, bekwethenjwa ukuthi zizokwazi ukuvala igebe lamaphuzu phakathi kwazo namaqembu angaphezulu.Esiwombeni sokuqala okugqame kuso unozinti weSwallows, uVirgil Vries obevimba izinguzunga zamashodi kaRhulani Manzini noFarai Madhanaga, kuhlasele zisuka yona iSwallows.Ukuhlangana kukaKamohelo Mahlatshi, Kgaokgelo Sekgota noGamildien kuzithwalise kanzima izitobha zeTTM.UNdengane weTTM  obematasa nokudlalisa kabi uMahlatshi usindele unompempe uPhilangenkosi Khumalo obekubonakala engazimisele ukukhipha amakhadi kwesokuqala.Kwesesibili ugcine elitholeli eliphuzi uNdengane. Bese kungathi uyabukisa uKhumalo ngokukhipha amakhadi aphuzi.Nakuba ibhola belisezinyaweni zeSwallows esikhathini esiningi kodwa iTTM beyifika kuzwakale ebhokisini lezitha.Ukube  ubelele eVries ngabe kushintshwe iTTM isivalele amagoli amathathu kaManzini nelikaMadhanaga.Abaqeqeshi beTTM, uMpho Maleka noDavid Mathebula kuthe uma bebona ukuthi kuyonakala, esiwombeni sesibili babeuya noCelimpilo Ngema ongene esikhundleni sikaManzini noJoseph Malongoane abangene bayishukumisa bebambisene noLerato Lamola ongawuqedanga umdlalo.Ngoka-50, uNgema udedele ingizunga evinjwe uVries maqede walimala ihlombe.Ukungena kukaTokelo Ranti noThabo Rakhale kube nezithelo, iTTM bese ihlasela ingaqedi okudale ukutatazela kwabeSwallows.Zivele sezikhona izinkulumo ezithi insimbi seyiqalile ukushisa kubadlali nakubaqeqeshi beSwallows. Amanye amaqembu aseyibambile indlela edlala ngayo.ISwallows isiyoze idlale neChippa United ngoMashi 20, eNelson Mandela Bay Stadium.ITTM izoqhubeka nokuhlala endaweni ka-14 ngamaphuzu awu-16, emidlalweni ewu-18.Kolandelayo iTTM izokwamukela iLamontville Golden Arrows, e-Old Peter Mokaba Stadium ngoLwesithathu.Imiphumela yeDStv Premiership:SuperSport United 0-0 TS Galaxy; Cape Town City 1-2 Stellenbosch; Chippa United 0-3 Orlando Pirates; Black Leopards 1-3 Lamontville Golden Arrows; Swallows 1-1 Tshakhuma.Imiphumela yeGladAfrica Championship:Cape Umoya United 0-2 Uthongathi; JDR 1-2 Cape Town All Stars; Bizana Pondo Chiefs 0-0 Richards Bay FC; Jomo Cosmos 1-3 TS Sporting; Polokwane City 1-0 University of Pretoria; Pretoria Callies 2-3 Royal AM; Sekhukhune 1-0 Free State Stars; Cape Town Spurs 1-1 Steenburg.I-LOG YE-DSTV PREMIERSHIPAmaqembuPWDLFAPtsSundowns16106026736Pirates20983241535SuperSport20974281934Arrows18882271732Swallows187101211331AmaZulu18774241928CPT City        19676292825TS Galaxy18585181723Baroka18567192521Chiefs17476172019Celtic19478192319Stellenbosch17467182218Chippa18378162316Tshakhuma17377102116Maritzburg173410132313Leopards183312143112",Kuyibhedele ekugcineni iSwallows ibanjwa koweligi
"OWESIFAZANE wasePholani (eMashumini) eLindelani ngaKwaMashu, uphume ngesamagundane kwakhe ehujwa indodakazi imsola ngokushintshanisa abafana abancane kunaye, bese ekipita nabo kubo.UNksz Nomandla Mqobe (44) usephenduke umahamba ehlala exoshwa wuZandile ‘Nosipho’ Buthelezi (22), othi usekhathele wunina nesoka lakhe beshaya ngesudi yesele phambi kwakhe, bewotawotana namasoka kukhona ngisho abazukulu bakhe.Udungunyane kuthiwa ludalwe ukuthi uNksz Mqobe akipitise isoka lakhe elineminyaka ewu-37, okuyisenzo esingehlanga kahle endodakazini yamagcino ngoba isola ukuthi isenzo sikanina sehlisa isithunzi somuzi.Ethintwa uNksz Mqobe uvumile ukuthi usengundingasithebeni ngemuva kokuxoshwa yindodakazi yakhe esinezingane ezintathu.“UNosipho ubengilwisa futhi engichapha ngezinkulu izinhlamba lezi. Angazi uxakwa yini uma mina ngizithandanela nesoka lami.”UNksz Mqobe uphikile ukuthi ubesekipitile nesoka lakhe alishiya ngeminyaka eyisikhombisa.“Belike lingivakashele lezo zinsukwana ezimbili noma ezintathu. Nakhona besingenzi lutho okuyimikhuba kodwa lona belilala embhedeni bese mina ngindlala phansi. Noma sithanda ukuba ndawonye kodwa lezi zingane bezinqaba ukusishiya sodwa. Kuhluleka ngisho sengibacela ukuba bayovakasha kubangani bami nasezihlotsheni ukuze sisale sobabili (nesoka) kodwa bebenqaba,” kusho uNksz Mqube.Uthe usefika kubo ngokunyenya, ezolanda ezinye izimpahla zakhe kodwa ubuye athwale kanzima ngoba sekushintshwe nokhiye.UNksz Buthelezi uphike walala ngomhlane ukuthi unina uxoshiwe kodwa uthe unina uncamele ukuduka nezwe ngoba efuna ukugila kahle imikhuba noBen 10 wakhe asemthanda ukwedlula umndeni wakhe.“Thina samkhuza umama ukuthi akayeke ukushintshashintsha abafana abangontanga yethu emzini kagogo ngoba lokho kwehlisa isithunzi somuzi. Okunye ubuye abe nesikhwele uma la masoka akhe esexhumana nathi, ezitshela ukuthi sizomphuca wona. Leli elisha belibuye lihambe nqunu phambi kwethu, nomama naye ugcine esezihambela nje ngomzimba engagqoki lutho. Kwesinye isikhathi babuye bawotawotana futhi behlekela phezulu phambi kwethu,” kusho uNksz Buthelezi.Uthe bebefuna unina ahlukane nemikhuba engasile njengoba enezingane ezine zezibongo ezingafani.“Sonke sibiza izibongo zobaba bethu ngoba akasikhulisanga. Akakaze wasenzela lutho. Namanje siyazipatanisela,” kuphetha uNksz Buthelezi.Eziphendulela uNksz Mqube uthe ngamanga ukuthi isoka lakhe belihamba nqunu kodwa belibuye ligqoke i-trunk kuphela.Uthe akazi ngempela ukuthi babangani nendodakazi. “Bese ngimbiza ngomnakwethu ngenxa yokuthi uyangibangisa futhi ubesethi nezingane zakhe azingayidli into eziyiphathelwe yimi ngoba ngikhohlakele,” kuphetha uNksz Mqobe.",Baxoshe unina bethi uqoma oBen 10
"STHEMBISO NGOBESEKONKE sekulele ezandleni zabaphathi beSuperSport United egijima kwiDStv Premiership ngekusasa likaBongani “Model C” Khumalo oyisiqongqwane sasemuva kuleli qembu lasePitoli.Lokhu kutholwe yileli phephandaba ngesikhathi lixoxisana noGlyn Binkin obhekene nezindaba zikaKhumalo owayengukaputeni weqembu lesizwe iBafana Bafana.Inkontileka kaKhumalo naMatsatsantsa a Pitori, aqeqeshwa nguKaitano Tembo, kulindeleke ukuba iphele ngoJuni nonyaka kodwa inombandela wokululwa ngonyaka owodwa.UKhumalo (34) owayengomunye wabadlali ababemele elakuleli kwiNdebe yoMhlaba ka-2010 eyayidlalelwa lapha eNingizimu Afrika, ukhuze ibuya kwiSuperSport ngesizini ka-2018/2019 esuka kwiBidvest Wits ayesenqobe nayo isicoco seligi neseTelkom Cup ngaphansi kobuholi bukaGavin Hunt oseqeqesha iKaizer Chiefs.Lesi sitobha sigabe ngamava okudlala emaqenjini aphesheya kwezilwandle okukhona kuwo iTottenham Hotspur edlala kwi-English Premiership. Udlale nakwiReading, Doncaster Rovers, iColchester United, Preston North End okungamaqembu adlala ezigabeni ezingezansi e-England. Udlale nakwiPAOK yaseGreece.Kule sizini ka-2020/2021, kubukeka izinto zingamhambeli kahle lo mdlali odabuka eSwatini kwazise ubuye akhuhle ibhentshi kanti umiswe kabi endaweni ayidlalayo maphakathi nasemuva nguLuke Fleurs, uGrant Kekana noThatayaone Ditlhokwe.Ekhuluma neSolezwe ngesimo sikaKhumalo owanqoba izicoco ezintathu zeligi neSupersport kumasizini edlule, uBinkin uthe okwamanje usalindele abaphathi beqembu ngokuthi bacacise ukuthi kuzokwenzakalani ngomdlali wakhe uma kuphela isizini?“Kuyiqiniso ukuthi inkontileka kaBongani neSuperSport izophela uma kusongwa isizini esikuyona njengamanje, kodwa-ke ngingakuveza ukuthi inombandela wokuvuselelwa ngonyaka owodwa.“Njengamanje izikhulu zeqembu bezingakasho lutho ngodaba lwenkontileka ephelayo kaBongani, mina-ke njengomphathi wezindaba zakhe ngilindele zona ukuba zize kithina ukuze zicacise ukuthi ngabe kuzokwenzakalani ngekusasa lo mdlali?“Ngingasho futhi ukuthi ukusebenzisana kwethu neSuperSport kuhle kakhulu nokungenza ngibe nethemba elikhulu lokuthi khona maduze nje zizoqala izingxoxo mayelana nekusasa likaBongani,” usho kanje uBinkin.Ngaphandle kukaKhumalo, abanye abadlali baMatsatsantsa okubikwa ukuthi basadukuza ebumnyameni ngekusasa labo, abagadli uThamsanqa “Gandaganda” Gabuza no-Evans Rusike, uSiyabonga Nhlapo odlala emuva noLucky Mohomi odlala esiswini.",Imenenja ilindele ukucaciselwa ngekusasa lowe-United
"INHLANGANO yezepolitiki esanda kusungulwa, i-ActionSA, isiphume umkhankaso wokufuna labo abazoyimela okhethweni lohulumeni basekhaya njengoba ihlela ukugudluza i-ANC kuMasipala waseThekwini.Leli qembu elasungulwa owayeyimeya yaseGoli, uMnuz Herman Mashaba, selinxenxe izakhamizi zaseThekwini ukuthi ziphakamise amagama alabo ezifuna bamele leli qembu okhethweni olubhekwe ngabomvu.USihlalo wale nhlangano KwaZulu-Natal, uDkt Makhosi Khoza, uthe bavule izandla kwizakhamuzi zakuleli dolobha ukuba ziphakamise amagama alabo iqembu elizogadla ngabo okhethweni.UDkt Khoza uthi bafuna ukugadla ngalabo abazophakanyiswa yizinhlaka ezehlukene emphakathini kulolu khetho ekufanele lubanjwe phakathi kuka-Agasti kanye noNovemba kulo nyaka.“Sibheke kakhulu ebantwini abazophakanyiswa izinhlangano zabakhokhi bentela, izinhlangano zokuqapha umphakathi, izinhlangano zabahlali emphakathini, nezinhlangano zezinhlaka zohwebo ukuthi ziphakamise abantu abazongenela ukhetho ngaphansi kweqembu lethu kumasipala.“Sikholelwa ekutheni izakhamuzi yizona uqobo lwazo okufanele zizikhethele ukuthi zifuna ukuphathwa kanjani. Yingakho-nje sithi sinxenxa wona umphakathi usilethele amagama abantu obona ukuthi kufanele bawuhole okhethweni lomasipala luka2021.”UDkt Khoza, owahlubuka ku-ANC, uthe baneqhinga eliqondene nokhetho lohulumeni basekhaya nathe lingasiza ekuketuleni i-ANC kuMasipala waseThekwini.I-ANC yathola izihlalo ezingu-56% ngokhetho olwedlule kulo masipala.UDkt Khoza uthe kubalulekile ukuthi abantu bavotele i-ActionSA ukuze izonqanda inkohlakalo kanye nokungakhokhelwa kwezidingo zalo masipala iminyango kahulumeni.“Kuyadabukisa ukuthola ukuthi imenenja kaMasipala weTheku nenkosikazi wayo, kanye namakhansela angu-60 babhekene namacala enkohlakalo. Ngaphezu kwalokho, kuneminyango kahulumeni wesifundazwe, ekahulumeni kazwelonke kanye nezikhulu zikahulumeni ezingazikhokhi izikweletu zikamasipala.“Lokhu kuholela ekutheni zigcine zibiza kakhulu izindleko zokukhokhela izidingo zikamasipala ngenxa yokukhushulwa kwamanani kuzanywa ukuthi umasipala ugcine wenze inzuzo ethe xaxa.”",I-ActionSA ifuna abazoyimela ngokhetho eThekwini
"KUPHAZAMISEKE ukufunda nokufundisa esikoleni Umlazi Comprehensive Technical High (Comtech) izolo ngesikhathi isigejana sothisha sivimbela uthishanhloko ukungena emasangweni alesi sikole.Ngaphambi kokuvinjwa kukathishanhloko, abazali bebeye kulesi sikole beyobuza ukuthi kwenzekani emuva kokuthola ukuthi othisha ababesolwa ngokujola nabafundi bebuyile kulesi sikole.Omunye wabazali abakhulume neSolezwe ongeke adalulwe igama ukuze kungahlukumezi ingane yakhe kulesi sikole, uthe izinto zimapeketwane eComtech ngoba ukufunda akusaqhubeki kahle.“Ngonyaka odlule, kwakunezinsolo zokuthi kunothisha abajola nabafundi njengoba kwaze kwabanjwa omunye eqabula umfundi. Satshelwa ukuthi lolu daba luphenywa wuMnyango wezeMfundo kodwa sixakekile ukuzwa ngezingane ukuthi sebebuyile labo thisha. Njengoba bebuyile kuthiwa abafundisi, bafuna ukuqhuba imikhuba yabo yakudala. Izolo siye esikoleni siyobacela ukuthi abayohlala emakhaya kuze kuphothulwe uphenyo,” kusho umzali.Uveze ukuthi abazi ukuthi kwenzekani kulesi sikole njengoba uthishomkhulu evinjiwe ukuthi angene esikoleni.“Thina asithathi hlangothi lwamuntu, sifuna izingane zethu zifunde. Asazi nokuthi kungani bekuvalelwe uthishomkhulu ngaphandle. Siyacela uNgqongqoshe uMnuz Mshengu (Kwazi) angenelele kulolu daba ngoba izingane zethu kufanele zibhale izivivinyo kodwa kukhona abaphazamisa ukufunda eComtech,” kusho umzali.Isolezwe libuye lathola nencwadi eyalela ukuba kususwe igama lomzali othile ukuze angavotelwa uma sekukhethwa isigungu sabazali.Lithole nokuthi emasontweni adlule, othisha balwa ngemuva kokuthi owesilisa encome izinqa zikathisha wesifazane.UMnuz Muzi Mahlambi ongumqondisi wezokuxhumana eMnyangweni wezeMfundo KwaZulu-Natal, uthe bayalulandela udaba lwaseComtech.“Kunothisha abasolwa ngezigameko zokwenza ukuthi isikole singalawuleki. Siyaqhubeka nokulandela udaba lwaseComtech futhi maduze sizobathathela izinyathelo labo thisha. Ukufunda nokufundisa kuyaqhubeka,” kusho uMahlambi.",Kushube isimo eComtech phakathi kothisha nabazali
"BASABISA ngokuduba ukhetho abantu abadala abahlala kuward 102 emuva kokungawutholi uKhisimusi owenzelwa abantu abadala emawadini ahlukene kuMasipala weTheku ngonyaka odlule.Izolo izalukazi namakhehla baqhinqe ngaphandle kweCity Hall, eThekwini befuna ukubona iMeya yeTheku uNkk Zandile Gumede. Bathe kukhona abadla imali ababezothengelwa ngayo uKhisimusi wabo.Bebuzwa ukuthi kungani belinde kwaze kwaba wuMashi ukuze bathule izikhalo zabo, bathe bebengalindile kodwa bebelandela imigudu efanele.“Size sanquma ukuzoletha izikhalo zethu kwimeya ngoba ingumuntu wesifazane, izoluqonda usizi lwethu. Kudala sikhala esigabeni se-ward kodwa singayitholi incazelo ngoKhisimusi wethu. Siyazi ukuthi uMasipala weTheku wayikhipha imali yokuthi senzelwe uKhisimusi kodwa asikaze siwuthole, uyasisiza uKhisimusi ngoba siye sithole umtsholwane onokudla noncamnce,” kusho omunye.Baphinde bathi njengoba bekuna imvula amanzi angenile ezindlini zabo kodwa akekho obahlolile ukuthi baphatheke kanjani.“Uma udaba lwethu lungaxazululwa ngeke sivote ngoba sifuna ukwazi ukuthi imali kaKhisimusi wethu ishonephi? Sifuna nabaholi abasilalelayo. Uma bezosicela ukuthi sivote, asikwazi ukubalalela ngoba sifuna abaholi abasinakekelayo,” kusho omunye.Imizamo yokuthola ikhansela laku-ward 102 uMnuz Siyabonga Thango, ukuba liphawule ayiphumelelanga. Ucingo lukaThango belungena kwi-voicemail.UMnuz Martin Xaba oyiNhloko yoPhiko olubhekelele izindaba zeMeya yeTheku uNkk Gumede uthe : “IMeya ihlangene nabadala futhi icele abasebenzi ukuthi baphenye ukuthi kungani uKhisimusi wabadala ungabanga khona. Igqugquzele zonke izakhamuzi ukuthi ziphume ngobuningi bazo ziyovota ngoMeyi 8.Uma izakhamuzi zinezingqinamba ezithile kufanele zizibike ezinhlakeni eziseduze nazo.Njengomasipala onakekelayo sizimisele ukulalela nokulungisa izikhalo zabantu sisebenzisa izinhlaka ezifanele.”",Izaguga zisabisa ukuduba ukhetho ngolukaKhisimusi
"IZITSHUDENI ezifundela ubudokotela e-University of KwaZulu-Natal (UKZN), seziqale umkhankaso wokuqokelela isikhwama sokutakula ozakwabo abakweletayo ukuze babhalise. Lezi zitshudeni ezingaphansi kophiko iNelson Rolihlahla Mandela School of Medicine, zizimisele ukuqoqa uR1 million ukutakula abakweletayo. Bangu-118 abafundela ubudokotela kulesi sikhungo, osekuqinisekiswe ukuthi bayakweleta.Lo mkhankaso obizwa nge#IMadeADoctor, usungulwe ngezinye izitshudeni ezizwelana nalezi ezikweletayo.Usungulwe emuva kokuvela kokuthi zilinganiselwa ku-16 000 izitshudeni zase-UKZN ezisemkhakheni ehlukene, ezikweleta imali yokufunda.Iningi lazo zixhaswe iNSFAS kodwa izikweletu zazo zangonyaka odlule aziqediwe.Lezi zindaba zidale imibhikisho kwavalwa nesikhungo njengoba kuvele ukuthi abakweletayo kumele bazikhokhele u-15% emalini abayikweletayo.UXoliswa Njapha oyiStudent Support Service Officer kwiSRC ophikweni lodokotela e-UKZN, uthe bakhathazekile ngalezi zitshudeni ezingase zingaqedi ukufunda.Ukhale ngokuthi ukufundela ubudokotela kuyabiza, kunzima ukuzikhokhela uma usalindele uxhaso.“Bangu-118 asebesibikele ngokusemthethweni ukuthi bayakweleta.“Bekungcono phambilini, inyuvesi ibikwazi ukuxhasa abakweletayo kodwa manje sebebaningi kakhulu.“Izitshudeni ezithintekile zifundiswa uNSFAS, ongajwayele ukukhokhela zonke izindleko zokufunda ngonyaka wokuqala.“Yilokhu okwenza ukuthi abaningi kuthiwe bayakweleta njengoba nenyuvesi ingasakwazi ukubaxhasa,” echaza.Uthe ukuqala lo mkhankaso kube yisu lezinye izitshudeni. Uthe uma bebala abakweletayo bathole ukuthi badinga uR1 million.Umkhankaso bawuqale ngesonto eledlule kanti leli yisonto elokugcina lokuqokelela lesi sikhwama.UXoliswa uthe banxenxa noma ngubani ongafaka isandla kulesi sikhwama.Imininingwane yemikhankaso bayifake ezinkundleni zokuxhumana ngaphansi kwe#IMadeADoctor.“Uma ukwazi ukuxhasa kulo mkhankaso uyobe usize ukwakha udokotela njengoba sibadinga kuleli kodwa imali yokufunda ingekho,” kusho uyena.Phakathi kwezitshudeni ezikweletayo kukhona esikweleta uR200 000 igama laso eligodliwe. Kudingeka sizikhokhele * -15% walesi sikweletu ukuze sikwazi ukubhalisa nonyaka.",Banxusa   izakhamuzi zizikhiqizele odokotela
"ATHOLWE ephelelwe amandla esigangeni amantombazane amabili okusolwa ukuthi abethunjwe ngabantu abangaziwa, eBhamshela ngaphandle kwaseDalton.U-Amanda Duma (16) noBukeka Jaca (14) abagcinwa ngoLwesihlanu ekuseni ekhaya eBhamshela, batholakele ngoMsombuluko ebusuku.Uyise walezi zingane uMnuz Mbongeni Zama, uthe ngoMsombuluko ebusuku uthole umyalezo ngabathole lawa mantombazane ephelelwe amandla esigangeni.“Okwamanje sisabonga ukuthi babuyile futhi baphephile. Okwamanje basagcinwe esibhedlela njengoba betholakale bephelelwe amandla. Asazi noma kukhona yini izidakamizwa noma ukulimala abakutholile.“Ngokusho kwabo bahlangana nabantu abangabazi babathela ngokuthize okwabadaka. Baphaphame sebesendlini abangayazi bevalwe amehlo. Nabo abazi baphunyuke kanjani,” kusho uZama.FUNDA: 
Badidekile kulahleka abafundiUZama uthe uke wathola usizo lwamakhathakhatha esintu nasola ukuthi nakho kulekelele ekutholakaleni kwala mantombazane.U-Amanda okuyingane kamfowabo ifunda eKwaNondenisa High, uBukeka yena ufunda eSikhulile High.Laba babekade begcinwe besemcimbini wemiklomelo esikoleni sika-Amanda kodwa wenziwe ehholo lesikole iSikhulile.Kuthiwa bathathwe yilabo bantu abangaziwa ngesikhathi sebeya ekhaya.Ngokusho kukaZama, umbiko kadokotela uveza ukuthi abazange badlwengulwe kodwa basabhekwa isimo sempilo yabo nokuthi azikho izidakamizwa ezisetshenzisiwe kubona.Okhulumela amaphoyisa KwaZulu-Natal uLt Col Thulani Zwane ukuqinisekisile ukuthi lawa mantombazane abuyele ekhaya.",Atholwe esigangeni etubekile amantombazane 'abethunjiwe'
"ZIMAPEKETWANE izinto kwiVuma FM emuva kokuvela ukuthi umbango wezikhundla ushisa phansi.Kuthiwa umbango sewuze waholela ekutheni kumiswe umsakazi uVictor Rose Jnr.Umthombo uthe umphathi wezinhlelo uPatrick Bogatsu usejutshwe ukuthi abambe amasonto amabili kwiVuma bese amanye amabili awasebenze kwiRise FM eMpumalanga. IVuma FM neRise FM okwandawonye.“Uma uPatrick engekho kubamba uLekomotion, uMakhosi Khoza noVusi Letsoalo.Uthe ngemuva kokuhamba kukaNtobeko Mabika, okungacaci ukuthi waxoshwa noma wazihambela, kwafakwa uVictor Rose Jnr esikhaleni sakhe. UNtobeko wayengena ngo-12 kuya ku-3 emini phakathi nesonto.“UVictor kuthiwe akangene aze ayivale ngoMgqibelo enze uhlelo luka-10 kuya ku-2. Lolu lwangeSonto kwathiwa akaluyeke. NgeSonto ubengangeni kwangaba khona muntu emoyeni. Bekuze kunqamuke kungekho muntu. UPatrick umfonelile emcela ukuthi aphuthume emoyeni ngoba uhlala eduze. Kungenzeka ukuthi wakhohlwa ukufaka umuntu ozobamba.”Umthombo uqhube wathi uVictor wayephuza nabangani bakhe ngalesi sikhathi ethintwa nguPatrick emcela ukuthi aye emoyeni. Uthe uVictor uye ehamba nabangani bakhe, wangena nabo estudiyo.“Esinye sezikhulu sithe uma sifika sashutha ivideo sayithumelela kumphathi omkhulu, uPearl Sokhulu, efuna uku­khombisa ukungahleleki kwezinto njengoba umuntu ofakwe emoyeni efike nabangani bephethe utshwala. Ugaxele kanjalo uVictor. Njengamanje uhlelo lwakhe lubanjwe nguLucky Sefatsa.”Imizamo yokuthola okhulumela isiteshi uTee Van Heerden ayiphumelelanga.",Umbango wezikhundla eVuma FM
"UYACHICHIMA yinjabulo umrepha uGigi Lamayne ngokusayina inkontileka yokuqopha ne-Ambitiouz Entertainment ngemuva kokushiya eMabala Noise Entertainment.Isolezwe labika ngokushiya kwalo mrepha eMabala Noise ngoDisemba wonyaka odlule. Wayesayine kuyo nenqwaba yabanye abaculi ngo-2016.Ephawula ngokuhamba kwakhe wathi wayengasajabulile futhi kungasasebenzeki. Wathi ngeke akwazi ukwanda kakhulu. Uthe ngendlela ajabule ngayo uhluleka ngisho wukuzibamba.“Inkontileka yami yinhle kakhulu. Iyona enhle okuwedlula wonke kwesengake ngaba nawo,” kusho uGigi.Uthe wayevele efuna ukusebenza ne-Ambitiouz kodwa isikhathi singakavumi.“Kwakukhona omunye umrepha wesifazane futhi kwakungeke kulunge,” kusho yena.Umrepha akhuluma ngaye nguFifi Cooper oshiye le nkampani nyakenye kungasekuhle, wazimela ngokusungula inkampani yakhe.Uveze ukuthi ngemuva kokuhlukana neMabala Noise, uqale izingxoxo ne-Ambitiouz.“Ngihambise izicelo zami ukuthi ngibe nenkontileka ehambisana nezidingo zami. Kube wumdanti, inkontileka ihamba iphinde ibuya kubameli kwagcina kulungile. Ngijabule kakhulu. Ngifuna ukusebenza, okunye kuzobe sekuzilandelela,” esho kuzwakala ukuthi weneme.NgoLwesine olwedlule ukhiphe ingoma yakhe yokuqala e-Ambitiouz ethi Iphupho.“Ngasekupheleni konyaka ngizokhipha i-albhamu ephelele. Kuzoba wunyaka omuhle lona. Ngisenkampanini okumele ngibe kuyo.”Uthe ukubheke ngabomvu ukusebenza nomculi wakule nkampani uLa Sauce nabanye, okubalwa kubo uSjava.Lo mrepha waqala ukuzakhela ugazi ngengoma yakhe ethi Ice Cream. Ekupheleni kuka-2016 ukhiphe i-albhamu yakhe yokuqala neMabala Noise ethi, Genesis ayefisa ukutholaigolide ngayo okuyinto egcine ingenzekanga. Ngonyaka odlule ukhiphe izingoma ezihamba ngazodwa, okukhona kuzo ethi My Ugly Boy, Lobola nethi 1-Bar.",Kufezeke iphupho kuGigi nge-Ambitiouz
"KUBE nomunyu nosizi ngesikhathi imindeni yabangu-13 abashone kudilika udonga esontweni beyokhomba izidumbu zabo emakhazeni aseRichards Bay, izolo.Kuqhume isililo, abanye baphuma emakhazeni sebebanjiwe ngesikhathi eminye imindeni izobona okokuqala izidumbu zezihlobo zabo ezishone emuva kwesibhicongo esenzeke e-Pentecostal Holiness Church, eDlangubo eMpangeni ngoLwesine ebusuku.UMfundisi PY Sibiya, oyiCentre Manager yebandla, uthe abanankinga nokufika konjiniyela ukuzobhekisisa isakhiwo sebandla ukuthi ngabe sakhiwe kanjani.“Okwamanje siqashe onogada ukuba baqaphe, kuze kube kufika abezimo ezibucayi bakhiphe izikhwama zabazalwane namaselula abo avalelekile. Sizobalindela onjiniyele bafike bezohlola, siyibandla asinankinga nalokho. Izandla zethu zivulekile,” kusho uMfundisi Sibiya.Uthe ukwenzeka kwalesi sigameko kubahlukumezile kakhulu abazalwane njengoba kwenzeke phambi kwabo bebuka.“Ngingomunye wabantu abebekhona ngesikhathi kwenzeke lokhu. Nami nje ngizodinga ukwelulekwa ngokomqondo njengoba uhulumeni esilethele abantu abenza lo msebenzi. Kunzima esikubonile, kuqale phansi ubuhlungu sesiphelezela imindeni izokhomba izidumbu zabo,” kusho uSibiya.Umndeni ka- Andiswa Mthabela/Mthembu (13), oshone nogogo wakhe uNkk Thembi Mthabela (54), uthe kusenzima ukwamukela okwenzekile.Isihlobo sakhona uMaSibisi Mthabela uthe laba bebengahlukani.“Kusihlukumezile kakhulu ukubona umzukulu nogogo wakhe. Uma ungakaboni isidumbu somuntu uke uzikhohlise ube nethemba, uma usubabonile kuphela konke, sekucaca ukuthi bashonile ngempela. Kubuhlungu ngoba bebengahlukani, bebezwana kakhulu njengoba beshone ndawonye nje, “ kusho uNkk Mthabela.Umndeni wakaLanda nowakaMzila okhulume neSolezwe ubukhala esifanayo.UMnuz Buhle Mzila, ushonelwe udadewabo abebelamana naye uNksz Samke Mzila (34), obesebenza kuMasipala wasoLundi.“Ushiye ingane yakhe abebehambe nayo beye esontweni, eneminyaka engu-10, yona elimele yaya esibhedlela. Manje isiphumile, kuyihlukumezile ukutshelwa ukuthi unina ushonile. Kuningi udadewethu abekwenza njengoba besibambisene naye ekhaya ngokuningi, silahlekelwe,” kusho uMzila.UMnuz Sakhile Langa, ulahlekelwe unina uNkk Alta Langa (75), obehamba nabazukulu esontweni.“Kubuhlungu kakhulu ukulahlekelwa umama esenkonzweni abeyithanda, kunzima ukwamukela kodwa akukho esizokwenza. Sizolinda uphenyo ukuze sithole ukuthi kwenzakalani,” kusho uLanga.UNgqongqoshe wezabaSebenzi kuleli, uNkk Mildred Oliphant, uthe imindeni izofihlwa ngeSonto ngokwehlukana kanti belekelela imindeni ngezindleko.“Okwamanje onjiniyele bazoya beyobheka imbangela yalesi sehlo, bazobe sebeletha umbiko. Okuzovela embikweni kuyobe sekukhomba ukuthi kuzokwenzakalani ngalesi sigameko. Okwamanje okubalulekile ukufihla abashonile ngesizotha, sisize nemindeni,” kusho uNkk Oliphant.Inkonzo yomkhuleko yayizolo ibihanjelwe nayizimeya namakhansela ahlukene. Bekukhona nabaluleka ngokomqondo. NgoLwesine kulindeleke ukuba kube nenkonzo yesikhumbuzo khona kuleli sonto.",Umunyu kukhonjwa 13 wabashonile
"SEKUVELE ukuthi uzohamba ngokufa kuZalo, uZandile MaNzuza Mdletshe olingiswa nguLeleti Khumalo osekwaqinisekiswa ukuthi uyashiya kulo mdlalo.Ngokuthola kwaleli phephandaba uMaNzuza uzoshona bese enzelwa umngcwabo omkhulu.“Njengamanje kunezinhlelo zokuthi kubuyiswe abalingisi bakudala abazothamela umngcwabo,” kusho umthombo.UMpumelelo Bhulose owayedlala indawo kaGxabhashe noBonga Dlamini owayenguMkhonto bathe abakathintwa. UBhulose uthe akuthintwe abadidiyeli.Akucaci ukuthi uzofa kanjani kodwa kulezi zinsuku uzama ukusondelana kakhulu no-Advocate Bheki Zulu (Luthuli Dlamini) ababenobudlelwano bezothando naye kudala.Ubudlelwano bukaMaNzuza noZulu buzoba yindaba esematheni KwaMashu kanti kuzomhlukumeza kakhulu uMfundisi Mdletshe (Glen Gabela) ukubhidlika komshado wakhe.UMdletshe usazothwala kanzima njengoba kunemizamo yokumketula esontweni kodwa uzolwa.Umbango wesonto uzomenza asondelane noMaMlambo (Gugu Gumede) abake baba nobudlelwano naye phambilini.Umqondisi woZalo uMmamitse Thibedi uthe abalingisi ababuyayo yinto abafuna imangaze ababukeli futhi ngeke baze bayidedele imininingwane okwamanje.Izolo abasebenzi balo mdlalo babuyele emsebenzini bezoqala ukuqopha isizini yesine ngemuva kokuhlaba ikhefu.UMmamitse uthe konke kuhamba kahle lapho kuqoshwa khona.“Abalingisi bangasibona sakha kabusha imindeni futhi sipholisa amanxeba amadala. Kule sizini kuzo-bonakala kudlo-ndlobala umbango phakathi kwezelamani. Omunye ugxile ebugebengwini kanti omunye usebenzisa isonto ukulwa izimpi zakhe,” kusho uMmamitse.Ngokuthola kweSolezwe umbango uzoba phakathi kukaQhabanga (Siyabonga Shibe) ozoba mningi esontweni noNkunzi (Masoja Msiza).",UMaNzuza uzophuma ngebhokisi kuZalo
"ZIMKHALELE umlisa (52) waseNyezane otholakale nezibhamu, izinhlamvu nensangu.Lokhu kulandela ukugasela kwamaphoyisa aseLadysmith namaphoyisa ophiko lwePublic Order Police endaweniyaseMangwe.Lo mlisa utholakale nezibhamu ezimbili, esisodwa esiyinhlokohlela nezinhlamvu ezingu-20 nesibhamu esincane esinezinhlamvu ezingu-36. Uphinde watholakala nensangu engamakhilo angu-190 nokukholakala ukuthi uma idayiswa ingabiza uR95 000.Okhulumela amaphoyisa KwaZulu-Natal, uBrigadier Jay Naicker uthe lo mlisa oboshiwe bekulindeleke ukuthi avele eNkantolo yeMantshi eBergville izolo.“Lo mlisa ubhekene namacala okutholakala nezibhamu nezinhlamvu okungekho emthethweni nokutholakala nensangu.”Uthe kulo mkhankaso kuphinde kwaboshwa owesifazane waseMandabeni otholakale nevolovolo. Naye bekulindeleke ukuthi avele eNkantolo yeMantshi eBergville ngecala lokutholakala nesibhamu esingekho emthethweni.UKhomishana wamaPhoyisa uLt Gen Khombinkosi Jula uwancomile amaphoyisa ngomsebenzi awenzile okubopha laba basolwa nokuthola izibhamu.",Kuboshwe otholakale nezibhamu nensangu
"KUMINZE umfana (8) obekade ebhukuda nabangani bakhe emfuleni uMlaza eLamontville ngoMgqibelo emini.Isidumbu sakhe sitakulwe ngamaphoyisa angabatshuzi emfuleni eduze kwemijondolo eMega Village izolo ekuseni.Kuthiwa ilanga ebelishisa liholele ekutheni umfana nabangani baye kobhukuda emfuleni behamba ngendlela ecashile futhi engaziwa.Emva kokuminza kwakhe, kuthiwa kubathathe isikhathi eside abebebhukuda naye ukuthi batshele abazali ngokwenzekile ngenxa yokwesaba.Ikhansela lendawo lishaqekile ngokuminza komfana ngenxa yokuthi kuthiwa bese kuneminyaka eminingi kwagcina ukwenzeka into efuze lena.UNksz Nolubabalo Mthembu uthe kungokokuqala emuva kweminyaka eminingi kwagcina ukwenzeka esemncane.Uthe indawo okwenzeke kuyo iseduze nemijondolo.“Ngibikelwe ukuthi izingane ziye kobhukuda emfuleni zihamba ngendlela engaziwa ecashile. Zisabile ukusho ukuthi kukhona ominzile ebezihamba naye, zaze zasho emva kwamahora mbalwa. Sicela abazali bagade izingane zabo zingasondeli emfuleni futhi kungabhukudwa kuwo.”Uthe umfula ubukade ushile kodwa emuva kwemvula esanda kuna eThekwini ugcwalile, okungenzeka ukuthi iyonanto eholele ekutheni izingane ziyobhukuda.Uthe umasipala udonsa kanzima ukuthola umhlaba okuzokwakhelwa kuwo labantu izindlu.“Laba bantu sebehlale kule ndawo iminyaka ecela kwemihlanu manje. Igceke labo wumfula ngenxa yokuba seduze kakhulu nawo. Umfula ugcwalela kubona uma lina,” kusho uNksz Mthembu.Okhulumela amaphoyisa KwaZulu-Natal, uCaptain Nqobile Gwala, uthe amaphoyisa aseMlaza avule idokodo ngokufa komuntu.Uthe umfana uhlangabezane nobunzima ngenkathi ebhukuda waminza.Isidumbu sakhe sitholwe wuphiko lwamaphoyisa eDurban Search and Rescue nabebebambisene nabo.Ngesonto eledlule amaphoyisa  akhiphe isexwayiso sokuthi abantu bagweme ukubhukuda noma yikuphi ezindaweni eziyingozi.Athi abantu kumele baqaphele uma bebhukuda olwandle, emadamini nasemifuleni.Lokhu ayekusho ngenxa yokwanda kwesibalo sabantu abaminzayo noma abamukayo njengoba sekuqale ukushisa.",Umfana (8) uminze ebhukuda emfuleni
"KUQHILIKE izihlathi bejabulela ukwamukeliswa impahla yokwakha imikhukhu yesikhashana izolo, abantu abakhahlanyezwa yizikhukhula zango-Ephreli kulo nyaka ezadlula nemiphefumulo eminingi eThekwini.UNksz Zama Muthwa (52) ongowokudabuka eMbumbulu indlu yakhe eyacekelwa phansi yizikhukhula ngasekuqaleni konyaka, oyilunga leminye yemindeni esaqube etendeni eliseResevoir Hills kusuka kwenzeka le nhlekelele, uthi nakuba benikelelwa ngempahla yokwakha imikhukhu abazolindela kuyo, kodwa bazizwa beneliseke kakhulu ngoba nabo sebezokhululeka njengawo wonke umuntu.“Sijabule kakhulu. Bekunzima ukuhlala etendeni sibaningi izinyanga ezinhlanu. Ngiphoqeleke ukuthi ngihlukane nendodakazi yami ebengihlala nayo ngaphambi kokuba kuguguleke indlu ebesihlala kuyo, enye ngayiqashela kwenye indawo ngoba ifunda esikhungweni semfundo yamabanga aphakeme ngakho bekuphoqa ukuthi ihlale lapho izokwazi ukuqhubeka nokufunda ingaphazamiseki,” kusho uNksz Muthwa.Uthe isimo besinzima kakhulu kulezi nyanga ngoba kuphoqa ukuthi noma ngabe ufika sekuhwalele uphuma etohweni, ubugezela emnyango noma ucele abesilisa balinde ngaphandle.USihlalo wekomiti lokuhlaliswa kwaBantu neNgqalasizinda eThekwini uMnuz Thanduxolo Sabelo obeqhuba lolu hlelo lokwamukelisa le mindeni engu-17 izinsiza, uthe nakuba benikezwa impahla yokwakha izindlu zesikhashana ezizokwakhiwa emijondolo engasemgwaqweni uGerman, eThekwini, basazokwakhelwa izindlu zomxhaso kahulumeni kodwa imijondolo izokwakhiwa ukuze bakwazi ukulindela kuyo.“Le ndawo abazokwakha kuyo imijondolo ihlolisisiwe ukuthi noma kungafika ziphi izikhukhula ngeke kube nomonakalo njengoba kwenzekile ekuqaleni konyaka,” kusho uSabelo.Uthe okwenze kwathatha isikhathi eside ukuthi kubhekelwe laba abakhahlamezekile kube yinqubo kahulumeni eyenza ukuthi uma kube nenhlekelele, imali yokuhlinzeka usizo kwabakhahlamezekile iphasiswe wumengameli okuba nemigudu ethatha isikhathi eside.Uthe ukunikelwa kwempahla yokwakha izindlu zokugoba amadlangala kuzosabalala nazo zonke izindawo ezine zeTheku kubantu abahlala emahholo omphakathi nasemateneni athe kuzophela amasonto amathathu sekuphothuliwe ukunikezwa le mpahla yokwakha imijondolo emiphakathini abahlala kuyo.Uthe ukwakhiwa nokufakelwa kukagesi namanzi ezindaweni eziyimijondolo akusho ukuthi kuthunyelwa umyalezo othi abantu sekuyindawo okumele bahlale kuyo unomphela, kodwa umasipala unezinhlelo zokubakhela izindlu ngenhloso yokunciphisa imijondolo ezindaweni ezakhele iTheku.“ Isibalo semijondolo siyakhula kunokuba sehle. Lokhu kubangelwa wukuthi abantu basuka ezindaweni ezahlukene ukuzohlala eThekwini ngenxa yomsebenzi. Ngakho sithi kumele abantu besalinde ukwakhelwa izindlu, bahlale ezindaweni lapho bengeke bakhahlanyezwe khona yizinhlekelele futhi bathole zonke izidingo ezifana nogesi, amanzi nezindlu zangasese,” kusho uSabelo .Uthe zivele zikhona izindlu ezakhiwayo kodwa abakugcizelelayo wukuthi kusheshe ukwakhiwa kwazo ngakho ababhekelele ukwenziwa kwalo msebenzi kumele bazisheshise izinhlelo zokwakhela abantu.",Injabulo bamukela impahla yokwakha imijondolo eThekwini
"UHLANGABEZANE nezimbila zithutha ziholwa emhlophe phambili uSihlalo we-ANC kuzwelonke uMnuz Gwede Mantashe ohhewulwe amalungu enhlangano abethukuthele eveva ngokubhuntsha kwengqungquthela yokukhetha ubuholi KwaZulu-Natal e-University of Zululand ngoLwesihlanu ebusuku.UMantashe ubengesinye sezikhulu zobuholi bukazwelonke ebezithunywe ukuzobheka ingqungquthela egcine ivinjwe yiNkantolo eNkulu yaseMgungundlovu ngomzuzu wokugcina, ngoLwesihlanu.Inkinga iqale ngesikhathi uMnuz Sihle Zikalala osebuholini besikhashana ethula uMantashe ethi akakhulume.Uthe uyasukuma kwaqubuka omkhulu umsindo wengoma ethi ‘Wenzeni uZuma’ kushaywa namatafula kakhulu ephazanyiswa.UMantashe uzamile ukuma isibindi phambili elinde kubohle ulaka lwamalungu abevutha bhe kodwa adloba kakhulu. UZikalala ubuyele embhobhweni wakhuza ethi ayihlale phansi ibambe umthetho, kube ngathi kuyabohla kodwa uma kusondela uMantashe kuqale phansi.Ugcine esehluthuka uMantashe ethi uzokhuluma ngenkani ngeke ezwe ngabantu abagqugquzela ubuqembuqembu.Kube uyinyathele emsileni njengoba evele adloba amalungu kaKhongolose emthuka echitha izandla ebuza ukuthi yini azoyitshelwa wuMantashe.UZikalala uphinde wangenela eyalela ezinye izikhulu ukuba ziye eduze kwamalungu zihlanganise amakhanda zizwe ukuthi olwani ulaka.Amalungu abelokhu ememeze njalo ethi ngeke akwazi ukulalela uMantashe ngoba akukho okusile azokusho.UZikalala ugcine esevula ithuba lokuthatha imibuzo nezikhalo ngokuthi amalungu aphakamise izandla akhonjwe bese ebuza.Ngokubona ukuthi isimo asisalawuleki ugcine exosha bonke abezindaba ethi abaphume bayolinda phandle sekuxoxwa ezesifuba zomndeni kaKhongolose.Elinye ilungu elisukume kuqala lazethula ngokuthi linguMnuz Mthokozisi Nojiyeza osuka eThekwini, likhale ngokubi khona kweqiniso enhlanganweni.Lathi maningi amaphutha abe khona ngesikhathi kulungiselelwa ingqungquthela.UZikalala umemezele ukuthi le ngqungquthela izoqhubeka kodwa ibe ngeyokuxoxisana ngeke isabukhetha ubuholi njengoba bekulindelekile.Isinqumo senkantolo sokuvimba ingqungquthela sidunge imimoya yezithunywa ebezidangele zihlangene amaqoqwana zidabukisa, zizodwa ebezikhala ngesikhathii sazo ezisimoshele umbhedo.Abanye bekhala ngokuthi bashiye izingane namadoda abo emuva emakhaya. Abanye besifazane beshaya umthandazo omncane bethi kazi konakelephi kuKhonglose nezinkantolo.",UMantashe uthwale kanzima kweye-ANC
"USIPHATHISENE Dube odlala umdlalo wombhoxo uthi ukuyodlala phesheya ithuba elingandele bani nakholwa wukuthi kuzomthuthukisa kakhulu.UDube (27) odabuka eMvuyana eFilidi usanda kufulathela elaseNingizimu Afrika esebhekise amabombo eFrance lapho eyodlala kwisizini eyoze iphele ngonyaka ozayo.Lo mdlali omandla nasekuzivocavoceni kuzobe kungokwesithathu eyodlala ezweni elingaphandle.Usekuleli zinga akulo namuhla waqala ukudlala lomdlalo esafunda amabanga aphansi nokwathi uma esesemabangeni aphezulu wathola umfundaze. uyodlala isizini yonke ezophela ngoJuni ngonyaka ozayo.“Ngikhumbula ngenkathi ngisafunda emabangeni aphansi sasidlala ngenzinyawo.“Kwathi uma sengifunda amabangeni aphezulu kwadingeka ukuba sidlale ngamakhokho. Kwangisabisa lokho mina nokwenza ukuba ngifune ukuyeka kodwa ngatshelwa ukuthi uma ngiyeka bazongiphuca umfundaze,” kusho uDube.UDube kuyamjabulisa ukuthi akayekanga kodwa waqhubeka wabekezela nokwaba isisekelo sempilo ayiphilayo njengamanje.Umfundaze iwona owamsiza ukuba aqhubeke nezifundo zakhe nezasenyuvesi efundiswa yiwo umdlalo wombhoxo. UDube wake wadlala nakwiSharks Academy la ekuqeqeshwa abadlali abanekhono.“Ekhaya ngisaqala babesaba ukuthi ngizolimala kodwa kwathi uma sengiya eFrance okokuqala ngo-2008 ilapho babona khona ukuthi ngizimisele ngalomdlalo bamukela ukuthi into engiyithandayo.”UDube ongumzukulu kamfundisi uthi wakhulela komalume wakhe laphoafunda khona inhlonipho nokuziphatha.“Lomdlalo ungifundise lukhulu ngempilo okubalwa yona inhlonipho ngoba kumele uhloniphe ozakwenu kanye nabaphathi bomdlalo njengoba wenza ekhaya kini okanye emphakathini wakho,” kusho uDube.Uthi abantu abaningi bathi lomdlalo owabantu abamhlophe kanti akunjalo ingoba abantu abamnyama abafuni ukufunda yonke into ngawo. Baqinisa kulento abayaziyo kuphela nokwenza bancishelwe amathuba.Ukhuthaze abadlali bebhola lombhoxo abamnyama ukuthi bazikhuthaze ekuzilolongeni. UDube ongumdlali wamaBidvest Crusaders uphinde abe umsunguli weDurban Beach Touch lapho wonke umuntu onothando lomdlalo wombhoxo engakwazi ukuthi athole khona ulwazi namasu angamsiza ukuthi aphumelele.“Ngisakhula ngangidlala ibhola , ikhilikithi nebhola lombhoxo kodwa ngakhetha ibhola lombhoxo. Into engiyithandayo ngebhola lombhoxo ukuthi liyimpilo futhi isifundisa inhlonipho nokuzithoba.”Lo mdlali othanda ukudlala kwiiSevens uthi wahehwa kudlala yona ngoba kudingeka ube nobuhlakani namaqhinga ongawasebenzisa ukuze uphumelela.“Kufanele ukhethe ngokushesha ukuthi uzolikhahlela ibhola noma uzogijima nalo,” kusho uDube.Uthi uma uyifly half udinga ukuthi uhlezi ukhuluma nabanye abadlaliubatshela ukuthi kufanele benzeni. Usho lokhu uDube nnjengoba ngesonto elidlule iqembu lakhe lifike kumaSemi Final omncintiswano lwamaSevens abeseThekwini.",Kuzomthuthukisa ukuyodlala eFrance
"I-IFP ifuna uNgqongqoshe woMnyango wezeMfundo esifundazweni aphenye kabanzi ngenkampani ebiphekela abafundi abebesekhempini e-Adams College, omunye wabo okusolwa ukuthi ubulewe ukudla okunoshevu ngesonto eledlule.UNkk Thembeni Madlopha-Mthethwa okhulumela i-IFP ophikweni lwezemfundo, utshele Isolezwe ukuthi ngoLwesibili babhalele umnyango befuna izimpendulo ngokushona kukaMxolisi Mzulwini.UMxolisi (20) obefunda eMasakhane High eMbumbulu, ushone ngoLwesithathu olwedlule emuva kokukhala ngesisu nokushisa esifubeni.Kuthiwa wabuya ikhempu ingakapheli ngenxa yokugula.UNkk Madlopha-Mthethwa uthe kumele uMnuz Mthandeni Dlungwane aqoke ithimba elizimele elizophenya njengoba bebaningi nabanye abafundi okuthiwa baguliswe ukudla.I-IFP ifuna ukwazi ukuthi iyiphi inkampani ebiqashelwe ukuphekela abafundi nokuthi yayinakho yini okudingeka uma uzophekela abafundi.“Sifuna ukwazi ukuthi yiziphi izinhlelo ezizokwenza ukuthi kuhlolwe zonke izinkampani eziphekela abafundi uma kunamakhempu.“Ingabe umnyango uzothatha ziphi izinyathelo uma inkampani ebipheka itholakala inecala?“Sifuna nokwazi ukuthi yimiphi imigudu elandelwayo uma kukhethwa inkampani ezophekela abafundi,” kuchaza uNkk Madlopha-Mthethwa.Uthe bakhathazekile ukuthi ezinye izinkampani zisuke zifuna imali kuphela kodwa zihluleke ukupheka ukudla okulungele abafundi.UMnuz Phikinkani Mzulwini onguyisemkhulu kamufi uthe bebezimisele ukungcwaba ngoMgqibelo kodwa basalinde umphumela wokuhlolwa kwesidumbu.Uthe bathemba ukuthi umphumela uzocacisa nokuthi ubulelwe yini uMxolisi.“Bathe asilinde bona bazosishayela ucingo uma sekukhona umphumela.“Okwamanje asinaso ngisho isitifiketi sokufa, kunzima nokwena izinhlelo zomngcwabo,” kusho yena.UMzulwini uthe okwenza basole ukuthi umzukulu wakhe uguliswe ukudla, ukuthi wahamba engenalutho ekhaya.Uthe wabashayela ucingo esesekhempini ekhala ngesisu nesifuba.Uveze ukuthi bamtshela ukuthi akabuye, waya emtholampilo washonela ekhaya ebusuku ngoLwesithathu.Isolezwe lithole ngothisha ocele ukungadalulwa othe baningi nabanye abazali ababike ukugula ezinganeni.Uthe uthishanhloko usenkingeni ngoba abazali babuza kuyena, ekubeni ubengeyona ingxenye yohlelo lwekhempu yabafundi.Okhulumela uMnyango uMnuz Sihle Mlotshwa uthe ngeke baphawule ngamahlebezi kodwa bazolinda umbiko wesekethe ngokwenzekile.",I-IFP ifuna incazelo ngomfundi obulawe ukudla
"UTHOLE isikhundla esisha kwi-ANC uMnuz Senzo Mchunu, owahlulwa esikhundleni sokuba nguNobhala jikelele we-ANC engqungqutheleni yale nhlangano eNasrec, eGoli, ngoDisemba nyakenye.UMchunu, oke waba nguNdunankulu waKwaZulu-Natal ngaphambi kokuxoshwa wubuholi be-ANC obabuholwa nguMnuz Sihle Zikalala, uzoba ngomunye wabagqugquzeli benhlangano kanti uzosebenza ngokugcwele.UNobhala jikelele we-ANC, uMnuz Ace Magashule, uthe uMchunu uzosebenza njengomgqugquzeli kwi-ANC.Uthe amanye amaqabane kudingeka asebenze ngokugcwele kwi-ANC.“UMchunu noDakota Legoete bazosebenza ngokugcwele. Kube nesiphakamiso sokuthi kukhona okuzodingeka ukuthi basebenze ngokugcwele,” kusho uMagashule owahlula uMchunu ngamavoti ambalwa eNasrec.UMchunu kuyaziwa ukuthi ubekhankasela uRamaphosa engahlonizi kuyiwa engqungqutheleni eNasrec.Kuke kwavela izinsolo zokuthi njengoba kulindeleke ukuthi kube nezinguquko kwiKhabhinethi kaRamaphosa, uMchunu ungomunye wabantu abebebhekwe ukuthi abe kwiKhabhinethi yakhe.UMchunu, oyilungu lesigungu esiphezulu se-ANC, uphinde abe yilungu lekomiti le-ANC elibheka ukusebenza kwansuku zonke okuba amalungu angu-20.UMagashule, obekhuluma ePitoli izolo njengoba bekunomhlangano wesigungu esiphezulu, uthe yilungelo likaRamaphosa ukuqoka iphini likamengameli wezwe.“Asikho isidingo sokuthi alukhulume nesigungu esiphezulu lolu daba. Uzolukhuluma nobuholi obuphezulu nezinye izinhlaka okubalwa namadlelandawonye udaba lokwenziwa kwezinguquko kwiKhabhinethi,” kusho uMagashule.IPhini likaMengameli we-ANC, uMnuz David Mabuza, kulindeleke ukuthi likhethwe kwesokuba yiphini likaRamaphosa kuhulumeni.",UMchunu esikhundleni esisha kwi-ANC
"USHAYWE wabulawa owesilisa (32) ohlala emijondolo yaseSidakeni, eNyoni, okuthiwa usole omunye wesilisa abebeqashe naye kule mijondolo ukuthi upanse owesifazane.Lesi sigameko senzeke ngeSonto ebusuku ngesikhathi umufi, uMnuz Xolani Masondo ephuma emcimbini nesithandwa sakhe.Ngokusho kukaNksz Zakude Mhlongo (42), bebephuma emcimbini nesoka lakhe ngesikhathi kuba nokuhilizisana phakathi kwabo ngoba limtshela ukuthi owesilisa othile ubepansa intombazane abayaziyo. “Ngiyibuzile leyo ntombazane ukuthi umfana obeshiwo wuXolani uyipansile yini yathi cha. UXolani ube esengixhakathisa saxabana. Singene endlini kwafika abafana abane bamshaya bathi uqambela oyedwa wabo amanga. Bathe usekhathele wukushaya mina usengena izindaba zabo. Bebemgxoba, ngayocela usizo.”Ngesikhathi eyocela usizo uNksz Mhlongo uthi ushiye uMasondo esagandaywa amadoda amane.“Ngize ngasizwa abanye omakhelwane abashayele amaphoyisa ucingo. Ngihambile ngayobheka umngani kaXolani (Masondo) komunye umuzi obunomcimbi ebesihleli kuwona kodwa angizange ngimthole. Ngithe sengifika ngathola uXolani eselaliswe embhedeni, ekhihliza amagwebu, ebengakhulumi ngisho ngizama ukumsula. Ngibabizile laba akade bemshaya omunye wabo wathi sebeyobonana kwelizayo.”UNksz Mhlongo uthe ibihlungu le nto emehlele ngoba uXolani ubewumuntu aphilisana kahle naye kodwa ubulawe abantu akade eqashe nabo eSidakeni.“Kufike abezimo eziphuthumayo bathi ngeke bakwazi ukumsiza ngoba ulimele kakhulu. Amaphoyisa abize abamakhaza okuyibona abafike bathatha isidumbu sakhe. Ngifuna bajeziswe wumthetho abafana ababulale uXolani ngoba ubengabenzanga lutho,” kusho uMhlongo.ULt-Col Thulani Zwane wamaphoyisa KwaZulu-Natal, uthe kuboshwe amadoda amane aneminyaka ephakathi kuka-21 no-24 ngesonto ebusuku.“Amaphoyisa aseNyoni avule icala lokubulala emuva okuthi owesilisa eshaywe ngamadoda amane ngezinduku, wakhahlelwa nangamabhuzi waze washona. Abasolwa baboshwe ngeSonto emuva kokuthi amaphoyisa eqale uphenyo lwawo. Kulindeleke ukuthi bavele enkantolo yeMantshi yaseNyoni maduze,” kusho uZwane.",Indoda ikhahlelwe yashaywa yashona
"KUGCINE kuyilungele iKaizer Chiefs ngomdlali waseMadagascar  u-Andriamirado ""Dax"" Andrianarimanana ebihluleka ukumbhalisa ngokugcwele kwiPremier Soccer League (PSL) kwazise iqembu lakhe elidala, iFosa Juniors, belishaya amakhala. Leli qembu laseMadagascar belisola iChiefs ngokumtshontsha lo mdlali kodwa sekugcine kulungile kuGiovanni Solinas kulandela ukungenelela kweFifa. Obekwenza kube nokungaboni ngasolinye naleli qembu laseMadagascar ukuthi belifuna inkokhelo kanti iChiefs yazi ukuthi izitholele umdlali obengenayo inkontileka kwazise ubengadlali eligini ekhokhelayo.UDax ubezisholo yena ukuthi akanankontileka neFosa Juniors kodwa leli qembu elidlala kwiMalagasy FA belimphikisa lisola iChiefs ngokweba. Lokhu kuphoqe iChiefs ukuba iludlulisele kwiFifa lolu daba kwazise iFosa ibingafuni ngisho ukudedela amaphepha abedingeka ukuze abhaliswe kwiPSL. Usenesikhathi esayinile kwiChiefs uDax kodwa sesizoba sincane isikhathi abalandeli baleli qembu abazosilinda ngaphambi kokuthi bambone lo mdlali onegama nesibongo okuzoba yinkinga kwabaningi ukukuphimisa. IFifa ivune iChiefs ukuba ingambhalisa lo mdlali oneminyaka engu-27.",Usengadlala uDax weChiefs
"MLUNGISI GUMEDEABALA ukhasha amaphoyisa izolo eNkantolo eNkulu yaseThekwini lapho kuqulwa khona icala lombango wobuholi baseBuhleni exosha kwani eyilungu lebandla elingenalo ithikithi lokungena ngaphakathi.Amaphoyisa aseqinise isandla ngenxa yokubheduka kodlame phakathi kwamalungu aseBuhleni asehlukene kabili sekukhona nalawo azinze eThembezinhle aholwa nguMnuz Vela Shembe.Besekujwayelekile ukuthi uma ehlangene kube nokuzwana amandla emagcekeni enkantolo.Ngaphambi kokuba icala liguqe iJaji u-Achmat Jappie laxwayisa amalungu ngokulwa uma eze enkantolo.Esehlakalweni esisha amalungu ajahana emigwaqweni yeTheku kwaphazamiseka amabhizinisi nabantu abasuke bezizele edolobheni.AbaseThembezinhle banquma ukuthi bahoxe ukuza enkantolo ngaphambi kokuba liguqe icala, ukugwema ukuthi kungabi khona ukubhekana ngeziqu zamehlo nabaseBuhleni.Umyalelo wokuthi amalungu ebandla angabe esasondela emagcekeni enkantolo kuthiwa ukhishwe uKhomishana wamaphoyisa, uGeneral Mmamonnye Ngobeni. Kodwa izolo okhulumela amaphoyisa esifundazweni uMajor Thulani Zwane akazange akwazi ukukuqinisekisa lokho wathi uzokwazi ukukuqinisekisa namhlanje.Izolo amaphoyisa awaxoshile amalungu abemi ngaphandle kwenkantolo awatshela ukuthi awasavumelekile.Emgwaqweni uMargaret Mncadi (Victoria Embankment) ibikhona imithonseyana yamalungu ehlezi iba khona ilinde labo abebengaphakathi enkantolo ukuba bazobabikela ukuthi bekwenzekani.Izolo bekusaqhubeka inkosi yakwaQwabe, uMakhosini Qwabe, nokwethula ubufakazi ihlohlwa imibuzo wummeli womholi waseThembezinhle, uVela “Misebeyalanga” Shembe, u-Advocate Archie Findlay SC. ubuze uQwabe ukuthi yisiphi isizathu esabenza ukuba bavakashele inkosi eseyakhothama, uVimbeni “Thingo” Shembe benenkosi yamaQadi, uMqoqi Ngcobo.UQwabe uthe babona inkosi ingekho entabeni eNhlangakazi bakhathazeka base beyoyibheka. Bathi uma befika eBuhleni inkosi (uThingo) bayifica ilele kusofa yase itshela uNgcobo ukuthi oyisemkhulu sebeyayizungeza isiyabona ukuthi seyizokhothama noma yinini. “Yathi singakhathazeki ngoba ukhona uMD Shembe uzoqhubeka nomsebenzi,” usho kanje.UFindlay uthe uThingo lwaligagula yini igama noma lasho izinhlamvu ezimele amagama omuntu olwabe lumusho, uQwabe uthe lwaligugula kodwa yena wathi uthathe isinqumo sokuthi asebenzise izinhlamvu uMD ngoba esindwa wukulibiza igama.UFindlay uphinde wabuza ukuthi wamuzwa yini uNgcobo ngesikhathi kutshalwa uThingo ethi yena njengeNkosi yamaQadi unelungelo lokubeka inkosi yamaNazaretha (eBuhleni) njengoyise ongasekho, uMzonjani, naye owenza ebeka inkosi eseyakhothama iNyangayezulu. Uthe wamuzwa. Kuthiwa uMzonjani wayalela Inyangayezulu ukuthi ithathe ubhoko ihole abantu.UFindlay uphinde wabuza uQwabe ukuthi wayenakho yini ukuqonda ukuthi uNgcobo uzokwenza isimemezelo ngesikhathi kutshalwa inkosi ngokuthi ngubani okumele ahole ibandla, wathi wayengalindele. Icala liyaqhubeka.",Amaphoyisa aqinisa isandla ecaleni lombango waseBuhleni
"KUSENGENZEKA noma yini ngesicoco seligi okwenza umqeqeshi weKaizer Chiefs, uSteve “Mphathi” Komphela angaliboni iqembu lakhe selidlalela ubala emidlalweni eyisikhombisa esele kwi-Absa Premiership.NgoMgqibelo iChiefs izokwamukela AmaZulu FC eFNB Stadium ngo-6 ntambama. Lo mdlalo uzofika Amakhosi eseziqhathululile osizini lokushaywa ngomakhelwane i-Orlando Pirates koweligi, okwenze abanye bakungabaza ukuqina kombango wawo wesicoco seligi.Ngokudedela amaphuzu amathathu kulo mdlalo, ezikaKomphela kuzishiye zingemuva ngamaphuzu ayisishiyagalombili kwiMamelodi Sundowns eqhwakele.Ngempelasonto zidlulele kuma-quarterfinal eNedbank Cup zishaya iStellenbosch ngo 2-1.“Cha, cha, asemaningi amaphuzu asazodlalelwa. Kuningi okusengenzeka. Uma ubheka umdlalo weSundowns bese kuba owePirates, kusazodlalwa. Yileyo kuphela indlela okumele ubuke ngayo izinto ngoba size lapha ukuzosebenza,” kusho uKomphela.Yize iChiefs ibiqala ukuhlulwa iPirates kusukela kuqale umzuliswano wesibili weligi, beyingaqali ukulahla amaphuzu. Idedele ayisithupha idlala ngokulingana neSundowns, iBloemfontein Celtic neBidvest Wits.Uma izimisele ngokuhlalisa lubhojozi amaqembu angaphezulu kumele ingabe isalahla lutho, iwaqoqe wonke amaphuzu angu-21 asazodlalelwa. Uma yenze njalo izoqeda inamaphuzu angu-56 bese ke imincele ukuthi, iSundowns, Pirates, Free State Stars neMaritzburg bonke bayaqhuzuka.“Izoba khona ingcindezi emdlalweni (waMaZulu) ngoba nawo azobe ezolwa njengoba efuna ukuzibona ekwiTop 8. Ngemuva kokwehlulwa, ngeke neze kube wumdlalo olula. Banabadlali abahle okuzomele sibaqaphe,” kusho uKomphela.AmaZulu azofika emdlalweni ezikhotha amanxeba ngemuva kokushaywa Ubuntu Cape Town ngo 3-2 koweNedbank Cup Last 16. Iqembu likaCavin Johnson belifike lapha izinhliziyo zibuhlungu kade lishaywe iSundowns ngo 3-1 koweligi.Emzuliswaneni wokuqala Usuthu lwakwazi ukuthola iphuzu bebambana ngo 0-0 neChiefs eKing Zwelithini Stadium. AmaZulu agcina ukuwina kwiChiefs emdlalweni weligi ngo 2-1 ngo-2007 ngamagoli amabili kaLucky Mzizi. EleChiefs lashaywa nguSerge Djiehoua.Imidlalo ye-Absa Premiership:NgoLwesihlanu: Maritzburg United v Polokwane City (Harry Gwala Stadium, 8pm)NgoMgqibelo: Chippa United v Free State Stars (Sisa Dukashe Stadium, 3.30pm); Kaizer Chiefs v AmaZulu FC (FNB Stadium, 6pm); Golden Arrows v Orlando Pirates (Princess Magogo Stadium, 8.15pm)NgeSonto: Bloemfontein Celtic v Platinum Stars (Dr Molemela Stadium, 3.30pm)",Kusengenzeka noma yini ngesicoco: Steve Komphela
"OBENGUMENGAMELI wezwe uMnuz Jacob Zuma usephinde wazithola ekolunye utaku lwezomthetho njengoba inkantolo isinqume ukuthi akhokhele izindleko zecala lokuphikisa umbiko wowayenguMvikeli womphakathi u-Advocate Thuli Madonsela.INkantolo eNkulu yaseGauteng ngoLwesihlanu inqume ukuthi uZuma awukhokhe yena uR10 million wezindleko zokulalelwa kwalolu daba. Kuphuma lesi sinqumo nje, kuvele kulindwe esinye njengOba iDA ne-EFF beyise uZuma enkantolo befuna azikhokhele yena izindleko zamacala okukhwabanisa abhekene nawo.IDA ne-Economic Freedom Fighters (EFF) bafake icala enkantolo ngoba befuna uZuma akhokhe uR15.3 million osusetshenzisiwe emacaleni akhe.Le mali isetshenziswe kusukela ngo-2006 ngesikhathi kushushiswa uZuma ngodaba lwama-spy tapes.UMmeli weDA u-Adv Sean Rosenberg uthe kushushiswa uZuma hhayi umbuso ngakho uhulumeni akufanele akhokhele abameli bakhe.Inkantolo yazise uZuma ukuthi akelulekwanga kahle ngesikhathi aziswa ukuthi kumele aphikise umbiko woMvikeli Womphakathi, u-Adv Thuli Madonsela, ngokulawulwa koMbuso yidlanzana. Ngokwamaphepha asenkantolo ukwenza lokhu kwadla imali kahulumeni ebalelwa kuR10 million.Ummeli kaZuma, u-Adv Muzi Sikhakhane uthe uZuma kwakumele awuphikise (appeal) umbiko kaMadonsela ukuze abe nesiqinisekiso ngokuthi ziphusile izincomo ayeziphakamisa kuwo.  USikhakhane uthe bazosiphikisa isamba semali okufanele ikhokhwe ngoba babona kufanele akhokhe engaphansi kwale.UZuma kulindele abuyele eNkantolo eNkulu eMgungundlovu ngokuphela kwale nyanga esebhekene namacala enkohlakalo yokuthengwa kwezikhali. ",UZuma kumele azikhokhele izindleko zecala - Isinqumo senkantolo
"UNCAMELE ukushiya kunokukhuhla ibhentshi uDove Wome obegijima kwiSuperSport United.UWome uqinisekisile ukuthi usehlukene naleli qembu lasePitoli ngoba umqeqeshi u-Eric Tinkler ukubeke kwacaca ukuthi ngeke ayivuselele inkontileka yakhe uma kuphela isizini.Njengamanje imenenja kaWome, uMichael Ngobeni we-M-Sports-Management, itshele Isolezwe ukuthi lo mdlali imzamela umsebenzi e-Azarbaijan.Exoxa naleli phephandaba uWome udalule okwenze wacela ukuthi akhululwe kwiSuperSport.“Umqeqeshi ungitshele emehlweni ukuthi ngeke ayivuselele inkontileka yami uma isiphela ngoJuni. Ngibone ukuthi kungcono ngihambe manje ngoba kuyacaca ukuthi angikho ezinhlelweni zakhe. Kusizani ukuhlala eqenjini obona kahle ukuthi awemukelekile kulona?Angifuni ukuqamba amanga iSuperSport ingiphathe kahle kodwa umqeqeshi ubengasithandi isitayela sami. Ebholeni kunjaloke, omunye umqeqeshi uyayithanda indlela odlala ngayo, kufike omunye uthole ukuthi akayifuni,” kusho uWome.UWome ubebolekiswe kwi-Orlando Pirates ngomzuliswano wesibili ngesizini edlule.“Uma ubheka isikhathi esiningi bengidlala uma sigijima kwiCAF Confederation Cup. Ngemuva kweCAF ngiqalile ngahlala ebhentshini. Nokho ngeke ngikhulume kabi ngo-Eric ngoba ungumqeqeshi oseqophelweni eliphezulu. Ukuthi akasithandi isitayela sami akusho ukuthi sekumele ngimbambele igqubu,” kusho uWome.UWome uke wamataniswa neCape Town City esanda kulahlekelwa ngabadlali abamqoka. Leli qembu lihlukane noLehlohonolo “Major” Majoro no-Aubrey Ngoma.“Okwamanje ngisajima ngedwa. Sihlukane kamnandi neSuperSport futhi imenenja yami imatasa izama ukungitholela ikhaya elisha. Indaba yase-Azerbaijan yinto imenenja yami esayihlanganisa.Okwamanje akukabi yinto eqondile. Uma sihluleka sizozama lapha eNingizimu Afrika,” kusho uWome.Namuhla iSuperSport izobhekana neBidvest Wits, eBidvest Stadium, ngo-7.30 ebusuku.",Uncame ukushiya kunokuqhinqa ebhentshini
"UMCULI weKwaito, uMampintsha, uthe uzothandazela umsakazi weMetro FM izolo ebusuku oveze ukuthi usezohlakanisa nomyeni wakhe weminyaka. Lo msakazi weMetro FM owenza uhlelo lwantambama nomunye umsakazi wesilisa ekhasini lakhe lezokuxhumana, i-Instagram, uveze ukuthi usethathe isinqumo sokuhlukana momyeni wakhe kodwa basazoqhubeka babe abangani.“Ngithathe isinqumo esibuhlungu sokuhlukana nomyeni wami, isithandwa sempilo yami, indoda yamaphupho ami, usofa silahlane wami. Kwesinye isikhathi into enzima iyonanto enhle ongazenzela yona. Sisazoqhubeka sibe abangani, sibe abazali abaqotho ezinganeni zethu futhi siyohlezi sithandana sikhathalelana,” kusho lo msakazi.Imiyalezo yokumeseka lo msakazi ingene ilakanyana, abanye bemazisa ukuthi bayamthanda futhi uthathe isinqumo esihle ngokuhlukana nomuntu uma esebona ukuthi umshado wabo ubusungayi ndawo.Kosaziwayo abaphawulile kubalwa noMampintsha, osanda kukhuluma ohlelweni lalo msakazi, lapho aphekwa khona ngebhodwe elincane ebuzwa ngezinsolo zokushaya umculi owayengaphansi kwesitebele sakhe iWest Ink, uBabes Wodumo. UMampintsha uthe uzomthandazela lo msakazi kulesi sikhathi.“Uyabonake ubudlelwano bokuthandana ukuthi kunjani dadewethu...njengoba ngangishilo ngaphambilini, ubudlelwano kubuye kuxakane kakhulu. Kodwa ke nawe sizokuthandazela njengoba nathi sisasemthandazweni namanje. Inkosi ikubusise,” kubhala uShimora.Ngemuva kwalo mbhalo uthole ukugxekwa uMampintsha ngabalandeli balo msakazi abambone njengomuntu ongenazwelo. UMampintsha nokho uqhube wathatha lo mbhalo wayowufaka ekhasini lakhe ku-twitter wathi: “Siyabathandazela nalabo abangasithandi.”",UMampintsha uthandazela umsakazi weMetro odivosayo
"AZOMENYEZELWA ngesonto elizayo amazwe abavakashi bawo abavumeleke ukungena eNingizimu Afrika kusukela ngo-Okthoba 1, kusho uNgqongqoshe wezokuThutha, uMnuz Fikile Mbalula, izolo.Ubeyohlola ukuthi iyalandelwa imithetho yomvalelandlini ekusebenzeni kwesikhumulo sezindiza eKapa nokuthi sesikulungele ukwamukela izinkumbi zabavakashi abavela kwamanye amazwe.UMbalula uthe wonke umuntu ovela kwelinye izwe kumele abe nesitifiketi esithi uhlolelwe iCorona esikhathini esingaphansi kwamahora awu-72.“Izomenyezelwa ngesonto elizayo imithetho yezokuthutha yesigaba sokuqala somvalelandlini. Abagibela amabhanoyi abafake izifonyo ngaso sonke isikhathi baze bafike lapho beya khona. Asivunyelwe isibulalimagciwane,” kusho uMbalula.UMbalula waqala ngokuhambela isikhumulo sezindiza i-OR Tambo wadlulela eKing Shaka wavala ngesaseKapa.Yizona zontathu kuphela izikhumulo ezamenyezelwa nguMengameli Cyril Ramaphosa ukuthi zizosetshenziswa kusukela ngo-Okthoba 1ukwamukela abavakashi abavela kwamanye amazwe.“Abeluleki bethu basitshelile ukuthi kuphephile ukugibela indiza futhi iyona ndawo engatholakali kalula kuyona iCorona. Abantu abaqinesekise balandela imithetho elwa neCorona futhi bafake izifonyo njalo. Isinqumo sokuvula izikhumulo sicatshangisiswe kahle.”Uthe abantu abagcwala ndawonye uma bephuza utshwala basethubeni lokusuleleka ngeCorona.“Uma abantu bephuza abazifaki izifonyo futhi abanandaba nokuthi kwenzekani lapho behlezi khona. Kumele baqaphele, ayikapheli iCorona yize iNingizimu Afrika iyixegisile imithetho. Uhulumeni ubelokhu elwa neCorona ngakolunye uhlangothi eqinisekisa ukuthi impilo ayimile kodwa iyaqhubeka.”UMbalula uveze ukuthi kube nokungenami kwabaphuza utshwala nababhemayo ngezinqumo ezathathwa uhulumeni empini elwa neCorona.Okuthutha umphakathi okuhamba amabanga amade kuzolayisha kugcwale kusuka ngenyanga ezayo.",‘Bazokwaziswa abazongena ezweni’
"SEZIQALILE izinhlelo zokulungiselela isizini yesibili yomdlalo iThe Herd ebikhonjiswa kuMzansi Magic yaphela ngo-Okthoba.Ngokuthola kwaleli phephandaba, ukuthakaselwa komdlalo kwenze ababhali bawo baqala amalungiselelo esizini entsha.Lo mdlalo udidiyelwa yiSeriti Films kaKutlwano Ditsele phambilini oweyesebenza kwiBomb Productions ekhiqiza Isibaya neminye imidlalo.UKutlwano utshele leli phephandaba ukuthi bafihle induku emqubeni ngokuzokwenzeka ngesizini entsha.“Ngeke ngikwazi ukusho okwamanje,” kusho yena.“Sisabhala ukuthi umdlalo uzohamba kanjani, asikakabheki nokuthi yibaphi abalingisi esizobalanda,” kuchaza yena.Uthe bazoqala ukuqopha ngonyaka ozayo.IThe Herd ifike igabe ngabalingisi okubalwa kubo uWinnie “MaMngadi” Ntshaba owazakhela udumo enguKhethiwe kwiGenerations “endala”, Sello Maake Ka-Ncube odlala indawokaBhekisizwe Mthethwa, Sihle Ndaba onguKayise, Zethu Dlomo odlala indawo kaLwandle, Tiisetso Thoka onguDingane noPeter Mashigo odlala indawo kaMagubane nabanye abaningi.Ukubuya kwalo mdlalo ngeke kuthuse njengoba ikhona eminye ebuyayo kulesi siteshi njengeBeing Bonang S2 ezokhonjiswa kade idlala ku-1Magic, iKhayaelizoqala ngoJanuwari 7 neminye.",Uzobuya nesizini entsha umdlalo i-The Herd
"NGEMUVA kokuvuma ukuthi ezakhe seziphumile embangweni wesicoco seligi, umqeqeshi weCape Town City, uBenni McCarthy uthe uselwela ukuqeda okungenani emaqenjini amathathu aphezulu okungasho ukuphucula indawo abaqede kuyona ngesizini edlule.Ukubalwa namaqembu amathathu aphezulu kwi-Absa Premiership kusho ukudlala emiqhudelwaneni yeConfederation of African Football (CAF) ngesizini ezayo.Amaqembu amabili azoqeda phezulu kwi-log azomela iNingizimu Afrika kwiCAF Champions League kuthi elesithathu lidlale kwiConfederation Cup.Nyakenye iCity idlalile kwiConfederation Cup yaphuma kusahlungelwa amaqoqo. Lo mkhuba wamanye amaqembu akuleli asheshe aphume kule miqhudelwano, uyagxekwa ngabanye abathi akhombisa ukuyibukela phansi.Ngabe uMcCarthy usekulungele ukuthi ezakhe zihambe ibanga elide kule midlalo?“Ngicabanga ukuthi kuhle kubadlali ukuthi badlale emiqhudelwaneni yeCAF ngoba bathola ithuba lokuzihlola namanye amaqembu ase-Afrika. Kodwa futhi kumele ubheke ukuthi sijule kangakanani isikwati sakho. Ngabe uzokwazi ukumelana nokudlala kwiMTN 8, Telkom Knockout, Nedbank Cup nakwiligi?“Uma ubheka le miqhudelwano iyasikhandla isikwati esinaso. Ngokwami le miqhudelwano (yeCAF) ifana nethuba lokuhlola abadlali bakho abehlukene kodwa uma wenza njalo uyagxekwa ngokuyibukela phansi. Abantu abakuqondi ukuthi yingoba usuke ungenaso isikwati esiqinile ukudlala yonke le miqhudelwano. Ukube nginebhajethi efana neyeMamelodi Sundowns ne-Orlando Pirates, ngikwazi ukuthenga abadlali engibafunayo, angingabazi ukuthi ngabe ngihlezi ngilwela ukuyodlala kwiChampions League. Kuhle ukuthi sisengazibekisela indawo khona kodwa kumele sibe neqiniso, sikuvume ukuthi asinaso isikwati esanele sokufaka umbango khona. Ngale kwalokho ungazithola udlalela ukuwina indebe kodwa ekugcineni usale ulwela ukuvika izembe, isibonelo nje yiBaroka,” kusho uMcCarthy.Lo mqeqeshi ubekhuluma ngemuva kokuthi ezakhe zishaywe yiLamontville Golden Arrows ngempelasonto edlule.NgeSonto bazovakashela iBloemfontein Celtic eDr Molemela Stadium ngo-3 ntambama. Okwamanje iCity eqede endaweni yesihlanu ngesizini edlule ihleli endaweni yesine ngamaphuzu awu-40.",‘Kudinga isikwati esikhulu ukudlala kweyeCaf’
"UNGQONGQOSHE wezokuBusa ngokuBambisana nezindaba zoMdabu eNingizimu Afrika, uDkt Nkosazana Dlamini Zuma, uxwayise abantu bakuleli ukuthi yize sekungenwe esigabeni sesibili somvalelandlini kodwa lokho akusho ukuthi abantu mabakhohlwe wukuthi isababulala iCorona.UDkt Dlamini Zuma, izolo ubezocacisa ngemigomo yokungena kulesi sigaba esithangamini sabezindaba.“Kube yizinyanga ezihlanu ezinzima kakhulu kuleli. Leli gciwane lifike izinto eziningi kuleli zingekho esimeni esikahle, okubalwa amakilasi acinene, amanzi angekho kahle, imigwaqo nezinselelo kwezempilo. Yize kunjalo uhulumeni ushaye umthetho womvalelandlini ukuze kuvikelwe impilo yabantu bakuleli. Manje njengoba sekwehliswa isigaba somvalelandlini lokhu akusho ukuthi igciwane liphelile noma sekunekhambi, kusho ukuthi kumele siqikelele kakhulu kunakuqala ukuze siphephe. Uma kungenjalo abantu basazoqhubeka batheleleke, abanye bashone.”Uthe: “E-Eastern Cape, Western Cape naseGauteng siyehla isibalo sabantu abatholakala benegciwane. I-KZN iyona esisenenkinga ngayo, siyathemba nakhona igciwane lisazokwehla.”Utshwala uthe buzodayiswa ngoMsombuluko kuya ngoLwesine, ngo-9 ekuseni kuya ngo-5 ntambama.“Ezindaweni zobumnandi bangahlala abantu khona kodwa babe ngu-50 futhi kumele kulandelwe imithetho yezokuphepha okubalwa ukufakwa kwezifonyo, ukugezwa kwezandla nokuqhelelana. Izindawo zokuphuza ngeke zivulwe kuze kuse.”Uyale ukuba abantu bangaphuzi bese benza okuphambene nomthetho.“Njengoba buvulwa utshwala asibuphuze ngendlela efanele. Singaphuzi size sikhohlwe namagama ethu. Uma sesiphuzile sesibuyela emakhaya, masingashayeli. Asiphuze kahle, sivikele abasifazane nezingane. Ngeke sithande ukubuyela esigabeni esiphezulu sokusebenza kwezwe. Uma nibhema, ningabhemisani ugwayi owodwa ngoba ningathelelana,” kusho uDkt Dlamini Zuma. Mayelana nezinqumo ezithathwa nguhulumeni okubalwa ukuvalwa kukatshwala nogwayi obekugxekwa yena, uthe kuwukubeka phansi uhulumeni ukucabanga ukuthi izinqumo zithathwa nguyena yedwa.“Akuphethe umuntu oyedwa kuphethe umengameli nethimba lakhe. Wukunginika amandla engingenawo ukuthi yimina engithatha izinqumo.”Ezindaweni zokuzivocavoca uthe bangu-50 kuphela abantu abazovumeleka emajimini ngesikhathi. Imishado isivumelekile kodwa abantu babe ngu-50.Ezemidlalo zasemanzini okubalwa ukubhukuda, ukugwedla izikebhe nokunye kuvumelekile kodwa bangeqi kwabangu-50.UDkt Dlamini Zuma ugcizelele ukuthi uma kuvakashelwe abantu abadala, mabavikelwe ngoba basengozini yokuhlabeka ngenxa yokuthi banezinye izifo.“Izivakashi zingeqi kwezingu-10 ngesikhathi esisodwa emakhaya. Sekuvumelekile ukwenza umsebenzi emakhaya. Ukuvakasha kungaphenduki izinyembezi, sekumele kungcwatshwe abantu. Ama-cinema namapaki azovulwa.”",Luselude ukhalo ngeCorona - Dlamini Zuma
"UMOLEFI Ntseki ugixatshezwe yiKaizer Chiefs ngesikhundla sokuba yinhloko yosomaqhinga kuleli qembu laseSoweto elisanda kuxosha uGavin Hunt obengumqeqeshi.Lezi zindaba ziqinisekiswe namhlanje usihlalo weChiefs, uKaizer Motaung. UNtseki oxoshwe ekubeni umqeqeshi weBafana Bafana ngoMashi unikezwe inkontileka yeminyaka emithathu eyi-Head of Technical and Youth Development Academy. Kuthiwe inombandela wokuyilula ngeminyaka emibili. KwiBafana uNtseki uxoshelwe ukuhluleka wukuyifaka kwi-Africa Cup of Nations eseCameroon ngonyaka ozayo. Uqashwa nje bekusabalele ukuthi uzofika kuMakhosi njengephini likaStuart Baxter okuthiwa ingase imbuyise ezothatha isikhundla esishiywe uHunt.“Sijabule kakhulu ngokuthola uMolefi Ntseki. UMolefi ufike ngesikhathi esifanele lapho senza izinguquko esikholwa wukuthi ziyadingeka eqenjini njengoba sibheke ikusasa. Siyakholelwa kakhulu ekutheni siqashe umuntu ofanele kulesi sikhundla njengoba esebenze kuzona zonke izigaba zebhola, kusukela ezikoleni, intsha namaqembu esizwe,” kusho uMotaung esitatimendeni seqembu.Kuthiwe uNtseki uzobhekelela isikhungo sokuthuthukisa abadlali, izinhloli zeqembu, kuze kuyoshaya eqenjini elikhulu njengoba kubhekwe ukuthi iChiefs ibe nosikompilo olulodwa lokudlala, kusukela phansi kuya phezulu.",IChiefs iqashe uNtseki kwesikasomaqhinga
"OWESILISA waseSoweto, eGoli, osolwa ngokubulala umndeni wakhe kuthiwa ugwaze izingane zakhe epaki abejwayele ukuyodlala kuyo nazo njalo ngezimpelasonto. Akukaziwa ukuthi inkosikazi yalo wesilisa ibulawe kanjani njengoba isidumbu sayo sitholwe sesonakele ehlathini ngaseJabulani Hostel, eZondi. Kusolwa ukuthi lo wesifazane (47) wabulawela ekhaya labo ngaphambi kokuthi isidumbu siyobekwa kwenye indawo. Kutholwa izidumbu zabo nje bekubike umndeni emaphoyiseni ngokuduka kowesilisa ongumsolwa oneminyaka engu-48, inkosikazi yakhe, nezingane ezimbili ezineminyaka engu-10 nengu-11 ngoNovemba 1 nonyaka.Owesilisa uqhamuke esehamba yedwa ngoLwesithathu ngaphandle komndeni wakhe. Ubanjwe amalungu omphakathi amyisa esiteshini samaphoyisa. Okhulumela amaphoyisa uBrigadier Mathapelo Peters uthe lo wesilisa uhole amaphoyisa ehlathini elingaseJabulani Hostel lapho kutholwe khona isidumbu somkakhe, waphinde wawayisa eMofolo Park endaweni ebizwa ngeFive Roses kwatholwa izidumbu zezingane. “Izingane zitholwe zinamanxeba okugwazwa amaningi. Ngokusho kwabantu emphakathini umsolwa ubeza kule paki nezingane njalo ngempelasonto,” usho kanje. UPeters uthe baphinde babheka ukuthi awekho yini amanye amacala okuhlukumeza ekhaya ake abikwa ngalo wesilisa kwatholwa ukuthi awekho. Umsolwa kulindeleke ukuthi avele enkantolo yemantshi eProtea ngoLwesihlanu.",Uvela namhlanje enkantolo ovale ngehlahla emndenini wakhe
"KUBONGWE iqhaza elibanjwe ngosomabhizinisi abahweba ngotshwala abasalandela imigomo yokunqanda ukusabalala kweCovid-19, KwaZulu-Natal.IKwaZulu-Natal Liquor Authority (KZNLA), elawula ukudayiswa kotshwala ithi liwu-90% izinga lokulandelwa komthetho ezindaweni ezidayisa utshwala. Lesifundazwe sinezindawo ezingu-8 000 ezinamalayisensi azigunyaza ukuthi zidayise utshwala.Usihlalo webhodi leKZNLA, uNkk Mbali Myeni uthi basebenzisane namaphoyisa, ubuholi besifundazwe nezinhlaka ezahlukene beqinisekisa ukuthi, ilandelwa njengoba injalo imigomo enqanda ukusabala kweCovid-19 neyokudayisa kotshwala.UNkk Myeni uthe bavundulule izindawo eziyisithupha ebezihweba ngamalayisensi awumbombayi neziliphu zenkokhelo yawo.“Lezi zaphulamthetho sizibeke amacala zase zivela ezinkantolo. Ngesikhathi sikathaqa simise ukudayisa utshwala ezindaweni eziwu-22, ngamacala ehlukene okungalandelwa komthetho,” kuchaza uNkk Myeni.Uthe bazoqhubeka bagasele kungazelele muntu, ezindaweni ezidayia utshwala behlola ukuthi imigomo ebekiwe ilandelwa njengoba injalo.“I-KZNLA ngeke neze ikujabulele ukuphuca abantu ilungelo lokudayisa utshwala ngalesi sikhathi esinzima sezomnotho. Kodwa kubalulekile ukuthi abantu balandele imithetho ebekiwe yokudayisa utshwala. Abantu abazinakelele futhi bazivikele,” kweluleka uNkk Myeni.Le nhlangano elawulwa umnyango wezokuThuthukiswa koMnotho, ezokuNgcebeleka nokoNgiwa kweMvelo ngaphansi kukangqongqoshe uMnuz Ravi Pillay, ithi izoqhubeka nemikhankaso elwa nodlame ngokobulili, ukugembula ngokungemtheho futhi iqinisekise ukuthi amakhasimende anikwa imikhiqizo evutshelwe ngendlela efanele.I-KZNLA ithi izoqhubeka nokusebenza ngokubambisana nabebhodi elibhekelele izindawo zokugembula, iKwaZulu-Natal Gaming and Betting Board.Kunxenxwe imiphakathi ukuthi ibike oskhwiliphambana nobhoko abaphula imithetho, kule nombolo yocingo ethi: 0800 00 44 24.",Kutuswa abadayisi botshwala abalandela imigomo yeCovid-19
"ABAZALI baphoqe umnyango wezemfundo ukuthi umise omunye wothisha baseSiphosabadletshe High, eHluhluwe, ngenhloso yokuvikela impilo yakhe njengoba esolwa ngokuba nesandla ekuhayizeni umlibe kwabafundi.Basola lo thisha osesikhundleni nangokudala uqhekeko kothisha okugcina kuphazamisa ukufunda nokufundisa. Kuthiwa wamiswa nothishanhloko owagcina ehambile ngo-2017 ngenxa yokungqubuzana kwabo.Kodwa kuthiwa uvumbuke ngonyaka odlule ngaphandle kwencazelo yokubuyiselwa kwakhe esikoleni, evela emnyangweni wezemfundo.Ukuhayiza kwabafundi kuthiwa kuqale emasontweni amathathu edlule. Ngenxa yokubhebhetheka kwakho, uthishanhloko osabambile, ubize umhlangano womkhandlu olawula isikole kwase kubizwa nowabazali.Emhlanganweni wabazali, kunqunywe ukuthi amiswe lo thisha osolwa ngokuphatha amakhathakhatha, kwabizwa abathandazi abafike bakhuleka esikoleni. Umzali womfundi obesemhlanganweni okuthathwe kuwo izinqumo, ongathandanga ukudalulwa ephepheni, uthe abazali baphoqe umhloli nomqondisi ehhovisi lezemfundo eMkhanyakude ukuthi bamise lo thisha.“Selokhu ebuyile esikoleni ngonyaka odlule kuphazamiseka ukufunda nokufundisa futhi kunoqhekeko kothisha okuyinto ebingenzeki ngesikhathi emisiwe. Sisola lo thisha ngokuhayiza kwabafundi ngoba kunombango oshisa phansi wesikhundla sikathishanhloko. Njalo meke wanyathela emagcekeni esikole, bahayiza umlibe abafundi,” kusho lo mzali.Lo thisha umiswe ngeledlule.USihlalo wesigungu esilawula isikole, uMnuz Nxeba Mhlongo, uvumile ukuthi lo thisha umiswe wumnyango.Uthe abazali bafuna izincazelo ngokobuyiselwa kwakhe esikoleni.“Kube nokuthula engekho, asisiboni isidingo sokubuyiselwa kwakhe ngoba isikole besenza kahle. Imiphumela ka-matric ibiwu-47% ngesikhathi esakhona, kamuva sithole * -76.3% esinovalo lokuthi uma eqhubeka esikoleni, izokwehla imiphumela,” kusho uMhlongo.Umthombo weSolezwe okulesi sikole uthe lo thisha uqale ukusebenza ngo-2000.Uthishanhloko okhona uneminyaka emithathu ebambe izintambo.Uthe zehlile izigameko zokuhayiza kwabafundi njengamanje luyaphela usuku kusahayize ingane eyodwa noma ezimbili okanye kuthuleke usuku lonke.Okhulumela uMnyango wezeMfundo KwaZulu-Natal, uMnuz Kwazi Mthethwa, uthe bayabethemba ubuholi bomnyango esifundeni uMkhanyakude, nezinqumo ozithathayo.“Sifuna kube nokuthula esikoleni, kungaphazanyiswa ukufunda nokufundisa. Siyethemba ukuthi isimo sizobuyela kwesejwayelekile maduze,” kusho uMthethwa.",Kumiswe uthisha ngokuhayiza kwabafundi
"BAZOHOLA umholo owenyuswe ngo-7% okokuqala kule nyanga othisha bakwaGrade R.Lokhu kushiwo yiNhloko yoMnyango wezeMfundo KwaZulu-Natal, uDkt Enock Nzama, othe kunezingxoxo eziqhubekayo ngezikhalo zothisha bakwaGrade R.Ngesikhathi kumenyezelwa ukuthi othisha bazonyuselwa umholo ngo-7%, akwehlanga kahle ezinyunyaneni ngoba zithi imali incane. I-Sadtu ikhale ngokuthi sekunesikhathi eside othisha bakwaGrade R behola kancane, bengatholi ngisho amabhonasi.“Engingakuqinisekisa wukuthi bazowuthola umholo wabo wengezwe ngo-7% abanyuselwa ngawo.“Nokho ngeke bawathole amabhonasi phezu kokuba kade kunezikhalo. Udaba lwamabhonasi nokunye lusaxoxwa futhi siyathembisa ukuthi silubeke eqhulwini olothisha bakwaGrde R,” kusho uNzama.UNzama ukuqinisekisile ukuthi sifikile emnyangweni isicelo sokuthi othisha bakwaGrade R bathole amabhonasi. Izingxoxo mayelana nalokho ziyaqhubeka.Ngonyaka ozayo amehlo azobe ebheke kuNgqongqoshe womnyango, uMnuz Kwazi Mshengu, ukuthi uthatha ziphi izinqumo ngodaba lothisha ngoba izinyunyana zisabisa ngokuqinisa isandla.UMengameli weNatu, uMnzu Allen Thompson, uthe yize benganeme ngo-7% kodwa akukho abazokwenza okwamanje.Uthe bazimisele ukuthi uma kuqala unyaka ozayo babuyele odabeni lwakwaGrade R, bavukuze nezinye izinyunyana nabo bonke othisha ukuthi bacindeze uhulumeni.UThompson usabise nangokuthi bazoba nemashi enkulu uma kuqala unyaka, ukufaka ingcindezi ngodaba lothisha bakwaGrade R.Kuke kwanezinkinga eziningi ngalabo thisha, obekuke kwenzeke kudlule izinyanga bengaholanga.Omunye uthisha ofundisa uGrade R esikoleni samabanga phansi eNgwavuma, ocele ukuthi igama lakhe ligodlwe, uthe balindele ukuhola ngaphambi kukaKhisimusi.Uthe bayazi ngo-7% kodwa bazokholwa sebewuthola emholweni.Uthe kuke kwenzeke bafakelwe imali, abanye bangayitholi.UNzama uphinde waveza ukwaneliseka kwakhe ngezinhlelo zokubhala nokumaka esifundazweni.Uthe unethemba elikhulu lokuthi isifundazwe sizofika ku-80% wokuphasa kuka-matric, abazibekele wona nonyaka.“Kusukela kuqale ukubhala konke bekuhamba kahle. Sibe nonyaka omuhle impela esithemba ukuthi nemiphumela izoba mihle.“Sijabulile nangokuthi ukumaka kuhamba kahle, akukho zigigaba ezinkulu zokuphazamiseka ezibikiwe.”",Uzonyuka ngo-7% owothisha bodado
"KUHLEHLISELWE ikusasa ukuqulwa kwecala elibhekene namaphoyisa amane ekubalwa nowayeyiphini lomkhuzi wamaphoyisa eNorth West, uMajor-General William Mpembe. Leli cala bekulindeleke ukuba liqhubeke liqulwe  eNkantolo eNkulu yase-North West namhlanje kodwa kwangenzeka, njengoba abammeli babasolwa becele isikhathi ukuze babheke imiqulo ethize abayithole kumbuso. UMpembe, noMnuz Gideon van Zyl, uDingaan Madoda no-Oupa Pule  babhekene namacala okuphazamisa ukusebenza kombuso. Lamaphoyisa amabe aboshwa kulandela uphenyo lwe- Independent Police Investigative Directorate (Ipid), elathola ukuthi umsebenzi wasemayini uMnuz  Modisaotsile van Wyk Sagalala, washone wayesezandleni zamaphoyisa, engekho esibhedlela noma endaweni yesigameko lapho amaphoyisa adubula abantu abangu-34 emayini yaseMarikana ngo-Agasti 12 2012. Abasebenzi basemayini babetelekile befuna ukuthola iholo eliqala ku-R12 500 ngenyanga. Umbuso uthole ukuthi laba baqamba amanga kwikhomishini ka-Farlam, ekwakuphenywa kuyo  ngokubulawa kwabasebenzi bemayini, baphinde bahluleka ukubika ngokushona kuka-Sagalala. Ngaleyondlela baphazamisa ukusebenza komthetho, ngoba bethi wayeshonele esibhedlela. I-Ipid yabe isiphenya, kwavula icala ngoFebhuwari 2017, laba baboshwa ngoMashi 2018. ",Lihlehlile icala elithinta nephoyisa eladuma eMarikana
"USAFISA ukulanywa yinoma abangaki owesifazane ogane esithenjini eNdwedwe, obegcagca ngosuku olulodwa nomnakwabo.UNkk Thokozile Lushozi, uKaMakhoba (49), usehlale iminyaka engu-19 noMnuz Sabelo Lushozi (57) abegcagca naye izolo. Ugcagce nomnakwabo uNkk Khanyisile Lushozi, uMaKhumalo (43). UKaMakhoba othe wafika kwaLushozi eneminyaka engu-17, uthe wayevele efisa ukuthola umnakwabo ozomlekelela ngoba miningi imisebenzi emzini wakhe. ULushozi obeganwa izolo uyinyanga edumile eNdwedwe, aphinde abe nendawo yokusebenzela oThongathi.“Ngijabulile ukuthi ekugcineni sengize ngangena ngokusemthethweni kwaLushozi ngoba kade ngalinda. Bekukuningi ubaba obekumele akulungise, kwabambezela nomshado. Ngajabula ubaba engitshela ukuthi sekukhona uMaKhumalo ngoba bengivele ngigqilazeka. Engingakuthandi ukufihlelwa uma sekukhona olandelayo. Namanje anginankinga ngisho ngingalanywa abangaki ngoba mningi umsebenzi layikhaya. Ubaba uyinyanga usebenza nabantu kakhulu, kudingeka sibuye sibasize, sipheke namakhambi,” kuchaza uKaMakhoba.Uthe akaze abe nenkinga yokuhlala noMakhumalo, abapheka ekhishini elilodwa naye.UMaKhumalo uthe wafika kwaLushozi esazi ukuthi uyoba ngowesibili.“Siphathene kahle noKaMakhoba kungathi udadewethu. Akukho esikwenza singabonisananga. Sihlukana ngoba sekuyolalwa. Umuntu unezinsuku zakhe zokuvakashelwa ubaba futhi asinankinga,” kusho uMaKhumalo.ULushozi obehleka yedwa, uthe ubesalungisa izinto zasemsamo nezomndeni njengoba ebengakwazi ukugcagca. Uthe akaze aganwe phambilini, yingakho enqume ukuthi abashade ngosuku olulodwa ngoba vele bayezwana.“Engikwenzayo ngikutshelwa ngabaphansi engisebenza ngabo, yibona nabangivumele ukuthi amakhosikazi ngiwashade ngosuku olulodwa. Bangibonisa la makhosikazi, yingakho sihleli ngokuthula,” kusho uLushozi.Ebuzwa ngemfihlo yokwenza isithembu sakhe sizwane, uthe ukuthi wasinikwa abaphansi akazenzelanga. ULushozi uthe yize okwamanje emphethe kahle amakhosikazi akhe, ngeke aphike ukuthi ngeke esaganwa. Uthe ukhokho wayenamakhosikazi angu-19. Ugcizelele ukuthi akukho okwakwenziwa uKaMakhoba obekungamanelisi kodwa wathatha uMaKhumalo ngoba kuwumyalelo wabaphansi. Umphakathi ubuphume ngezinkani kule ndawo uzobuka umngcagco.",Usafisa ukulanywa obegcagca nenyanga
"S’BU MASANGOEbika eseKranskopABAFUNDI baseTheo Hlalanathi Secondary KwaMenyezwayo, eKranskop, maphakathi neKwaZulu-Natal, babhale izivivinyo zabo izolo begadwe ngamaphoyisa ngemuva kwempi yabafundi eqale ngeledlule.Umphathi wesiteshi saseKrankskop uColonel Caroline Minnaar ukuqinisekisile ukuthi bazoqhubeka nokuqapha isimo ngelokhozi kulesi sikole. Uthe ngoMsombuluko kube nabafundi ababili abaphuthunyiswe emtholampilo belimele. 
Isolezwe lihambele kulesi sikole ngoMsombuluko isimo sishubile abafundi begcwele igceke othisha nekomiti elilawula isikole bevalelene emhlanganweni ngenhloso yokuthola isixazululo kulolu daba.Bekugcwele amaphoyisa ezolamula le mpi ephakathi kwabafundi. Uthishanhloko unqabile ukunika imininingwane nomsuka wale ngxabano yabafundi.Ilungu lomphakathi elikhulume ne
Solezwe lithe le mpi iqale ngokuthi abafundi bagwazane ngaphakathi esikoleni. Lithe kube sekungenelela abanye abafundi abazwelanayo nalaba bafundi, kwaliwa kwagcina kuphazamiseke ukufunda.NgoMsombuluko ekuseni kuthiwa kulimale abafundi ababili okuze kwadingeka ukuthi kungenelele amaphoyisa. Omunye wabazali obezobheka isimo esikoleni utshele leli phephandaba ukuthi ingxabano iqale ngeledlule.Uthe le ngxabano iholele ekutheni bashayane kwangenelela abanye kwaba wukuqembuka kwamaqembu amabili alwayo kumanje.Elinye ilungu lomphakathi lithe abafundi uma bengaphakathi esikoleni bashayana ngamatshe kodwa uma sekuphume isikole bahoshelane izinduku, ocelemba balimazane.Yize leli lungu lomphakathi lingaqinisekisanga ukuthi bangaki abalimele selokhu kuqale le mpi kodwa lithe bakhona abalimele. Liqhube lathi abanye abafundi abasalubhadi esikoleni ngenxa yokwesaba ukuthi bangase balalelwe unyendle endleleleni.Omunye umzali obephuma esikoleni uthe abantu abasusa lolu thuthuva ngabafundi abangafuni ukufunda. Uthe uma kubhekwa abaluqalile kuyatholakala ukuthi ngabafana abahluphayo vele abangenandaba nesikole. Uthe sebenqume ukuthi babaxoshe laba bafundi ukuze kuqhubeke ukufunda.",Babhale izivivinyo begadwe ngamaphoyisa
"ISIKHONDLAKHONDLA senkampani ekhiqiza inyama yenkukhu iRainbow Chicken eHammarsdale, sizovala izindawo zaso zokusebenza ezingu-15 kwezingu-25 ngenxa yokuthwala kanzima okudalwe inyama yenkukhu eqhamuka ngaphandle.Akuzogcina lapho njengoba le nkampani esiyaziwa ngeRCL Foods, izodiliza abasebenzi abangu-1 350 ekupheleni kukaJanuwari ngenxa yokushoda komsebenzi.IMike’s Chicken eseLimpopo nesibe khona iminyaka engu-38, ikhiqiza inyama yenkukhu ePolokwane, isivaliwe kwathi abantu abangu-1 000 balahlekelwa wumsebenzi.ICountry Bird eseFree State naseNorth West okungeyesithathu ubukhulu kuleli ngokukhiqiza inyama yenkukhu ngaphansi kwe-Astral Foods (Mpumalanga, Gauteng, Western Cape, KwaZulu-Natal ne-RCL) yona izodiliza abasebenzi abangu-1 500.Kuleli sonto imenenja yakwaRCL Foods, uMnuz Scott Pitman ithe ibingasazi ukuthi ikuphi okumele ikwenze ngaphandle kokudiliza abasebenzi.“Ukudiliza abantu abangu-1350 ekupheleni kwenyanga kuzoba yinto enzima kakhulu kumina, selokhu ngaba kuleli bhizinisi. Ungabadiliza kanjani nje, kodwa abantu abaningi kangaka asebekusebenzele iminyaka eko-40 ngokwethembeka,” kubuza uPitman.Uthe uhulumeni awenzanga mizamo ukulawula izinkampani zangaphandle ukuletha inyama yenkukhu kuleli. Uthe i-Europe neBrazil isebenzise leli thuba ukuletha izindimbane zenyama yenkukhu kuleli.Ngesikhathi iSunday Tribune enguzakwabo weSolezwe ngeSonto livakashele abasebenzi eHammarsdale, bebengafuni ukukhuluma ngalolu daba kodwa bakuveza ukuthi bathukuthele.Abasebenzi abadilizwayo banikwe ilungelo lokuthi bazithathele ama-package noma bafake izicelo zomsebenzi kabusha.UKatishi Masemola ongunobhala wenyunyana yabasebenzi bezinkampani zokudla, iFood and Allied Workers Union, uthe kumele abasebenzi batelekeni ngenxa yalesi simo. Uthe ukulwa kwabasebenzi akubhekisiwe ezinkampani ezidayisa inyama yenkukhu, kodwa nazo izinkampani ziyizisulu kulesi simo.",Kuzovalwa ngehlahla iRainbow Chicken idiliza
"KUFANELE kube ngumlayezo ocacile emaqenjini adlala kwiNational First Division (NFD) ukuthenga kwePretoria University (amaTuks) abadlali abasha abaholwa yingwazi enguCollins Mbesuma, owaduma kwiKaizer Chiefs.UMbesuma, njengensephe enguSiyabonga Nomvethe, ubalwa kubadlali abambalwa abayibambe kwiChiefs, Orlando Pirates nakwiMoroka Swallows - okungamaqembu amathathu amakhulu aseSoweto.Enjalo nje, njengoNomvethe uMbesuma ubalwa kubagadli abahlanu abanamagoli angaphezu kuka-100 kwiPremier Soccer League.UMbesuma uphethe irekhodi lamagoli amaningi ngesizini ngawu-34 awashayele iChiefs sekuhlanganiswe yonke imiqhudelwano ngesizini ka-2003/2004. Awu-25 aweligi yiwo ayirekhodi elisamile.Ngesizini edlule lo mgadli waseZambia ubekwiMaccabi FC, ayisize isuka kwi-ABC Motsepe League.Ukuthenga kwamaTuks lo mgadli kucacisela ngisho ingane encane ukuthi akhombisa ukuthi ngesizini ezayo azimisele ukulwela ukubuyela kwi-Absa Premiership.Akusiye yedwa uMbesuma avuke ngaye amaTuks kwazise kukhona no-Athenkosi Dlala ongomunye wabadlali abebegqamile kwiMultiChoice Diski Challenge ngesizini edlule, Nqubeko Dlamini obengukaputeni futhi eyisethenjwa se-University of KwaZulu-Natal ngesizini yayo yokuqala kwiVarsity Football.Sebebonke abadlali bamaTuks abasha:uNqubeko Dlamini, Sphamandla Mntambo, Clive Gumede, Sphamandla Nzuza, Athenkhosi Dlala, Collins Mbesuma, John Tshabalala, Sphamandla Mlilo, Luvolethu Mpeta, Mosesenyane Maswanganye noKatlego Mohamme.",AmaTuks azogadla ngowaduma kwiChiefs
"ZAKHELE XABAUMQEQESHI weMamelodi Sundowns, uPitso Mosimane, ubona ukuba nolwazi lokudlala kuneCovid-19 luzobenza babengcono kune-Orlando Pirates abadlala nayo namuhla kowe-Absa Premiership.Umdlalo useDobsonville Stadium, eSoweto, ngo-6 ntambama. EzikaMosimane zizoya emdlalweni zishayela phezulu kulandela ukudlulela kowamanqamu weNedbank Cup emuva kokuhlula iBidvest Wits ngo 3-2 ngempelasonto edlule.“Yebo, sinalo ulwazi ngaphezu kwePirates. Singasho ukuthi sisendaweni engcono kunabo ngoba sesiyazi ukuthi kwenzekani. Kuzoba nzima. Sidlala neqembu ebelikade liphumule libuka lapho thina sinabantu abadonsekelwa yimisipha. Kodwa nayo iPirates izoba nalo ithuba (lokwehlelwa okusehlele). Wonke umuntu uyeza. Sisesimeni esingcono ngokuthi sesidlalile kodwa okubi ukuthi sidlala neqembu eliphumule ngokwanele. Kuzoba wumdlalo omkhulu kodwa ngeke kube yilona owake wabonakala. Kuzoba ohluke kakhulu,” kusho uMosimane.Ukulimala kwabadlali namaphutha enzeka enkundleni ngezinye zezinto okungabuzwa ukuthi zizokhathaza abaqeqeshi abaningi. UMosimane uthe abangakadlali abavale imilomo ngoba abazi lutho.“Siyalazi manje ibhola ngaphansi kweCovid-19. Sesingaphawula. Kodwa uma ungakaze udlale, ngeke ukhulume. Uma ungakaze ubhekane nenkinga yokudonseka umsipha njengoba kwenzekile ku(Siphelele) Mkhulise noRivaldo (Coetzee) okucishe kwamvelela, akukho okwaziyo. Awazi nokuthi ungazithola ushintsha abadlali ababalulekile njengoThemba Zwane noSibusiso Vilakazi. Amaqembu angakhuluma ngebhola kuneCovid-19 yilawa asedlalile.”",UPitso uthi isipiliyoni seCovid-19 sizosiza ezakhe kwiBucs
"PHILI MJOLIBANGU bangu-700 othisha okumele basuke ezikoleni abebefundisa  kuzo baye kwezinye ngenxa yokuthi kwabebefundisa kuzo isibalo sabafundi sinciphile.UMnuz Muzi Mahlambi, okhulumela uMnyango wezeMfundo KwaZulu-Natal, uthe kulabo thisha bangu-521 okulindeleke ukuthi baye ezikoleni ezintsha namhlanje.UMahlambi uthe ekuqaleni konyaka umnyango uthole ukuthi bangu-961 othisha okumele basuke ezikoleni ebebefundisa kuzo baye kwezinye ngaphansi kohlelo iPost Provision Norm (PPN) , abangu-700 kubo  kuphele ikota yokuqala bengakayi kulezo zikole.""Lo 521 okulindeleke ukuthi namhlanje uye ezikoleni ezintsha uyingxenye yalabo thisha abangu-700. Sinxusa othishanhloko namalungu ezigungu zokuphathwa kwezikole, iSchool Governing Body (SGB)  ukuthi bangabavimbeli othisha ngoba lokho kuzobe kungukwephula umthetho,"" kusho yena.UNkk Nomarashiya Caluza, unobhala weSadtu kulesi sifundazwe,  uthe ukuhamba kancane kwalolu hlelo kuphazamisa ukufunda ezikoleni.""NgoLwesihlanu sibizele umnyango emhlanganweni  sifuna ukuba usichazele ukuthi kumi kuphi njengoba sesingena kwikota yesibili kunabafundi abangenabo othisha. Ngokwazi kwethu, bangu-700 abangakayi ezikoleni ezintsha. Umnyango uthe abangu-521 sebenikeziwe izikole ezintsha, lokho okusenzeke emaphepheni kuphela. Siyezwa ukuthi unxusa ukuthi ama-SGB abangaxoshi othisha. Empeleni iSGB ayivumelekile ukuthi ingenelele kulolu hlelo. Kungumsebenzi kathishanhloko ukuthi eluleke iSGB ngemithetho okumele ilandelwe ezikoleni ngoba yona ayibona othisha,"" kusho yena.Uthe nakubona othisha kuyenzeka bangathandi ukususwa lapho kade befundisa khona ngezizathu ezehlukene.""Ngeshwa awukho umthetho okhava uthisha ekutheni  aqhubeke nokuhlala esikoleni okumele ngabe akasekho kuso. Umnyango kumele usheshise  lolu nohlelo lokuqasha ngoba ngaphandle kwalabo thisha abangu-700 kuvele kunezikhala ezevile ku-800 zothisha kulesi sifundazwe. Lezi zikhala ngezothisha bezibalo, abe-Afrikaans nabanamakhono adingeka ezikoleni zabafundi abakhubazekile okuvamise ukuthi kube         i-woodwork, ukuthunga nezinye. Kulaba abasuswa kwezinye izikole beya kwezinye awekho lawo makhono. Akumele silokhu sigidagida kulolu hlelo sengathi yilona kuphela olwenza kushode othisha ezikoleni. Umnyango kudingeka uqashe,""  kusho yena.Uthe kunezikole ezishoda ngothisha abangu-12 njengeSithengile High eseClermont.""Lesi sikole kuqale unyaka sidinga othisha abayisishiyagalombili abengeziwe ngenxa yokwanda kwabafundi, manje sesidinga abangu-12 ngoba abanye bathathe umhlalaphansi, abanye bashona,""  kuchaza uNksz Caluza.Unobhala -jikelele weNatu uNkk Cynthia Barnes uthe le nyunyana beyingamenywanga   emhlanganweni obungoLwesihlanu, ayazi lutho  ngobekukhulunywa kuwo. Kukhalwa ngothisha abangakayi ezikoleni nje KwaZulu-Natal, kwezinye izifundazwe kunabafundi okuze kwaphela ikota bengafundi ngoba bengazitholanga izikole, besalinde umnyango ukuthi ubatholelele izikoleUMnuz Elijah Mhlanga, okhulumela uMnyango wezeMfundo eyisiSekelo, uthe izifundazwe ezifana neGauteng neWestern Cape zinabafundi abaningi abadinga izikole ngenxa yokuthi abazali bayafuduka beyofuna amathuba emisebenzi.""Kumele abazali balinde, le nkinga idalwa yisimo somnotho. Umnyango uye wakhe amakilasi angomahamba nendlwana nakho okuthatha isikhathi,""  kusho yena. ",Inqwaba yothisha iya ezikoleni ezintsha  eKZN
"Mhleli: Ngikhathazwa yilo mnumzane olokhu ebhala ephephandabeni ethi ungowaseBuhleni kodwa uhlala ekhala ngokuthi umholi wethu esimthandayo uNyazilwezulu akaziphathi kahle izinkinga zebandla.Cha, mfowethu, uyaphosisa uma uthi ungowaseBuhleni. Abantu abasele eBuhleni basele khona ngoba bethanda futhi bekholelwa oNyazini olungadinge kwehlulelwa yizinkantolo olubonakale ngemisebenzi emikhulu eyayenziwa uBhombela.Mina ngithi kuwe hlukana nokuzama ukudukisa amaNazaretha ngezinkanuko zenu. Thina sakhetha uNyazi singaphoqiwe, ngakho-ke nani qhubekani lapho nikholelwa khona nihlukane nobaba.Okunye okumele nikwazi wukuthi eBuhleni wumuzi weNyangayezulu eyawakhela izingane zayo. Nina okumele nikwenze wukuhamba niyobanga umuzi wasekuPhakameni lapho obaba benu baxosha khona iNyangayezulu.Kufanele nazi ukuthi akuwona umuzi waseBuhleni owenza izimanga kepha wuShembe. UNyazilwezulu lwasukumisa iNdiya eBalitto liyothenga imoto luzi­swenkele. Siyekeni silandele umholi niyeke ukulokhu nithi nikhathazekile nidlala amacebo la.GumedeMtunzini",Thina sakhetha uNyazi singaphoqiwe
"UMNYANGO wezeMpilo sewufakele abasebenzi basemakhazeni aseMgungqundlovu ingcindezi yokuthi babuyele emsebenzini emuva kokuthi bedube ukusebenza.Lokhu kulandela umbhidlango wabasebenzi basemakhazeni okubalwa kuwo iFort Napier, Park Rynie, nePort Shepstone wokuhudula izinyawo noholele ekutheni eminye imindeni ingakwazi ukufihla izihlobo zayo.Ngesonto eledlule abasebenzi basemakhazeni aseFort Napier bagcine sebebeka phansi amathuluzi ngoba bethi bafuna izimpendulo ngezikhalo zabo. Abasebenzi bebekhala ngezinto ezahlukene okubalwa kuzo ukungasebenzi kwama-air-conditioner, ukungakhokhelwa kwabo imali ehambisana nomsebenzi abawenzayo, ukunganikwa umfaniswano nokunye.Izolo uMnyango wezeMpilo unike laba basebenzi umyalelo wokuthi baphindele emsebenzini noma babhekane nokuboshwa izinsuku ezingu-30 ngokungahambisani nemiyalelo yenkantolo.Ngokusho komnyango lokhu kulandela ukuhluleka kwawo izikhathi ezahlukene ukuncenga laba basebenzi ukuthi babuyele esimeni esejwayelekile sokusebenza.Umnyango uthe sewuthole incwadi yokugcina evimbela abasebenzi ukuthi bangasingeneli isiteleka esingekho emthethweni.“Umnyango sewunike abasebenzi ithuba lokuthi babuyele emsebenzini namuhla (besho izolo) futhi uyasibhekisisa sonke isimo esikhona. Uma abasebenzi behluleka ukubuyela emsebenzini ngokujwayelekile umnyango ngeke ube nayo enye indlela ngaphandle kokuthi ucele ijaji ukuthi uvumele ukuthi kulandelwe umthetho ohambisana nokujeziswa kwabasebenzi abangenela isiteleka esingekho emthethweni,” kusho isitatimende somnyango.Bathe sebeqalile ukwenza izinhlelo zokulungisa ezinye zezikhalo zabasebenzi kanti ezinye zilungiswa nguMnyango wezeMpilo kuzwelonke.UNobhala wenyunyana yabasebenzi bezempilo iPublic and Allied Workers’ Union South Africa (Pawusa), uMnuz Halalisani Gumede, uthe abaqondi ukuthi umnyango ukhuluma ngani. Uthe abasebenzi bakhona emsebenzini kodwa akulula ukuthi bangasebenza ngoba umnyango uthathe izinsiza kusebenza.Uthe ubona sengathi uNgqongqoshe wezeMpilo KwaZulu-Natal uDkt, Sibongiseni Dhlomo, udinga umuntu ongameluleka ngoba indlela enza ngayo izinto ayikho esimeni esifanele.Khonamanjalo, inyunyana yabahlengikazi, iDemocratic Nursing Organisation of South Africa (Denosa), seyinxuse uMnyango wezeMpilo KwaZulu-Natal ukuthi usheshise ulungise izinkinga zabasebenzi basemakhazeni ahulumeni abathi seziphazamisa ukusebenza kwabahlengikazi.UNobhala weDenosa eKZN, uMnuz Mandla Shabangu, uthe bakholwa ukuthi abasebenzi basemakhazeni ahlukene kulesi sifundazwe abahudula izinyawo banesizathu sokwenza lokho.Uthe akukwazi ukuthi ngabe kuwubulungiswa ukuthi laba basebenzi bangaholelwa imali ehambisana nomsebenzi abawenzayo.Uthe ngenxa yalo mbhidlango wabasebenzi abawubona ufanelekile sekuze kwaphazamiseka ukusebenza kwabahlengikazi.“Uma isiguli sishona, umhlengikazi obesinakekela kufanele athathe imininingwane yaso yasemakhazeni ukuze bakwazi ukutshela umndeni (uma ubuza),” kusho uShabangu.Uthe izidumbu azisanakiwe kanti namashalofu asegcwele ngendlela yokuthi ezinye sezigcina ziwiswa phansi abasebenzi, kokunye kubekwe esinye phezu kwesinye.Uthe ngenxa yalokhu abahlengikazi abakwazi ukusho ukuthi isidumbu singatholakala kuphi emindenini.UShabangu uthe uma izidumbu zifakwe kahle emashalofini umhlengikazi ufike abhale inombolo yeshalofu isiguli esifakwe kulona emuva kokushona. Lokhu kube sekwenza lula isimo uma umndeni usufika.",Banqunyelwe okatiki abatelekile
" Empeleni uBonnie uyiphendule ihlaya le ndaba ethi kusale kancane azwelane nalaba balingisi ebhala ethi ‘umgowo wabantu abakhanyayo ngokwebala, cishe ngazwelana nabo.”Noma engakaze amgagule ngegama umlingisi abekhuluma ngaye uBonnie, kuzokhumbuleka ukuthi kusukela izolo ebusuku isematheni indaba yebala kuTwitter kulandela umbhalo kaPearl Thusi ethi abantu kumele bayeke ukuthi ulapho akhona endimeni ngenxa yebala lakhe elikhanyayo futhi  akakwazi ukulingisa. Ihlukane phakathi imibono kuTwitter ngalolu daba abanye bethi uPearl uyahluleka ukuvuma ukuthi abantu abanebala elikhanyayo bayenzelelwa kunabampisholo ngokwebala.Luze lwangenwa nguSho Madjozi lolu daba naye igama lakhe ebelifakiwe kuthiwa ngabe akadumile kuleli nasemazweni angaphandle ukube akekhanyi ngokwebala. Light-skinned mgowo, I almost sympathized 😂 
pic.twitter.com/rzlhAChRij— Bonnie Mbuli (@BonnieMbuli) 
June 27, 2019We need to understand that preference is both economic and political, it directly affects people’s chances of survival. if I prefer you based on your aesthetic, anything you do after that will impress me, I’m more likely to trust & favour you and overlook ur shortcomings.— Bonnie Mbuli (@BonnieMbuli) 
June 27, 2019So when a light skinned actress complains abt the one or two roles they didn’t get coz they weren’t dark enuf; I’m like but the part ur crying abt was being the slave who gets raped and beat up in the thing, ppl who look like u have never had to be in that position to begin with. 
pic.twitter.com/OzdQZJy1gV— Bonnie Mbuli (@BonnieMbuli) 
June 27, 2019Sis, come on! Seriously? It’s not just exclusion from an acting role, it’s an entire omnipresent system, ur comparing a splinter in a finger to a plank in the eye. 
https://t.co/26aINeifxl— Bonnie Mbuli (@BonnieMbuli) 
June 27, 2019Saw it in the series ""iam the night"" the black couple was stopped and the asked the light skinned black girl if the black guy she was with was bothering her.— Rori's momsi (@Modilati_H) 
June 27, 2019Esika kwelijikayo uBonnie uthe ayikho into abangakhala ngayo endimeni abantu abakhanyayo ngokwebala. “Kumele siqonde ukuthi ukukhetha kuhambisana nepolitiki nomnotho, kuthinta izimpilo zabantu. Uma ngikukhetha ngenxa yendlela obukeka ngayo, noma yini oyenzayo ngemuva kwalokho izongichaza, futhi maningi amathuba okuthi ngizokweseka futhi ngizohambisana nawe ngizibe lokhu ongakwenzi kahle,” usho kanje. Ube eseveza ukuthi yingakho uma abakhanyayo ngokwebala bekhala ngendawo eyodwa abangayitholanga ngoba bengampisholo ngokwanele uvele athi; “kodwa indawo oyikhalelayo eyesigqila esasidlwengulwa, sishaywa, abantu abafana nawo abakaze babe kuleso simo.”UBonnie uphawula kanjena nje, udaba lukaPearl Thusi luze lakapakela kwingxoxo ngezindawo asezilingisile kuthelevishini kuleli naphesheya.",Umlingisi uchithe ‘eyokucindezelwa’ kwabakhanyayo ngokwebala endimeni
"NONTUTHUKO NGUBANEB APHUME benikina amakhanda, bedumele, abalandeli nomndeni kaSibusiso Gcabashe enkantolo yaseMgungundlovu izolo kuhlehla ukugwetshwa kwakhe.Izolo eNkantolo yeMantshi bekulindeleke ukuthi kugwetshwe uGcabashe owazakhela udumo ezibiza ngomculi kamaskandi osashona uKwakhe “Mgqumeni” Khumalo.Icala lihlehliselwe uJuni 28. Izolo kuvele ukuthi ummeli wakhe, uMnuz Johan Botha, ufuna imininingwane ngamacala okuthiwa wake wagwetshwa ngawo. Kulawo macala kukhona amathathu okweba okuthiwa wawenza eNanda naseWartburg.Ummeli ubengekho enkantolo kodwa ethumele ilungu lomndeni wakwaKhumalo ukuba lilande incwadi (eveza amacala uGcabashe alahlwa ngawo) kumshushisi wecala uMnuz Nkonzo Mlotshwa.Icala lithathe umzuzu lahlehliswa. UGcabashe ungene ebhokisini watshelwa ukuthi icala liyahlehla wabuyela esitokisini. Kube nokuxokozela enkantolo ngoba iningi belilindele isigwebo. Abantu baphume benikina amakhanda bekhala ngokuhlehliswa kwalo.“Kanti kuyoze kube nini lihlehla icala ngoba sifuna ukuzwa isigwebo?” kusho umlandeli ongathandanga negama lakhe.UMnuz Sam Khumalo, uyise kaMgqumeni uthe baphoxekile ngokuhlehla kwecala kodwa akukho abangakwenza ngoba ummeli usadinga okunye ngaphambi kokugweba uGcabashe.“Isizathu sokuhlehla kwecala wukuthi ummeli ubefuna imininingwane ngamacala okuthiwa wake walahlwa ngawo. Lolu lwazi lubalulekile kakhulu kithina ngoba luzokhomba ukuthi kwenzekani ngelanga lokugwetshwa. Kusiphathe kabi ukuthi icala liphinde lihlehle. Sifuna ukufika emaphethelweni ukuze kuvele obala ukuthi ngabe lokhu esikholelwa kukho, ukuthi lona nguMgqumeni, kuyiqiniso yini,” kusho uKhumalo.Uthe ngokwakhe umndeni wabo uyakholelwa ukuthi okuthiwa nguGcabashe, yiBhova, elalithunjiwe lenziwa umkhomvu.UGcabashe walahlwa ngamacala amahlanu ngoDisemba nyakenye, elokudlwengula, elokuthumba, elokushaya, elokuzenza umuntu angeyena nokuzama ukuphazamisa ukusebenza kwengalo yomthetho.UGcabashe washaqisa abaningi ngo-2012 ethi uyiBhova. Abantu bathutheleka eNquthu bethi bayozibonela isimanga.Kwavela ukuthi usenga ezimithiyo waboshwa.UGcabashe wake wazama ukweqa enkantolo kodwa wabanjwa.Kusukela laqala ukuqulwa icala umsolwa unommeli wakhe okhokhelwayo uMnuz Johan Botha.Ummeli kuvele ukuthi ukhokhelwa abakwaKhumalo njengoba bekholwa wukuthi wavuka ekufeni uMgqumeni.Abakomalume kaMgqumeni, kwaMseleku, abalubhadi enkantolo njengoba bagcina bethula ubufakazi bokuthi uGcabashe akasilo iBhova.IMantshi, uNkk Rose Mogwera, yamlahla ngecala yathi ubufakazi bukuveze ngokusobala ukuthi akasiyena lo muntu azibiza ngaye.IMantshi yakuhlaba yakuhlikiza okwenziwa ngamaphoyisa, abezindaba nabasebenzisa izinkundla zokuxhumana ukubhebhethekisa ukuthi uMgqumeni uvukile kwabafileyo. Kuzokhumbuleka ukuthi owayekhulumela amaphoyisa, uVincent Mdunge, wezwakala emsakazweni eqinisekisa ukuthi iBhova livukile ekufeni.",Kuhlehlisiwe ukugwetshwa kwe’Bhova’
"LUNGILE MAJOKAUMDLALI weBanyana Banyana, u-Amanda “Toki” Dlamini, ufisa ukudlondlobala ekuhlaziyeni unobhutshuzwayo ngemuva kokuba ebonakale kuSuperSport ekhipha amangwevu akhe enekela ababukeli ngomdlalo we-Africa Cup of Nations (Afcon) phakathi kweBafana Bafana ne-Algeria.IBafana ihlulwe ngo 3-1 kulo mdlalo kaGroup C obuse-Estadio de Mongomo, e-Equatorial Guinea ngoMsombuluko ebusuku.Esigqikini sezinkakha zediski ebeziboshelwe kuSuperSport, u-Amanda ubehleli noBenni McCarthy, Aaron “Mbazo” Mokoena noBradley Carnell bonke asebeke bagijima emiqhudelwaneni emikhulu neBafana noSammy Kuffour odabuka eGhana.Le ntokazi eyayihola iBanyana idlala okokuqala kuma-Olympics ngo-2012 eLondon, ifike kwazwakala njengoba ibiyichaza kuzwakale iminyakazo yeBafana neyezimbangi zayo.Ithole ukunconywa ngabanye ababukeli enkundleni yokuxhumana i-twitter.USandile Ndezekeli uthe: “Kudos ku-Amanda Dlamini! Uzoba umhlaziyi webhola omuhle, unakho konke okudingekayo.”UMuzi_mthembu55 ubhale ebhekise kuRobert Marawa obeshayela ohlelo, ethi: “U-Amanda Dlamini ungumhlaziyi ozethembayo, onolwazi oluningi lwebhola.”U-Amanda uthe wethemba ukuthi umsebenzi wakhe uzomvulela amanye amathuba.“Ngingathanda ukuqhubeka nokuba kuthelevishini noma sekuthiwa sengiliyekile ibhola. Ukukhuthazwa engikuthole kulabo ebengisebenza nabo nakubantu abebebukele kuyangigqugquzela. Uma ngiqhubeka ngithola ithuba ngokuzayo, ngizoqhubeka nokuzimisela,” kusho u-Amanda.Uthe uthole ucingo oluvela kwaSuperSport ngoDisemba bemcela ukuba azoba yingxenye yabahlaziyi. Ubeseke wawenza lo msebenzi phambilini njengoba eke wahlaziya imidlalo yeNdebe yoMhlaba yabesifazane ngo-2011.Ngemuva kwalokhu uthe uthole elinye ithuba ku-SABC1 ebizelwa kuGood Morning Brazil ngesikhathi kuqhubeka iNdebe yoMhlaba nyakenye.“Bengingazitsheli ukuthi kuSuperSport bazophinda bangibize. Bengicabanga ukuthi bazothola omunye umuntu ongcono. Ngaphambi kokuqala kohlelo benginovalo oluyisimanga ngoba lona ngumqhudelwano omkhulu, iBafana yenza kahle ngaphansi kukaShakes (Ephraim Mashaba), obekusho ukuthi umdlalo uzobe ubukelwe abantu abaningi. Ngijabule ngendlela engenze ngayo, ngiyathemba ukuthi nabanye abantu sebezobona ukuthi nabantu besifazane bayalazi ibhola, asigcini ngokulidlala nje kuphela,” kusho yena.Uthe okwamanje ubesanikezwe isikhala sokuhlaziya imidlalo ethinta iBafana.Umdlalo olandelayo weBafana ukusasa lapho izobe itholene neSenegal ngo-9 ebusuku eMongomo.Yize le ntokazi eneziqu zeTransportation Management ezithole e-University of Johannesburg, inefiso sokugxila ekuhlaziyeni ngomuso kodwa ithe ayikaziboni iliyeka ibhola.“Ngisazimisele kakhulu ngokudlala kuBanyana. Kulo nyaka nje sinomsebenzi wokulwela ukuzibekisela indawo kuma-Olympics,” kusho u-Amanda.Ama-Olympics azayo ango-2016 eRio de Janeiro, eBrazil.IBanyana yangena okokuqala kulo mqhudelwano ngo-2012.",OweBanyana nekhono lokuhlaziya umdlalo webhola
"UKUVELA kwesiqephu ohlelweni iReal Housewives of Durban lapho ongunkosikazi wesihlabani sokholo esingasekho emhlabeni, u-Ayanda Ncwane etshelwa ukuthi kumele ayohlawula amacala awashiya kubo kwentombi, simangaze abaningi. Izakhamizi zaseNingizimu Afrika nababukeli bohlelo lakwiShowmax iThe Real Housewives of Durban oselukhonjiswa kuMzansi Magic, balokhu bephawule njalo ngokuvela kwezindaba zokuthi u-Ayanda Ncwane kumele angenelele azame ukuyohlawula amacala kaSfiso Ncwane owashiya ethembise ukuyohlawula kubo kanina wengane yakhe naye oyingxenye yalolu hlelo. Kulolu hlelo lokhu kuvele njengento eyingxenye yesiko newubuntu futhi umndeni wakubo kanina wengane obona kungaba yisixazululo esingaqinisa nobuhlobo.Ongoti bezamasiko bathi noma ikanjani ingane nonina bafanelwe ukuyohlawulwa futhi nabakubo kantombi bafanele ukubasela inhlawulo. Ungoti wezesintu nesazi samasiko uSolwazi Sihawu Ngubane uthe lokhu kusuke kudinga ngqo umuntu wesilisa ngoba amacala akhe okumele ahlawulwe uyena. Owesifazane oyingoduso noma oshade naye ephila noma engasekho emhlabeni usuke engangene nakancane.""Akangene nakancane owesifazane emacaleni enziwe indoda yakhe ngoba noma ngabe bashadile yaphinga, kufanele kube iyona eyohlawula ingane ekhabonina. Uma kwenzeka indoda ishona ingakahlawuli, unkosikazi akangene lapho. Angikaze ngizwe ngisho emlandweni ukuthi endulo kukhona okufaka owesifazane emacaleni endoda,"" kusho uNgubane.Eqhuba uthe isintu sihambisana nobuntu. Uma kwenzeka owesifazane enothando lokuqoqa izingane zendoda yakhe, kuhle futhi kuyakhuthazwa kodwa kodwa akukho okomphoqayo. Uma kuvuka amacala endoda kusuke kufanele abakubo kantombi bayozibika kubo kandoda. "" Inja ibanjelwa umnikazi wayo, uma indoda ishona kade ishiye yone komunye umuzi yaze yathola nomntwana, kumele kuyobikelwa abazali bayo ekhaya. Yibona okumele bamele lawo macala ngoba uma kuzohlawulwa komunye umuntu, kuthintwa nomsamo kubikelwe idlozi. Uma unkosikazi enesifiso sokufaka isandla, angapha abazali imali kube yisipho sabo bese bona beyisebenzisa ngendlela yabo,""kusho uNgubane.Eqhuba uNgubane uthe okuba umqondo omuhle ukuthi owesifazane onengane engaziwa noma etholwe ngaphandle, abakubo bayombika nangalo usuku okuvele ngalo ukuthi indoda ayisekho emhlabeni ukuze uma kunesiko eligcinwayo nelingakhaleleka enganeni isheshe ilithole. ""Isiko elingagcinwa ngaleso sikhathi eliqondene nesifo kodwa uma sekukhaleleka amanye kufanele enziwe ingane seyihlawuliwe abakubo kandoda. Unkosikazi naye onezingane naleyo ndoda eshonile okumele azikhulise yedwa ngakho ukuhlawula ingane eyodwa kungabe sekusho ukuthi uma kuvela enye ingane nayo kolindeleka ukuthi enze okufanayo,""kusho uNgubane.Omunye futhi ungoti wesintu nokukhuliswa kwezintombi, uNkk Nomagugu Ngobese ubambe emazwini kaNgubane njengoba ethe ingane ezalelwe ekhaya ngokomthetho wesintu eyasekhabonina ngoba nezinto zesintu zisuke zilindeleke komalume. ""Uma kuyingane yentombazane kuze kulindeleke imicimbi efana nembeleko nomemulo yenzelwe ekhabonina lapho sithi ikomalume khona. Unkosikazi wendoda eyakutholisa untwana akahlangane nakancane nenhlawulo yengane nokugcinwa kwesiko ngaphandle uma ezenzela yena kusuka othandweni,""kugcizelela uNkk Ngobese. ",Amacala endoda awahlangene nomkayo: Ongoti
"KUBHEKWE uMengameli Cyril Ramaphosa ukuthi uyambuyisa yini uSihlalo omdala weKhomishini eVikela Inkolo, Izilimi namaSiko njengoba liphelile ihlandla lakhe.Liphele ngoFebhuwari 28 ihlandla likaNkk Thoko Mkhwanazi-Xaluva obe ngowokuqala ukuba uSihlalo wekhomishini isungulwa eminyakeni eyisihlanu edlule. Uzakhele udumo ngokubiza esitikini abefundisi abebesolwa ngokudukisa umphakathi benza nemigilingwane. Esanda kufika kwikhomishini kwadingeka avule icala aqinise nezokuphepha ngenxa yokuthukwa nokusatshiswa ngabazalwane nabefundisi.Okhulumela iKhomishini uMnuz Mpiyakhe Mkholo, uthe akuyena uNkk Mkhwanazi-Xaluva kuphela ophelelwe yisikhathi kodwa bonke ayekhethwe nabo.“Aphakanyisiwe amagama abantu okumele babe kwikhomishini, nelakhe likhona. Kumele kwenziwe inhlolokhono bese kucaca abazokhethwa,” kusho uMkholo.Uthe akekho obambile.UNkk Mkhwanazi-Xaluva uthe:“Ngivumile ngenxa yokuphakanyiswa ngabantu abaningi ngale kwalokho bese ngishenxa. Ngizokwamukela noma yikuphi okushiwo umengameli.”Uthi angavuma ukubuyela ngoba baveze okuningi okumele kuxazululwe. Kubefundisi abake baphenywa nguNkk Mkhwanazi-Xaluva kubalwa uMfundisi Paseka “Mboro” Motsoeneng ngezithombe ezasabalala kuFacebook kuthiwa ubesezulwini ngePhasika lika-2016. Kuvele noMfundisi Penuel Mnguni wasePitoli we-End Times Ministries ngokufunza abazalwane izinyoka notshani. Ikhomishini yaya ezifundazweni iphenya abefundisi okubalwa neKwaZulu-Natal okuvele kuyo uMfundisi Qhoshangokwakhe Nala, uMbhishobhi Vusi Dube nabanye. Kwavela noMasipala weTheku ngokungcwatshwa kwabantu phezu kwamathuna amadala, ikhomishini eyathi kuphambene nesiko.",Kulindwe esikaRamaphosa ngekaMkhwanazi-Xaluva
"BAWINILE NGCOBOEMUVA kwamahora amahlanu elindiwe yizihlobo zakhe, yizingane zakhe nabezindaba ugcine ekhishiwe ejele eWestville owagwetshelwa icala lokudlwengula indodakazi yakhe ngo-2005.USfiso Cedric Shezi (39) ukhishwe emuva kwehora lesibili ejele eWestville. Kwenzeke emuva kokuthi uMqondisi wenhlangano elwela iziboshwa iJustice for Prisoners and Detainees Trust - uMnuz Derrick Mdluli nommeli wakhe uProfessor Lindokuhle Mdletshe begcine beyitholile incwadi yasenkantolo ebigunyaza ukukhishwa kwakhe.UShezi bekufanele aphume ngoLwesihlanu olwedlule kodwa kwangenzeka emuva kokuthi umabhalane wasenkantolo ekhiphe incwadi okungesiyo eyayigunyaza ijele ukuthi limdedele.Nayizolo ekuseni kube nenkinga njengoba incwadi ebiphethwe nguMdluli noMdletshe kudingeke ukuthi bayiphindisele enkantolo iyolungiswa.UMdletshe uthe inkinga ngukuthi uShezi wakhishwa ejele eya eNkantolo yeMantshi eThekwini kodwa isicelo sakhe sebheyili salalelwa eNkantolo ePhoyinti, manje bese kunaleso sidididi. Ifomu ebekufanele likhishwe yinkantolo belingakhishiwe.Uthe ejele nabo bayaqikelela ngamafomu.UMdletshe uthe uma sekuqonde konke bazobe sebefaka isicelo sokuthi kubuyekezwe isinqumo senkantolo ngoba ngesikhathi kuqulwa icala ubufakazi bolibofuzo abuzange buvezelwe inkantolo.UMdletshe uthe bamangalela umbuso ngokubophela uShezi amahhala kodwa usazoxoxisana naye ngeminye imininingwane.“Baningi abantu asebevelile bekhala ngokuboshelwa into abangayazi esiphezu kwamacala abo. Emuva kokuphuma kukaNkosinathi Chiya abantu baxhumana nathi,” kusho uMdletshe.Uthe akesabi ukusiza labo ababoshiwe, akasiso isitha sombuso.UMdletshe uveze ukuthi uShezi basazomzamela uhlelo lokwelulekwa ngokomqondo ngendlela ahlukumezeke ngayo.“Bekunzima ngisho ukuxoxisana naye ngaleli cala ngoba ubevele akhale izinyembezi,” kusho uMdletshe.UShezi uphume izintatheli nezihlobo zakhe sezimlinde endaweni engaphandle kwejele, emuva kokuthi abaphathi bejele bethe bacela kukhulunywe naye ngaphandle hhayi emasangweni asejele.Kuphume umphathi wejele, uMnuz Hento Davids, ehamba nonogada basejele batshela izintatheli ze-TV ukuthi azime buqamama nesango lasejele ngoba akuvumelekile ukuthi zithathe izithombe ngakhona.Uthe yena ubengazi nokuthi kukhona umuntu ozophuma ejele obelindelwe yizintatheli.Emuva kokuthi uDavids esesukile, kuphinde kwafika omunye unogada oyisidlakela ezothi akungathathwa izithombe eziqoshiwe.",Kuke kwaba nesidididi ngokukhishwa kobegqunywe ejele
"OWAYENGUMGCINIMAFA  we-ANC, uDkt Zweli Mkhize usephonsele inselelo iphalamende ukuthi limbize azoziphendulela ngezinsolo zokuthi wayefunela i-ANC intshontsho kowayeyisikhulu esiphezulu sePassenger Rail South Africa (Prasa) uMnuz Lucky Montana. Izolo uNkk Zukiswa Rantho onguSihlalo wekomidi lamabhizinisi kahulumeni eliphenya ngokusetshenziswa kombuso yidlanzana nenkohlakalo ezinkampanini zikahulumeni, ukuqinisekisile ukuthi bathole incwadi evela kuMkhize ecela ukunikwa ithuba lokuziphendulela kokushiwo uMontana. ""Usesibhalelile uMkhize, incwadi yakhe ngiyidlulisele kumphenyi u-advocate Ntuthuzelo Vanara,"" kusho uNkk Rantho. Uthe uMkhize uzonikezwa ithuba lokuziphendulela kwizinsolo zikaMontana zokuthi wazama ukutholela i-ANC intshontsho lika-10% wenkontileka ka-R465 million owawuzonikezwa iSwafambo Rail eyayizokwakha izinqola zezitimela zakwaPrasa ngo-2014. UNkk Rantho nekomidi lakhe bagxekiwe ngokuthi abamphekanga ngebodwe elincane uMontana njengoba eke wasolwa ngenkohlakalo embikweni osihloko sithi Derailed owayenguMvikeli woMphakathi u-Adv Thuli Madonsela. Uthe bambuzile imibuzo futhi wonke umuntu unikezwa ithuba lokuchaza uhlangothi lwakhe.UMkhulumeli we-ANC uNkk Khusela Diko uthe abazi lutho ngezinsolo zokuthi i-ANC yayifuna intshontsho kodwa bafuna ziphenywe lezi zinsolo.",Ufuna ukuziphendulela uDkt Zweli Mkhize ephalamende
"SapaK UNOBUFAKAZI obenele ezinkulumeni eziqoshiwe zezobunhloli ukuthi singabuyekezwa isinqumo sokuhoxiswa kwamacala enkohlakalo ayebhekene noMengameli Jacob Zuma, umholi weDA uNkk Helen Zille usho kanjalo izolo.“Sengiyifundile imibhalo esuselwe kulezi zinkulumo ezaqoshwa esizinikwe yiNPA (National Prosecuting Authority) ngoLwesine olwedlule. Zihlanganisa izinkulumo eziqoshiwe ezingu-36 ezinyangeni ezinhlanu,” kusho uZille kwi-newsletter i-
Democratic Alliance SA Today.“Ngaphandle kokuveza okuqukethwe, ngigculisekile ukuthi “lezi zinkulumo eziqoshiwe’’ zingasinika ubufakazi obenele ukuqhubeka nesicelo sethu sokuthi kubuyekezwe isinqumo esenziwa nguMqondisi owayebambile wezokuShushiswa koMphakathi uMokotedi Mpshe, sokuhoxisa amacala ayebhekene noMengameli Jacob Zuma.’’Abameli beDA baxwayise le nhlangano ukuthi ingalinge ivezele umphakathi okuqukethwe “yilezi zinkulumo eziqoshiwe zezobunhloli’’.Isizathu salokhu yisinqumo senkantolo saphambilini esesisebenza njengesibonelo seJaji u-Ashley Binns-Ward eNkantolo eNkulu eWestern Cape ecaleni ebeliphakathi kukaMasipala waseKapa neSouth African National Roads Agency Limited (Sanral).Icala elibandakanya iSanral beliphinde libe mayelana nesicelo sokubuyekeza isinqumo seDA, odabeni lwesinqumo seSanral ukwakha umgwaqo omkhulu uN1/N2.UBinns-Ward uthole ukuthi kunomthetho ovimbela ukuthi amaphepha athile asenkantolo anikwe abathintekayo ecaleni ngaphambi kokuthi isicelo silalelwe enkantolo.Usihlalo kuDA uMnuz James Selfe uthe phambilini iDA ibihlose ukuvezela umphakathi okuqukethwe kulezi zinkulumo eziqoshiwe.",Ugculiswe akutholile umholi weDA
"UGODUKE noR425 000 owesifazane waseVryheid ongumlimi ophume phambili emncintiswaneni wokuchonywa uphaphe kwabesifazane abenza kahle emkhakheni wezolimo, iFemale Entrepreneur AwardsLezi zindondo ezihlelwa uMnyango wezoLimo KwaZulu-Natal ubuseBallito, izolo.UNksz Thobile Mpontshane onepulazi lezingulube iMampontshi Farm and Fencing, akakholwanga ngesikhathi kumenyezela ukuthi nguye obashaye bonke emakhanda ekubeni kade esewine iminxa emibili, okuwumunxa wabalimi abalimela ukudayisa iTop Enteprenuer Commercial athole kuwo uR125 000, umunxa okhethwa ungqongqoshe, iMEC’s Special Award, athole kuwo uR50 000. Ngemuva kokuqhathwa nabo bonke abawine eminxeni eyehlukene udle umhlanganiwo wabashaya bonke emakhanda wathola uR250 000.UNksz Mpontshana oneziqu zezokuvakasha uthe washiya phansi umsebenzi endaweni yokulala eJozini ngemuva kokuthi inkampani eyayimqashile ithi izomehlisela umholo.“Ngangihola uR4 000, kwathiwa imali esiyiholayo izokwehliswa ibe nguR2 500. Ngabona ukuthi sekufana nokuhlala ekhaya ngashiya phansi. Ngaleso sikhathi ngangishadile umyeni wami engumlimi. Le mali eyenza ngosuku, wangigqugquzela ukuthi nami ngingene kulo mkhakha kodwa ngangifuna ipulazi lezinkomo ngoba ekhaya bezifuyiwe,” kusho yena.UNKSZ Lisa Mthethwa nodadewabo uNkk Lona Mnguni beFrutee Bellies abadle umhlanganiso emkhakheni wabashintsha imikhiqizo kulokho esuke itshalwe iyikho bayenze okunye, iTop Entreprenuer Processing, izolo eBallito Izithombe: Gcina NdwalaneUqhube wathi akuhambanga ngendlela ayehlele ngayo, wathola ipulazi lezingulube ngo-2014, aliqashe eMnyangweni wezeMihlaba.“Ngifunde ngendlela ngilekelelwa abantu engisebenza nabo ngolwazi. Mina bengilokhu ngifunda kancane kancane.“Namanje ngisafunda kodwa engikufundile ukuthi izingulube zithanda ukuthandwa, uma ufika egoqweni lazo uyaxoxa nazo njengoba wenza ezinganeni zakho,” ehleka.UNkk Mpintshana udayisa izingulube ezingu-80 ezikhiqiza ubhekeni njalo ngesonto.Unezinkomazi ezingu-220 nezinkunzi eziyisithupha.UNgqongqoshe walo mnyango uMnuz Themba Mthembu uthe * -43% wabesifazane abayibambe ishisa emkhakheni wezolimo emhlabeni, e-Afrika bawu-80% abasebenza kulo mkhakha, iningi labo ngabasemakhaya kodwa abanawo amandla okulawula umhlaba.“Njengoba kade kunezigcawu ezidingida udaba lokubuyiswa komhlaba ngaphandle kwesinxephezelo, bebeyingcosana abesifazane Abebeyingxenye yazo kodwa emasimini ufica kuyibona abaningi,” kusho yena.UNksz Bhekisephi Xulu osebenza epulazini iChase Farm, eliseShowe udle umhlanganiso emunxeni iBest Farm Worker. UNkk Sizakele Zuma uwine emunxeni wabalimela ukudla iBest Subsistance Producer, emunxeni wabalimi abasafufusa, iTop Entreprenuer Small Holder kuwine iMagema Fruit and Vegetables Primary Co-op, kwiTop Entreprenuer Processing, kuwine, iFrutee Bellies esungulwe izelamani zamaMthethwa uNksz Lisa Mthethwa noNkk Lona Mnguni uMaMthethwa.UNksz Mpontshana uzomela lesi sifundazwe emncintiswaneni ofanayo okuzobe kuqhathwe kuwo abesifazane abawine kwezinye izifundazwe ozoba ngasekupheleni kwale nyanga.",Ugoduke noR425 000 ewina kowezolimo
"MHLELI: Bengithi ngeke ngiluthathe usiba lwami, ngikhale kule nkundla osinika yona singabafundi bephephandaba lakho. Ngenxa yezimo ngaphoqeleka ukuba ngidlulise isikhalo ngomasipala weTheku.NgoDisemba 31 nyakenye umakhelwane wami wawelwa wudonga abiye ngalo, amanzi angena endlini ngenxa yemvula eyayinamandla. Asilalanga sisiza umakhelwane, sishanela amanzi emvula kwazise kwalimala nempahla yakhe. Ikhansela laseNanda Glebe labikelwa, kodwa kuze kube yinamuhla akukho okwenzekile kanti udonga lusawa futhi lokho sekubange ukuthi kusuke umsindo nakomunye umakhelwane. Ngabe bukhona ubulungiswa ekutheni inhlekelele ingenzeka ngoDisemba 31, 2020 ebusuku kodwa kuze kube yinamuhla akwenziwa lutho? Akungadlalwa ngathi sibuka. Nomgwaqo awunatiyela kodwa osiyazi bathi ngokwebalazwe (map) kamasipala likhona itiyela. Asingenziwa izilima size sibone.MasukueNanda Glebe",Musani ukudlala ngathi sidinga usizo ngokushesha
"FANELESIBONGE BENGUU MSUNGULI wamaRoyalty Soapie Awards azoba se-ICC, eThekwini, kusasa ebusuku uthe abantu abangalindeli imilingo ngoba imiklomelo yakhe isakhula.AmaRoyalty Soapie Awards, okuyimiklomelo okuhlonishwa ngayo abavelele emidlalweni ewuchungechunge, ahlelwa nguWinnie Ntshaba.UWinnie owazakhela udumo elingisa indawo kaKhethiwe emdlalweni owuchungechunge kuSABC 1, i
Generations, uthe konke sekumi ngomumo ngomcimbi wakhe.“Kumele abantu bakhumbule ukuthi iseyingane le miklomelo ngoba ineminyaka emibili nje vo. Sisakhula futhi abantu bazokubona lokho ukuthi unyaka nonyaka kukhona okushintshayo,” kusho uWinnie.Uthe kulo nyaka izinto eziningi ubezibambele mathupha kwazise awukho umdlalo wethelevishini abelingisa kuwo. Kuzokhumbuleka ukuthi ngo-Agasti nyakenye abalingisi be
Generations abangu-16, okuhlanganisa noWinnie, bateleka befuna amaholo angcono.Umsunguli womdlalo uMfundi Vundla wabaxosha ngemuva kokunqaba ukubuyela emsebenzeni.“Ngithe nje angiwuthathi omunye umsebenzi kodwa ngigxile ekuhleleni imiklomelo. Bekungeke kube kuhle kubanikazi bemidlalo ukuthi ngihlale njalo ngicela ukukhululwa ngiyolungisa izinto zemiklomelo,” kusho uWinnie.Uqhube wathi nakanjani abalandeli bakhe bazombona kuthelevishini kulo nyaka.“Nakanjani ngiyabuyela. Ngiyakuthanda ukulingisa,” kusho yena.KumaRoyalty Soapie Awards anonyaka kubhekwe kakhulu 
Isibaya esikhonjiswa njalo ngo-8.30 ebusuku phakathi nesonto kuMzansi Magic (DStv channel 161) ne
Scandal esikhonjiswa ku-e.tv ngo-7.30 ebusuku phakathi nesonto kwazise iyona midlalo ezihola phambili ngokuqokwa ka-16 umdlalo ngamunye.Umdlalo wakuSABC 2, i-
7de Laan ilandela ngemuva ngokuqokwa ka-14.",‘Ningalindeli milingo  kumaRoyalty’
"KUPHAZAMISEKEkuqala nje ukufunda eGauteng izolo emuva kokushiswa kwesikole iKhutlo-Traro Secondary, eSebokeng.Yisikole sesibili lesi ukushiswa kule nyanga emuva kokuba kushiswe iTokelo High, e-Evaton.Ukushiswa kwesikole kuqhubeze inkinga yoMnyango wezeMfundo eGauteng obhekene nengwadla yokutholela wonke umfundi indawo emuva kokugcwala kwezikole eziningi.Ngokusho kuka-Brigadier Mathapelo Peters, wamaphoyisa eGauteng, osebenza esikoleni wazise amaphoyisa ukuthi siyasha.“Saziswe ngo-3 ekuseni ukuthi isikole siyasha. Bekungekho muntu ngesikhathi kuqala umlilo, nomsebenzi wasesikoleni naye uthe utshelwe womunye umuntu ukuthi kuyasha esikoleni,” kusho Peters.Uthe kushe uhlangothi langalapho kusebenzela khona othisha nokubhaliswa khona kwabafundi kodwa basazobheka ukuthi awukho yini omunye umonakalo.Amaphoyisa atshaliwe esikoleni ukuba aqaphe isimo, aphonse nemibuzo abangahle bethinteke.UNgqongqoshe woMnyango, uMnuz Panyaza Lesufi, ubethukuthele egane unwabu ngenxa yesenzo sokushisa isikole.Uthe bazodedela amaphoyisa aphenye.",Kuphazamise ukufunda ukusha kwesikole
"IPHINI likaSihlalo we-ANC KwaZulu-Natal, uMnuz Mike Mabuyakhulu, ucele ukuhoxa ohlwini lwabantu abazojutshelwa esiShayamthetho sesifundazwe ngemuva kokhetho lukazwelonke ngoMeyi 8.UMabuyakhulu uzicelele yena ukuthi ahoxiswe okwesikhashana ohlwini lwabantu abazojutshwa kuze kuphume isinqumo ecaleni lenkohlakalo abhekene nalo nabanye abangu-16.Icala lithinta uR28 million owakhishwa ukwenza umcimbi iNorth Sea Jazz festival eyagcina ingenzekanga.Esithangamini sabezindaba eThekwini izolo, uMabuyakhulu uthe akekho umuntu omphoqile ukuthi ahoxe kulolu luhlu.UMabuyakhulu ungomunye wabantu abebephezulu ohlwini lwabantu abebezojutshelwa esiShayamthetho. Igama lakhe kuthiwa belikhona ngisho emagameni abantu abazojutshelwa ePhalamende likazwelonke.“Akukho ngcindezi noma muntu othe angihoxe, ngizihoxele mina ohlwini lwabantu abebezojutshwa ngumbutho. Ngizoqhubeka nomsebenzi wami wokuba yiPhini likaSihlalo we-ANC esifundazweni,” kusho uMabuyakhulu.Uthe ufake lesi sicelo kwi-ANC ukuze kube nethemba kubantu ngohlu lwabantu i-ANC ebajubela ukuthi bayoyimela.UNobhala we-ANC, uMnuz Mdumiseni Ntuli, uthe akekho ophoqe uMabuyakhulu ukuthi ahoxe ohlwini.Uthe i-ANC iyomjuba noma yikuphi lapho iyobona ukuthi aye khona uma sekuphele uhlelo lwasenkantolo.“Uzicelele ukuthi ahoxe, ikomiti elibheka ukusebenza kwansuku zonke lasamukela isicelo sakhe.”UNtuli uthe uhlu abaluhambisile lwabantu abazomela inhlangano luzofaka * -20% wentsha, abesifazane kanjalo nalabo abebevele bekhona.“Sesicubungula uhlu, akekho umuntu okudingeke ukuthi akhishwe kulona. Uhlu oluzokhishwa nguNobhala Jikelele we-ANC luzoba nazo zonke lezi zinto.”Unxuse ababajube kuhulumeni ukuthi baxazulule izinkinga zemiphakathi esuke ibhikisha.Uthe amaphoyisa nawo kumele aqinise isandla ekutheni avalele labo abenza okuphambene nomthetho okuthinta ukucekela phansi nempahla.UNtuli uthe indaba yobumbano yiyo eseqhulwini lwezinto abamatasa ngazo.",UMabuyakhulu ucele ukuhoxa kwabazojutshwa
"USEBUMNYAMENI ngekusasa lakhe emdlalweni iThe Queen uSello Maake KaNcube.Ebuzwa ngokuthi uzobuyela nini kulo mdlalo, uthe akanalwazi.“Angazi ngizobuyela nini kwiThe Queen, usungabuza abakwaFerguson ngalokho ngoba yibo abangaba nolwazi,” kusho uSello.Kulo mdlalo udlala indawo kaKgosi ongumfowabo kaHarriet Khoza (Connie Ferguson) futhi usondelene kakhulu nale ntokazi. Wagcina ukuvela emdlalweni ngesikhathi elibangisa phesheya.Uthe okwamanje umatasa ngokuhlomisa ngolwazi abafundi baseCarltonville High eGoli ngezifundo zokulingisa.“Ngisebenzisana nabafundi, senza umdlalo weshashalazi iKomeng, obhalwe waphinde waqondiswa yimina. IKomeng indlela engikhethe ngayo ukukhuluma nabantu besilisa,” kusho uSello.Ngomdlalo weshashalazi awukhombise ngoLwesibili eCoastal TVET College kwa-V eMlaza, uthe ubefuna ukunika abantu besilisa umyalezo ngoba kungathi kukhona izinto ezibakhathazayo abangakwazi ukukhuluma ngazo, ezibenza bahlukumeze abantu besifazane.Okhulumela iMzansi Magic, uBongiwe Potelwa-Metsing, uthe nabo akukho abakwaziyo ngendawo kaKgosi njengoba kungaveli lutho ngendawo ayilingisayo.“Ngizoke ngizame ukukhuluma nabakwaFerguson abakhiqiza umdlalo ukuzwa ukuthi kwenzekani ngalo mlingisi.”",Akucaci ngoSello Maake KaNcube kwiThe Queen
"Sibusiso MdlaloseUNOZINTI waMaZulu FC, obuye abe ngukaputeni uSiyabonga “Nqaba” Mbatha, uthi njengabadlali baleli qembu bakuthola kulula ukusebenzisana nomqeqeshi u-Ayanda Dlamini, osanda kuqokwa ngokugcwele kwesokuhola leli qembu ngesizini ezokwethwasa ka-2020/2021 ngaphansi komqhudelwano omusha iDStv Premiership.AmaZulu azovula ne-Orlando Pirates eJonsson Kings Park, eThekwini ngo-Okthoba 24 ebusuku.UMbatha (31), ongunozinti wokuqina kuleli qembu, usho kanjena nje kuke kwavela ngasekupheleni kwesizini edlule ngenkathi uDlamini eseyibamba lomqeqeshi, ukuthi uthola ukwesekwa okukhulu kubadlali beqembu futhi bazimisele ngokumfela enkundleni.UDlamini unikwe umsebenzi wokubamba kwesokuqeqesha ngoMashi, emva kokuthi obengumqeqeshi uJosef Vukusic enikwe ikhefu, eliphuthumayo- nogcine ekhonjwe indlela ngokomthetho ngo-Agasti, ukwazile ukuhlenga leli qembu ezembeni lagcina liqeda isizini ephelile lisendaweni ka-13 kwilog.“Ukusebenza nomqeqeshi * -Ayanda (Dlamini) kuyinto esiyithokozela kakhulu thina badlali selokhu eqale ukusebenza nathi (ngoMashi).“Okokuqala nje ungumqeqeshi oluqondayo usikompilo lweqembu, kanti uluqonda kahle nolimi lwebhola, kulula ukuxhumana nawo wonke umdlali,” kubeka uMbatha.Unabe wathi ngaphandle nje kwalokho ucabanga ukuthi sesifikile isikhathi sokuthi nabo bengadlali, hhayi abaMaZulu kuphela ukuthi babahloniphe abaqeqeshi balapha ekhaya eNingizimu Afrika ikakhulukazi abamnyama njengoba benza kubaqeqeshi bokufika.“Nathi-ke sikubone kufanele  ukuthi simnike inhlonipho emfanele umqeqeshi * -Ayanda (Dlamini) naleyo ebesimnika yona umqeqeshi obekhona ngaphambi kwakhe (uVukusic),” kusho uMbatha.UMbatha othi nakuba uDlamini exhumana kalula nabadlali futhi bekuthola kulula ukusebenza naye, kodwa uyakuveza nokuthi lo mqeqeshi “ kuyaphela ukudlala” uma sekusetshenzwa, futhi ufuna ukubona wonke umdlali ezinikela ejimini.“Kodwa-ke futhi njengabadlali sikuqonda kahle ukuthi umqeqeshi * -Ayanda (Dlamini) uma esesebenza usuke esesebenza, ngakho wonke umdlali kufanele akhombise ukuzimisela nokuzinikela uma sekusetshenzwa ngoba sonke sisemsebenzini.“Into enhle ngaye wukuthi ubaphatha bonke abadlali ngendlela efanayo, akakhethi phela emasini, kanti-ke uma ubheda akakufihleli ukuthi uyabheda.“Ukutshela ngqo futhi lokho ukwenza kunanoma yimuphi umdlali.”USuthu lwagcina ngesizini ka-2011/2012 ukuqeda isizini yePremiership lusendaweni enhle kwi-log lumi kweyesikhombisa.Ekuqaleni kwale nyanga AmaZulu adayiselwe usomabhizinisi uSandile Zungu, ofike waveza ukumeseka okukhulu uDlamini ethi akathenge abadlali abazoqinisa iqembu. Indawo kanozinti kubukeka engeke azikhathaze ngayo ngoba uMbatha unombango omuhle kuNeil Boshoff noJean Amonome waseGabon.",Luzolwela ukubuyisa isithunzi uSuthu
"BONISWA MOHALEU MPHEKI owalala indawo yesibili ohlelweni lwethelevishini iMasterChef SA, uNksz Siphokazi Mdlankomo, ugqugquzele abantu ukuba bangadidwa wudumo bagcine sebeshiye imisebenzi yabo ngoba kaluzi nemali.UNksz Mdlankomo (40) uthi ukungenela iMasterChef SA kumvulele amathuba amaningi kodwa lokhu akumenzanga washiya umsebenzi wakhe wasejalidini njengoba esawa evuka nabelungu bakhe.“Ngangigqugquzelwa ngabelungu bami ukuba ngingenele iMasterChef SA, ngakho ngeke ngikwazi ukuvele ngibashiye. Udumo alusho ukuthi usuyisicebi ngakho ngicela abantu bakithi bangadidwa yilona ngoba uma ubonakala kuthelevishini amathuba ayavuleka kodwa lokho akusho ukuthi usunemali eyanele kangangokuthi usungashiya nomsebenzi wakho,” kusho uNksz Mdlankomo.Namhlanje uzobe eseDurban Exhibition Centre nabanye abapheki kwiGood Food & Wine Show. Kuzobe kukhona uJenny Morris, Brent Owens, Claire Allen, Ndumiso Mncwabe, Penny Fitchet, Renae Smith, Reza Mahammad, Rick Stein, Roxanne Wardman noYudhika Sujanani.Kuzobe kukhona nosaziwayo okubalwa kubo u-J Something weMiCasa, Lorna Maseko wohlelo lwethelevishini i
Top Billing nabanye abaningi.Amathikithi abiza u-R115 kuhlangene namavawusha okuphuza iwayini, nengilazi yakhona. Izingane ezingaphansi kweminyaka engu-12 zingena mahhala.Amathikithi okubuka abapheki baphesheya abiza u-R100 kuthi awabaseNingizimu Afrika abe ngu-R75.Uveze ukuthi amathuba anawo ayamsiza ukuba alandele iphupho lakhe njengoba eyinxusa lakwa-Pick n Pay. UNksz Mdlankomo unengane eyodwa athi iyona nomndeni wakubo eyenza ukuthi angadidwa wudumo ahlale emsebenzini.“Uma unomndeni awukwazi ukuvele ushiye umsebenzi ngoba usuthole udumo. Kumele uqhubeke unakekele umndeni wakho noma usuvela kuthelevishini. Akulula ukulandela iphupho lakho kumele ubekezele, usebenze ngokuzikhandla futhi uphokophele phambili,” kusho uNksz Mdlankomo.Ugqugquzele abafuna ukuphumelela ukuba basondelane nabantu abalungile, abazobagqugquzela ukuthi benze abakuthandayo.Wenze isibonelo sokuthi abaqashi bakhe bayamgqugquzela kukho konke akwenzayo futhi noma esedikibala yibona abenza isiqiniseko sokuthi uyabekezela.Uthe akashadile okwamanje ngoba umshado akuyona into ehamba phambili ezinhlelweni zakhe okwamanje, yize enaye umuntu ahlekisana naye.Uphethe ngokuthi akasazimisele ngokuba nengane ngoba akafuni ukuba ngugogo wayo.",Alumdidisi udumo umpheki ovelele
"AMALUNGU e-ANC anganeme eFree State asabise le nhlangano ngokuthi ingqungquthela kazwelonke ezoqala ngoMgqibelo isengcupheni yokuthathwa njengento engekho uma icala elifakwe yilamalungu liphumelela enkantolo.UMnuz Tebogo Bozo oyiPhini, likaNobhala wegatsha elikuwadi 8 eMangaung, uthe amagatsha amaningi afake amacala eNkantolo eNkulu yaseFree State ngenxa yenkohlakalo emihlanganweni yamagatsha.“Imiphumela yengqungquthela yokukhetha ubuholi be-ANC eFree State kufanele ithathwe njengento engekho. Uma iqhubeka njengokuthathwa njengento ekhona kusho ukuthi ingqungquthela yokukhetha ubuholi bukazwelonke be-ANC isengcupheni yokuthathwa njengento engekho,” kusho uBozo.UBozo namalungu e-ANC amathathu eFree State: oNksz Matshepo Ramakatsa, Nksz Pinky Cuze noMnuz Khehla Mosikidi bathe kungenzeka kuvote amalungu angekho emthethweni kwingqungquthela kazwelonke.Bathi ayikho semthethweni ingqungquthela ebuyisele uSihlalo waseFree State uMnuz Ace Magashule esikhundleni sakhe.Bafuna nomhlangano we-ANC eFree State omemezele ukuthi kwesekwa uDkt Nkosazana Dlamini Zuma ukuba angene esikhundleni sokwengamela i-ANC uthathwe njengongekho semthethweni kuzitshwe nezinqumo zawo.Bafuna kuvinjwe nezithunywa zamagatsha aseFree State ukuba ziyovota engqungqutheleni ka-54 ye-ANC ezoqala ngoMgqibelo eNasrec.Esitatimendeni esifungelwe, uBozo usola uNgqongqoshe wezaMandla uMnuz David Mahlobo noNobhala we-ANC eFree State uMnuz William Bulwane ngokuyenga amalungu amabili e-ANC oMnuz Ndoyisile Bozo noMnuz Mbulelo Jafta ukuthi asebenzisane nolunye uhlaka ukuze ezokwazi ukuya engqungqutheleni yesifundazwe.Kodwa uBozo noJafta banqabile base bevinjelwa ukuba baye engqungqutheleni yesifundazwe.“Lokhu kukhombisa ngokusobala ukuthi kuvinjwa amalungu eseka uCR17 (uMnuz Cyril Ramaphosa). Abameli bethu bazilungiselela ukuya enkantolo ngoLwesine, sizimisele ukuvikela i-ANC,” kusho uBozo.Ngakolunye uhlangothi izolo abantu abaseka owayenguMgcinimafa we-ANC uMnuz Mathews Phosa balihoxisile icala akade belifake enkantolo befuna kuhoxiswe imiphumela yengqungquthela yaseMpumalanga emuva kokuxoxisana nobuholi balesiya sifundazwe.Ummeli wabantu bakaPhosa, u-Adv Dali Mpofu, utshele uJaji Edwin Molahlehi ukuthi abathintekayo sebelulungise udaba ngaphandle kwenkantolo.UJaji Molahlehi uthe amalungu e-ANC angaboni ngasolinye kufanele axoxisane ngezinkinga zawo.INkantolo eNkulu yase-Eastern Cape isichithile isicelo samalungu angu-11 e-ANC akade efuna ingqungquthela eyakhetha uSihlalo uMnuz Oscar Mabuyane ithathwe njengento engekho.Kwenzeka lokhu nje, omakadebona be-ANC bacele amalungu aya engqungqutheleni ukuba alandele umthetho wenhlangano avotele abantu abazosebenzela ukubuyisa isithunzi se-ANC.",AbaseFree State basabisa i-ANC
"UMQEQESHI weMamelodi Sundowns, uPitso Mosimane, uhlambuluke ngokuthi ukuxakwa yiKaizer Chiefs enkundleni kumenze wagcina elincamela iphuzu emdlalweni we-Absa Premiership eFNB Stadium, eNasrec, ngoMgqibelo.ISundowns igcine inqobe ngo 2-1 emdlalweni ebikade ilandela kuwona izithunzi uqala waze wayophela. Ibikade ibekwe phambili ngu-Anthony Laffor ngomzuzu wesithathu umdlalo uqalile kodwa uWillard Katsande washayela iChiefs elokulinganisa. Sekusele imizuzu eyisishiyagalolunye umdlalo uphele, unozinti weChiefs, uVirgil Vries, wenze iphutha weqiwa yibhola walivalela phakathi uLebohang Maboe.Ngokuwina lo mdlalo, iSundowns iqhubekile nerekhodi layo lokungehlulwa kusukela kuqale isizini ka-2018/2019. Iphule elomqeqeshi weChiefs * -Ernst Middendorp lokungehlulwa kusukela ebuyile eNaturena.UMosimane uvumile ukuthi bekungabafanele ukuphuma namaphuzu amathathu eFNB Stadium.“Ukucazelana ngamaphuzu bekuzoba wumphumela okahle. Kodwa ibhola ngoba liyibhola ngeke ungajabuli ngokuthola amaphuzu amathathu. Bengikade sengikwamukele ukuthi sizodlala ngokulingana. Amaphutha ayenzeka ngoba uyawaphoqa ukuthi enzeke. Ngikhumbula silapha nyakenye emdlalweni weligi, sazizwa ngendlela efanayo ngesikhathi uBangaly (Soumahoro) elishaya ekhaya. Namuhla bekuyisikhathi sethu sokuhlomula. Lo mdlalo siwuntshontshile,” kusho uMosimane.“Bekuwumdlalo onzima ikakhulukazi ngoba siphuma emaholidini. Lo mdlalo uyafana nesiwudlale neChiefs ekhaya. Kuyabonakala ukuthi iChiefs yiqembu elihlukile, lihlelekile. Bekunzima kithina, kungaqondakali esiwombeni sokuqala ukuthi idlala kanjani. Kusithathe isikhathi ukuthola ukuthi badlala kanjani. Emuva kokushaya igoli lokuqala sishone phansi ngoba iChiefs idlala ngendlela ehlukile, ngendlela ebengingayilindele. Kodwa bengibheke okuthize okuhlukile. Sithwale kanzima ukumaka uGeorge (Maluleka) ngoba uyena obekade ephaka amabhola, uLebo ubesithwesa inkinga kwesokudla. Ngiyazibuza ukuthi mangaki amaqembu azoza lapha athole amaphuzu. Akulula. Kungithathe isikhathi nami (ukubona ukuthi badlala kanjani). Ngesikhathi sekhefu kudingeke ngilungise izinto.”ISundowns idlale ngaphandle kwabadlali abamqoka uThemba Zwane, Denis Onyango noWayne Arendse abalimele.UMosimane uphinde wasikhomba kwiBidvest Wits isicoco seligi ngenxa yokuthi izinkunzi zixineke emidlalweni yeCAF. I-Orlando Pirates esendaweni yesibili idlulele esigabeni samaqoqo kwiChampions League. IChiefs ilwela ukungena kowamaqoqo eConfederation Cup. AmaBrazilians azoqala eyamaqoqo neLobi Stars yaseNigeria ngoLwesihlanu ekuhambeni.“Kusukela manje sizodlala njalo ezinsukwini ezintathu. Isikhala esinaso esezinsuku ezine kuphela singadlali ibhola. Sizodlala imidlalo ewu-32 kusukela manje. Yisizini leyo, yiligi. Ukuhamba nokulimala kwabadlali. Besingamdlalisa * -Onyango kodwa sinemidlalo eyisithupha ezayo, sizomdinga,” kusho uMosimane.",'Bengizokwamukela ukwabelana ngamaphuzu'
"UZIBONA enesikweletu esimhlalele umdlali weSuperSport United, George Lebese, ofike kuleli qembu ngoJanuwari.ULebese ubolekwe ngaMatsatsantsa a Pitori kuze kuphele isizini komakhelwane bawo, iMamelodi Sundowns abelizwa ngendaba ijezi kubona.Lo mdlali ufike kumaBrazilians ngesizini ka-2017/22018 esuka kwiKaizer Chiefs ayeshiye kuyona ekhala ngokungasitholi isikimu ngaphansi kukaSteve Komphela. Nokho izinto azimhambelanga kahle eChloorkop, kuthiwa kumele ehlise umzimba ukuze abuyele esimeni esifanele ukudlala.Ekhuluma nabezindaba ngaphambi komdlalo we-United ne-Orlando Pirates onamuhla, uLebese uveze ukuthi ujabule kuMatsatsantsa. Umdlalo useMbombela Stadium ngo-7.30 ebusuku.“Kumele ngenze konke ngisebenze ngokuzikhandla ukukhokhela ukwethembeka usihlalo neqembu abakukhombise kimina. Engikuhlosile wukusiza iqembu ekutholeni amaphuzu,” kusho uLebese.Amaphuzu iyawadinga impela i-United elwela ukuqeda kwiTop 4 kule sizini ngokusho kukazakwabo kaLebese, uReneilwe Letsholonyane. Ngesizini edlule bangene ngemizuzu yokugcina kumaqembu ayisishiyagalombili aphezulu kwi-Absa Premiership.ULebese uthe bayilungele iPirates yize bekuqonda ukuthi idlala ibhola eliphezulu kulezi zinsuku.“Siyayiqonda indlela abahlasela ngayo. Bayingozi futhi bayawashaya amagoli. Okwethu wukuthi sizame ukukuvimba lokho bese silwela ukuthi nathi sishaye amagoli ngakubona, sinqobe umdlalo ukuze sithole amaphuzu,” kusho uLebese.Uthe kusukela efikile eqenjini elisha zonke izinto zihamba kahle ngemuva kokukhathazeka ngesikhathi kungacaci ukuthi kuzokwenzakalani ngaye ngoJanuwari kuvulwe iwindi.“Ngangingenalo ulwazi (ngokuthi uzosayina kwi-United) kwaze kwaba wusuku lokugcina okwakungikhathaza futhi anginalo ulwazi ukuthi kungani kwathatha isikhathi eside ukuthi kwenzeke (ukusayina). Ngosuku lokugcina ngathola ucingo kwimenenja yami lungazisa ngokuthi kukhona iqembu elingase lingisayine. Ngazizwa ngikhululekile ngesikhathi sengihamba,” kusho uLebese.Ebuzwa ukuthi uzobuyela yini kwiSundowns uma sekuphele isivumelwano sokubelekiswa ngoMeyi, uthe: “Angazi. Ngeke ngikwazi ukuphendula lokho.""",ULebese nesifiso sokujabulisa i-United ithole amaphuzu
"IMALI ebekelwe ukunxephezela okungenzeka balinyazwe imigomo yeCovid-19 ingase ifinyelele ku-R250 million ngonyaka wokuqala.UNgqongqoshe wezeMpilo uDkt Zweli Mkhize, usho kanje ngesikhathi ephendula imibuzo ePhalamende ngoMsombuluko ntambama.INingizimu Afrika yenza isivumelwano nabakhiqizi bemigomo yeCovid-19 ezosetshenziswa kuleli, okuyiPfizer neJohnson&Johnson ukuthi izosungula isikhwama,  iNo Fault Compansation Fund (NFC)  okuzofakwa kuyo izicelo zokunxeshezelwa uma kwenzeka kuba khona abalinyazwa  umgomo.Uthe kulesi  sikhwama awuzukudinga ukuthi ube nommeli  ukuze ufake isicelo sokunxeshezelwa kodwa uma ulimele kumele uqale kuso ngaphambi kokuthi uthathe isinyathelo somthetho.Uqhube wathi  uma unganelisekile ngesinxephezelo isikhwama esizobe sifuna ukukunxephezela ngaso uyakwazi ukusidlulisela phambili isikhalo sakho  ekomitini elizobe libhekele abangenelisekile, uma ungakutholi ukwaneliseka nakulona  uyakwazi ukuqhubeka ufake abomthetho odabeni lwakho.Uthe le mali isuselwa ekutheni kungenzeka babe phakathi kuka-800 kuya ku-2000  abantu okungenzeka bafake izicelo zokunxeshezelwa ezizophasa ngonyaka wokuqala."" Le mali ibalwe yahlanganisa nemali ezosebenza ngesikhathi kwenziwa imicikilisho elandelwayo uma ufake isicelo sokunxeshezelwa,""  kusho yena.INingizimu Afrika isayine isivumelwano sokuthi izothenga umgomo okhiqizwa iJ&J ongu- 31 million nongu-30 million okhiqizwa yiPfizer.UNgqongqoshe wezokuBusa ngokuBambisana uDkt Nkosazana Dlamini Zuma, uthe  uMnyango wezeMpilo yiwona ozobhekana nokuvula i-akhawunti yalesi sikhwama. ",UR250 million ozonxephezela abazolinyazwa yimigomo yeCovid-19
"UNGQONGQOSHE wezeMpilo kuzwelonke, uDkt Zweli Mkhize, uthi amaphaphu phansi kubantu baseNingizimu Afrika nge-coronavirus ngoba uhulumeni umi ngomumo ukulwa nalesi sifo.UMkhize uthe abavela eChina bazohlolwa uma befika ezikhumulweni zamabhanoyi ukuqinisekisa ukuthi abanayo i-coronavirus.Uma kutholakala ukuthi umuntu uyashisa uzophuthunyiswa esibhedlela.“Ucwaningo nge-coronavirus ehlasele eWuhan luyaqhubeka. Kuvela ukuthi leli gciwane lithatha izinsuku ezimbili kuya kwezingu-14 ukuthi liziveze kumuntu. Ongenwe yi-coronavirus kuba sengathi uphethwe wumkhuhlane abe nemfiva. Sisiqaphe ngeso lokhozi lesi sifo siwuMnyango wezeMpilo. Siyacela abantu bangayi eHubei ngoba nohulumeni waseChina akekho amvumela ukuthi aye kuleya ndawo,” kusho uMkhize.NgokweNew York Times izibalo zakamuva zikhombisa ukuthi bangu-200 abashonile kanti babalelwa ku-9 800 abathelelekile. “Kukhona umuntu okuthiwa unezimpawu ze-coronavirus eZambia, sisalinde imiphumela kodwa asikho isidingo sokuthi abantu basabe. Sisiqaphile isimo. Bonke abavela eChina bayahlolwa ngaphambi kokuthi badlulele kwezinye izindawo. Isimo sizoqashwa ngeso lokhozi kuzo zonke izikhumulo zamabhanoyi lapho kungena khona abantu abavela eChina,” kusho uMkhize.Uhulumeni waseChina uthe akekho ovumelekile ukuphuma eHubei lapho kuqubuke khona i-coronavirus. Uze wakha isibhedlela esilala abantu abawu-1 000 ngokushesha ukuze abanezimpawu zalesi sifo, basheshe bathathwe bayolaliswa bodwa.NgoLwesine iWorld Health Organisation imemezele ukuthi icoronavirus isiyisimo esibhekene nomhlaba wonke. UMkhize ubehambisana noNgqongqoshe woMnyango wezaseKhaya, uDkt Aaron Motsoaledi, owezeMpilo eGauteng uDkt Bandile Masuku, ababhekelele ukubheduka kwezifo eNingizimu Afrika, abeWorld Health Organisation nabaseChina.IDA ithe uNgqongqoshe wezangaPhandle, uNkk Naledi Pandor, kufanele angenelele, aqinisekise ukuthi abantu bakuleli abaseChina baphephile.Ithe ixhumane nabantu bakuleli abawu-100 abavaleleke eHubei futhi abangakwazi ukuza kuleli ngenxa yokuthi abavumelekile ukuphuma kuleya ndawo.Ithe ikhathazekile ngalokhu ngoba abantu abatshelwa ukuthi kufanele baye kuphi ukuze bathole usizo uma befuna ukubuyela emazweni abo.UMkhize uthe izakhamuzi zakuleli eziseChina zizonakekelwa njengabantu baseChina, ngeke ziyekelelwe.",Unxusa izakhamuzi zingethuswa yigciwane
"SABELO NSELEI-IFP isifake amaphepha eNkantolo eNkulu yaseMgungundlovu ifuna kuxoshwe uNkk Zandile Gumede njengelungu lesiShayamthetho saKwaZulu-Natal.Icala lizolalelwa ngoJanuwari 14.I-IFP ithi igcine iphoqeleka ukuthi ibheke enkantolo emva kwezingxoxo ezingaphumelelanga nobuholi be-ANC, lapho ibincenga khona i-ANC ukuthi iguqule isinqumo sayo sokuqokela uNkk Gumede kulesi sikhundla.Ukufungiswa kukaNkk Gumede njengelungu lesiShayamthetho sesifundazwe ngo-Agasti kwasusa omkhulu umsindo abaningi besola i-ANC ngokukhuphulela uNkk Gumede izimendlela nakuba ebhekene namacala enkohlakalo athinta ithenda yezigidi zamaRandi.Nakuba uNkk Gumede afungiswa ezinyangeni ezimbili ezedlule, akakaze ahambele ngisho owodwa umhlangano wesiShayamthetho ngoba i-ANC yanquma ukuthi akashenxe esikhundleni emva komsindo owasuka efungiswa.UNkk Gumede waqokelwa esikhundleni emuva kokuphucwa amaketanga obumeya kuMasipala waseThekwini.Ubhekene necala lenkohlakalo yethenda kaR430 million yokuqoqwa kukadoti eThekwini.I-IFP ithi uNkk Gumede akakufanele ukuba yilungu lesiShayamthetho ngoba usahamba amacala.Umengameli we-IFP obuye ahole inguyazana ye-IFP esiShayamthetho, uMnuz Velenkosini Hlabisa, uthe sekuyisikhathi sokuthi i-ANC inqandwe emkhubeni wokufaka ezikhundleni ezibalulekile abaholi abasolwa ngenkohlakalo.“Kuyinhlamba kubantu baKwaZulu-Natal ukuthi uNkk Gumede uyaqhubeka nokuhola imali eshisiwe nakuba esamisiwe emsebenzi ngoba esaphenywa abomthetho ngezinsolo zenkohlakalo.“Asizukugcina ngokulwa nale nsumansumane kaNkk Gumede kuphela. I-ANC sifuna ukuyithumela umyalezo oqinile ukuthi ngeke siyibekezelele le nto yayo yokufaka ezikhundleni ezibalulekile abaholi abasolwa ngenkohlakalo.”Okhulumela i-ANC KwaZulu-Natal, uMnuz Nhlakanipho Ntombela, uthe awekho amaphepha asebewatholile ababizela enkantolo.Okhulumela amagatsha e-ANC azwelana noNkk Gumede, uMnuz Mzomuhle Dube, uthe i-ANC okufanele iphawule kulolu daba.",I-IFP iya enkantolo ifuna i-ANC ixoshe uGumede
"ISAQENGQELEZA phambili i-ANC kwizibalo zakamuva okhethweni lwango-2019. Kushaye u-3 ntambama iqembu elibusayo lisahlezi esicongweni ngamavoti abalelwa ku-56.33% ngesikhathi kusaqoqwe u-40% wamavoti kuzwelonke. I-ANC ilandelwa yiDA enamavoti awu-23.59%, endaweni yesithathu kuhleli i-EFF ngo-9.27%. Endaweni yesine kusahlezi iFreedom Front Plus eno-2.89%, kanti ilandelwa yi-IFP ngemuva. Imangaze abaningi kulolu khetho iFFPlus kwazise ngo-2014 yayihlezi endaweni yesikhombisa kanti kulokhu igudluze i-IFP endaweni yesine. Njengamanje kusaqoqwe amavoti abalalelwa ku-6.4 million kanti kulindeleke ukuthi imiphumela yokhetho iqale ukucaca kusihlwa namhlanje. Ephawula ngezibalo ze-ANC njengamanje umhlaziyi wezepolitiki uMnuz Ralph Mathekga uthe uma i-ANC iphuma no-58% wamavoti izobe isebenzile uma ubuka izinkinga leli qembu elibhekane nazo ngaphambi kokhetho. Uthe I-EFF izokhula kodwa ngeke ifinyelele kwisibalo samavoti ebifisa ukufika kuso. ""I-EFF izokhula kodwa hhayi ngalendlela ebizitshela ukuthi izokhula ngayo. Abavoti babhekisise konke okwenzeke ezweni okuthinta imibhikisho i-EFF ebe nesandla kuyo. Sebezokwazi ukuthi yini abantu abangeke bayimele,"" usho kanje. KwaZulu-Natal I-ANC isahola phambili ngamavoti nakhona njengoba ihlezi ku-56%, ilandelwa yi-IFP eku-19%, endaweni yesithathu kuhlezi iDA ngo-11%I-ANC ihlezi esicongweni ezifundazweni ezingu-8 zakuleli, isele ngemuva kuphela eWestern Cape alpha eholwa khona yiDA enamavoti awu-55%IOL",#Ukhetho2019: Isaqengqeleza phambili I-ANC ezibalweni zakamuva
"NOKUBONGWA  PHENYANEUMCULI waseLimpopo ozakhele igama  ngengoma iJerusalema uMaster KG, ubonga abalandeli bakhe emhlabeni wonke njengoba ngeSonto ebusuku ehlabane ngendondo yeBest African Act, emcimbini ama-2020 MTV EMA’s.Lo mcimbi obuqoshelwe ezindaweni ezehlukene e-Europe, ubukhonjiswa eziteshini ezimbili iMTV Base (322) neMTV (130) kanti ubuye wakhonjiswa ngoMsombuluko kuzona lezi ziteshi ngo-6 ntambama.Ekhuluma ngokudla kwakhe umhlanganiso uMaster KG, akamshiyanga ngaphandle uNomcebo Zikode athe wenze umsebenzi omkhulu kule ngoma.“Ngibonga kakhulu kuNomcebo ngokuzinikela, ngeke ngilishiye ngaphandle nethimba engisebenzisana nalo kule ndima i-Open Mic Productions. Ngeke ngibashiye nabantu engithe ngikhipha le ngoma edume umhlaba wonke bangixhasa bayithenga bayidansela futhi,” kusho le nsizwa.Uthe le ndondo akayihlomulanga yedwa kodwa nabo bonke ozakwabo abeqokwe nabo.“Eyethu sonke ebesiqokiwe kulo mkhakha, abantu  ebenginabo umsebenzi wabo uyancomeka futhi igalelo labo likhulu emhlabeni wonke njengoba umsebenzi wabo uzikhulumela wona,” kuchaza yena.Le nsizwa ihlomula ngale ndondo nje, ilandela abanye ozakwabo asebeke bayithola okukhona kubo uBurna Boy, Davido noTiwa Savage.Kulo nyaka ubeqokwe nabaculi okukhona kubo iqembu iScorpion Kings elakhiwe uDJ Maphorisa noKabza de Small, Burna Boy, Rema, Sheebah noGaz Mawete.Abanye abaculi baphesheya kwezilwandle abahlabane ngezindondo ezihlukene kulo mcimbi kukhona iqembu iBTS ehlabane ngezindondo ezine, Lady Gaga,  DJ Khaled, Cardi B nentokazi yomlingisi wakuleli uDumsani Dlamini uDoja Cat ezinze e-USA, ehlabane ngendondo yeBest Newcomer.UNgqongqoshe wamaCiko namaSiko kuzwelonke uNathi Mthethwa,  uhalalisele uMaster KG ngokuhlabana ngendondo.Uthe elakuleli liyaziqhenya ngokuba nabaculi abafana nalaba.Uqhube wathi ukuhlabana ngendondo ngokuhlanganyela noNomcebo yinto eyongena emlandweni.Ne-ANC ngomlomo kaPule Mabe imhalalisele uMaster KG ngale ndondo.“Ubesanda kuthola enye impumelelo ngale ngoma njengoba isanda kubukwa ngabantu abangaphezu kuka-100 million kuYouTube. Ukuthola le ndondo kuseyisiqiniseko sokuthi amaciko ase-Afrika angaqhudelana namanye asemazweni ahlukene futhi enze umsebenzi oncomekayo. Sicela uMaster KG ngokuhlabana kwakhe agqugquzele aphinde anikeze ukuzethemba entsheni nakumaciko asafufusa,” kuphetha uPule.UMASTER KG ohlabane ngendondo yeBest African Act emcimbini amaMTV EMAs abengeSonto ngengoma iJerusalemaIsithombe: TWITTER",UMaster KG ubonge abalandeli ehlabana ngeye-MTV
"MINENHLE MKHIZEI KAIZER Chiefs ithi ayixhumi ayixhasi odabeni lomdlali wayo u-Edward Manqele osatshiswa ngozibiza ngemenenja yakhe uJoshai Mphono ngokumthathela izinyathelo zomthetho uma kuwukuthi lo mdali uyaqhubeka nokuqinisa ikhanda ngokumkhokhela ingxenye yemali yakhe ngokusayina naleli qembu laseNaturena.UMphono usola uManqele ngokumhamba ngemuva ngesikhathi esayina inkontileka yeminyaka emithathu neChiefs okwenze ukuthi agcine engalitholanga igwaxaza lika-15% okuyisivumelwano abasenza nomdlali ngesikhathi benquma ukusebenzisana.UMphono utshele 
Isolezwe ukuthi unenkontileka yeminyaka emibili yokwengamela zonke izindaba zikaManqele ezithinta ibhola.Imenenja yaMakhosi, uBobby Motaung ithintwa yileli phephandaba ngalolu daba, iveze ukuthi ayingeni ezindabeni zikaManqele noMphono.“Akakhulume naye umdlali ngoba uthi ungaphansi kwesitebela sakhe. Thina asingeni ezindabeni zabo. Konke sakulandela ngendlela ngesikhathi sisayinisa uManqele. Uma elwa nomdlali akalwe naye angasifaki thina ngoba asihlangane. Asizimisele futhi ukuzifaka ezindabeni zabo. Lo muntu (uMphono) akakhulume nomdlali hhayi neChiefs,” kusho uMotaung.UManqele obegijima kuChippa United usephenduke ithemba lomqeqeshi weChiefs uSteve “Mphathi” Komphela kwazise useqala ngaye noCamaldine Abraw phambili. Naye u-Abraw ovamise ukuqala noManqele phambili ubangwa yiChiefs neBloemfontein Celtic.UMphono uthe akazimisele ngokulwa neChiefs kodwa ufuna isixazululo.“UManqele unenkontileka yeminyaka emibili yokusebenzisa nami ezindabeni zakhe. Amalungelo akhe aphethwe yimina. Ngesikhathi esayina kuChiefs wasayina ngaphandle kolwazi lwami. IChiefs ngayithinta ngiyibuza ukuthi kwenzeke kanjani ukuthi isayinise umdlali ingangazisanga kodwa yathi uthe akanayo imenenja,” kusho uMphono.“UManqele ngizamile ukumthola ocingweni lwakhe kodwa washintsha inombolo. IChiefs ngiyazisile ukuthi ngifuna sihlale phansi sizame ukuphuma nesixazululo kulolu daba. Ngiyazi ukuthi uBobby ungithatha kancane uzitshela ukuthi ngeke ngenze lutho. Mina ngikhuluma nobaba wakhe (uKaizer Motaung ongusihlalo). Ngisalinde umsizi wakhe (uKaizer) ukuthi angitshele ukuthi yiluphi usuku esizohlangana ngalo. Uma kungukuthi asisitholi isixazululo ngizophoqeleka ukuthi udaba ngiludlulisele ezithebeni zeDispute Resolution Chamber yePSL. Ukwenza lokho yinto engingayinqeni. UBobby angasho nje ukuthi akangeni kodwa usazongena,” kusho uMphono.Le menenja isizakhele igama ngokuwina amacala. Isanda kuphuma phambili bebanga inkontileka yakwaPuma ebizotholwa nguGeorge Lebese weChiefs. NoJose Torrealba wasizwa nguyena uMphono kuthiwa usayine inkontileka engayisayinanga kuSundowns.“Emasontweni amabili edlule ngithole incwandi eqhamuka kubammeli bakaManqele ingazisa ukuthi ufuna ukunqamula inkontileka yokusebenza phakathi kwami naye. Anginankinga nalokho kodwa ngifuna imali ngokusayina kwakhe kuChiefs ngoba usayine engaphansi kwami. Ngokwemithetho yeFifa uma ufuna ukunqamula inkontileka nemenenja yakho kumele uyazise ngaphambi kwezinyanga ezintathu, into angayenzanga.”",Imenenja ibhodla umlilo ngoManqele
"UMDLALI wasesiswini we-Orlando Pirates, uMusa Nyatama, akafuni bakufake emakhanda ukuhlulwa kweMamelodi Sundowns afisa balwele ukuziphindiselela kuyona.I-Pirates izobhekana neSundowns emdlalweni we-Absa Premiership eLoftus Versfeld Stadium ngoMgqibelo ngo-3.30 ntambama.Ngempelasonto eZimnyama ziqale kahle unyaka u-2018 zihlula iBaroka ngo 3-1. Lo mphumela umjabulisile umqeqeshi uMilutin Sredojevic obekubukeka ethwele kanzima ukuhlanganisa izinto kuleli qembu kusukela efikile ekuqaleni kwesizini.Nokho isimo sihlukile kwiSundowns evale u-2017 ngesibhaxu esithole kwiCape Town City. Ngempelasonto iphinde yaphazamiseka ukuvula igebe esicongweni se-log yePremiership ngesikhathi ihlulwa yiPolokwane City ngo 3-2.“Ngijabule ngendlela engiyibambe ngayo kusukela ngifike kwiPirates nakuba iqembu belikade lingenzi kahle. Ukuwina kwethu kuzonyusa ukuzethemba kithina. Uma sesibhekene neSundowns kufanele siqhubeke nokudlala kanjena. Kufanele sifike sizilungiselele,” kusho uNyatama obeyibamba kwiBloemfontein Celtic.“Kuzoba nzima ukubhekana neSundowns, ikakhulukazi njengoba ihluliwe. Izoza ifuhleleka. Ngiyazi ukuthi emzuliswaneni wokuqala basihlulile. Nathi kufanele siwuwine lona.”NgoMgqibelo uNyatama ushaye igoli bebhekene neBaroka.Umdlalo weSundowns nePirates usujwayele ukuhambisana nezigigaba. Ngesizini edlule abalandeli bePirates bagcine sebeshaya abadlali babo ebhentshini bebasola ngokungazimiseli enkundleni ngesikhathi iSundowns ibagijimisa ngo 6-0.Nyakenye ngesikhathi iSundowns ixebula iPirates ng 3-1, ukaputeni uHlompho Kekana, ushaye igoli engasemugqeni ohlukanisa inkundla. Lokho kwenze abalandeli bagxeke unozinti uWayne Sandilands osesizwa ngendaba isikimu kweZimnyama.UNyatama, osedlaliswa indawo yokumaka esiswini nozakwabo ayibamba nabo enkabeni yenkundla, bahlalelwe wumqansa wokubhekana noKekana, Tiyani Mabunda no-Oupa Manyisa esiswini seSundowns.USredojevic usezame abadlali abehlukene enkabeni yenkundla kodwa abekho asebadlalise ndawonye isikhathi eside.Kulaba badlali kukhona ukaputeni uThabo Matlaba, Thami Sangweni, Mpho Makola nabanye.“Ngesikhathi ngifika kwiPirates umqeqeshi ungitshelile ukuthi uzongidlalisa indawo yokumaka neyokuhlasela. Ngiyabonga ukwesekwa ozakwethu.Isisu seSundowns sinabadlali abasezingeni eliphezulu kodwa sizilungiselele ukufela enkundleni,” kusho uNyatama.",Sizilungiselele ukufela enkundleni: Nyatama
"MTHOKOZISI MNCUSENIJomo Cosmos (1) 1Orlando Pirates (2) 3I-ORLANDO Pirates isize iJomo Cosmos ngokuyiwashisa ijezi kuLast 16 yeNedbank Cup izolo ntambama e-Olen Park Stadium, ePotchefstroom, okuyinto engase ibe ngolukhulu usizo kuJomo Sono osezobhekana kuphela nemizamo yokugwema ukugencwa yizembe ku-Absa Premiership.IBucs ize kulo mdlalo ivele ihambela phezulu kwazise isanda kubhuquzisa iCosmos ngo-5-0 koweligi. Nakuba iBucs ibithwelwe ngeqoma kodwa umqeqeshi wayo u-Eric Tinkler ngaphambi komdlalo uthe ubakhumbuzile abadlali bakhe ukuthi kwenzekani begcina ukuvakashela iCosmos.Umdlalo uqale ngendlela vele ebilindelekile kuyiPirates ebiwuthwele, okufakazelwe wukungena kwegoli likaTendai Ndoro ngomzuzu wesithathu umdlalo uqalile, ngemuva komdlalo omuhle kaRooi Mahamutsa ogobe uswidi webhola. UMahamutsa ubebonakala okokuqala kuPirates ngemuva kwezinyanga ezimbili ezihleli ekhaya ngenxa yokulimala.Leli goli lisize iBucs yadlala ngokukhululeka kwazise ibisihamba phambili. Nesimo sezulu besingasizi kwazise belishisa likhipha umkhovu etsheni. Nakulo mdlalo uSono ubedlalisa abafana abancane kulandela ukushaywa kwezethenjwa zakhe ngo 5-0 yiyona iBucs.Zibuya ngakho kodwa ekhefini lokuphuza amanzi ngomzuzu ka-25 uChalton Mashumba, okunguyena owashaya igoli iBucs iguqiswa yiCosmos, ubuyise leli qembu ngenguzunga yeshodi eshaye ipali yakhalakathela enethini, wasala eneka izandla uBrighton Mhlongo obevimbele iBucs.Ukungena kwaleli goli kubukeke sengathi kuyayivusa emaqandeni iCosmos, ebisiphaselana ngokukhululeka kubonakala nokuthi ukuzethemba sekubuyile. Noqina thambo ububonakala kulo mdlalo, ikakhulukazi uvela ngakwezikaJomo Sono. Bekumele ayibeke phambili iBucs uNdoro ngomzuzu ka-31 kodwa walishaya phezulu kwamapali. Kulandele inqwaba yamathuba kodwa iBucs yehluleka ukuthola igoli kwaze kwafika ithuba lika-Amigo Memela ngoka-45. Kudlule imizuzu emithathu zibuye ekhefini uNdoro washaya elesithathu.Ngemuva kwaleli goli bese zilokhu zithengana kungekho kodwa iqembu elifika kuvalwe amehlo kwaze kwaba yimizuzu yokugcina, okubonakale kuyona uLehlohonolo Majoro noThandani Ntshumayelo bobabili obese kunesikhathi bengadlali ngezizathu ezahlukene.Komunye umdlalo weNedbank Cup Last 16 obukhona izolo, iLamontville Golden Arrows ishayelwe ekhaya ngo 2-0 yiBaroka FC edlala kuNational First Division (NFD).Emdlalweni wokugcina weLast 16 kuzobhekana iSuperSport United ne-University of Pretoria eLucas Moripe Stadium, ePitoli, kusasa ngo-7.30 ebusuku.Iyonke imiphumela yeNedbank Cup:Jomo Cosmos 1-3 Orlando Pirates; Golden Arrows 0-2 Baroka FC; Santos 0-1 Free State Stars; Mamelodi Sundowns 3-1 Mbombela United; Platinum Stars 1-2 Polokwane City; Black Aces 2-0 Maritzburg Utd; Magesi FC 0-6 Bidvest Wits",IPirates isize iCosmos iyibhaxabula
"OWAYENGUMGADLI weBlack Leopards, uRudzani Ramudzuli, usola usihlalo uDavid Thidiela ngokuvalela izinkunzi ezimbili esibayeni esisodwa okuholele ekuxoshweni komqeqeshi uDylan Kerr.Ekuqaleni kwesonto, iLeopards imemezele ukuthi isihlukene noKerr okwenzeke kusaphele amahora ambalwa ehlulwe yiChippa United emdlalweni weDStv Premiership. Lo mqeqeshi ubesahole iLeopards emidlalweni eyisishiyagalolunye, waqoqa amaphuzu ayisibalo esilinganayo.URamudzuli, owayeshayela iLeopards amagoli eminyakeni edlule, uthe okudale inkinga wukuqashwa kwephini uLehlohonolo Seema ebelichithwe yiChippa.""Bekulungile kunoKerr kuphela nephini lakhe uMorgan (Shivhambu) ngoba wenelisekile ngokuba kuleso sikhundla. Ngibone ngesikhathi kuqashwa uSeema ukuthi kukhona ozohamba. Awukwazi ukuqasha umqeqeshi obezimele kwelinye iqembu uzomenza iphini. Uma iqembu liwina mhlampe kungasebenza,"" kusho uRamudzuli.""Uma usihlalo ethi kuSeema kungani umdlali othize engadlali? Uzothi yena ubefuna adlale kodwa uKerr uyena ongafuni. Ngicabanga ukuthi kube yisimo esinjalo phakathi kwabaqeqeshi.“Ngiyazi ukuthi kwenzeka kanjani kwiLeopards. Uma kuzoba nomdlalo, kufanele umqeqeshi asho ukuthi uzodlalisa bani, usihlalo ambuze ukuthi kungani umdlali othize engadlali? Uma iqembu liwina, lokhu akwenzeki njalo. Ambalwa amaqembu lapho osihlalo abangagxambukeli ekuboshelweni kwesikimu,"" kulanda uRamudzuli.UKerr uyaziwa ngokufuna izinto zenzeke ngendlela eqondile. Phakathi kwezinto ezimakhele amazinyo abushelelezi kwiBaroka yinkulumo yakhe yasesidlangalaleni ethi uma kungayekwa ukugxambukela emsebenzini wakhe engayibeka phezulu iBaroka. Uquliswe icala, wagcina exoshiwe.UKerr uqoke ukungaphawuli kwabezindaba ngokuxoshwa kwakhe kwiLeopards. Kunalokho, ubhale ezinkundleni zokuxhumana ezifanisa noJesu owakhaphelwa ngomunye wabafundi bakhe.""Bekungewona umqondo ophusile ukuqasha umqeqeshi phezu komunye, umqeqeshi uyayazi indlela yakhe yokuwina. Bazobonisana nephini kodwa uma bengaphumeleli, lizomjikela lithi ngikutshelile. “Iphini linendlela elibona kufanele kudlalwe ngayo kodwa izwi lokugcina ngelomqeqeshi. Ngakho bekungeke kulunge okwenziwe yiLeopards. Iphini liyayithatha imiyalelo yabaphathi ngendlela iqembu elizoma ngayo kodwa umqeqeshi unendlela afuna ukwenza ngayo. Kuyasebenza lokho uma iphini lingakaze liqeqeshe ngokuzimela noma lingakafuni ukuqeqesha ngokuzimela,"" kusho uRamudzuli.",Kugxekwa usihlalo weLeopards ngokuxoshwa komqeqeshi
"ISIZINI yesibili yentandokazi yomdlalo wakuMzansi Magic, iThe Queen, izoshintsha indlela abantu ababuka ngayo abanye abalingisa kuyona ngokusho kombhali omusha walo mdlalo uSihle Mthembu.Isizini yesibili iqale ekupheleni kwenyanga njengoba lo mdlalo usukhonjiswa izinsuku ezinhlanu ngesonto ngo-9 ebusuku.USihle (25), odabuka eMooi River, ujoyine lo mdlalo ekuqaleni kwesizini yesibili.“Ithimba elisebenza kwiThe Queen liyamangalisa futhi ngiyabonga kuPhathu Makwarela (omunye wabadidiyeli) ngokunginikeza ithuba. Izindaba esizogxila kuzo kule sizini zithinta abantu ngqo futhi zizokwenza abantu bashintshe indlela abacabanga ngayo ngabanye abalingisi. Abanye abantu okungenzeka ukuthi ubungabathandi uzoqala ukubathanda kanjalo nabantu obubathanda ungagcina ungabathandi,” kusho uSihle.USihle uthe wabhala umdlalo wawuthumela kubantu abahlukene ababemncoma. Wathumela nakuPhathu okwathi ngemuva kwamasonto ambalwa wabhala kuTwitter ukuthi usemkhohliwe.“Wangithumelela into yokungihlola ukuthi ngiyibhale. Ngenza kahle, manje sengila.”Le nsizwa yenze izifundo zobuntatheli eDurban University of Technology. Ike yasebenza ephephandabeni elisesitebeleni esisodwa neSolezwe, i-Independent on Saturday.Sihle Mthembu“Ngazi ngifunda uGrade 5 ngemuva kokuthi uthisha wami wesiNgisi esifundele uTom Sawyer ukuthi ngifuna ukuba wumbhali.”Uthe waqala ngokubhala imidlalo emifishane ayeyinikeza othisha ukuthi bamfundele. Esefika enyuvesi ngo-2009 waba nothando lwamafilimu.Usebhale amafilimu amabili. Kukhona ethi F is for Father ezokhonjiswa embukisweni i-International Images Film Festival for Women eZimbabwe ekupheleni kwenyanga.Uthe kukhona amanye amabili awahlanganisayo okukhona nekhuluma ngomculi waKwaZulu-Natal. Ngonyaka ozayo uzokhipha nencwadi ayibhalayo.“Ngihlela futhi nokubhala iqophamlando nefilimu engicabanga ukuthi kuzophela ngonyaka ozayo. Ngifaka nezicelo zezinhlelo ezine eziteshini ezehlukene zethelevishini engithemba ukuthi bazozithatha bese siyaqhubeka.",Okungalindelwa abazifelayo ngeThe Queen
"AMAPHOYISA athungatha abasolwa abayisishiyagalolunye abebehlome beyizingovolo, abasuse iphoyisa eRichmond bayolibamba inkunzi eManguzi befuna ukuntshontsha imoto yalo.Leli phoyisa elisebenzela eRichmond, elingeke lidalulwe ngenxa yophenyo olusaqhubeka kuthiwa liluthwe izigebengu eziyisishiyagalolunye, ukuba lisuke eRichmond lize lifike eManguzi.Leli qembu lezigebengu kusolwa ukuthi lishushumbisa izimoto kwamanye amazwe.Kuthiwa abasolwa balifakele uR1000, iphoyisa, belicela ukuba lizothola ukuthi kuzoba imalini ukwakha uphahla lwendlu eyiBed & Breakfast.Umthombo osondelene nalolu daba, uthe leli phoyisa ebelingekho emsebenzini libe selithatha izingubo zokugqoka nesibhamu somsebenzi lanikela eManguzi.Kuthiwa umgilwa uthe esefika eManguzi, abasolwa abayisishiyagalolunye bebehlome beyizingovolo sebemlindile befuna ukuthatha imoto yakhe.Leli phoyisa kuthiwa beliyishintshile imoto enkulu elijwayele ukuhamba ngayo, lihamba ngemoto encane.Kuthiwa abasolwa babe sebefuna ukuba likhokhe uR30 000 ukuze balidedele.Leli phoyisa kuthiwa belingenawo kodwa bayithatha yonke imali ebeliyiphethe neselula.Okhulumela amaphoyisa KwaZulu-Natal uColonel Thembeka Mbele usiqinisekisile lesi sigameko wathi basaphenya.“Amaphoyisa aseManguzi aphenya icala lokubamba inkunzi. Kusaphenywa ngaleli cala,” kusho uColonel Mbele.Akekho osaboshiwe ngalesi sigameko.Maningi amacala okuntshontshwa kwezimoto aphenywa amaphoyisa aseManguzi. Kuthiwa izigebengu zithatha izimoto ezinkulu ama-4X4 namaveni ngenhloso yokuziwelisa umngcele.Lena kuthiwa ngenye yezindlela zokuba bakubambe, bakuthembise umsebenzi ngaseManguzi bese bekubamba inkunzi bakuphuce imoto.",Liluthwe yizigebengu iphoyisa zaligila
"UMLINGISI okhuza ibuya emdlalweni owuchungechunge Imbewu:The Seed  uPortia Ncwane, uthe bekunzima ukubuya ngenxa yokushoda kozakwabo.UPortia (28) owaba yingxenye yalo mdlalo ngo-2018, udlala indawo kaSli Ngwenya.""Ngithole ucingo lokuthi indawo yami iyabuya. Angifuni ukuqamba amanga, bekunzima ukubuyela ngaphandle kuka-Enhle Gambushe (owashona engozini yemoto ngo-2018) ngoba sasisondelene kakhulu. Bekungathi ngizombona kodwa ke umsebenzi kumele uqhubeke kunzima kunjalo,"" kusho uPortia oke wadlala kuZalo nasefilimini iLove Lives Here.Le ntokazi edabuka eNanda kodwa esihlala eNewlands eThekwini, ithe uSli ngumuntu ofuna kuzwakale uma ekhuluma.""Ufuna inhlonipho, futhi uyazikhulumela. Njengoba manje esebuyile indawo yakhe isondelene kakhulu noKaMadonsela (Brenda Mhlongo), okuyinto ezovivinya ubudlelwano bakhe nomndeni wakwaBhengu. USli uhluke kakhulu kunami kodwa sicishe sifane ngokuthi nami ngiyayimela into yami,"" kuchaza uPortia.Uthe ukhuza ibuya kulo mdlalo nje, uke wanyamalala eNingizimu Afrika wayohlala e-United States of America, emuva kokuthola umfundaze weMandela Washington Fellowship for Young African Leaders eNyuvesi yaseDelaware eNewark.""Bengihamba izindawo njengakoNew York ngisebenza nabezobuciko bakhona. Ngibuye ngonyaka odlule ngenza umdlalo wami ngedwa iThe Journey of Growing Pains ePlayhouse Theatre. Umdlalo ukhuluma ngezinhlungu zokukhula nokujabulela nje impilo.""Le ntokazi ephinde ibe ngumdansi futhi eke yahambela amazwe ahlukene, ithe iyazifela ngobuciko nangokufukula umphakathi njengoba yaqala inhlangano engenzi nzuzo iPortia Ncwane Foundation, esiza kakhulu abantu abasha. UPortia kulindeleke ukuthi aqale ukubonakala namhlanje kwiMbewu  ekhonjiswa ku-e.tv ngo-9.30 ebusuku phakathi nesonto.",Umlingisi ukhuza ibuya kwiMbewu
"MTHOKOZISI MNCUSENIK UNGASE kuxoshwe izikhulu eziphezulu kuSouth African Rugby Union (Saru) uma kungukuthi amahlebezi okuthi umqeqeshi onyamanambana kubathandi balo mdlalo uHeyneke Meyer unikwe enye inkontileka ngaphandle kokuvumelana kwesigungu esikhulu.Phakathi kwamagama avelayo lapha kukhona nelikamengameli wale nyunyana uRegan Hoskins nesikhulu esiphezulu uJurie Roux okuthiwa banike uMeyer inkontileka entsha ezophela ngo-2019. Kuthiwa uzohola R5 million ngonyaka.Nokho abazazi kangcono bathi lokhu kuzophasiswa kumbe kuchithwe ngoDisemba emhlanganweni wesigungu esiphezulu. Kulapho kuvela khona ukuthi uma kuthiwa uMeyer uyithole ngokungemthetho le nkontileka yeminyaka emine, kukhona okufanele bajeze ngaleso senzo.Yize kunalokhu kungabaza ngekusasa lakhe kodwa uMeyer uzicelele kuSaru ukuba imgcine kuleli qembu lesizwe ngoba uyazi ukuthi ngenxa yombhoxo iNingizimu Afrika ingaphinde ihlangane, manje unesifiso sokuba yingxenye yalokho.Ngokuthola kwe
Solezwe, uMeyer uzohlala nezikhulu zeSaru kucutshungulwe inkontileka yakhe ngemuva kweNdebe yoMhlaba ephele ngeledlule e-England.Nakuba kukhona abanolwazi lokuthi uMeyer usanda kuyivuselela inkontileka yakhe ngeminye iminyaka emine kodwa indlela yena akhuluma ngayo iyakucacisa ukuthi akazi kuzokwenzekani ngekusasa lakhe kumaBhokobhoko.Ngesikhathi ememezela iqembu elidle indondo yethusi uze wancokola ngokuthi uzwa sengathi ukhuluma nabezindaba okokugcina njengomqeqeshi wamaBhokobhoko. Ngaleso sikhathi ubekhuluma ngokubaluleka kokuba yingxenye yalo mdlalo awaziyo ukuthi ngelinye ilanga uyoyihlanganisa iNingizimu Afrika.Okwenza lo mqeqeshi ezwe sengathi uhleli ngesinqe kulo msebenzi ukuhluleka ukuwina iNdebe yoMhlaba. Okwenze lokhu kwangehla kahle ukuthi ukhishwe yiNew Zealand ngamaphutha akhe okushintsha isikimu esiwombeni sesibili isidingo singekho kwazise ubehamba phambili futhi ama-All Blacks edlala engaphelele.“Ngiyayazi indima eklanywa wumbhoxo eNingizimu Afrika. Ubuyisa ithemba lokuthi izwe lisengahlangana ngakho ngingakujabulela ukuba yingxenye yalowo mlando. Ngiyazi abaningi bazongigxeka ngoba vele kulula. Ngiyavuma ngiwenzile amaphutha kodwa nginothando lokuba yingxenye yeqembu elingabuyisa ithemba ezweni,” kusho uMeyer.",Izinkinga kuSaru ngenkontileka kaMeyer
"KUTHIWA kuba mnyama kakhulu uma sekuzosa, la mazwi ayiqiniso kuMnuz Nkosinathi Tongo oqale ibhizinisi emuva kokuhlala emgwaqweni izinyanga eziyisithupha.UTongo (26) odabuka kwaBhaca e-Eastern Cape wafika eThekwini ngo-2016 ezobheka amatoho ehlala nomzala wakhe.Uthi impilo yakhe yashintsha kabuhlungu ngesikhathi umzala esemxosha emzini wakhe, wagcina esehlala emgwaqweni izinyanga eziyisithupha.“Emuva kokuxoshwa wumzala ngahlala emgwaqweni ngidayisa uswidi. Ngesikhathi ngidayisa ngahlangana nowesifazane owangitshela nge-The Appliance Bank. Ngangena ezinhlelweni ze-The Appliance Bank ngo-2019 ngafunda ukulungisa impahla kagesi,” kusho uTongo.I-The Appliance Bank yisikhungo esiqeqesha amadoda angasebenzi ukuze alungise impahla kagesi. Isebenzisana nezitolo zakwaShoprite nezakwaCheckers eGauteng, Western Cape naKwaZulu-Natal, ezinikela ngempahla kagesi engasebenzi ukuze ikhandwe abafundayo.“Ngifike ngafunda ukulungisa impahla kagesi ngase ngizivulela isitolo sami esilungisa impahla kagesi. Ngikwazile ukuqasha umuntu oyedwa ongisizayo. Isitolo sibizwa ngeFamily Shop, sisemgwaqweni uMgeni, eThekwini,” kusho uTongo.Ugqugquzele abantu abasha ukuthi bangalilahli ithemba ngoba noma kunzima kanjani ekugcineni kuyakhanya.“Abukho ubunzima obungadluli noma ungazitshela ukuthi usebumnyameni  ekugcineni kuyasa. Ngesikhathi amabhizinisi amancane edonsa kanzima ngesikhathi kuvalwe izwe mina bengisebenza. Ngikwazile ukwenza imali eyanele ngathenga isiza ngakha umuzi ekhaya KwaBhaca. Ngiyakwazi nokulekelela udadewethu ngokumkhokhela imali yokufunda esikhungweni semfundo ephakeme. Bengingeke ngikwazi ukuzenza lezi zinto ukuba angingenanga ohlelweni lwakwaShoprite neThe Appliance Bank,” kusho uTongo.UNkk Tracey Gilmore obhekele ukusebenza kweThe Appliance Bank, uthe inhloso yabo wukufukula abantu abebencishwe amathuba ukuze kube namadoda azoba yisibonelo esihle ezinganeni.Uthe amadoda amaningi abawaqeqeshayo agcina esezivulele amabhizinisi njengoTongo.UMnuz Lunga Schoeman obhekele izinhlelo zokusiza umphakathi kwaShoprite, uthe bafuna ukwenza umehluko emphakathini yingakho beyingxenye yalolu hlelo.Uveze ukuthi sebenikele ngempahla kagesi ebiza uR3.92 million kwiThe Appliance Bank kanti ebiza ngaphezu kukaR61 000 inikelelwe abantu baKwaZulu-Natal emasontweni ambalwa edlule.",Usenebhizinisi owayehlala emgwaqweni
"ABASEBENZI bezempilo asebejove ngomgomo weCovid-19, iJohnson&Johnson (J&J)  kungenzeka badinge omunye umjovo ozokhuthaza lo asebejove ngawo.Ungoti wezifo ezidalwa amagciwane , eWits University uSolwazi Shabir Madhi, uthe akumele ngabe kugxilwa ekutheni iJ&J ujova ngayo kanye ngoba kungenzeka kudingeke ukuthi abajove ngayo bathole omunye umjovo wokukhuthaza lo asebejove ngawo."" Ngesikhathi kuhlolwa umgomo iJ&J ngaphansi kocwaningo okokuqala lo mgomo wachazwa njengomjovo osetshenziswa kane ngoba wawuhlolwa njengomgomo ozosetshenziswa uma kunezimo eziphuthumayo.  Inhloso kwakungukuthi kubhekwe ukuthi ngabe umgomo ojova ngawo kanye ungasiza yini ukuvika iCovid-19. Ukuthi uyavikela akuchazi ukuthi ukuvikela kwawo kuyalingana nomgomo ojovwa ngawo  kabili okusho ukuthi kungenzeka isikhathi sokuvikeleka singalingani ngenxa yokuthi omunye umgomo ujova kanye omunye kujovwe ngawo kabili,""  kuusho yena.Uqhube wathi abakwaziyo njengamanje wukuthi umgomo iPfizer ojovwa kabili ukuthi ojovwe ngawo angavikeleka izinyanga eziyisithupha kanti iJ&J yahlolelwa izinsuku ezingu-60 kuya kwezingu-70.UMadhi uqhube wathi: "" Kungenzeka ukuthi bonke abajove ngeJ&J kudingeke ukuthi bajove ngomunye umgomo ozonikeza lo abajovwe ngawo amandla,""Usho kanjena nje eNingizimu Afrika uMnyango wezeMpilo,  usayine inkontileka neJ&J  yokuthenga umgomo ongu-30 million, nePfizer okusayinwe ukuthi umnyango uzothenga umgomo ongu-20 million ozoqala ukufika kuleli phakathi nenyanga.Bangu-800 abantu bakuleli okwenziwe ngabo ucwaningo olubheka ukuthi ngabe iPfizer iyasebenza yini.UMadhi uthe kulabo bantu bayisithupha okwatholakala ukuthi banegciwane lakamuva eselizishintshile elitholakale kuleli, i501Y.V2."" Imiphumela yakhomba ukuthi lo mgomo uyasebenza. Okusho ukuthi kungakuhle uma singathola iPfizer eyengeziwe,""  kusho yena.Babalelwa ku-269 000 abasebenzi bezempilo asebegonywe ngomgomo iJ&J. ",Kungenzeka kudingeke ukuthi bajove okwesibili abezempilo
"AKHULULWE ngebheyili amadoda amabili aboshelwe icala lokuzenza amaphoyisa eVryheid, KwaZulu-Natal.UThokozani Xulu (33) noLindani Sibisi (36) badedelwe ngebheyili kaR1 000 umuntu emunye yiNkantolo yeMantshi yaseVryheid.Bazobuyela enkantolo ngoJuni 4. Abamangalelwa baqophe i-video omunye wabo esabisa ngayo abantu, ikakhulukazi abaseMondlo, ethi bazobagxoba uma bengayilandeli imithetho yokuvalwa kwezwe thaqa.UXulu uvela egqoke ikepisi nesikhindi efake i-bullet proof vest yamaphoyisa, ehlezi kusofa ephethe isibhamu esandleni sokudla, nebhodlela likagologo kwesokunxele.Uthe kunomyalelo osukhishiwe othi umuntu ozotholakala emgwaqweni ngesikhathi sokuvalwa kwezwe, bazomgxoba ngebhuzu.Uphakamisa ibhodlela likagologo iJameson athi: “Utshwala lobu sibuphuzela nina-ke, abuphuzwa yizichaka, sibuphuza ezintabeni lapho esisuke sihamba khona ngezisu. Qhubekani-ke futhi nina baseMondlo ikakhulu, sigade nina,” kusho uXulu.Usuka lapho aphakamise isibhamu athi esokuzigada nje kodwa iR3, ekhomba phandle, isemotweni.Uphetha ngokuthi uzobakhombisa abantu ngoba manje ngo-3 ntambama uya emsebenzini.Kusolwa ukuthi abasolwa baboshwe ngoLwesine ngeledlule emuva kophenyo lwamaphoyisa.Okhulumela amaphoyisa KwaZulu-Natal, uCaptain Nqobile Gwala, uthe abasolwa bathweswe icala lokuzenza amaphoyisa.Uthe amaphoyisa ashaqe nesibhamu sikamsolwa esisemthethweni.",Badedelwe ngebheyili kaR1 000 abazenze amaphoyisa
"KUMASIZINI ayisithupha edlule, i-Orlando Pirates ayikaze inqobe nesisodwa isicoco kwiPremier Soccer League (PSL) kodwa ukufika ‘komshini’ waseGermany, kubukeka sekuyenze yahamba le nqola.UJosef Zinnbauer  ufisa ukunqobela abalandeli isicoco seMTN 8. Uzobe eqala ukuyibamba kowamanqamu neBucs.IPirates yehlule izimbangi zayo ezinkulu iKaizer Chiefs ngo 5-0 (sekuhlanganiswa imilenze) yomibili, kowandulela amanqamu kwiMTN 8.NgoDisemba 12, enkundleni esazomenyezelwa, izotholana neBloemfontein Celtic kowamanqamu kulo mqhudelwano. UZinnbauer uthe uyathemba ukuthi zizosuleka izinyembezi zabalandeli bezakhe kungekudala.“Ngijabule kakhulu ngokuthi sesifike kowamanqamu. Isikhathi esinzima kakhulu lesi kubalandeli futhi sibonga indlela abaseseka ngayo. Ngiyafisa nje ukuthi kowamanqamu sibe ndawonye nabalandeli enkundleni, mhlawumnbe ngaleso sikhathi bazobe sebevumelekile abalandeli,” kusho uZinnbauer emoyizela.Eqhubeka echaza uthe balithokozela kakhulu ikhefu leFIFA, eliqala kuleli sonto ngoba bazolungisa izinto ezimbalwa.“Siya ekhefini manje, sizothola ithuba lokubhekisisa ezinye izinto. Ngiyazi ukuthi ngemuva kwekhefu sizoba nemidlalo embalwa yeligi kodwa lokho sizokubona isikhathi nxa siqhubeka. Sizoziqeqesha singaphelele ngenxa yokuthi abanye babadlai bethu bazohamba neqembu lesizwe iBafana Bafana. Kodwa bazosifica siqhubeka ngendlela, sibafisela inhlanhla emidlalweni neBafana,” kusho uZinnbauer.Ababaningi abebelindele ukuthi uZinnbauer uzobe esebuyile kuleli kwazise indodana yakhe uFabio, isegumbini labagula kakhulu esibhedlela eGermany ngemuva kokulimala engozini yemoto. Abathandi bakanobhutshuzwayo, bathukile bembona ebhentshini lePirates koweChiefs, ekubeni kungekho okushiwo yiqembu ngokubuya kwakhe.“Indodana yami isesibhedlela, isesimeni esibucayi. Akukho engingakwenza okungenza umehluko yingakho ngikhethe ukubuya. Ngizolokhu ngixhumana nomndeni wami, ukuthola ukuthi isimo sihamba kanjani. Ngifisa ukubonga kakhulu usihlalo wePirates, izisebenzi, abadlali  nabalandeli ngokungeseka kulesi sikhathi esinzima,” kusho uZinnbauer.",UZinnbauer ufisa ukunqoba eseMTN 8
"UMQEQESHI we-Orlando Pirates, uJosef Zinnbauer, uminciswe yisexwayiso somqeqeshi weJwaneng Galaxy yaseBotswana abazobhekana nayo emdlalweni womlenze wesibili wokubanga indawo esigabeni samaqoqo kwiCAF Confederation Cup.EZimnyama zizokwamukela iGalaxy emdlalweni ozoba se-Orlando Stadium, eSoweto, ngeSonto ngo-5 ntambama. IPirates inqobe ngo-3-0 kowomlenze wokuqala eBotswana ngesonto eledlule. IGalaxy yehlele emidlalweni yokuhlungela ukungena esigabeni samaqoqo eConfederation emuva kokuhlulwa yiMamelodi Sundowns kowokuhlungela ukungena esigabeni esifanayo kwiCAF Champions League emasontweni adlule.Nakuba amagoli amathathu kungabukeka eseyiwezele ngaphesheya iPirates kodwa uZinnbauer uzwakale engakhululekile ngenxa yamazwi ka-Ovis Rapotsane, opheka iGalaxy awasho ngemuva kowomlenze wokuqala.""Umphumela esiwuthole kowomlenze wokuqala ekuhambeni muhle. Kuhlala kubalulekile ukuthi iqembu lenze kahle ekuhambeni uma kwenzeka. Kodwa manje kufanele siqaphele. Umphumela muhle impela kodwa kufanele sixwaye ngoba ebholeni kungenzeka noma yini. Umqeqeshi wabo uthe uma iPirates ishaye amagoli amathathu ekuhambeni, nabo bengawashaya. Basexwayisile. Sekusezandleni zethu ukuthi sishaye amanye amagoli nokuthi siqoke iqembu elifanele uma sesibonile ukuthi yibaphi abadlali abalungele ukudlala. Asifuni ukuzithela ngabandayo,"" kusho uZinnbauer.IPirates idlala kwiConfederation okwesithathu. Igcina ukudlala kulo mqhudelwano, ihlulwe kowamanqamu yi-Etiole du Sahel yaseTunisia ngo-2015 ngaphansi komqeqeshi u-Eric Tinkler.IGalaxy, ebunjwe ngo-2014, idlala okwesibili kwiConfederation Cup. Ibhekene nenselelo yokuthi sekuyophela unyaka imisiwe iligi yaseBotswana. Ngakho izicija ngemidlalo yobungani.""Bekungelula ukuthola ulwazi ngabo. Besithola iziqeshana zemidlalo yobungani futhi nabangani bethu kwamanye amazwe basisizile kakhulu. Kodwa imidlalo yobungani ayifani neyangempela. Ithimba labahlaziyi elinoFadlu lisebenzile ekutheni sithole okuthize. Banabadlali abahle, unozinti wabo usezingeni eliphezulu. Umsebenzi manje usemahlombe ethu,"" kusho uZinnbauer.",UZinnbauer uminciswe amazwi embangi ngoweCaf
"UBEWABHALA phansi ebhukwini amagama ezingane zakhe eziwu-38 abenazo uMnuz Sifiso Justice Mtshali (46) waseMadundube, ngaphandle kwaKwaDukuza, isidumbu sakhe esiqithilwe emahhovisi akwa-Old Mutual ngeledlule.Umshana wakhe, uNksz Thandaza Mtshali, uthe ubenebhuku elibhalwe amagama ezingane, onina bazo, amakheli abo, izinombolo zocingo nokuthi izingane zazalwa nini.Kuthiwa ubengenandaba nezingane kodwa ubenza isiqiniseko sokuthi uyazibhala ebhukwini, ethi wenzela ukuthi uma kwenzeka efa umndeni wakhe ungahlupheki kodwa utshele izingane zakhe ukuthi ushonile.UNksz Mtshali uthe umalume wakhe ubekhonze ukuzidlalela. Waqala ukubhala ebhukwini ethola izingane zakhe zokuqala ezimbili ezizalwa ngonina abehlukene ezineminyaka ewu-23 njengamanje.UMNUZ Sifiso Justice Mtshali (46) waseMadundube, ngaphandle kwaKwaDukuza, isidumbu sakhe esiqithilwe emahhovisi akwa-Old Mutual ngeledlule.Ingane yokugcina ebhalwe ebhukwini ineminyaka ewu-9.“Yonke into yakhe ubeyenza ihlaya. Nalo ibhuku ubehleka uma umbuza ngalo. Ubekutshela ukuthi uyisoka, uma engabhali angagcina engasazi ukuthi zingaki. Ngiyacabanga ukuthi kodwa lokhu ubekwenza ngoba ubezazi akanaso isikhathi sokuthi elokhu evakashisa izingane zakhe ekhaya ukuze zaziwe. Uma ungazange wenze ubudlelwane nengane eceleni ubu­ngeke uyibone ngoba uyise ubesuke esenake ezinye izintombi.”",Ubenezingane eziwu-38 olaxazwe e-Old Mutual
"BALALE bemoyizela abalandeli be-Orlando Pirates kulandela ukuqhuzuka kweMamelodi Sundowns izolo emdlalweni we-Absa Premiership lapho ezikaPitso Mosimane zithole induku ivela komakhelwane iSuperSport United eLoftus Stadium, ePitoli. Imizuzu yokuqala ewu-29 ibingenayo iminyakazo etheni kodwa okugqamile ukuthi umgadli weSundowns, u-Emiliano Tade, ubelokhu ezame njalo yize wonke amabhola akhe ebewaqondisa kuRonwen Williams. Bekucacile lapha ukuthi iSundowns ithembele ejubaneni likaPhakamani Mahlambi.Ngesikhathi kubukeka sengathi iSundowns iyona engathola kuqala igoli, uGrant Kekana ushaye igoli lakhe lokuqala kule sizini engqofela phakathi ikhona ngomzuzu ka-30.Leli goli liyivusile iSuperSport kwazise ibikhombisa izimpawu zokulisebenzisa kangcono ibhola. Ukulidinga kweSundowns igoli lokulinganisa bekuyenza ivuleke emuva ikakhulukazi ohlangothini lukaTebogo Langerman okuyinto ebivulela u-Aubrey Modiba ukuthi aqhamuke namabhola anzima njalo ngakwesokunxele. Nakuba iSuperSport ibisinokuzethemba, neSundowns ibilokhu iqhamuke njalo neminyakazo emihle kugqame kuyona uThemba Zwane.Isiwombe sesibili siqale ngokuthi kube iSundowns eqala kangcono kuqhubeka yena uMahlambi ngejubane. NoTade ubelokhu ezame njalo kusho khona ukuthi lisamlandele ibhadi lokuqondisela uWilliams. Obekusobala ukuthi izitobha zeSuperSport beziphapheme ikakhulukazi uClayton Daniels. Abekhona amathuba ethusayo eSuperSport kodwa uKennedy Mweene ubekhombisa ukuphaphama okuyisimanga. Ngomzuzu ka-60 uphumile uGeorge Lebese odlale kahle kwazise ubebhekene neqembu abolekiswe yilona kwiSuperSport.Ngaso sonke isikhathi kulo mdlalo iSuperSport ibibukeka sengathi izolithola igoli lesibili nangempela lize lavela ngomzuzu ka-79 likhala enethini ngonyawo lukaGhampani Lungu. Umsebenzi omuhle kaBradley Grobler ugcine ubonakele lapha ngoba wakhela uLungu leli goli nje, ubekade eqalile ezama. Kubonakale ngisho ebusweni babadlali beSundowns ukuthi kuyabethusa ukuthi sebelandela emuva ngamagoli amabili.Komunye umdlalo izolo iHighlands Park ibambane neFree State Stars ngo 1-1.",IDowns ishaywe kwajabula iBucs
"INTATHELI YESOLEZWEL IZOPHELA maduze ibhuloho elizokwenza kube lula ukuhamba eBallito elibizwa nge-N2 Ballito Interchange elaqala ukwakhiwa ngo-2011.UMnuz Ravi Ronny obhekelele izinhlelo zokwakhiwa kwemigwaqo kwaSanral uthe inyanga izophela seliphelile ibhuloho.“Sekusele umsebenzi omncane manje, ukufaka itiyela lapho kuhamba khona abantu nokunye okungaphandle komgwaqo,” kusho uRonny.Kudle iSanral u-R110 million ukwakha iBallito Interchange kanti izohlanganisa iTheku naKwaDukuza kalula. Umsebenzi owenziwe ukufakela abantu abahamba ngezinyawo indawo yabo nokunwetshwa komzila wezimoto uba ngu-3.7m ku-M4 no-2.73m emgwaqweni oya e-Wakenshaw Estate.Umsebenzi wokuqeda ukwakha i-N2 Ballito Interchange uhlehliswe izikhawu ezintathu. Kwesokuqala inkampani eyayakha i-KNS Construction yathola ukuthi ayisenamali kwadingeka ukuthi ilandele imicikilisho yasenkantolo.Emuva kwalokho u-Stefannuti Stocks Civils KZN uthathe umsebenzi ngo-Ephreli 2012.Bekumele ukuthi liphele ibhuloho ezinyangeni eziyisishiyagalombili ezedlule kodwa imvula yabambezela umsebenzi wokwakha.Ngenhlanhla akubanga nasiteleka ku-N2 Ballito Interchange kodwa okwenze umsebenzi ungapheli ngesikhathi yisimo sezulu nokushintshwa kwetiyela ebelisetshenziswa.UNkk Zandile Nene oyi-Project Manager ukuqedela ibhuloho ngeke kuphazamise ukuhamba kwezimoto.",Sebezokhululeka abashayeli bezimoto
"LIGQEMEKE udume lwengozi iqembu lesicathamiya, INkandla Lucky Stars, ngokubulawa ngesihluku kwelinye ilungu layo okutholakale isidumbu salo sidindilizile ngezintatha zangoMsombuluko. UMnuz Phumlani Buthelezi (22), utholakale eMjahweni, eNkandla enamanxeba okungaqondakali ukuthi awani kanti kuthiwa ubecwiyiwe ezinye izindawo emzimbeni. Umphathi weqembu lesicathamiya abecula kulo, uMnuz Mazwendoda Zungu, uthe bafe olwembiza ngelungu labo. Uthe kuzothatha isikhathi ukuvala isikhala sakhe njengoba ubenekhono, ewuthanda nomculo.""Silimele kakhulu ngoba le ndoda ibiyilungu ebelizinikele kakhulu eqenjini kangangoba ubeke abambe izintambo uma ngingekho. Ziningi izingoma abezibhala bese sizilolonga ngazo, sizicule zibe mnandi sehlule ngazo amaqembu amaningi endaweni,’’ kusho uZungu.Uthe leli lungu bese lihlale eqenjini iminyaka eyisithupha futhi lingumuntu obethanda ukuthula noxolo.Leli phephandaba lithole ngabaholi basendaweni ukuthi umufi ubegcine ukukhuluma noyisemkhulu ngesikhathi kade eyobheka othize esibhedlela emuva kwalokho wanyamalala njengoba eze watholakala eseshonile esigangeni. Kuvele nokuthi isimo sibi emndenini kamufi njengoba bengazi nokuthi bazothatha ini bahlanganise nani ukuze angcwatshwe futhi uyisemkhulu usekhule kakhulu.Kuthiwa asiqali isigameko esifana nalesi kule ndawo njengoba kutholakale esinye isidumbu esicwiyiwe ngesonto eledlule. Kuthiwa lezi zigameko zishiye umphakathi uthuthumela, wesabela impilo yawo.Okhulumela amaphoyisa KwaZulu-Natal, uCaptain Nqobile Gwala, ukuqinisekisile ukuthi kutholakale isidumbu sinamnxeba okulimala.",Utholwe eshonile umculi eNkandla
"UBONGA unina ngokumvimba eneminyaka engu-16 esefuna ukungenela uhlelo ama-Idols SA uZamagambu Memela (19), odume ngelikaXae kulolu hlelo.UXae wasePinetown, uthe ngenxa yokuthi wayezazi ukuthi unethalente wacela kunina ukungenela lolu hlelo eminyakeni edlule.Le ntokazi, ebalwa kwezinekhono elimangalisayo kulolu hlelo, ithe unina wayitshela ukuthi kumele iqede * -matric kuqala bese ingenela lolu hlelo.“Ngiyajabula ngoba ngalinda kwaze kwaba yimanje. Ngiwumuntu osheshayo ukuzwela bese ngiyakhala. Kodwa njengoba sengifikile ohlelweni ngabona izingqinamba ezikhona nezinto ezikhulunywa abantu ezinkudleni zokuxhumana, ngiyabona ukuthi ngangingeke ngikubekezelele ngangiyoshiya phansi futhi ngihlale ngikhala,” kusho uXae.Uthe ukubona esekwa abantu abehlukene kuleli kusho lukhulu kuyena.“Ngisafunda okukhulu kulolu hlelo ngisho emajajini, lokhu akushoyo ngiyakuthatha ngikusebenzise.“Konke lokhu okwenzeka manje kuyisiqalo sekusasa lami njengoba kungekho engicabanga ukukwenza kodwa ukuba umculi,” kuchaza uXae.Kulolu hlelo uthe akekho ambuka asabe ngoba bonke benekhono futhi amakhono abo awafani.“Akekho onekhono elifana nelomunye ongathi uma umuzwa ecula uthuke. Sisonke njengoba sisele ngiyafisa ukuthi siphumelele emculweni okuyinto esizifelayo ngayo,” kusho uXae.",Ubonga unina owamlindisa okuma-Idols SA
"KUZOSHAQWA imfuyo ewuvanzi egcaluza emigwaqweni kuMasipala waseMhlathuze kulandela izikhalo zomphakathi ngezingozi ezenzeka ngenxa yemfuyo.Lokhu kulandela isinqumo esithathwe wumkhandlu ukuze kuvikelwe abasebenzisa imigwaqo.Isitatimende somkhandlu sithe inhloso ukuvikela abahlali kanjalo nabanikazi bayo imfuyo.Sithe yonke imfuyo ezoshaqwa izokhishwa ngemali noma idayiswe esidlangaleni.“Umkhandlu uzoshaqa imfuyo ewuvanzi bese ibekwa endaweni ezovalelwa kuyo izinsuku ezingu-14 ukuze abanikazi beze bezoyilanda. Umnikazi uzokhokha imali yokuthi igcinwe lapho nemali yamakhilomitha ahanjiwe iyogcinwa kule ndawo. Izogcinwa ngaphansi komthetho iKwaZulu-Natal Pound Act No.3 of 2006.”Isitatimende sithe kuzolandelwa yonke imigudu yokuxhumana nabanikazi, ngemfuyo ewuvanzi, uma bengatholakali abanikazi bese ithathwa.Sithe abashayeli bezimoto bakhalile kulo mkhandlu ngezingozi ezidalwa yimfuyo ebeka engcupheni impilo yabantu.“Emalokishini nasezindaweni zomtakabani imfuyo idla ingagadwe wumuntu ebusuku ize igcine isivimba imigwaqo. Imfuyo ezoshaqwa ngaphansi komthetho kubalwa izinkomo, izingulube, izimbongolo, amahhashi, amakati, izimbuzi. Sinxusa abafuyile ukuthi bayiqaphe ukuthi ayidli noma yikuphi futhi igadwe ngaso sonke isikhathi.”Sithe umkhandlu uyakhuluma nabaholi bomdabu kanti le mihlangano ithela izithelo.“Sivumelene ukuthi kumele imfuyo ifakwe okuzoveza ukuthi ngekabani. Yonke imigwaqo izoqashwa ngelokhozi kuzo zonke izindawo.”",Umasipala uzobopha imfuyo ewuvanzi
"MHLELI: Kwelakho elingashayi eceleni eliwela umfula ugcwele, ngicela ukuphawula ngodaba olunganakwa lokuthi kumele uhulumeni axhase osomatekisi njengoba enza emabhasini. Kuyasidumaza okwenziwa wuhulumeni ukuthi alishaye indiva ibhizinisi nokuyilo lodwa eliphethwe ngabantu abamnyama ngokugcwele, elamatekisi.Okubuhlungu wukuthi abantu abaphethe kuhulumeni bamnyama. Abantu abawuvotela ngobuningi babo lo hulumeni ngabamnyama. Abantu abanganakiwe yilo hulumeni yibo futhi abamnyama. Abantu abamnyama babuthwele ubunzima kuleli zwe, bahlukunyezwa ngezinye izinhlanga babuye bahlukunyezwe ngabantu bakubo, abamnyama. Kuleli bhizinisi osomatekisi bavele bethwele kanzima ngoba uhulumeni akayingeni eyokubaxhasa.Uhulumeni washaya umthetho wokuthi osomatekisi kumele babhalisele ukukhokha intela babe nesitifiketi. Lo mthetho uyasebenza uma uya ebhodini lezokuthutha uyolungiselwa amaphemithi, uyovuselela noma uyokwenza isicelo sencwadi yemvume. Awenzelwa lutho uma ungenaso isitifiketi sentela okubuhlungu wukuthi alukho uxhaso olukhishwa uhulumeni olubhekele osomatekisi. Kufanele ugcwalise amafomu abakuthumelela wona lapho okumele uchaze indlela ibhizinisi lakho elisebenza ngayo nemali oyisebenzisile, engenayo nephumayo.Akulula ukuzigcwalisela amafomu, kufanele uye kubantu abakufundele ukuthi amabhuku ebhizinisi abhalwa kanjani ababizwa, ngama-accountant. Uma uye kubona ukhokha imali esukela R1500 kuya phezulu.Intela ibathwalise nzima kakhulu osomatekisi ngoba kuyenzeka ihovisi lezentela livele likubhalele incwadi ethi ulikweleta R50 000 kuya phezulu. Kuthiwe kufanele uyikhokhe ngokushesha unqunyelwe izinsuku. Size silanyulelwe yiwona ama-accountant ukusula leso sikweletu nakubona ukhokha imali ukukwenzela lowo msebenzi.Okubuhlungu ukuthi iningi imali ekhokhwa usomatekisi kuhulumeni uma ethenga izinsimbi zezimoto uyayikhokha intela, uma efaka uphrethiloli uyayikhokha intela,uma ethelela imoto ilayisense yayo uyayikhokha intela, uma umshayeli wetekisi evuselela imvume yokulayisha abantu noma evuselela ilayisense yokushayela, yonke imali ayikhokhayo iya kuhulumeni.Iningi imali efakwa osomatekisi kuhulumeni kepha yena akenzi lutho.Uma osomatekisi bethenga izimoto zabo zokuthutha umphakathi bayayikhokha intela eya kuhulumeni.Njengoba sihlaselwe yilolu bhubhane lwesifo okuthiwa yiCovid-19 osomatekisi kuthiwa abalayishe abantu abangamaphesnti awu-70. Uma ubala imali elahlekela usomatekisi emotweni ngayinye ngosuku inkulu kepha nalapho uhulumeni akukho abahlangabeza ngakho.Lo hulumeni akabanakile ngempela osomatekisi ungathi ulwa nokuliqeda leli bhizinisi ngendlela enza ngayo. Kuyadabukisa ngoba abantu abaphethe izwe abantu abalwaziyo usizi nokuhlupheka komuntu wetekisi.Ntabeni umfana wentabaEHAMMARSDALE",Uhulumeni akabasizi ngalutho osomatekisi
"UDJ Tira, ogxekwa nxa zonke ngezinsolo zokuthi unesandla ekutheni uCassper Nyovest acwile ezikweletini ngemuva komcimbi wakhe i#FillUpMosesMabhidaStadium ngempelasonto eyedlule, uthe ngelinye ilanga iqiniso lizovela ngaye.Engxoxweni abe nayo neSABC, uCassper uthe, ukuvela kwezindaba zokuthi uthole uxhaso luka-R56 million kumdonsele amanzi ngomsele njengoba esele nesikweletu sika-R7 million.“Baphuma abaxhasi abaningi abase bengithembisile, ngasala ngedwa. Abanye baphume ngosuku lomcimbi,” kuchaza uCassper.UDJ Tira uthe “ibhadi” lakhe kwaba ukusebenzisana neGagasi FM, elalinomcimbi iBeach Festival ngosuku olufanayo nokaCassper.“Nganquma ukusebenza neGagasi njengabantu abangicela ukuthi ngibasize ngomcimbi. Bangiqasha ngokukhethekile bangangivumela ukuthi kube khona omunye umcimbi engiqashwa kuwo eThekwini. Njengesiteshi enginobudlelwano naso futhi engaqala ukusebenza naso kudala, angibanga nankinga,” kusho uTira.“Uma leso sinqumo sami singijikela, siyangijikela. Impilo iyaqhubeka. Uma abantu becabanga ukuthi ngiyilo muntu abakholwa wukuthi ngiwuyena, iqiniso lizovela ngelinye ilanga. Akungithusi nakancane okushiwoyo ngoba ngiyazazi ukuthi ngingubani. Labo abanemibono ngami kulungile, impilo iyaqhubeka,” kusho uTira.Okhulumela iGagasi FM, uKhulekani Shandu, uthe bamqasha kuqala uTira.“Saba nesivumelwano futhi sokuthi asisize ngokukhangisa umcimbi wethu,” kusho uKhulekani.Ezinkundleni zokuxhumana balokhu bemtinyele njalo uTira bemsola ngomona. Abanye basabise ngokuduba umcimbi wakhe iFact Durban Rocks ezoba sePeople’s Park ngoDisemba 31.Umholi weDA KwaZulu-Natal, uZwakele Mncwango, uthe uhulumeni kumele umtakule uCassper ngoba ulizuzisile iTheku kufika izivakashi.“Abahleli bemicimbi nosomabhizinisi bacwila ezikweletini ngoba osopolitiki babathembisa ukubaxhasa bese befaka zonke izinsizakusebenza zabo ngethemba lokuthi bazoxhaswa. Kumele basho zisuka ukuthi kuzokwenzeka noma cha futhi umuntu asho ukuthi akanamandla uzoludlulisa udaba luyokhulunywa emkhandlwini, uma kuwumasipala.”",UTira ucacisa ngezinsolo zokona umcimbi kaCassper
"MTHOKOZISI MNCUSENIK UNYOMFEKE izinhlelo zabadlali beMamelodi Sundowns izolo emini ngesikhathi inhlangano eyengamele ibhola e-Afrika, iCaf, imemezela ukuthi ompetha be-Absa Premiership sebebuyiselwe kuChampions League kulandela ukukhishwa kulo mqhudelwano kwe-AS Vita Club yaseDRC esolwa ngokusebenzisa umdlali ongafanele.NgokweCAF, i-AS Vita okuyiyona ekhiphe iSundowns kulo mqhudelwano sekuhlungelwa eyamaqoqo, ngeke iqhubeke nokudlala kweyamaqoqo kulandela ukubhadanywa kwayo ukuthi ngesikhathi ikhipha ezikaPitso “Jingles” Mosimane isebenzise u-Idrissa Traore kungafanele.ISundowns ibuyela kuChampions League nje, ngesonto eledlule iphume kuConfederation Cup ishaywa yiqembu laseGhana iSC Medeama.ISundowns yakhishwa yiVita ngo 2-2 ngemuva kwemilenze yesibili. Kowokuqala kwaba ngu 1-1, kowesibili iSundowns yanqoba ngo 2-1.Omunye wabadlali abaphambili beSundowns okhulume ne
Solezwe ngaphandle kokuvumelana nabaphathi njengoba kuhlale kwenziwa, okudale ukuthi anxuse ukuba lingavezwa igama lakhe, uveze ukuthi nakuba bejabule kodwa konke abebekuhlelile sekonakele.“Ngikhuluma nawe nje sikhangisa ngendebe lapha ePitoli kodwa ukufika kombiko wokuthi siyabuyela kuChampions League kuzinyomfe zonke izinhlelo ebese sinazo.“Besazi ukuthi uma siqeda ukukhangisa ngendebe siya emakhaya kwazise besizovala. Nakuba singakatshelwa okuningi kodwa siyaqonda njengabadlali ukuthi amaholidi ethu asezophazamiseka kwazise umdlalo wokuqala wamaqoqo ungoJuni 17. Sizohlangana ebusuku (esho izolo) lapho sizocaciseleka ngokuzokwenzeka. “Engingakusho nje ukuthi nakuba sijabule kodwa kuningi ebese sikuhlelile ngamaholidi osekunyomfekile,” usho kanje lo mdlali.Ukubuyela kuCaf kusho ukuthi iningi labadlali beSundowns ngeke basithole isikhathi sokuphumula kwazise iningi labo lidlalela amaqembu esizwe, nawo anemidlalo emqoka ngoJuni yokuhlungela i-Africa Cup of Nations ka-2017.UKeagan Dolly uyena ozoba nenkinga kakhulu ngoba ukhona kuBafana nakuma-Olympics ango-Agasti kubhekwe yena.Ngesikhathi iCAF ichaza ngesinqumo sayo ikucacisile ukuthi leli cala lifakwe yiStade Malien yaseMali ekhale ngokuthi ngesikhathi uTraore esadlala kuyona ngo-2015 uthole isigwebo esimmisa imidlalo emine. Lo mdlali ume umdlalo owodwa kwase kuphela isizini obekungeyakhe yokugcina kuMalien. Kusale imidlalo emithathu obekumele ayihlale eqenjini lakhe elisha (AS Vita) kodwa lokho kwangenzeka. Ngokwemithetho yeCAF u-article 114.1 no-114.2 iqembu elidlalisa umdlali kungafanele akukhulunywa ngaphandle kokuthi likhishwe emqhudelwaneni. Lo mdlali udlalile nangesikhathi i-AS Vita inqoba kuMafunzo yaseTanzania kweyokuhlunga kodwa umthetho u-article VII Clause 9 & 10 umile ekutheni iqembu elikhishwe ngenxa yaleli phutha indawo yalo ithathwa yiqembu lokugcina elishaywe (elonile) okuyiSundowns.Izolo ngesikhathi sekuqhathwa kwamaqembu azodlala kweyamaqoqo, iSundowns ifakwe kuGroup B neZamalek yase-Egypt, Enyimba yaseNigeria neES Setif yase-Algeria kwathi u-Group A kwaba yi-Al Ahly yase-Egypt, W.A.C yaseMorocco, Asec Mimosa yase-Ivory Coast neZesco yaseZambia.",ISundowns ibuyiselwe kweyeCAF
"OMAKADEBENONA bamasosha oMkhonto weSizwe, iMKMVA KwaZulu-Natal bafunge bagomela izolo ukuthi bazosebenzisa ikhono labo kwezempi ukuvikela uMengameli Jacob Zuma kwabaqhuba imikhankaso yokumqumba phansi ngemibhikisho.Esithangamini nabezindaba eSeme House eThekwini izolo uSihlalo weMKMVA eKZN, uMnuz Themba Mavundla, unxuse abathanda intando yabantu ukuba baqaphe ngeso lokhozi abahlela ukuqumba phansi umbuso we-ANC noZuma.“Abantu bethu bakulungele ukuvikela intando yabantu eyasetshenzelwa kanzima. Esifuna ukukugcizelela ukuthi abaqhuba lo mkhankaso kumele badlalele kude neLuthuli House,” kusho uMavundla.Uthe bazothumela amasosha abo angaphezulu kuka-600 azonkanisa eLuthuli House ukubheka ukuthi akekho odlalela ngakhona ngoLwesihlanu.Kusasa kuzoba nemibhikisho yokuzwakalisa ukungenami ngobuholi bukaZuma osolwa ngokucekela phansi izwe. Imibhikisho ilandela ukuthi uZuma enze izinguquko kwiKhabhinethi yakhe eziholele ekutheni kuxoshwe ongqongqoshe kubalwa noMnuz Pravin Gordhan obengungqongqoshe wezeziMali.Bekuhlelwe ukuthi ulibangise eLuthuli House kodwa kwabuye kwashintshwa kwathiwa usuya e-Union Buildings ngemuva kokuthi i-ANCYL isabise ngokuthi kuzochitheka igazi.NaseThekwini kuzoba nemashi ehlelwa iDA ezosuka eDurban Circus Site iye e-amphitheatre ngasebhishi.UMholi weDA KwaZulu-Natal, uMnuz Zwakele Mncwango uthe bameme wonke amaqembu ezepolitiki nezinhlaka zomphakathi kule mashi.UMncwango uthe bebehlele ukuthi baye eCity Hall kodwa bangakwazi ngenxa yokuthi amaphoyisa akhale ngokuthi kuzoba nesiphithiphithi.IMeya yoMkhandlu weTheku, uNkk Zandile Gumede, ixwayise ngokuthi bazoboshwa abazomashela eCity Hall bengenamvume.",I-MKMVA embhidlangweni wokuvikela uZuma
"LISHABALELE ikusasa lomdlali osemncane weKaizer Chiefs, uWiseman Meyiwa owehlelwa yingozi okumenyezelwe ukuthi ngeke aphinde alikhahlele ibhola.UMeyiwa (19) ubelokhu esesibhedlela kusukela ehlelwa yingozi ngoNovemba nyakenye emgwaqeni u-N3 esuka eGoli ebheke kubo eMaritzburg. Bekulokhu kunethemba lokuthi uzolulama. Nokho esithangamini nabezindaba, imenenja yeChiefs uBobby Motaung, imemezele ukuthi kuphelile ngoMeyiwa nebhola. Kuvele ukuthi lo mdlali ulimale kabi emgogodleni, usezohamba ngesihlalo esinamasondo njengoba engasakwazi ukuzihambela. ""Sibone kungcono siqede amahlebezi ngesimo sikaMeyiwa. Ngeke aphinde akwazi ukudlala ibhola ngenxa yokulimala. Odokotela bakuqinisekisile lokhu. Ufikile lapha wazovalelisa kozakwabo. Uzophuma esibhedlela ngesonto elizayo ayothola ukunakekelwa esekhaya,"" kusho uMotaung.UMeyiwa uyena kuphela obesebenza emndenini wakhe futhi bekubhekwe yena. Ujoyine isikhungo sokuthuthukisa amakho seChiefs ngo-2014, wanyuselwa esikimini esikhulu ngo-2017. Udlale imidlalo engu-21 kwiChiefs. Ngaphezu kwalokho udlale koweNdebe yoMhlaba neqembu lesizwe lika-U/17 nelika-U/20.""UMeyiwa uzoba yingxenye yeqembu ngeke simlahle. Iqembu liyazibophezela ukuluhamba naye loluhambo kuze kuba uyasho ukuthi ufuna ukwenzani empilweni yakhe,"" kusho uMotaung.",Ezibuhlungu ngomdlali weChiefs uWiseman Meyiwa
"MCEBO MPUNGOSEA ZOSHAYA ngolunye unyawo amaSouth African Music Awards alo nyaka ehlanganisa abethuli bezinhlelo abangaconsi phansi abayisikhombisa ukuphatha umcimbi obalwa nemikhulu kunayo yonke yokuklomelisa abaculi kuleli. Kukhona uSomizi Mhlongo, Thando Thabethe, Phat Joe, Khanyi Mbau, Pearl Modiadie noLunga Shabalala, bonke abazobe begiya bededelana ezindaweni ezihlukahlukene kumaSama esi-22 azobe ese-Albert Luthuli International Convention Centre eThekwini kusasa ebusuku.USomizi, ongaconsi phansi kulezi zinsuku kwezikaqedisizungu, uzobe ezihola phambili nomlingisi we
Generations ophinde abe ngumsakazi we-5FM uThando Thabethe belawula uhlelo e-ICC lapho kuzobe kuklonyeliswa khona abaculi abahamba phambili kuleli.Kwi#SAMA22 Amstel Green Room uhlelo luzobe luphethwe wuKhanyi Mbau nomsakazi weMetro FM uPhat Joe. KwiRed Carpet yamaSama, uBonang Matheba, Pearl Modiadie noLunga Shabalala bazokwamukela bonke osaziwayo nezicukuthwano ezizobe zihambele lo mcimbi.Abantu bazokwazi ukubona konke okuzobe kwenzeka bukhoma kuthelevishini kuSABC 1 (191) kusukela ngo-8 kulo mcimbi. Kwabazobe benandisa, ababukeli bangalindela ukubona uDJ Bongz, u-Emtee noKwesta abazonandisa ndawonye, The Muffinz, Desmond & the Tutus ukubala abambalwa.Kulindeleke ukuthi kuphithizele eThekwini kule mpelasonto ngenxa yamaSama. Baningi abaculi abazohambela lo mcimbi iningi labo elitheleke kuleli dolobha kusukela ngoLwesibili. Nezokuphepha seziqinisiwe.Amathikithi atholakala ngoR350 eComputicket.",Kuhlanganiswe abethuli abathandwayo kumaSama
"KUME yonke into edolobheni eJozini izolo umphakathi uvale thanqa umgwaqo ongenayo nophuma edolobheni ngamatshe, amathayi avuthayo nemfucuza.Amalungu omphakathi abenengwa wukudlanga kwezigameko zokuntshontshwa kwezimoto zeqiswe umngcele waseMozambique.Ngempalosonto kuthiwa amalungu omphakathi abambe oqotsheni abantu okusolwa ukuthi bagila le migilingwane abatitinya.Laba bantu kuthiwa bagcine ngokuveza ukuthi kunamaphoyisa abasebenzisana nawo kulo mshikashika wokushushumbiswa kwezimoto.Umphakathi uvele wavuka indlobane ngeSonto ebusuku wavala imigwaqo engenela eJozini.Bafuna kuze uNgqongqoshe woMnyango wamaPhoyisa kuleli uGeneral Bheki Cele azoxoxa nabo ngoba abasabethembi ubuholi bamaphoyisa kuleya ndawo.Kunama video asabalale ezinkundleni zokuxhumanaizolo abeveza amalangabi nentuthu emnyama enkabeni yedolobha. Ezokuthutha bezingahambi.Ilungu lomphakathielicele ukungadalulwa lithe babuyiselwe emakhaya wumqashi kwavalwa izitolo nezindawo abasebenzela kuzona ngoba isimo sishubile.“Impilo yethu beyisengcupheni ngenxa yokushuba kwesimo. Umqashi ube novalo ecabangela nebhizinisi lakhe ukuthi hleze licekelwe phansi. Umphakathi ukhala ngamaphoyisa okumele engabe ayawuvikela kodwa adayisa ngawo,” kusho ilungu lomphakathi.UMnuz Joseph Ngubane ongusihlalo wekomiti elilwa nobugebengu kuleya ndawo, uthe baqhinqile esiteshini samaphoyisa bafuna kumiswe amaphoyisa athintekayo.Uthe kunohlu lwemizi ebizontshontshelwa izimoto abaluthole kubasolwa ababoshiwe manje sebelinde uCele azokhuluma nabo.Okhulumela amaphoyisa KwaZulu-Natal uColonel Thembeka Mbele uthe amalungu omphakathi waseJozini abhikishe avala umgwaqo omkhulu ongenela kulelidolobha ngamatshe, izihlahla, nemfucuza.Izolo ntambama uthe umgwaqo ubusavaliwe, amaphoyisa abesiqaphe ngelokhozi isimo.",Babale namaphoyisa kolwezimoto eJozini
"KUSOLWA umbango womzila ngokubulawa kaMnuz Siphelele Sithole (31) waseNtombe, eTranance Park, obeyimenenja yerenki kule ndawo nodutshulwe ngumlisa ongaziwa, ngoLwesine olwedlule.Ngokomthombo weSolezwe, impi iqale ngonyaka owedlule ngesikhathi kudutshulwa omunye wosomatekisi abangaphansi kasoseshini waseTranance Park nokunguye owayehamba phambili kusungulwa lo mzila onamatekisi ahambela kule ndawo nasedolobheni, eThekwini. Umufi, uSithole, kubikwa ukuthi nguye obesondelene kakhulu nosomatekisi odutshulwe ngonyaka owedlule nowayesebenzisana naye kuvulwa umzila.“Ngiyasola ukuthi umufi ubulawelwe ukuba ngumuntu oqondile ngokomsebenzi. Ubehlonipha impela futhi elalela. Kodwa ubengayena umuntu obevumela ukulawulwa yiwo wonke usomatekisi erenki. Siyasola ukuthi enye into emdalele amazinyo abushelelezi   wumbuzo aba nawo ngetekisi enezinombolo zaseNdwedwe ejoyine umzila waseTrenance Park. Kusithusile sonke okwenzeka kuleya renki,” kusho umthombo.Uqhuba umthombo, uthe uyabona ukuthi irenki yaseTranance Park isazokhipha izidumbu eziningi njengoba nenkampani yonogada yamiswa ukuqapha isimo  kule renki.“Imiswa kanjani inkampani yonogada ekutheni ivikele abantu abasebenza eTranance Park ekubeni kunezigigaba eziningi kangaka kulo mzila? Akukho ukuphepha nakubagibeli abasebenzisa le renki. Kubukeka engathi ziseningi izidumbu esizozibona erenki,” kusho umthombo.UMnuz Zahir Mahomed ongusihlalo kasoseshini waseTrenance Park, uthe ngokwazi kwakhe, alukho udlame olukhona phakathi kwabo njengosomatekisi.“Ubudlelwano phakathi komzila wethu, owaseNanda kanjalo nowaseMawoti buhle kakhulu. Ngiyasola ukuthi ukushona kwemenenja yerenki yinto eqondene naye ngqo nengathinti umsebenzi wakhe,” kusho usihlalo walo soseshini.Unxenxe amaphoyisa ukuthi abathungathe aphinde abavalele bonke abantu ababaphazamisayo erenki yabo.“Zikhona impela nezinye izigameko zokudutshulwa kwabantu erenki. Sesiphila ngokwesaba ngoba amaphoyisa awababambi abasolwa. Okubuhlungu kakhulu wukuthi sizofa ekubeni sithi sizamela imindeni yethu,” kuzikhalela usihlalo.Okhulumela amaphoyisa KwaZulu-Natal, uCaptain Nqobile Gwala, uthe amaphoyisa asaphenya ngelesi sigameko.",Kusolwa olomzila ngowamatekisi obulewe
"UZOGWETSHWA namhlanje eNkantolo eNkulu yaseThekwini umbulali nomdlwenguli owayehlalise lubhojozi umphakathi waseMlaza.USanele Makhanya (27) ulahlwe ngamacala angu-20 okubalwa kuwo nawokubulala amalungu amane omndeni wakaMzila, ngonyaka odlule.UMakhanya ubelokhu egqolozele ijaji, uPhillip Nkosi, engacwayizi, edla imihlathi ngesikhathi etshelwa izolo ukuthi amacala ayamgojela.Ijaji ngesikhathi limehlulela lithe kunzima nokucabanga ukuthi umphakathi waseMlaza wawuhlukumezeke kanjani ngenxa yalo mbulali nomdlwenguli owayehamba engenela abantu emzini yabo.“Umbuso ukwazile ukukhombisa ngaphandle kokungabaza ukuthi wena wawukhona kuzo zonke lezi zigameko zokuhlukunyezwa kwabantu. Yize ufakaze ngokuthi wena wawuzilalele kini ngesikhathi kwenzeka zonke lezi zigameko kodwa kunofakazi abeze enkantolo abakubona kulezi zigameko. Uhlulekile ukutshela inkantolo ukuthi kungani wawuhamba udlwengula ubulala nabantu nomngani wakho,” kusho uNkosi.Ukudlwengulwa kwabesifazane, uthe yikhona kanye okucacisele inkantolo ukuthi akekho msulwa uMakhanya. “Ngesikhathi niyodlwengula abesifazane abathathu, oyedwa wayekwazi ngoba nanifunda ndawonye, ukwazile ukusho ukuthi uwena owamdlwengula. Ngesikhathi behlolwa kutholwe nolibofuzo lwakho (DNA) esithweni sakhe sangasese. Kuyamangaza ukuthi uthe wena wawulele ngaleso sikhathi edlwengulwa ekubeni kunobufakazi obuqanda ikhanda. Kukhona nomunye ufakazi owakubona uphuma endlini lapho laba besifazane badlwengulwa khona,” kusho uNkosi.Ijaji lithe yize laba besifazane base bephoqwe ukuba bageze ngemuva kokudlwengulwa kodwa ulibofuzo lukaMakhanya lasala komunye wesifazane ngoba wamdlwengula ekugcineni, elandela umngani wakhe, uMnuz Sbonelo “Nkalakatha” Jali, ayegila naye le mikhuba. UJali wadutshulwa amaphoyisa endaweni yesigameko.UNkosi uthe sekuwukucasha ngesithupha kukaMakhanya ukuthi yena akazi lutho ngalawa macala ngoba nakhu ethi umngani wakhe owayedubula.Ngokobufakazi obuthulwe intombi kaMakhanya, evezwe njengoMandisa (isibongo asivezwanga) ijaji buthe yibona kanye obucacise konke.“Ngokobufakazi obuthulwe intombi yakho owayifonela wathi ayize emuva kokubulawa kwabantu kaMzila, wayitshela ukuthi wena wawuhamba nomngani wakho okunguyena owayehamba ebulala abantu. Wena wawuntshontsha kuphela, nasethaveni awuzange udubule kodwa wawugadile. Konke lokhu angikukholwa ngoba wawusubeka icala kumuntu osefile ngoba ufuna ukuba muhle entombini yakho,” kusho ijaji.UMakhanya waboshwa elele nayo intombi, nayo amaphoyisa ayithatha.Ngokobufakazi obuthulwe intombi enkantolo, yezwa ngomunye wesifazane eyibuza ukuthi akalisabi yini isoka lakhe njengoba lithinteka emacaleni okubulala abantu eMlaza. Ngesikhathi esebuza uMakhanya ngalokhu, wavele wahlanza konke waveza ukuthi ubekhona kulezi zigameko kodwa akazange abulale yena.“Ukuthi nguwena owadubula noma akuwena akusho lutho kangako ngoba nawe kuzo lezi zigameko wadlala indima enkulu,"" kusho yena.Amacala okuthiwa akathinteki kuwona, elokubulala umngani wakhe owadutshulwa amaphoyisa, elokudlwengula kaMzila njengoba kungumufi owenza lokho nelokubamba inkunzi aphuce usibhamu umnikazi waso.",Uzogwetshwa  obehlupha eMlaza
"IZIBIZA ngebhinca elifundile intombi nto, esematheni ezinkundleni zokuxhumana emuva kokuba ibhikle ingoma ithweswa iziqu e-University of KwaZulu-Natal (UKZN).UZandile Sanele Shange (21) waseShowe, uhlabe umxhwele abaningi kwasabalala ne-video yakhe ezinkundleni zokuxhumana. Ubethweswa iziqu zeBachelor of Social Science ngoMsombuluko. Ngesikhathi eseyothweswa iziqu ungene esiteji evunulile, wasina ingoma. Kuthe noma esephuma wayibhikla waze washaya ungqimphothwe.UZandile utshele Isolezwe ukuthi ingoma uphila ngayo futhi wayiqala emncane.“Umama wayengithengela amaDVD ngikopele khona ukusina ngoba ngiyasithanda isintu namasiko. Kumanje ngiyintombi nto, ngazikhethela ukuhlolwa,” echaza.Uthe akekho owakhula ehlolwa kubo ngaphandle kwakhe, waqala nokuhamba uMkhosi woMhlanga. Yize ethe kade agcina ukuya emhlangeni ngenxa yokuxinwa izifundo, usaqhubeka nokuhlolwa eThekwini.Mayelana nokusabalala kwe-video yakhe, uthe uyakujabulela ngoba uyaziqhenya ngesiko.Le ntombi ebuye iqhumise uhleko lwasemfuleni, ithe ukube ibiphiwa imali emuva kokuyibhikla, ngabe iyisigwili.“Ngithe ngehla esiteji angazi bangaki abantu abebengixhawula bengincoma. Abanye bebefuna nokwazi imvelaphi yami. Ngize ngafisa ukuthi bebengixhawulisa ngemali ngoba ngabe ngibomvu manje,” egegetheka.Ubehamba nodadewabo ababili abebemphelezela ngoMsombuluko njengoba ethe unina washona ngokugula ngo-2014. Uthe uyise useShowe kodwa kukhona okumbambile wangaphumelela. Uveze ukuthi ufise engabe unina ubesaphila, azibonele imiphumela yokumkhulisa kwakhe.Uthe kade ahlela ukuthi mhla ethweswa iziqu uyovunula bese ebhikla ingoma. UZandile uthe ungaphansi kwenhlangano yamasiko khona enyuvesi, iBuya Africa Student Cultural. Uphinde asinele umculi oxube owokholo nomasikandi, uThandeka Hadebe. Uthe angakujabulela nokusinela abanye omaskanda abadumile, inqobo nje uma bezomkhokhela ngoba uyazifela ngemali.Le ntokazi isibhalisela ukuqhubeka nezifundo zeHonours kwi-Industrial Psychology. Ithe ayizenyezi ngisho enyuvesi kuyaziwa ukuthi iyibhinca kodwa yileli elifundile. UZandile ungomunye wezitshudeni ezingu-9 680 ezithweswa iziqu e-UKZN okuzophothulwa ngoLwesibili.",Othweswe iziqu uyazidla ngobubhinca
"NgoJuni nonyaka ezinkundleni zokuxhumana abalandeli ba-Emtee baqala umkhankaso ngehashtag ethi #FreeEmtee lapho babenxusa khona abasendimeni yomculo kuleli ukuthi bangenelele bakhiphe u-Emtee e-Ambitiouz ngoba bebona ukuthi akajabule kulesi sitebele somculo. Ngesikhathi ekhuluma neSolezwee ngaleso sikhathi u-Emtee wathi akazi ikusasa limphatheleni kwezomculo kuleli kodwa abalandeli abkhe ‘sebekhulumile’. ""Okwamanje ngifisa ukubonga abalandeli bami ngakho konke abakushoyo ezinkundleni zokuxhumana, nangokukhombisa ukungeseka. Abakhuluma ngakho isimo engikuso njengamanje. Angazi ngizokwenzenjani okwamanje,"" kusho u-Emtee ngoJuni nonyaka. Ngokwemibiko eyavela emaphephandabeni ngaleso sikhathi, i-Ambitiouz yaveza ukuthi u-Emtee unenkontileka angakayiphothuli nabo nokuthi ubakweleta izindodla zemali kulandela ukushayisa izimoto alekelelwa yinkampani ukuzilungisa. Nokho, kubukeka u-Emtee esegcine esithathile isinqumo esiwumqamulajuqu ngekusasa lakhe. Esitatimendeni asishicilele ekhasini lakhe ku-Instagram ngoLwesithathu u-Emtee uthe usekhethe ukushiya kulesi sitebele. Uthe ukhulume nabameli bakhe abebemlekelela aphume kwi-Ambitiouz. “Ngemuva kwezingxoxo phakathi kwabameli bami ne-Ambitiouz Entertainment, sekuqinisekisiwe ukuthi asikho isizathu sezomthetho ebesinginqanda ekushiyeni lesi sitebele ukuze ngiqhubeke nekusasa lami kwezomculo ngendlela engibona ngayo. Ngenze njalo kusukela ngoLwesine ngo-Agasti 8,” kuloba u-Emtee.U-Emtee ubonge abaomndeni, abangani kanye nabalandeli bakhe ababemseka kulesi sikhathi. ",U-Emtee useyishiyile i-Ambitiouz Entertainment
"Lezi zindaba ziqinisekiswe yimenenja yale miklomelo yabaculi bowokholo uZama Mkhize othe umcimbi uzoqhubeka.AmaCrown akulo nyaka azoba ngoNovemba 29. Selokhu asungulwa abeba seDurban ICC. Phambilini uZama wathi bazolinda kuze kube uhulumeni uyaphefumula ngokwenziwa kwemicimbi yenjabulo okusamisiwe ngaphambi kokuthatha isinqumo sokuthi umcimbi ube nezethameli noma cha.“Njengoba isimo seCovid-19 singakashintshi kakhulu futhi sekuze kwashaya lesi sikhathi umengameli engakacacisi ngemicimbi, amaCrown ngeke abe nazo izethameli. Lona ngumcimbi omkhulu ohlelelwa kusasele cishe izinyanga eziyisithupha ngaphambi kokuthi ube khona. Noma umengameli angakhuluma athini kodwa ikomiti selisithathile isinqumo sokuthi umcimbi uzoba sezinkundleni esizozimemezela,” kusho uZama.Uthe phakathi kwezinkundla imiklomelo ezokhonjiswa kuzo kubalwa iSABC2 lapho ejwayele ukusakazwa khona.“Ababukeli nabalandeli bangacabangi ukuthi njengoba kuzosakazwa ngobuchwepheshe kukhona okuzohluka kodwa lokhu abajwayele ukukubona kuzoba yikho futhi kuzoba ngaphezulu ngendlela umcimbi esizowuhlelela ngayo. Indikimba yakulo nyaka ithi Hope and Revival ngoba sibuyisa ithemba kubantu futhi sizobabuyisela enkonzweni sibavuselele sisebenzise ne-hashtag ethi #StillWePraise,” kuchaza uZama.Uthe okwamanje ngeke bawaqinisekise amaciko azobe enandisa kodwa kuzobe kuboshelwe izingqungqulu.“Sikhuthaza nabantu ukuthi basinikeze imibono yabo yokuthi iyiphi ingoma yonyaka ngokungena ekhasini lethu likaFacebook basho khona. Ngokwenza njalo bazibeka ethubeni lokuwina imiklomelo ehlukene.”UZama uthe ukungenela kuyaqhubeka kuze kube nguSepthemba 30. Uthe imithetho yokungenela ivumela abanomsebenzi ongemdala ngeminyaka engaphezu kwemithathu.",Azobe engenazethameli  amaCrown alo nyaka
"USEDLULILE emhlabeni okhulumela i-African National Congress (ANC) KwaZulu-Natal uMnuz Ricard Mthembu (50). UMthembu kubikwa ukuthi ushone ngoLwesithathu kulandela ukuxinwa yigciwane iCovid-19 eselibulale abantu abawu-3 502 kuleli. Imithombo ye-website enguzakwabo weSolezwe,i-IOL kwi-ANC iyona eqinisekise lezi zindaba ngoLwesithathu ekuseni. Kuvela ukuthi uMthembu ushone kulandela ukufakwa egunjinin labagula kakhulu ezinsukwini ezimbalwa ezedlule. UMnuz Lennox Mabaso okhulumela ihhovisi likaNdunankulu wakulesi sifundazwe uMnuz Sihle Zikalala, uthe okwamanje ngeke aphawule kakhulu ngoba nabo lona umbiko ebebesanda kuwuthola.“Sisazozitholela ngokwethu eminye imininingwane. Okwamanje kukhona esisakuhlanganisa,” kusho uMabaso.Kuzokhumbuleka ukuthi namhlanje uhulumeni wakulesi sifundazwe uhambele esikhumulweni sezindiza iKing Shaka lapho ehlola khona ukuqhubeka kokuhamba kwezindiza.UMthembu uke waba yiMeya yaKwaDukuza neLungu elimele i-ANC esiShayamthetho salesi sifundazwe. Udaba lusaqhubeka.  ",ICovid-19 idlule nokhulumela i-ANC KwaZulu-Natal
"ABALANDELI bomengumengameli uMnuz Jacob Zuma banxusa i-ANC ukuba imkhombe indlela uNgqongqoshe wamabhizinisi kahulumeni uMnuz Pravin Gordhan abamsola ngokucindezela abamnyama.Abalandeli bakaZuma ezifundazweni ezehlukene bazoqhinqa ngaphandle kwekomkhulu le-ANC, eLuthuli House, namhlanje ukuze bazwakalise izikhalo zabo.UMnuz Nkosentsha Shezi, weRET Champion KwaZulu-Natal, uthe bafuna i-ANC ithathe izinyathelo ngoGordhan zingakapheli izinsuku eziyisikhombisa kusukela namhlanje.“Lesi yisiqalo somkhankaso wethu ohlose ukukhipha uGordhan emsebenzini, uma i-ANC ingazithathi izinyathelo zingakapheli izinsuku esiyibekele zona, sizophoqeleka ukuthi siwuqinise umkhankaso wethu kodwa angingabazi ukuthi uyothi uphela uGordhan uyobe engaseyena ungqongqoshe,” kusho uShezi.Uthe uGordhan ucindezela izikhulu ezimnyama emabhizinisini kahulumeni ukuze zibukeke njengabantu abangawazi umsebenzi nabakhohlakele.“Enye inhloso kaGordhan wukuthi angene agamanxe ekulawulweni kwamabhizinisi kahulumeni khona ezoqhubeka nokuzicebisa yena nabangani bakhe abangongxiwankulu abamhlophe,” kusho uShezi.Uthe kumanje uGordhan uhlukumeza isikhulu esiphezulu sakwaTransnet uMnuz Siyabonga Gama.“UGordhan akabafuni abantu abamnyama abaphumelelayo, lokhu akwenzayo kuphambene nomgomo kahulumeni we-ANC wokuguqulwa kwezisekelo zomnotho, uma i-ANC izimisele ngokuqhuba uhlelo lokuguqulwa kwezisekelo zomnotho kumele imgudluze uGordhan,” kusho uShezi.Uthe mathathu amabhasi azosuka eKZN azobe ethutha abantu abaqhuba umkhankaso wokuxosha uGordhan.“Akhona namanye amabhasi azobe ephuma nakwezinye izifundazwe kanti namaqabane aseGoli nawo azobe ekhona, ngingasho nje ukuthi silindele amakhulu abantu,” kusho uShezi.",Bafuna kuxoshwe uGordhan
"UMQEQESHI weBafana Bafana uStuart Baxter uncome abadlali bakhe ngokuzinikela kumaqhinga abewabekele ukushaya i-Egypt ngoMgqibelo ebusuku. IBafana ithuse abaningi iguqisa i-Egypt ngo 1 - 0 emdlalweni welast 16 kwi-Africa Cup of Nations eCairo International Stadium ebigcwele phama. Kwehle umsindo kule nkundla ngesikhathi umdlali we-Orlando Pirates, uThembinuosi 'Shake my Soul' Lorch evalela phakathi igoli elinqobise iBafana lo mdlalo ngomzuzu ka-85. Ekhuluma nabezindaba ngemuva komdlalo uBaxter uthe icebo labo kulo mdlalo bekuwukuqinisekisa ukuthi izibabuli zabadlali be-Egypt okunguMohamed Salah noMahmoud 'Trezeguet Hassan azilitholi ibhola. ""Abadlali basebenze ngokuzikhandla. Besineqhinga lokuvala amabhola ukuze angafinyeleli kuSalah noTrezeguet. Ngicabanga ukuthi sikwenze ngempumelelo lokho. Abadlali babo abaphambili akuko okutheni abakwenzile emdlalweni,"" kusho uBaxter ekhuluma nabezindaba. UBaxter uqhube waveza ukuthi ukube babanikeze isikhala sokuphefumula enkundleni abadlali baphambili be-Egypt iBafana ibingaba senkingeni. ULorch noPercy Tau bebeyiphela endlebeni kubadlali basemuva be-Egypt kanti imugeze igilo uBaxter indlela abadlale ngayo. IBafana inqobe lo mdlalo nje abemancane amathemba kubantu baseNingizimu Afrika ukuthi ingadlulela kuma quarter finals kwazise idlule 'ngopotsho' esigabeni samaqoqo lapho inqobe khona umdlalo owodwa kwemithathu. Ukapteni weBafana uDean Furman naye uncome ukuzinikela kwabadlali kulo mdlalo. ""Besazi ukuthi uma sivuka emaqandeni ngendlela esihlasela ngayo, okuyinto eyasihlula emidlalweni yamaqoqo, singashaya noma iliphi iqembu njengoba senzile namhlanje. Abekho baningi abebezitshela ukuthi sizonqoba namhlanje, kodwa wonke umuntu kwi-dressing room ubefuna futhi ekholwa ukuthi sizonqoba. Besazi ukuthi uma sidlala umdlalo wethu sizowina. Sikhombisile ukuthi singadlala nanoma iliphi iqembu kulo mncintiswano,"" kusho uFurman. IBafana izobhekana neNigeria kuma quarter finals, eshaye iCameroon ngo 4 - 2 ngoMgqibelo. ",UBaxter uncome ukuzinekela kweBafana ishaya I-Egypt
"ISAZI esisiza abacwile ezikweletini, uMnuz Neil Roets, sithi abantu mababophe izifociya ngoba umthelela wentela ekhokhwa uma uthenga impahla iValue Added Tax (VAT) nokunyuka kukaphethroli sekuqalile ukuzwela.“Abathengi baseNingizimu Afrika bakweleta uR1.37 trillion uma behlangene. Lokhu kusho ukuthi abantu kufanele babophe izifociya bangadali izikweletu ezintsha ngoba kusazoshuba. IVAT inyuke ngo-Ephreli 1 kanti uphethroli unyuka ngoLwesibili ngo-58 cents bese udizili unyuka ngo-59 cents ilitha,” kusho uRoets.Uthe ukunyuka kuka-oyela ongahluziwe nokuntenga kweRandi yikona okunyusa uphethroli.“Akukho ukubalekela izindleko zikaphethroli ngoba nabampofu bayazikhokhela uma behamba ngamatekisi namabhasi. Imali yokugibela iyanyuka, kuzonyuka intengo yokudla neyayonke impahla,” kusho uRoets.Uphinde waveza ukuthi abampofu yibona abashayekayo uma kunyuka impahla ezweni ngoba vele abanamali kanti banezikweletu eziningi okusho ukuthi bazodonsa kanzima.“Kukhohliswa abantu ukuthi abampofu abahlangani neVAT, amanga lawo ngoba zincane kabi izimpahla ezingayikhokhi iVAT ezitolo. Okunye ukudla esikudlayo kuneVAT. Kubuhlungu ngoba abantu abampofu bayagoduka baye emakhaya uma besebenza emadolobheni, lokhu kusho ukuthi ama-toll gate anyukile, kunyuke nophethroli. Osomatekisi bazozidlulisela kubagibeli izindleko okusho ukuthi abampofu nabasebenzi bazokhokha,” kusho uRoets.Uthe uma kunyuka uphethroli yonke impahla iyanyuka, kwazise ithengwa kwamanye amazwe kanti nethengwa kuleli idinga uphethroli ukuya ezindaweni ezihlukene.“Siyathemba uhulumeni uzokwandisa impahla engayikhokhi iVAT. Ukunyuka kukaphethroli nama-tollgate yinto abangazukuyibalekela abantu. Ngicela bakhokhele izikweletu zabo, bangadali ezintsha ngoba ucwaningo luveza ukuthi abantu abakhokhi ngesikhathi. Abampofu yibona abazoshayeka kakhulu,” kusho uRoets.Kolunye uhlangothi inhlangano esiza umphakathi eMgungundlovu, iPietermaritzburg Agency for Community Social Action (Pacsa), ithi ukunyuka kwentela ekhokhwa uma uthenga impahla esitolo kunyuse ubhasikidi wegilosa wafika kuR3 144.02.IPacsa yenza ucwaningo ngentengo yokudla okudingwa yimindeni nyangazonke, ithe ngoSepthemba wonyaka odlule ubhasikidi ububiza uR2 885.73 kodwa ngenxa yokunyuswa kweVAT usubiza uR3 144.02.",‘Basazodonsa kanzima abathengi’
"AKAKUTHATHI njengegxathu elibheke emuva ukudlala kwiNational First Division (NFD) uNdiviwe “Diva” Mdabuka olobizela ukuyibamba kwi-Absa Premiership ngesizini ezayo.UMdabuka waseKapa ubesephenduke isethenjwa somqeqeshi uMokete Tsotetsi (osanda kuxoshwa kwalandwa uJoel Masutha) kwiMaccabi engomakoti kwiNFD. Ukhulele enkulisa ye-Ajax Cape Town, iKamva, ngaphambi kokunyuselwa eqenjini elikhulu nalapho afike khona wazakhela igama ngokushaya into ecokeme enkabeni yenkundla.Nokho uphelelwe yindawo sekufike umqeqeshi uMuhsin Ertugral ohluleke wancama ukusindisa i-Urban Warriors ezembeni. I-Ajax nayo isigijima kwiNFD kule sizini.“Ibhola linjalo. Ngizamile ukuthola iqembu kwiPremiership kodwa ngehluleka. Ngithathe isinqumo sokubuyela kwiNFD ngizibonakalise khona ukuthi ngisafuna ukudlala esigabeni esiphezulu. Ngiyethemba ukuthi ngesizini ezayo ngizobuyela kwiPremiership,” kusho uMdabuka.“Akulona igxathu elibheke emuva ukudlala kwiNFD. Ngicabanga ukuthi enye indlela yokukhula lena. Ngeke kuhlale kumnandi. Kufanele ngiqale kahle phansi ukuze ngibuyele phezulu.”KwiMaccabi uMdabuka uyibamba nabanye abadlali asebebuya emaqenjini ePremiership okukhona kubona uCollins Mbesuma wodumo kwiKaizer Chiefs, Lebohang Mokoena owayedlala kwi-Orlando Pirates, Thapelo Tshilo owadlala kwiMamelodi Sundowns noThemba Mavundla osebuya emabhukwini eMaritzburg United.Nokho laba badlali bahlulekile ukuyisiza ngempelasonto edlule ngesikhathi ihlulwa yiWitbank Spurs ngo 1-0 emdlalweni weligi eDobsonville Stadium, eSoweto.UMdabuka uthe akananxa no-Ertugral omkhombe indlela kwi-Ajax phezu kokuba abekade engomunye wabadlali abagqamile.“Ukuhamba kwami kwi-Ajax kwaba ngenxa yokuthi uMuhsin wathi angikho ezinhlelweni zakhe zesizini. Ngacabanga ukuthi kungcono ngibuyele kwiNFD ngoba ngadlala khona kumasizini edlule. Ngacela bangikhulule ngiyozama kwenye indawo. Abazange bangibambe, banginika incwadi yokungikhulula ngahamba.“Inkinga ibikade iphakathi kwami nomqeqeshi, hhayi nabaphathi. Angimangalanga ngoba wonke umqeqeshi unabadlali bakhe. Mina angibanga nenhlanhla yokuba kulabo badlali. Ngiyithathe kanjalo ngoba angikwazi ukuhlala ebhentshini kwiNFD futhi,” kusho uMdabuka.IMaccabi izobhekana neCape Umoya United emdlalweni weNFD e-Athlone Stadium, ngoMsombuluko ngo-3.30 ntambama. UMdabuka kulindeke ukuthi aqhubeke adlale yize izintambo zizobe seziphethwe umqeqeshi omusha uMasutha ochithwe yiChippa United ngesonto eledlule.",Akalilahlile ithemba ngePremiership
"ZAKHELE XABAKUNGENZEKA isizini ka-2013/14 ibuyise izinsuku zenjabulo kuMamelodi Sundowns esiphenduke inhlekisa kwamanye amaqembu ngenxa yokusayinisa inqwaba yabadlali abasezingeni eliphezulu kodwa ingazuzi lutho.Umdlalo wokuqala wesizini neBloemfontein Celtic kufanele wukuthi unikeze abalandeli bamaBrazilians inhlansi yethemba ngokuthi kukhona okuhlukile azoqhamuka nakho umqeqeshi uPitso Mosimane.EzikaMosimane zenza okungejwayelekile zidinda iPhunya Sele Sele ngo 3-1 ekhaya kowokuvula ku-Absa Premiership.Phambilini iSundowns beyaziwa njengeqembu elihlale libanga izicoco namaqembu afana neKaizer Chiefs ne-Orlando Pirates. Lokho kushintshile, leli qembu sekuphele iminyaka emine lagcina injabulo eChloorkop.Ukufika kukaMosimane maphakathi nesizini edlule, kubuyise ithemba, enqoba imidlalo yakhe yokuqala, washintsha nesitayela sokudlala.Kwezinye zezinkulumo zakhe, uMosimane, wathi: “Kulula ukunqoba imidlalo kuMamelodi Sundowns. Kufanele ufake iqembu eliqinile ensimini. Bakhona abadlali, okufanele wukubahlanganisa.”Ngesizini edlule, iSundowns iqede isendaweni ka-11 kuPremiership.Yize ephinde wathenga inqwaba yabadlali kodwa ubukeka eyazi into afuna ukuyizuza. Usayinise abadlali abasebancane nabanamava, waphinde wabakhulula abonayo ukuthi ngeke abasebenzise kule sizini. Olunye ushintsho olwethuse abaningi olokuphuca isikhundla sokuba ngukaputeni uTeko Modise ibhande walinika u-Aljie Schut odlala emuva.Impumelelo yeSundowns kule sizini ibukeka incike ekuhlanganeni kweqembu kusakhanya.Ngaphambi kokuqala kwesizini amaBrazilians aye kozicija eGhana lapho ebuya engazange ehlulwe emidlalweni eyishumi.Njengamanje, njengoba isamile imidlalo yeligi, iSundowns imatasa nemidlalo yobungani. Ngempelasonto idlale naMaZulu FC ewashaye ngo 6-1, yabambana ngo 0-0 neMaritzburg United.Umdlalo olandelayo weligi weSundowns ungo-Agasti 28 lapho izovakashelwa iPlatinum Stars eLoftus Stadium, ngo-7.30 ebusuku.Abadlali abAsayiniswe yi-Sundowns:Kennedy Mweene, Bongani Zungu, Dove Wome, Cuthbert Malajila, Bryce Moon, Tiyani Mabunda, Rodney Ramagalela, Raymond Monama, Emmanuel Mathias, Sibusiso Kumalo, Glen Verbauwhede, Rashid Sumaila, Mukuka Mulenga, Katlego Mashego noMzikayise Mashaba.Abadlali abahambile:Musa Nyatama, Method Mwanjali, Themba Zwane, Samuel Jules, Calvin Marlin, Nyasha Mushekwi, Abel Mabaso, Doctor Mampuru, Walter Maponyane, Buhle Mkhwanazi, Siyabonga Ngubane, Dennis Onyango, Sibusiso Khumalo, Mumuni AbobakarUmlando omfishane ngeSundowns:Yasungulwa ngeminyaka yo-1960, ngabafana abancane eMarabastad, ePitoli.Yangena kuFederation Professional Soccer League ngo-1973Yanyukela kuNational Soccer League (NSL) ngo-1985 nokuwunyaka eyagcina ithathwe ngawo yimpunyela uZola MahobeYadliwa yibhange ngo-1985 yathathwa ngabakwaKrok ababephethe inkampani iThe Twin PharmaceuticalNgo-2003 umphathi wezimayini, uPatrice Motsepe wathenga amasheya angu-51 wamaphesenti, ngonyaka olandelayo wawathenga wonke.Amarekhodi eSundowns:n Umdlali ophethe irekhodi lokudlala imidlalo eminingi: Daniel Mudau (390)n Umdlali oshaye amagoli amaningi: Daniel Mudau (172)n Ophethe irekhodi lokuqala imidlalo eminingi ngesizini: Themba Mnguni (48)n Oshaye amagoli amaningi ngesizini: Bennett Masinga (33)n Umdlalo iqembu elawunqoba ngamagoli amaningi: 24-0 v Powerlines (Mashi 4, 2012, Nedbank Cup)n Umdlalo iqembu elahlulwa kuwo ngamagoli amaningi: 1-6 Africa Sports (Novemba 4, 2000, Caf Champions League)Izindebe enazo:n Premier Soccer League (1997/98, 1998/99, 1999/200, 2005/06, 2006/07)n National Soccer League (1988, 1990, 1993)n Mainstay Cup (1986)n Rothmans Cup (1999)n JPS Cup (1990)n BP Top 8 (1988, 1990)n Ohlssons’s Challenge Cup (1988)n Charity Spectacular (1991, 2000, 2004, 2005, 2006)n SAA Supa 8 (2007)n Nedbank Cup (1998, 2008)",Kungase kubuye ezenjabulo kuSundowns
"IQEMBU lesicathamiya eselike lazungeza umhlaba, iKholwa Brothers, ligubhe inyanga yabesifazane ngokubungaza owayeyiPhini likaMengameli kuleli, uNkk Phumzile Mlambo-Ngcuka, ngonqambothi lwengoma.Leli qembu elizinze eNtuzuma lithe liqoke ukuhlonipha uNkk Mlambo-Ngcuka ngengoma ngenxa yamagalelo akhe nokufuna intsha yesifazane isike iphethini kuye.Leli culo elisihloko sithi The Mlambo-Ngcuka likuthatha likubeke ngokusuka nokuhlala ngempilo nangemisebenzi emihle kaMlambo-Ngcuka njengoba esehambe waze waba nguMqondisi-Jikelele woPhiko lwabesifazane eNhlanganweni yeZizwe.Okhulumela iKholwa Brothers uMthobisi Ndwandwe (20), uthe babone kusemqoka ukuba kuqhakanjiswe imisebenzi kaMlambo-Ngcuka esadla anhlamvana.“Okusikhuthaze kakhulu wukuthi ngesikhathi sihambele e-USA ngo-2018, sathi uma sifika eNew York sahambela amahhovisi e-United Nations lapho safica igama lakhe liphezulu ezikhulwini eziphethe kulesiya sikhungo. Yikho lokhu esakuhlanganisa neminye imisebenzi aseyenzele isizwe sakithi saze siqamba ingoma. Uyijabulele kakhulu le ngoma emva kokuyilalela. Yiyo le ngoma nathi esihlonipha ngayo iqhaza labesifazane.”Ekhuluma esiteshini sethelevishini i-eNCA ngokohlelo lwezobuchwepheshe eseNew York, uNkk Mlambo-Ngcuka, ubebonakala echachamba nasebusweni ngesikhathi esekhuluma ngalo mklomelo awunikezwe yiKholwa Brothers.“Lokhu kuyinhlonipho enkulu engiyithatha njengenhlonipho yabo bonke abantu besifazane ngenyanga yabo. Ngibonga kakhulu kwiKholwa Brothers ngokungihlonipha ngeculo engilithatha njengelingikhuthazayo nelikhombisa ukuhlanganisa imindeni ngoba ukuhlangana kwemindeni kwakha isizwe esiphumelelayo nesinenqubekela phambili,” kuphetha uNkk Mlambo-Ngcuka.Umholi nomsunguli waleli qembu, uDerrick Mlambo, uthe le ngoma izokhishwa ngokusemthethweni ekupheleni kuka-Agasti.Akukhona okokuqala iKholwa Brothers iqhakambisa abantu nezindawo zakuleli ngomculo wayo.Eminyakeni eyedlule yaqamba ingoma ethi Woza Ethekwini, lapho yayiqhakambisa khona ubuhle beTheku. Yaqhubeka yabungaza iSilo Samabandla ngengoma eyayithi Hlanga Lomhlabathi, othisha ngethi Sibonga Othisha, izindawo ezingaphansi kwesifunda saseMgungundlovu ngethi Two Sheleni nethi Africa My Continent.",Bahloniphe uMlambo-Ngcuka ngengoma
"NgoMsombuluko abanikazi balo mdlalo, iSariti Films bafake i-video ezinkundleni zokuxhumana bekhombisa abalingisi balo mdlalo, babhala ukuthi sebeqala ukuqopha.NgoDisemba abakwaM-Net ohambeni ababememe kulo abezindaba baveza ukuthi isizini yesibili yeThe Herd iyabuya.UReneilwe Sema wakwaM-Net waveza ukuthi imidlalo nezinhlelo ezenze kahle kulo nyaka bakhethe ukuzibuyisa.“Umdlalo iThe Herd ngomunye wemidlalo eyenze kahle kakhulu, uqala ukubonakala kuMzansi Magic. Sizoyibuyisa yonke le midlalo abantu abakhombise ukuyithakasela nezinhlelo zakhona,” kuchaza uReneilwe.Lo mdlalo kungenzeke ukuthi ubuye uma kuphela umdlalo okhona njengamanje othi, Ehostela.Kwi-video efakiwe kuvela abalingisi abadala balo mdlalo okukhona kubo uWinnie Ntshaba, Sihle Ndaba, Cindy Mahlangu nabanye ababekhona.Maduzane kulindeleke ukuthi aboMzansi Magic bamemezele izinhlelo ezintsha ezizobonakala ekuqaleni kuka-Ephreli.Kuzona kulindeleke ezindala nezintsha ezingashaya ibuya kulesi siteshi.Uhlelo, uThando Nesithembu ngolunye kwezinhlelo ezingase zikhuze ibuya kulolu hlelo ngo-Ephreli njengoba beluqoshwa ngonyaka odlule ngesikhathi uMusa eshadelwa ngamakhosikazi akhe amabili, uMaCele noMaYeni.",Sekuqaliwe ukuqoshwa kweziqephu ezintsha zeThe Herd
"KUME ukufunda esikoleni iVelangaye Comprehensive Technical High eNkandla izolo, abafundi beteleka beshisa amathayi bekhala ngokuthi abanye ozakwabo basayiniswe amaphepha okuthi bazobhala izifundo ezimbalwa kwa-matric.Omunye wabafundi okhulume neSolezwe izolo uthi uphasile kodwa unikwe ifomu eli-pink okuthiwa akaligcwalise ukuze angazibhali zonke izifundo.Uthe baningi abanikwe amafomu kodwa banquma ukungawagcwalisi.“Ngeke sigcwalise into esingayazi. Simise ukufunda ngoba saphasa nyakenye,” kusho umfundi ocele ukungavezwa.Uthe ngeke kuqhubeke ukufunda uma le nkinga ingaxazululwa.“Ngeke sifunde ngoba saphasa ngendlela efanele. Sifuna incazelo ukuthi kungani kuthiwe ngeke sizibhale zonke izifundo.”Uthe kwakumele baziswe ukuthi baduduliwe ukuze bazazi ukuthi ngeke bazibhale zonke izifundo.“Sifuna ukuzibhala zonke izifundo hhayi uhhafu. Umnyango wezemfundo kumele ungenelele kulolu daba,” kusho umfundi.Izolo bekusabalele ama-video nezithombe abafundi bebhikisha ngaphandle kwesikole.Okhulumela umnyango wezemfundo, uMnuz Kwazi Mthethwa, usigxekile isenzo sabafundi sokubhikisha.“Sizwile ngalesi simo siyasigxeka isenzo sabafundi, kumele bayekele ukuphathwa kwesikole kubantu ababekwe ngumnyango. Akumele kube nokuphazamiseka kokufunda,” kusho uMthethwa.Lesi ngesinye sezikole ezenza kahle kwa-matric eNkandla.Muva nje sigajwe yizinkinga njengoba kwamiswa uthishanhloko kuthiwa uyaphenywa ngamacala ahlukene.",Umbhikisho wabafundi eVelangaye
KUSAZOSHUBA ePhalamende njengoba senyukile isibalo sezihlalo ezitholwe yi-Economic Freedom Fighters (EFF) emuva kokhetho lukazwelonke obelubanjwe ngoLwesithathu.I-EFF ePhalamende eledlule ibinezihlalo ezingu-25 ishubisa isimo inganqeni ukumisa nse yonke into ifuna izimpendulo zemibuzo ebiyibuza ingasabi muntu.Ibimisa ngisho inkulumo kamengameli ebhekiswe esizweni ibuchitha bugayiwe ize ikhishwe ngesidlozana abezokuphepha.Izibalo zakamuva zokhetho zithi i-EFF ithole amavoti angu-1 881 389 nokusho ukuthi ilele isithathu ngo-10.79%.Lezi zibalo zizuzela leli qembu izihlalo ezingu-18 phezu kuka-25 abebevele benawo ePhalamende.Lokhu kusho ukuthi amalungu e-EFF azoba ngu-43 manje. I-EFF iyiqembu elingahlanganise ngisho iminyaka eyishumi labunjwa kodwa izwi lalo ePhalamende liyaziwa. Lisungulwe ngoJulayi 2013 ngemuva kokuthi uMnuz Julius Malema exoshwe yi-ANC kade engumholi wophiko lwentsha kuyona.Liqhamuke nabaholi abangaziwa iningi labo kodwa bafika bayibeka induku ebandla. Laziwa nangokufolosa ngentsha njengoba sekujwayeleke ukuthi ePhalamende bekugcwala izingwevu. Kulokhu-ke i-EFF ohlwini lwayo lwePhalamende kukhona ngisho umculi uRingo Madlingozi.Bayiqembu lesithathu ngobuningi ePhalamende belandela iDA ephikisa ngokusemthweni njengoba i-ANC kuyiyona ebusayo.Kuvalwe iPhalamende kuvele kunezinkulumo mpikiswano ezishubile kubangwa udaba lomhlaba.I-EFF nobuningi bayo buzoba mqoka kakhulu nakuyona i-ANC njengoba bekhuluma ngazwi linye odabeni lokubuyiswa komhlaba ngaphandle kwesinxephezelo.Nakuba i-EFF ingadli ogqokweni olulodwa ne-ANC kodwa yakubeka kwacaca ukuthi imi nayo odabeni lomhlaba okufanele ubuyiselwe kubanikazi bawo. Kuzobe kubomvu ePhalamende futhi abantu bazobe belinde ukubona ukuthi ibuya nani i-EFF.,Zinyukile izihlalo ze-EFF ePhalandende likazwelonke
"OWESIFAZANE waseJozini, uNkk Skhonzile Msane, ubopha isoka lakhe abesekipite nalo iminyaka engu-11 emzini wabo oseSakhamkhanya, KwaDukuza, ngoba lisuke lamnuka ngokulithakatha.UNkk Msane (50), osabiza isibongo salapho ayeshade khona, uthi isoka lakhe (54) laphelelwa wumsebenzi eGoli, labuya lanuka yena.“Wafike wangixosha emzini wakhe engawufica umahliphihliphi kodwa ngawakha kabusha, wathi yimina omthakathile. Wathi ngantshontsha ukhamba lwasemsamu, umlotha, isicephu ahlala kuso uma eshisa impepho nezikhindi zakhe zangaphansi.“Ngaxakeka ukuthi ngangingamthakatha kanjani umuntu esengithandane naye iminyaka ewu-11 futhi engamfica engelutho, ngamenza utho emphakathini.“Inhliziyo yami ibuhlungu ngempela ngoba ungihlambalaze emphakathini. Sengaziwa njengomthakathi,” kusho uNkk Msane obezifikele mathupha emahhovisi eSolezwe.Uthe umsolwa ubuye wathatha izimpahla zakhe, wazichela ngomuthi.Ethintwa umsolwa akavumanga futhi akaphikanga ukuthi uyazi ngalolu daba kodwa uthe izintatheli azize kwakhe zizoshutha izithombe. “Okwamanje ngisematasatasa kabi,” kusho umsolwa.Okhulumela amaphoyisa aKwaZulu-Natal uLieutenant Colonel Thulani Zwane, uthe icala elivulwe nguNkk Msane ngelokweba. Eziphendulela uNkk Msane uthe akusilo iqiniso lelo.“Icala lokuthukwa ngokuthakatha ngilivule ePhoenix kodwa balidlulisela eStanger. Likhona vele elokuntshontsha ngalivulela lobaba eStanger kodwa akukenziwa lutho.”Induna yaseSakhamkhanya, uMnuz Khuzwayo (onqabile negama lakhe), ikuqinisekisile ukuthi uNkk Msane umbikelile ngalolu daba.“Bengilindele ukuba afike lapha ngoLwesithathu ukuze ngimyise emkhandlwini ukuze ludingidwe enkosini yendawo,” kusho uKhuzwayo.UNkk Msane uthe useyasaba ukubuyela kule ndawo ngenxa yokuthi akaphephile.Echaza ngembangela yengxabano yabo, uNkk Msane uthe kwaqala ngokuthi isoka lakhe lifike nenye intombazane ebeselijola nayo ngoDisemba 28, nyakenye.“Wafika nale ntombazane, Wazokipita nayo khona emzini wethu.“Ngathi ngiyambuza ukuthi ukwenzelani lokhu. Wafika nalo ngigula kabi, ngilele embhedeni, ngingakwazi nokuvuka ngiyochama.“Wangishaya ngaze ngavuka ngabo 4 ekuseni sengiphalaza igazi.” Uthe kusukela lapho inhlalo kuye ayibange isaba yinhle emzini njengoba umsolwa wayesehlala ngokumhlukumeza futhi wabuye washisa nezimpahla zakhe.“Wabuye wagqekeza kule ndlu engase ngihlala ngedwa kuyo nendodana yakhe engayifica emzini.“Ngayifica incane kabi, ishonelwe wunina, ngayikhulisa njengoba seyindala manje. Namanje ihlala nami, ngehla ngenyuka nayo ngoba ayinacala, yazi mina njengonina.”Uthe usemvulele uxhaxha lwamacala okubalwa kuwo nelokumhlukumeza nelokugqekeza kodwa ubengakaboshwa.",Ubopha isoka elithi uyathakatha
"INHLANGANO yezokusakaza iSouth African Broadcasting Corporation (SABC) iqoke uMnuz Madoda Mxakwe ngengesikhulu esiphezulu sayo noNkk Yolande van Biljon njengesikhulu esiphethe izimali zale nhlangano.Lezi zindaba zimenyezelwe nguSihlalo weBhodi, uMnuz Bongumusa Makhathini izolo.Uthe izikhulu ezintsha zizosebenzisana noMnuz Chris Maroleng obhekelele ukusebenza kweSABC kanti zizoqala ukusebenza ngoJulayi 1.Uchaze uMxakwe njengomuntu okhaliphile okwaziyo ukushintsha izinhlangano ezingayingenisi imali, azenze zibe nenzuzo.UMxakwe uneziqu zeMA (Global Political Economy) azithola eNyuvesi yaseSussex e-United Kingdom, izitifiketi zokuhola amabhizinisi azithola eLondon Business School, ezePDG kwiBusiness Administration azithole eGordon Institute of Business School (GIBS) nezinye.Useke wasebenza kwaNestle eyisikhulu esibhekelele ukukhula kwale nkampani eMozambique, Namibia, Botswana, Swaziland naseLesotho.UMkhathini uthe uNkk van Biljon naye unamava kwezamabhizinisi njengoba ebesebenza kwaDenel ephethe izimali.“Uyena oweza nohlelo lokushintsha izinto kwaDenel. Ubesebenza kwaGlad Africa Group, uneziqu zeBCom Accounting, B Compt (Hons), B Comm (Hons) neze M Comm (Taxation). Ukuqokwa kwalaba kusho ukuthi sizimisele ukuheha ongoti emikhakheni ehlukene ukuze beze namacebo okuthuthukisa iSABC, balethe ubuchwepheshe besimanje bagculise namakhasimende ethu,” kusho uMakhathanini.Uthe ukuqokwa kwezikhulu kuzoletha amakhono amasha, kuqinisikise nokuthi ubulili nazo zonke izinhlanga zimelelekile.",I-SABC izotakulwa ngabanamava
"FAKA imali uzobona. Bekungathi usho kanjena umqeqeshi weBidvest Wits uGavin Hunt, ongayivumanga futhi wangayiphika eyokuthi kungenzeka alahlekelwe yizinsika eqenjini lakhe okunguThulani “Tyson” Hlatshwayo ongukaputeni waleli qembu neBafana Bafana noSifiso Hlanti odlala kwesokunxele emuva.Ngokusho kwalo mqeqeshi ongadinge kuchazwa ebholeni laseNingizimu Afrika, sekuyokhuluma imali kuphela ekutheni ngabe laba badlali ababili bayazishiya yini iZitshudeni noma bayahlala.UHlanti kuvela ukuthi ufunwa amaqembu aseMelika, ayibamba kwiMLS kanti ziya ngokuya ziqina ezokuthi uHlatshwayo angase adlubhe imibala ye-Orlando Pirates ngesizini ezayo.Akukhona okokuqala lesi sitobha simataniswa neZimnyama njengoba nangesizini edlule kube ngesifanayo kodwa kwagcina kungahlangananga.UHunt uthe kungenzeka noma yini kodwa okubalulekile kubona beyiWits ukuthi okubekwa etafuleni kuyabagculisa yini.“Sonke siyadayisa lapha kwiWits, nami nje uqobo ngiyadayisa. Kodwa lokho kuya ngokuthi imali ebekwayo iyalijabulisa yini iqembu. Angikusho lokhu ngoba ngifuna ukulahlekelwa abadlali kodwa izinto ezinjalo ziyenzeka ebholeni. Nokho uma imali iyinhle ngeke sime endleleni yomdlali,” usho kanje uHunt osezakhele igama ngokukhuluma iqiniso ebholeni lakuleli.UHlatshwayo ufike kwiWits ngo-2014, ubedlalela i-Ajax Cape Town. Kubukeka sengathi isikhala sesitobha sivulekile kwiBucs njengoba isanda kushiywa nguMarshall Munetsi osezodlala eFrance, Abbubaker Mobara ojoyine iCape Town City no-Caio Marcelo obuyele kwelakubo eBrazil.Ngaphandle nje kwalokho, uHappy Jele ubukeka esekhulile njengoba esezoba neminyaka ewu-33. Abanye abadlali basemuva maphakathi abasele ekhempini yePirates * -Alfred Ndengane noJustice Chabalala.Nakuba iPirates kuyiyona ebe yisiqhwaga emakethe okwamanje kodwa okuhlalukayo ukuthi kubo bonke abadlali ebathengile akekho noyedwa odlala emuva-maphakathi. Empeleni kubo bonke abadlali ebathengile iPirates, uTebogo Tlolane kuphela ongumdlali wasemuva.Abadlali asebethengwe iBucs kuze kube yimanje uTshegofatso Mabasa, Fortune Makaringe, Joris Delle, Gabadinho Mhango, Austin Muwowo, Kabelo Dlamini noSiphesihle Ndlovu.",I-Wits ivule izandla ngofunwa yiBucs
AMAQEMBU aphikisayo azothi emasha kusasa  ethi akaphume uMsholozi kwesobumengameli yena abe egubha usuku lokuzalwa njengoba kusasa ehlanganisa iminyaka engu-75. ,UZuma ugubha usuku lokuzalwa amaqembu
"UPHENDUKE ihlaya ezinkundleni zokuxhumana umholi weqembu elisha i-African Content Movement (ACM) uMnuz Hlaudi Motsoeneng ngokusabalala kwe-video ekhuluma nabe-eNCA ethi ubheke ukuba ngumengameli wezwe.UHlaudi owayeyisikhulu se-SABC ukusho lokhu ngoLwesithathu ngesikhathi ebuzwa intatheli ukuthi yini ayibhekile njengoba imiphumela yokhetho kulindeleke ukuthi iphume kusasa.Uthe iqembu lakhe linezinyanga ezine lisunguliwe kodwa abantu bakuleli bakhombisa ukuliseka.Uthuse abaningi esethi yena ubheke ukuba ngumengameli waseNingizimu Afrika “bottom and klaar”.Okumangaze abantu ukuthi uzosifeza kanjani isifiso sakhe ibe iqembu lakhe lihlulekile ukuthola amavoti angu-35 000 abezolisiza ukuthi lithole isihlalo esisodwa ePhalamende.Ngokwezibalo ze-IEC kuvela ukuthi lisathole amavoti angaphansi kuka-3000 okwenza ukuthi libe no-0,02%.He'll be the president bottom and klaar. 
pic.twitter.com/Ntb4ertmre— Mthoko🇿🇦🇿🇦🇿🇦🇿🇦 (@MLutseke) 
May 9, 2019Has President 
@CyrilRamaphosa called the President in-waiting 
#Hlaudi Motsoeneng to concede defeat? It was truly a remarkable year for a virgin party to come so early & ascend to the Union Buildings. 
#Election2019Results
pic.twitter.com/55U5Q5ZEZ0— Loeto Mocwane (@LoetoMocwane) 
May 10, 2019Hlaudi motsoeneng deserves his own reality show!!, bottom and klaar!.— Bathong Nayi'Mhlolo (@TshomoYaphupjan) 
May 10, 2019ACM is doing extremely well so far. They got 3200 people voting for them. Hlaudi Motsoeneng should be over the moon with the developments.— Vezuchiy Fanashnikov (@fanamokoena) 
May 10, 2019",#Ukhetho2019: Lishabalele iphupho likaHlaudi Motsoeneng lokuba umengameli wezwe
"UMQEQESHI weLamontville Golden Arrows, uMandla Ncikazi, ukushayela ihlombe ukuqashwa kwephini lomqeqeshi leqembu uMabhudi Khenyeza ofike ngasekuqaleni kwesizini.Ngokusho kukaNcikazi, uKhenyeza ubonakala ezoyiqeda inkinga ebiyenzela phansi iqembu kumasizini edlule.UNcikazi uthe ezakhe bezakha inqwaba yamathuba kodwa abagadli behluleka ukushaya igoli. Ukufika kukaKhenyeza kulisiza kakhulu iqembu  ngokulekelela abagadli bakhe ngokushaya amagoli. Emidlalweni emithathu edlalwe Abafana Bes’thende selokhu kuqale isizini kwiDStv Premiership, sebevalele phakathi amagoli amahlanu, bangenelwa amathathu. Kuze kube manje ezikaNcikazi aziyazi induku.  UNcikazi uqale wacacisa ngokufika kukaKhenyeza kwezakhe esuka kwiTS Galaxy.“Empeleni uMabhudi wayezojoyina iqembu kusekhona uSteve (Komphela). Kwasuke kwenzeka-ke  ukuthi uSteve ahambe, bese kufika uMabhudi. “Ngamanye amazwi akubanga wukuthi uKhenyeza uvala isikhala sikaKomphela, wayevele ezolijoyina iqembu. “UMabhudi wayezojoyina iqembu ezoqeqesha i-Arrows kwi-MDC,” kusho uNcikazi.Ukusebenza ngokuthembana nokuhloniphana yinto uNcikazi athe uyibeka phambili kwezakhe. “Yingakho ethi ngeke esamdedela uKhenyeza ukuba aqeqeshe iqembu le-MDC le-Arrows.“Sisazobheka umqeqeshi ozoqeqesha i-Arrows kwi-MDC ngoba ngiyakuthokozela ukusebenza noKhenyeza eqenjini elikhulu. “Angiqali ukusebenza naye, sike sasebenza esengumdlali phambilini. “Unomlando omude nebhola. Uzobasiza kakhulu abadlali abasakhula ngenxa yamava anawo,” kusho uNcikazi.Eqhubeka echaza uNcikazi, uveze okumenza ajabulele ukufika kukaKhenyeza kwezakhe.“Inkinga ebesibhekene nayo kumasizini edlule indlala yamagoli. Njengamanje ubasiza kakhulu abagadli bethu, uyabakhombisa okumele bekwenze uma bephambi kwamapali. Ngibona sisayibambe kahle impela.”Emdlalweni olandelayo we-Arrows izokwamukela iKaizer Chiefs eSugar Ray Xulu Stadium ngoMgqibelo ngo-3.30 ntambama.Amakhosi  asephenduke ukudla kwenduku selokhu kuqale isizini. Empeleni  awakalishayi nelilodwa igoli  kwiPremiership ngaphandle komkhonto owagwaza ekhaya bebhekene neChippa United abanqoba kuyona ngo 1-0. “UNcikazi uthe ulindele umdlalo onzima kwiChiefs, esho nokusho ukuthi abazoyithatha neze kancane ngoba ingabaphoxa ivuke ngabo. “Lo mqeqeshi uphinde wacacisa ngezinto afisa ukuzizuza njengomqeshi waBafana Bes’thende.“Okubalulekile wukuthi iqembu lihlale kwiPremiership. Okwesibili wukuthi lingene kwiTop 8. “Umnikazi weqembu (Mato Madlala) uyisikhulu esiphezulu kwiPSL, ngakho akumele nakancane siphoxe, kumele konke kuhambisane. “Indlela umnikazi weqembu aseseka ngayo iyamangalisa, ngakho nasenkundleni kumele senze kahle,” kusho uNcikazi.",UNcikazi ujabulela ukuqashwa kukaKhenyeza abe yiphini lomqeqeshi
"SIFUNA ukubuya nolwazi oluzosiza umkhakha wezemfundo ngezinto ezingalekelela emfundweni yakuleli, isitshudeni saKwaDukuza esizomela i-Afrika phesheya.UNdumiso Mpanza (25) owenza unyaka wokugcina kwi-Education Law e-University of Pretoria, uzomela izitshudeni zase-Afrika engqungqutheleni edingida ngomkhakha wobuthisha kule nyanga.Kule ngqungquthela kuzobe kudingidwa ngokuthi yini engabuyisa isithunzi emkhakheni wezemfundo nokuthi kungaliwa kanjani nezinkinga ezibhekene nalo mkhakha. Kuzobe kuqala kulo nyaka ukuthi kufakwe nesitshudeni sase-Afrika kule ngqungquthela eyaqala ngo-2003.“Kunocwaningo oluthole ukuthi iNingizimu Afrika ingelinye lamazwe asenkingeni enkulu emkhakheni wezemfundo. Izigameko zokushaywa kothisha ngabafundi, zingezinye ezenza ukuthi leli libukeke lisenkingeni enkulu kwezemfundo.Kuzobe kukhulunywa ngezinto ezinjalo, hhayi ekufundiseni kuphela kodwa nasekubuyiseni isithunzi nenhlonipho ezikoleni,” kuchaza uMpanza.UMpanza uzohlala amasonto amabili eSweden, adlule aye e-England amasonto amathathu. Uzovakashela nase-Oxford University evelele umhlaba wonke.Uzophinde athole ithuba lokufundisa esikoleni samabanga aphezulu eSweden, avakashele nase-University of Lund. UMpanza ubonga abazali bakhe athi basebenze kanzima ukumfundisa njengoba sekubonakala izithelo manje. Mayelana nesimo semfundo yakuleli, uMpanza uthi inkinga kuningi okukopelwa kwamanye amazwe bese kungasebenzi. Ulinganisa ngendaba yokungashaywa kwezingane, athe ibonakala ingasebenzi kuleli.“Kumele sibheke okuzohambisana nathi njengoba sise-Afrika ukuze kusizakale umkhakha wezemfundo. Iqiniso ukuthi kunezinto ezisebenza kahle kwamanye amazwe ezingeke zisisebenzele kuleli.”Uma esebuya phesheya uMpanza uzohlangana nomqondisi omkhulu woMnyango wezeMfundo eyisisekelo kuleli ngoSepthemba, ukumxoxela ngakuthole ohambweni lwakhe.Uthe uma eqeda izifundo zakhe enyuvesi angakwazi ukusebenza emnyangweni ukudweba imigomo nokuba ngumeluleki.Akaqali ukuya eSweden njengoba ngo-2012 wakhethwa ukuyomela abafundi engqungqutheleni yobuholi. Ngaleso sikhathi wayefunda uGrade 11 enguMengameli wabafundi eStanger South Secondary.“Luningi ulwazi engabuya nalo olwangenza ngakwazi ukuqhathanisa indlela esifunda ngayo kuleli nakwamanye amazwe.Ngiyathemba ukuthi namanje kukhulu engizobuya nakho, okuzosiza umkhakha wezemfundo kuleli,” kusho uMpanza.",OwaseKZN uyomela i-Afrika phesheya
"USHAYANA ngamakhanda umndeni wenyanga yaseMaduladula, eNquthu, ebulawe phambi kwesiguli sayo yashiswa nendlu.UMnuz Senzo Mncube (29) kodwa owaziwa ngesibongo sakoninalume kwaShabangu, uhlaselwe amadoda amabili ngoMsombuluko ebusuku elele. Afike amfuna imali maqede amgwaza, amnquma uqhoqhoqho phambi kowesifazane abemelapha, ase emudlwengula eshintshana ngaye.Owesifazane odlwenguliwe uthe namanje izwi lakhe alipheli ezindlebeni zakhe lisho ngendlela efanayo naleyo ebemuzwa ekhala ngayo.“Mina bathe angivale amehlo ngesikhathi bemgwaza baqeda lapho bangidlwengula bephindelela bobabili. Angibabonanga nanokuthi bebengobani. Bengizele ukuzokwelashwa,” kusho umdlwengulwa eligodliwe igama lakhe.Umndeni obungenayo imininingwane egcwele ngokwenzekile, uthe ushaqekile usuthola ukuthi uqale wagwazwa wabe eseshiswa.Uninalume kaMncube, uMnuz Meshack Shabangu (67), uthe umshana wakhe ubeseqede nokulobola ekhweni lakhe kwaMabaso.“Mina ngithole ucingo lokuthi kuyasha ekhaya. Kuthe uma ngigijima ngathola uphahla selungene phakathi. Ngithathe ugodo ngizama ukumcinga ngalo lavele laqondana naye ngamtakula eseshe waphela, izingalo nemilenze kungasekho. Ngisho ikhanda alikho asilitholanga. Okubuhlungu wukuthi abasekhweni lakhe bafike lapha basithuka bashiya abangalazi. Bathi sizolikhuluma iqiniso ukuthi kwenzekeni. Abafunanga ngisho ukudla ngendlela abacasuke ngayo,” kusho uShabangu .Okhulumela amaphoyisa KwaZulu- Natal, uCaptain Nqobile Gwala, uthe bavule icala kokubulala nelokudlwengula kodwa akukaboshwa muntu.Ngisho omakoti bakwaShabangu bathwala izandla ekhanda uma bekhuluma ngokuthukwa ngabasekhweni likamufi abathi bebebabuza ukuthi yini bengazi ngokwenzekile.“Thina sikuqala ngawe bhuti konke lokhu futhi besingazi nanokuthi kunentombazane ebikhona. Thina sazi ukuthi uSenzo ushe nendlu. Ngisho ithwasa lakhe lakwaNgubane lithi alizange lizwe lutho futhi nale ntombazane aliyibonanga. Ngikhuluma nje lithathwe wumndeni walo labuyela ekhaya. Isililo esikulo nkosi yami ngiyasesaba. Nokho siyabonga ukwazi ngoba siyakweshwama konke lokhu kokuthi ubenentombazane abeyelapha njengoba vele ubengudokotela wesintu, elapha ngamakhambi,” kuchaza omunye umakoti ongathandanga ukudalulwa.",Inyanga ibulawe phambi kwesiguli yashiswa
"UMENGAMELI we-ANC uMnuz Cyril Ramaphosa unxuse abaholi benhlangano ukuthi baziphathe kahle bangaphakami, bahloniphe futhi balalele ngoba abantu bababhekile.URamaphosa uthe nakuba le nhlangano inamalungu abalelwa ku-1 million kodwa yesekwa ngabantu abaningi kakhulu ngoba babalelwa ku-12 million.“Laba bantu basibheka yonke into esiyenzayo. Yingakho kumele sisebenzele abantu singaphakami. Baningi abantu abasibheka ukuthi senzani ngoba bayaseseka,” kusho uRamaphosa.Ubekhuluma namalungu e-ANC kwethulwa umkhankaso iThuma Mina, KwaDukuza ngempelasonto.URamaphosa uthe abantu abangafuni ukusebenzela umphakathi kumele bashiye enhlanganweni.Uthe uma ujoyina inhlangano usuke uvolontiya ngakho kumele ubeke umphakathi phambili.“Ukulwa kumele kuphele ngoba abantu basibhekile. Sizele ukuzosebenzela abantu njengoba sisenhlanganweni,” kusho uRamaphosa.Ebonga umsebenzi wesigungu sesikhashana esifundazweni, uthe: “UMnuz Sihle Zikalala noMnuz Mike Mabuyakhulu basebenzisana kahle ukubumba isifundazwe. Kumele sibancome manje, sithi qhubekani kanjalo. Ngifuna ukuncoma uNksz Nocawe Mafu, abathunywe yisigungu esiphezulu ukubumba lesi sifundazwe.Basebenza ubusuku nemini ukubumba le nhlangano,” kusho uRamaphosa.Unxuse ukuthi kungagxekwa uhulumeni ngokunyuka kukaphethroli nezinye izinto ezweni.“Kumele kwehliswe umthwalo obhekene nabantu. Kodwa akuyena uhulumeni owenze ukuthi kunyuke uphethroli,” kusho uRamaphosa.Ukusho lokhu nje abantu bazwakalise ukuthukuthela ngokunyuka kukaphethroli okuthiwa usazophinde unyuke ngenyanga ezayo.Ubonge ukwamukelwa ngesasasa KwaZulu-Natal, wathi kukhona abebethi kuyikwa-alubhadwa kubaholi be-ANC obaphezulu abakhethwa eNasrec nyakenye.URamaphosa uthe amalungu kumele aye emphakathini alalele izikhalo zawo ngezinto eziningi ngaphansi komkhankaso iThuma Mina.Uthe kwezinye izindawo kuhlanzwa ilokishi, okuwumkhankaso iThuma Mina, ukuze abantu bahlale endaweni ehlanzekile.",URamaphosa ukhuthaza udlebe
"KUFUNWA imindeni yababili eMpangeni, ngemuva kokutholakala kwendoda eshile namathambo ngokwehlukana ngenyanga edlule. Kutholakale indoda epulazini likamoba iLogan Farm, okuthiwa belishiswa.Kuthiwa indoda yaphuthunyiswa esibhedlela inamanxeba okusha emzimbeni, yashonela khona. Umthombo uthe lo wesilisa oneminyaka elinganiselwa kwengu-30, watholakala eseshiwe.Kuthiwa wayeboshwe izandla, okungasacaci ukuthi wayevele elimele yini kushiswa umoba. Waphuthunyiswa esibhedlela iNgwelezane washonela khona ngakusasa. Namanje akukaziwa ukuthi ngowakuphi.Kwesinye isigameko kutholakale amathambo omuntu omdala eduze kwejele iQalakabusha.Isolezwe lithole ukuthi kunemizi esanda kwakhiwa kule ndawo okutholakale kuyo amathambo. Umthombo ongeke udalulwe ngenxa yomsebenzi, uthe bekumbiwa kulungiswa umgwaqo ngesikhathi kutholakala amathambo omuntu.“Kubonakala sengathi amathambo aseneminyaka cishe emithathu agqitshwa kule ndawo. Amathambo athathiwe ukuyohlolwa futhi ayikho imininingwane yokuthi ngabe akabani,” kusho umthombo.Okhulumela amaphoyisa KwaZulu-Natal uLieutenant-Colonel Thulani Zwane, uthe abasebenzi basepulazini babeshisa umoba ngesikhathi bethola indoda eshile, yayiswa esibhedlela. Uthe lo mlisa akaziwa kodwa kuvulwe idokodo lokufa komuntu eliphenywa esiteshini eMpangeni. Ukuqinisekisile nokuthi amaphoyisa ayazi ngesigameko sokutholakala kwamathambo ngasejele.“Omunye wabashayeli bakagandaganda obemba wabona amathambo wasola ukuthi awomuntu. Amaphoyisa afikile endaweni, kwavulwa idokodo. Amathambo ayiswe ukuyohlolwa ukuze kutholakale imbangela yokufa neminye imininingwane,” kusho uZwane.",Kufunwa imindeni kutholakala owesilisa  namathambo
"UMA uzwa ngempumelelo yesikole iZama High, yaseManzana, Osizweni, eNewcastle, ungacabanga ukuthi ngesinye salezo zikole zasemalokishini noma emadolobheni kanti ushayephansi.IZama High eqala kwaGrade 8 iye kwaGrade 12, ngesinye sezikole eziphakamisela phezulu ifulegi lezikole zasemakhaya futhi ezibhukulile zavala igebe ebelikhona phakathi kwalezi nezikole nezasemadolobheni uma kuziwa ngasohlangothini lwemiphumela.Kubhekwe lukhulu nakwimiphumela yalo nyaka ka-matric yeZama High njengoba kusukela ngo-2010, lesi sikole sihlale sithola u-100%.Kusukela ngo-2010, lesi sikole sihlale sikhiqiza iziqengqe zabafundi abamenywa nguNgqongqoshe wezeMfundo KwaZulu-Natal ngokwenza kahle kwabo uma kukhishwa imiphumela ka-matric.IZama High ibihlonishwa ngisho nawuMnuz Senzo Mchunu oke waba nguNgqongqoshe wezeMfundo esifundazweni ngamagalelo ayo kwezemfundo.Lesi sikole esingaphansi kwesiFunda iMajuba siyahloniswa ezweni lonke kanti amagalelo aso aziwa ngisho nawuNgqongqoshe weMfundo eyiSisekelo uNkk Angie Motshekga.Lesi sikole ngesinye sezikole ezamenywa nguNkk Motshekga ukuba zibambe iqhaza ohlelweni lomnyango, iThe Schools That Work, oluhlose ukuzama ukuqeda inkinga yokufeyila kwabafundi ezikoleni kuzwelonke.Ngaphandle kwalokhu, lesi sikole sike sahlonishwa ngomklomelo wokulala isibili kumaNational Matric Excellence Awards.Lesi sikole sachonywa uphaphe legwalagwala inkampani i-ATKV ngokuhlale senza kahle, ukuhlomula kwaso kuholele ekutheni le nkampani igcine isisiza nezinye izikole ezingomakhelwane baso.IZama idumile futhi ngokwenza kahle emculweni njengoba iqembu lomculo lesikole eliphekwa nguthishanhloko uMnuz Oscar Kubheka lihlale lizitamuzela izindondo kusukela ngo-2010.IQEMBU lomculo lesikole iZama High, sasOsizweni eNewcastle elidume ngokwenza kahle emculweniNjalo lesi sikole sihlale simele isifundazwe kumaNational Finals of South African Schools Choral Eisteddfod manje aziwa nge-ABC Motsepe Choral Eisteddfod.Ngo-2017, lesi sikole sawina kwiminxa emine kulo mqhudelwano womculo, umlawuli weqembu lomculo yena wanqoba indondo yeNational Best Conductor. Ngo-2018 seyibe yizingqwele kwiminxa emibili, yalala isibili kweminye iminxa emibili.Lesi sikole sesiqophe amacwecwe amathathu ngosizo lukaDkt Lucky Nkosi woKhozi FM.Iqembu lomculo lalesi sikole selike lamenywa ngisho nobengumengameli wezwe uMnuz Jacob Zuma ukuthi lizomculela kweminye yemicimbi yakhe.Engxoxweni neSolezwe, uthishanhloko uKubheka uthe impumelelo yesikole sakhe incike ekubambisaneni okuhle phakathi kwabo bengothisha nabazali.“NoNkulunkulu wangibusisa ngezingane ezifunda lapha esikoleni, ingane uma ifika ingqondo yayo ivele ishintshe izimisele njengezinye izingane,” kusho uKubheka.Uthe abazali babambe iqhaza elikhulu empumelelweni yesikole ngoba bahlale benza isiqiniseko sokuthi yonke into ihamba kahle.UKubheka uphinde wabonga nomholi wesifunda sabo uMnuz Zembethe Nkosi ohlale emgqugquzela ukuthi enze kahle.“Umhloli wethu akathi ngoba izinto zihamba kahle bese eyayekelela kodwa uyaqhubeka angiphushe lokho kusiziza kakhulu isikole,” kusho uKubheka.UNGQONGQOSHE weMfundo eyisiSekelo uNkk Angie Motshekga, uthishanhloko waseZama High uMnuz Oscar Kubheka nePhini likaNgqongqoshe weMfundo eyisiSekelo uMnuz Enver Surty bekweminye yemicimbi yokuklomelisa iZama ngokwenza kahle ku-matricUphinde wabonga nothishanhloko obekhona ngaphambi kwakhe uNkk Sbongile Mazibuko, wathi nguyena owakhe isisekelo esiqinile sesikole.USihlalo wesigungu esilawula isikole uMnuz Nhlanhla Kubheka naye uhambe emazwini kathishanhloko wathi ukubambisana okwenza isikole siphumelele.“Enye into esiza isikole ukuthi siphumelele ukuziphatha nokuhlonipha imithetho yesikole,” kusho uKubheka.Uthe bahlale njalo befuna ukukhiqiza abafundi abazoba abantu abahlonishwayo emphakathini.",Izigqaja ngo-100% iZama High
"IMEYA yoMkhandlu waseMkhanyakude, uMnuz Solomon Mkhombo, ithi bazowukhomba umuzi onotshwala osomabhizinisi abephula imigomo yomvalelandlini ezindaweni zabo zamabhizinisi.UMkhombo uthe bazobahlawulisa osomabhizinisi abazothola ukuthi bayaqhubeka nokuphula umthetho yize sebebaxwayisiwe.Ekuqaleni kwesonto eMkhanyakude kuboshwe osomabhizinisi abayisithupha, kuhlanganisa nowomdabu waseChina, obedayisa engenawo amaphepha.“Siqale umkhankaso wokubheka ukuthi osomabhizinisi bayayilandela yini imibandela. Esikutholile wukuthi bakhona abangayilandeli, sase siyabaxwayisa sathi abalungise. Kodwa kube nalabo isimo esibheda kakhulu emabhizinisini abo sabe sesiwavala,” kusho uMkhombe.Uthe bazobuyela bayobheka labo abawavalile amabhizinisi abo ukuthi abaqhubeki yini nokuhweba.Uma beqhubeka nokuhweba bazophoqeleka ukubahlawulisa.“Kwamanye amabhizinisi sithole ukuthi basebenzisa isibulali magciwane sokuzenzela esingekho ezingeni ngakho abeka engcupheni impilo yamakhasimende,” kusho uMkhombo.Kwesinye sezitolo bathole ukuthi kudayiswa inyama ebolile.“Naso isitolo ebesidayisa inyama ebolile sisivalile.”Uthe bazoqhubeka nomkhankaso wabo ukwenza isiqiniseko sokuthi imigomo yomvalelandlini iyagcinwa.“Kukhona namanye amadolobha ethu esisazowahambela kodwa sifuna ukuzumisa uma siya kuwo.”Unxuse abantu ukuba benze isiqiniseko sokuthi bafaka izifonyo uma beya ezitolo ukuze baphephe.“Siyakukhuthaza futhi ukuthi abantu bahlale begeza izandla ukuze banqande ukubhebhetheka kwegciwane iCorona.”",Imeya ixwayisa abezitolo ngomthetho
"UMENGAMELI Cyril Ramaphosa uzolinda aze aqede ukufakaza owayeyisikhulu sase-Eskom, uMnuz Brian Molefe, kwiKhomishini ephenya ngokuLawulwa koMbuso iDlanzane, bese ephendula ngezinsolo abekwe zona.Ohola ubufakazi, u-Advocate Pule Seleka, utshele ikhomishini ngoLwesithathu ukuthi uRamaphosa akakaphenduli incwadi ebizwa nge-3.3, ngezinsolo ezibhekiswe kuyena uMolefe ngenkampani i-Optimum Coal Holdings.Le nkampani yayisaphethwe iGlencore. Ngaleso sikhathi uRamaphosa wayesayiphini likamengameli wezwe.Wayephethe nekomiti lase-Eskom elaliqokwe owayengumengameli wezwe, uMnuz Jacob Zuma, ukuthi abheke izinkinga zase-Eskom.USeleka uthe uthole umyalezo ovela ehhovisi likaMengameli ukuthi bazolinda uMolefe aqede ukufakaza bese bephendula.“Akukho esisakutholile okuvela kumengameli okwamanje,”  kusho uSeleka.Ikhomishini icele ukuba owayephethe eGlencore, owaphika ukuthi uRamaphosa wayengusihlalo we-eOptimum Coal, ukuba abhale isitatimende ngalokho akusho.UMolefe efakaza, ulethe izindaba ezintathu nombiko we-Johannesburg Stock Exchange, owamemezela ukuthi uRamaphosa waqokwa ukuba usihlalo we-Optimum Coal.USihlalo weKhomishini, uJaji Raymond Zondo, uthe lezi zindaba ezibhalwe ngoRamaphosa kumele zifakwe njengobufakazi bekhomishini.Uthe ngeshwa abasakwazi ukulandela konke osekuvela ngemuva ngoba isikhathi asenele.",URamaphosa akakaphenduli ngezinsolo zikaMolefe
"ISELE ngezimpahla zokulala imindeni emithathu ehlala emijondolo yaKwaGonowakhe, eCramond, emuva kokuthi umlilo oqubuke entathakusa izolo ushise imijondolo emithathu.Ikhansela lendawo, uMnuz Bright Mkhize, lithe okwamanje akwaziwa ukuthi umlilo uqalwe yini ngoba abantu bebelele ngesikhathi uqala.“Abantu basele nezimpahla zokulala ngoba bebegqoke zona bezilalele ngesikhathi kusha. Siyacela uMsamariya olungileyo abanikelele ngezimpahla zokugqoka, umfaniswano wezingane wesikole nezincwadi. Bashile nomazisi. Siyabadinga abantu abazosiza le mindeni ithole omazisi nezitifiketi zezingane,” kusho uMkhize.Uthe ukube abantu banogesi ngabe akushanga ngoba KwaGonowakhe abantu kade becela ukufakelwa ugesi, amanzi nezindlu ezincane kodwa uMasipala waseMshwathi awukwazi ukufaka lezi zidingo ngoba indawo akusiyo eyawo.“Besicelile siwumphakathi ukuthi kufakwe noma yizindlu zangasese ezingomahamba nendlwana nompompi ngoba abantu abanazo izidingo. Ugesi bayawudinga ngoba imijondolo eshile akuqondakali ukuthi ishiswe yini ngoba kwabashelwe akekho othi ubekhanyise ikhandlela noma kukhona okuthile obekuvutha. Ukube kunogesi umuntu ogangayo ebezoshesha abonakale.”UColonel Thembeka Mbele wamaphoyisa KwaZulu-Natal ukuqinisekisile ukuthi kushe imijondolo yakwaGonokwakhe, eCramond, entathakusa yayizolo kodwa akhekho olimele.UMnuz Sibusiso Mkhithi, okhulumela uMasipala waseMshwathi, uthe kunezingxoxo eziphakathi kukamasipala nomnikazi wendawo okuhlala kuyo abantu baKwaGonowakhe. Umasipala ucela khona ilungelo lokulethela abantu izidingo.“Okwamanje kusaxoxwa kodwa esingakusho wukuthi zikhona izinhlelo zokulethela abantu izidingo yingakho sixoxa nomnikazi wendawo ukuze asinike ilungelo lokusebenza endaweni yakhe. Uma kushe imijondolo kuye kuthunyelwe ithimba lezinhlekelele elihlola isimo bese lenza umbiko. Abantu bayafunelwa indawo yokukhosela,” kusho uMkhithi.",Basale ngezimpahla zokulala kusha imijondolo
"CHARLES KHUZWAYOEbika eseNorth WestU MCULI kamaskandi obukeka enyamanambana emicimbini nasemisakazweni yakuleli, uMbuzeni Mkhize, akasaconsi phansi emazweni angaphandle. Lo mculi oxebula isiginci aze asibelethe emhlane uzogida ephindelela emazweni angaphandle kuze kushaye unyaka ozayo. UMbuzeni wasesigodini eMbuthwini uzolifulathela leli alubhekise eBrazil ngoSepthemba 7.Uzobuya lapho ngomhla ka-17, aphinde futhi alubangise eThailand ngoDisemba 24 aze abuye ngoJanuwari 2 bese uchungechunge lwamakhonsathi akhe aluvale ePeru ngesonto lesibili kuMashi. Kwenzeka lokhu nje, ubevele engenasinqe ngoba ubesanda kubuya eChina nase-India. Echaza ukuthi kungani eyiqaqa kuleli kodwa ngaphandle abe newozawoza uMbuzeni uthe wukuthi abantu basemazweni angaphandle abafuniseli ngomculo kodwa bawuqonda kahle. “Mina ngihamba ezinyathelweni zoMfazomnyama ngoba angingcofi muntu ngomculo wami kodwa ngakha isizwe. Ngiqamba izingoma eziyokhulisa ngokomqondo ngisho nezizukulwane. Okubachaza kakhulu abantu baphesheya nokungakhele ugazi yindlela engisincinza ngayo isiginci, ngisho sengisibelethe emhlane,” kusho uMbuzeni. Lo mculi ushiye izithameli zisahalela impinda emcimbini wamaSatma obuseMmabatho Civic Centre eMahikeng ngoMgqibelo ngesikhathi edlala elinye lamanoni akhe elithi 
Ephehlweni.Ngaleso sikhathi bekungena izinhlanga ezihlukahlukene zishaya imidanso yazo. Usuzophela lo mcimbi, ubuyile uMbuzeni esehambisana nomsakazi woKhozi uNgizwe Mchunu banandisa ngengoma yabo ethi 
Khazimula (Diamond) nekwi-albhamu yabo ethi 
Indod'Ebuy'Entabeni.UMbuzeni usemacikweni adlana imilala kumunxa weBest Male okubalwa kuwona uQhoshangokwenzakwakhe, Indidane, Dlubheke, Qalindaba, Ngelo V, Mshengu, Hammy Chauke noPrince Rhangani. KwiBest Female kutholene uBuselaphi, Vumile Mngoma, Moneoa nabanye. Kwi-Afro Soul kukhona iThe New Beam Brothers, Moneoa, The Soil, Simphiwe Dana, Unathi nabanye.BEST POET: Nompumelelo Khumalo, Phindile The Poet nabanye.BEST INDIGENOUS COMEDIAN: Mondli Mzizi, Tsoro noSiyabulela.BEST NEWCOMER: Bahubhe, The New Beam Brothers, Lucas Sithole nabanye.BEST TRADITIONAL DANCE GROUP: Indlondlo Zulu Dancers, Nomtiti.BEST MBHAQANGA: Sandile Khwela, Ofeleba neMpumelelo.BEST ISICATHAMIYA: Zulu Messengers, Royal Messengers, King Star Brothers, Hlanganani neBeautiful Stars.BEST ISIXHOSA: Butho Vuthela, Gobolempundulu, Valangentsimbi, Thembeka Wittes neMpondolomthonyama.BEST MASKANDI: Imfezemnyama, Amageza Amahle, Thokozani Langa, Abafana BakaMgqumeni, Amagcokama, Umjikijelwa, Buselaphi, AmaSAP noDlubheke.BEST VERNACULAR HIP HOP: KO, Zakwe noCassper Nyovest.BEST SONG OF THE YEAR: Mjikijelwa-
Sombambasimnqume, Ithwasa Lekhansela - 
Valamehlo, Osaziwayo- 
Iphupho, Igcokama Elisha-
Malavisto, Khuzani-
Injemnyama nabanye.Ukuvota kuqalile izolo kanti uthumela iSMS ebhalwe ukuthi Satma igama lovotelwayo nomkhakha akuwo ku-34066.",Usezakhele ugazi phesheya
"ISIKHULU soMnyango wezokuThuthukiswa koMphakathi KwaZulu-Natal uNkk Nokuthula Khanyile kubikwa ukuthi uwushaya indiva umyalelo okhishwe nguNdunankulu uMnuz Sihle Zikalala wokuthi ashenxe esikhundleni njengoba kusaqhubeka uphenyo ngendlela aziphethe ngayo emsebenzini. UZikalala usanda kubiza umhlangano ehhovisini eliseMgungundlovu nezikhulu eziphezulu kulomnyango. Kulomhlangano uZikalala umemezele ukuthi uKhanyile uzojutshwa kwesinye isikhundla lapho ezoba yisikhulu esiphezulu kwi-AgriBusiness Development Agency kulesi sifundazwe. Okhulumela uMnyango wezoLimo nokuThuthukiswa kweziNdawo zaseMakhaya uMack Makhathini uphikile ukuthi uKhanyile uzosebenza kulomnyango. UMakhathini uveze ukuthi uNgqongqoshe uBongiwe Sithole-Moloi ubengazi ngezinhlelo ezintsha. Ngesonto eledlule, abasebenzi ehhovisini likaKhanyile baqinisekisa ukuthi izinhlelo zokusebenza aziphazamisekanga njengoba wayehamba imihlangano maphakathi nesonto. UKhanyile waveza ukuthi ayikho incwadi ayitholile emyalela ukuba ashenxe esikhundleni sakhe. Ngesonto eledlule, iphephandaba iSunday Tribune libike ukuthi oKlebe bagasele ehhovisini likaKhanyile. Kubikwa ukuthi oKlebe bashaqa impahla okubalwa kuyo omakhalekhukhwini, ama-laptops kanye namaphepha ahlukene.  UKhanyile usolwa ngamacala okuphatha ngendlela ephambene nomthetho wehhovisi, ukuzicebisa yedwa, inkohlakalo, ukusabisa abahlinzeka ngemisebenzi nezikhulu. Lezi zinsolo zifakwe kumbiko othunyelwe koKlebe.Izikhulu zalomnyango zizoqala uphenyo lapho zizohlola khona inkohlakalo nokusetshenziswa kwemali ngendlela engalungile kuleli hhovisi.Abasebenzi kuleli hhovisi baveze ukuthi lolu phenyo luzomosha izimali futhi lufana nendlela yokubamba isikhathi. Baveze ukuthi uZikalala wahlela ukuthi kuvulwe uphenyo kodwa umphumela abawutshelwanga. Kubikwa ukuthi uKhanyile wabikelwa ngabantu abaletha ubufakazi kulolu phenyo. Kubikwa ukuthi labofakazi sebephila kanzima.Umphathi wezokuXhumana ehhovisini likaNdunankulu uMnuz Lennox Mabaso akatholakalanga ukuphawula. UKhanyile akatholakalanga ngenkathi kushayelwa ihhovisi lakhe.   ",Unqabe ukushenxa esikhundleni osolwa ngenkohlakalo
"IMIBIKO evela eMalawi ngoLwesithathu ekuseni iveza ukuthi uMfundisi Sheperd Bushiri nowakwakhe uMary sebezinikele emaphoyiseni kulandela ukukhishwa kwencwadi egunyaza ukubabopha kuleliya lizwe. Izolo uhulumeni waseMalawi nawo ukhiphe incwadi egunyaza ukuboshwa kwalaba kulandela ukweqa kwabo eNingizimu Afrika bebalekela icala lokukhwabanisa izigidi zamaRandi. OBushiri bashaye bachitha kuleli ngeledlule kusaphele izinsukwana bethole ibheyili kaR200 000 ecaleni lokukhwabanisa imali ebalelwa ngaphezulu kukaR106 million. Ibheyili yakhe isihoxisiwe kuleli kanti oKlebe bathe kwashaya uLwesine engazinikelile emaphoyiseni akuleli uzoshaqwa umuzi wakhe obiza uR5.5 million oseCenturion, eGoli. UNgqongqoshe wezaseKhaya kuleli uMnuz Aaron Motsoaledi izolo udalule ukuthi uMfundisi Shepherd Bushiri nenkosikazi yakhe uMary bebenama-passport amahlanu aseMalawi umuntu ngamunye ngesikhathi echazela iPhalamende lakuleli ngokweqa kwabo. ",Bazinikele emaphoyiseni abakwaBushiri - imibiko
"KUBOSHWE owesilisa (24) kutholwa isidumbu sowesifazane (32) siqotshiwe amalungu aso afakwa koplastiki abamnyama bokuqoqa udoti eflethini eliseBellvile, eKapa, ngoLwesine ekuseni. Okhulumela amaphoyisa eWestern Cape uSergeant Noloyiso Rwexana uthe amaphoyisa aphenya icala lokubulawa kulandela ukutholwa kwamalungu esidumbu sowesifazane efakwe koplastiki. “Amaphoyisa aphenya icala lokubulala ngemuva kokutholwa kwesidumbu sowesifazane oneminyaka ewu-32 eWelgemoed namhlanje (izolo) ekuseni ngo-11. Amaphoyisa aye endaweni abebizelwe kuyo, ngemuva kokuphenya athola oplastiki abamnyama obekufakwe kubo amalungu omzimba wobulewe kwelinye iflethi. Kuboshwe owesilisa oneminyaka ewu-24, uma esevulelwe icala uzovela enkantolo yeMantshi eBellville,” kusho uRexwana.  Ngokombiko weNetwerk24, omakhelwane bazwe umsindo eflethini likaNksz Lynette Volschenk ngoLwesithathu ebusuku. Bephenya ngakusasa ekuseni babona owesilisa efake ama-gloves aluhlaza okwesibhakabhaka eflethini lakhe. Umndeni walo wesifazane usubhale ekhasini lakhe kuFacebook ucele abantu ukuthi bangabuzi imibuzo ngokubulawa kwakhe noma babeke imibono yabo kulo. Uthe uzokwamukela kuphela imiyalezo yendunduzo evela kubangani nakubantu bomndeni kuphela.",Kutholwe isidumbu sowesifazane siqotshiwe safakwa koplastiki
"Njengamanje uNgqongqoshe wezaseKhaya, uMnuz Malusi Gigaba, uphenduke undabamlonyeni kusabalala ivideo yakhe ebambe umphambili ewuphulula ekhuluma ethi ‘awucabange ususemlonyeni wakho babe’.Kulula ukwenza amaphutha uma nithumelelana ‘amanyala’ ngakho nakhu okumele ukuqaphe:: Ungalinge, ngiyaphinda futhi ungalinge uveze ubuso bakho uma uthumela isithandwa sakho isithombe noma ivideo unqunu. Uma wenza lokhu uzifaka engcupheni yokuthi izithombe zakho unqunu zisabalale ezinkundleni zokuxhumana nakuma-group oWhatsApp. Okwevideo kubi kakhulu ke ngoba kukhona ama-website ocansi kanti isikhathi esiningi uma ivideo yakho ike yaputshuka yaba sematheni, iphelela khona. Ukufihla ubuso bakho kuyasiza ugweme ukuhlazeka emphakathini uma kwenzeka ‘amanyala’ edlulela ezandleni zomuntu ongathembekile.: Uma uke waqala wazibandakanya kwingxoxo evuthayo nesithandwa sakho, qinisekisa ukuthi uphendula ngokushesha, kungenjalo uzompholisa kanti ubesefudumala. Lokhu kuchaza ukuthi ungaluqali lolu hlobo lwengxoxo uma wazi ukuthi umatasa. Kuyafana noma uthunyelwe isithombe, kwesinye isikhathi isithandwa sakho sizokumangaza nje sikuthumele amanyala maphakathi nomhlangano. Ungatatazeli, yehlisa umoya uphendule kahle uma usunesikhathi.: Abantu bajwayele ukuhlekisa ngendlela abantu besilisa abashesha ngayo ukuhlanza igumbi labo lokulala uma kuza owesifazane. Uma uhlela ukwenza ivideo noma ukuthatha izithombe, qinisekisa ukuthi uyabukeka, futhi negumbi lakho lihlanzekile. Ayikho into engathandeki njengobunuku, iyonanto umuntu agcine eseyibuka kunalokhu obuthi umthumela khona.: Kungenzeka ukuthi senisesigabeni sokuthumelelana izithombe zezitho zangasese noma izithombe ninqunu (ungakhohlwa njalo umthetho wokuqala), qinisekisa ukuthi nawe uhlanzekile nokuthi isitho sakho sangasese sibukeka ngendlela egculisa isithandwa sakho ngazo zonke izikhathi.: Sithi IsiZulu ubothemba itshe kunomuntu kodwa ke kumathandana ngeke niye ndawo ningathembani. Lokho nokho akusho ukuthi wonke umuntu othandana naye kumele azi ukuthi inanazi noma umphambili wakho umi kanjani esithombeni noma kwivideo. Uma umuntu ungakamthembi ngokwanele kungcono ungamthumeli amanyala ngoba angakugila uma into yenu iphela ngokushesha.: Ngokomthetho eNingizimu Afrika kuyicala ukusabalalisa izithombe noma ivideo yomuntu enqunu/enza ucansi ngaphandle kwemvume yabo. Uma kwenzeka kuwe lokhu ungavula icala lokudicilelwa phansi kwesithunzi esiteshini samaphoyisa ngakini.",FUNDA: Imithetho yokuthumelelana imiqhafazo yocansi
"IMENENJA yeMaccabi engompetha be-ABC Motsepe League eGauteng, uJames Ndlovu, iphosele inselelo abadlali baleli qembu ukuthi bangabeki wonke umsebenzi emahlombe omgadli uCollins “Ntofontofo” Mbesuma kodwa babhukule ukuze banyukele kwiNational First Division (NFD).UMbesuma wodumo lokuqobela amagoli angu-35 kwiKaizer Chiefs ngesizini ka-2004/2005, uzothwala amathemba eMaccabi emidlalweni yokuhlunga amaqembu amabili azonyukela kwiNFD ezoqala ngoJuni 4, e-Turfloop University, eLimpopo. Ayisishiyagalolunye amaqembu aphuma kuzo zonke izifundazwe zaseNingizimu Afrika azogadulisana kule midlalo ehlala ihambisana nemibiko yokugwazelwa konompempe minyaka yonke. Nyakenye iMaccabi ihluleke yancama ukuzibekisela indawo kwiNFD, kwagcina kunyuke Uthongathi yaKwaZulu-Natal neSuper Eagles yaseFree State efike yadliwa yizembe kulesi sigaba.UNdlovu uthe nakuba kubajabulisa ukuba noMbesuma eqenjini labo futhi ekhombisa ukuba sefomini kodwa ukuwina ama-Play Off kuzodinga iqembu lonke. UMbesuma akakaze adlale kule sizini ngaphansi komqeqeshi uMokete Tsotetsi owayeyisitobha seChiefs. Ufike elimele emuva kokuhlukana neHighlands Park. “Ubukeka esesimeni esihle kakhulu uma ngibuka imidlalo yobungani esiyidlalile. Yisilwane uqobo lwaso. Kuhle ukuthi sizoba naye kuma-Play Off. Kodwa ukuba noMbesuma akusho ukuthi sesiwawinile ama-Play Off. Kudingeka iqembu lonke lisebenze ngokuzikhandla. Ngokwesikwati esinaso ngingasho ukuthi sizowina kodwa kuningi okwenzeka ebholeni ngaphandle kwenkundla. Ama Play-Off ayinkinga.“Amalungiselo ahamba kahle. Sizodlala umdlalo wobungani neBlack Leopards ehambela phezulu kulezi zinsuku. Siqoka amaqembu aqinile ngoba akusizi ukudlala nangasho lutho uwine ngembudlu yamagoli. Sidlale neSuperSport United ngokulingana ngo 1-1,"" kusho uNdlovu.Ngaphandle kukaMbesuma, iMaccabi ishaya ngowayengumgadli weMpumalanga Black Aces neFree State Stars, uMadoda Motha. IMaccabi ayikawazi amaqembu amabili ezogadulisana nawo eqoqweni layo kwazise asabambeke emacaleni ezifundazweni zawo iNorthen Cape neMpumalanga. Alikacaci nelizomela iFree State. ISouth African Football Association (Safa) kulindeleke ukuthi iqede ngamacala ngaphambi kokuqala kwemidlalo.“Akumnandi ukuthi asazi sizodlala nobani, asikwazi nokuyobabuka kodwa bona bengakwazi ukusibuka. Sineqembu elihle kakhulu kulokhu, siyawashaya amagoli futhi asivuzisi emuva. Uma kungeke kwenzeke izinto zangaphandle kwenkundla, sizowawina ama-Play Off. Kodwa-ke kuhlala kunezinto zakhona,” kusho uNdlovu.Amanye amaqembu azobanga ukunyukela kwiNFD, uMvoti (KZN), Buya Msuthu (North West), The Dolphins (Limpopo), Steenberg FC (Western Cape) neTornado (Eastern Cape).Imi kanje imidlalo yeSafa Sasol League eKwaZulu Natal yonke eqala ngo 1 emini.Durban Ladies v Nxamalala (Mangosuthu); Umlazi Arsenal v Barcelona (King Zwelithini Outer Field); Ntuzuma Ladies v Tottenham Ladies (New Centre); White City v Newcastle (Umhlathuze Sports Complex); DUT Midlands v MUBS (Indumiso Sports Field); Juventus Ladies v Tiger Girls (Panorama Ground); Lindelani Ladies v Citizen Prayers (New Centre) UKZN v Sunflower (Westville Campus).",UMbesuma uyithemba leMaccabi eLimpopo
"LUNGILE MAJOKAPHEZU kokuthi kubukeka zibhimba izinto kuMoroka Swallows kodwa ukaputeni wayo, uLefa Tsutsulupa, ushaya phansi ngonyawo ngokuthi ngeke bagebise amakhanda bafane nembuzi yomhlatshelo uma sebebhekene nePlatinum Stars kowe-Absa Premiership namuhla ngo-6.30 ntambama eRoyal Bafokeng Stadium.ISwallows ilokhu yehle ngesivinini ibheke ezansi ngenxa yokuhluleka ukuwina imidlalo osekuyibeke endaweni ka-12 ku-log.Ngempelasonto ithelwe phansi yi-Orlando Pirates ngo 1-0 wegoli likaTlou Segolela.“Sizama konke okusemandleni ukwenza okufanele. Okwethu wukuthi sihlale sinethemba lokuthi izinto zizoshintsha maduze. Ngiyakholwa wukuthi sinabadlali abanesipiliyoni esanele sokubhekana nalesi simo,” kusho uTsutsulupa.ISwallows isingenelwe amagoli angu-30 emidlalweni engu-23, okuyisibalo esingahlukile kangako namanye amaqembu ayibambe ngasemsileni ku-log. Ilamontville Golden Arrows eyivale emsileni isivuzise amagoli angu-39.“Akusikhona ukuthi sidlala kabi kodwa inkinga sipha izitha amagoli. Angisoli udonga lwethu lwasemuva kodwa uhlaka lwethu lokudlala kumele luqoqeke ngoba iphutha elenzekayo lokuhluleka wukuvala ibhola uthola ukuthi liholela egolini. Lokhu yikhona kanye okumele sikulungise,” kusho uTsutsulupa.ISwallows ayiqali ukuhlaselwa yinkinga yokuqhuba isikhathi eside ingawini imidlalo ngaphansi kukaZeca Marques. Nangesizini edlule uMarques, othathe izintambo kuGordon Igesund, ubebhekwe yisambane ephikwa yimiphumela waze wavolontiya ukuliyeka iqembu. Ngaleso sikhathi iZinyoni bezilengela ezembeni ngemuva kwemidlalo eyisishiyagalombili zingawini kodwa ekugcineni zilivikile izembe.Leli qembu elingenabo abaxhasi azikho izinguquko ezinqala ezilenzile ngemuva kokuhamba kuka-Igesund owayelibeke endaweni yesibili ngesizini ka-2011/2012. Lisathembele kuSiyabonga Nomvete, Lerato Chabangu, Tsutsulupa, noLuvhengo Mungomeni.Ngasohlangothini lwePlatinum Stars amaphuzu amathathu azosho ukuqinisa indawo yayo ku-Top 8. Ukuqeda esixhantini samaqembu ayisishiyagalombili aphezulu kusho ithuba lokuvikela indebe yeMTN 8 engompetha bayo.Imidlalo yePremiership:Namuhla: Platinum Stars v Moroka Swallows (Royal Bafokeng Stadium, 6.30pm)Kusasa: Kaizer Chiefs v Golden Arrows (FNB Stadium, 7.30pm); Orlando Pirates v Mpumalanga Black Aces (Orlando Stadium, 7.30pm); SuperSport United v Maritzburg United (Lucas Moripe Stadium, 7.30pm)NgoLwesihlanu: Moroka Swallows v Ajax Cape Towns (Dobsonville Stadium, 8pm)",ISwallows ayililahlile ithemba yize izinto ziyitshekele
"Uthi okubuhlungu kakhulu abesifazane abenza lokhu nabo banezingane okungenzeka zibe nenkinga yesikhumba.ULady Zamar ukhuluma kanjena nje kukhona i-video esisabalele ezinkundleni zokuxhumana, okusolakala ukuthi uBabes Wodumo nabangani bakhe bemyoca ngezinduna ebusweni, bemthuka bembiza nangomjendevu omubi, baphinde banezelele ngegama okubizwa ngalo owesifazane ongaziphethe kahle, isi%#be.Lezi zinhlamba zisukela ngesikhathi uLady Zamar eyijaji losuku kuhlungelwa umncintiswano osakazwa kuMzansi Magic, i-Idols SA.“UBabes angimazi, nombono wakhe ngami awuthi shu...ngeke ngidinwe wuyena. Indlela akhuluma ngayo ichaza uhlobo lomuntu awuyena. Amazwi awaphimisayo, asho ubuyena,” kusho uLady Zamar.Mayelana nabanye abantu abamgxekayo, uthe okubuhlungu wukuthi ngabesifazane abenza lokhu.“Mina angiyena ungoti wesikhumba futhi angiyena unobuhle. Kungani abantu begxila esikhunjeni sami engabe banaka umculo engiwenzayo?“Maningi amantombazane anenkinga yezinduna, kumele engabe abantu banaka ukuthi ngizogcina ngiyixazulula kanjani le nkinga yami yezinduna hhayi ukuthi bayiphendule inhlekisa,” usho kanje.Njengoba lokhu kugxekwa kuqhamuke ngemuva kokuvela kwakhe kuma-Idols, uLady Zamar uthi abantu kumele baqonde ukuthi ama-Idols akuwona umdlalo kulezi zingane ezisuke ziyozama inhlanhla.“Uhlobo lomuntu engiwuyena, ngeke ngiye kuthelevishini ngiyele ukuyojivaza izingane. Zinamaphupho ajulile. Uma zikhala yingoba kusuke kubuhlungu ngoba ama-Idols yinto ebalulekile kuzona.“Ngeke ngihlekise ngazo kodwa njengomculi, umsebenzi wami bekuwukuthi ngibheke ukuthi umuntu ozozama inhlanhla unalo yini ikhono.”Lo mculi selokhu angena kule mboni akaphatheki kahle njengoba ehlale egxekwa.Uke wangcofwa ngokuhluleka wukugqoka into efanele umzimba wakhe, kwahlekiswa ngaye nasezinkundleni zokuxhumana.ULady Zamar uthi empeleni kumele engabe abesifazane bayasekana.“Kunezinto eziningi okumele engabe silwa nazo singabesifazane, singagxili ekugxekaneni sisodwa.“Kumele engabe siqinisa ekufundiseni amadoda ukuthi asiphathe kanjani, ayeke umkhuba wokusifuna ucansi uma kumele senzelwe okuthile.“Kumele engabe sigxile ekushintsheni indlela umuntu wesifazane abukwa ngayo emphakathini, sifundise nezingane zamantombazane ukuthi kumele ziyibheke kanjani impilo ukuze kushintshe indlela owesifazane aphathwa ngayo,” egcizelela.Mayelana nendlela akhuluma ngayo isiNgisi, nayo agxekwa ngayo, uLady Zamar uthi abantu abamgxekayo yingoba abamazi, abazi ukuthi ukhuliswe kanjani emndenini onjani.“Ngikhule ekhaya kukhulunywa isiNgisi. Ngiyazama manje ukukhuluma izilimi zesintu.”Imizamo yokuthola ukuphawula kukaBabes Wodumo mayelana ne-video, igcine iphunzile njengoba ucingo belubanjwa bese lubekwa phansi.",'Umbono kaBabes ngami awuthi shu...' Lady Zamar
"UMMELI kalowo owayenguMengameli kuleli uMnuz Jacob Zuma, uMnuz Lungisani Daniel Mantsha, uthi ikhomishini ephenya ngokulawulwa koMbuso yidlanzana kuleli ibukeka ilwa noZuma ngqo. Phambilini ezinkulumweni azethule emphakathini uZuma useke wakuveza ukuthi izinhlaka zikahulumeni zisasebenza ngokuzimela kuleli futhi ukuze kuthiwe uhulumeni uselawulwa yidlanzana kungamele kube nobufakazi bokuthi zonke izinhlaka zikahulumeni azisazimele. Ummeli kaZuma usole ikhomishini kaJaji Raymond Zondo ngokuphuma iqhubu noZuma. “Nithungatha iqiniso lenu nokuhlambalaza ikhasimende lethu ngokumnekela izwe ngokuvela phambi kwale khomishini, kunokulandela okuyikho okwasungulelwa ikhomishini.”Kuqale kwaba nomzuliswano phakathi kwalekhomishini kaZondo nabammeli baZuma odabeni lokuvela kwakhe. Abammeli baZuma baqale bacela ukuthi athunyelelwe imibuzo ukuze ezophendula kahle uma esevela kwikhomishini, okuyisicelo esachithwa. UZuma ugcine evumile ukuvela phambi kwekhomishini phakathi kukaJulayi 15 kuya kuJulayi 19 nonyaka. Esitatimendeni ngoLwesibili ikhomishini iveze ukuthi izitholile izikhalo zikaZuma kodwa ayiphawulanga ngezinsolo zokuthi ilwa naye futhi isingene ipolitiki.",UZuma usola ikhomishini ngokuzama ukumhlambalaza
"NKOSIKHONA CELEASAMANGELE futhi ayathuthumela amalungu omphakathi waseSonyongwe, phambili kwaseMzimkhulu, ngesenzo sowesilisa obhadame intombi yakhe isocansini nomakhwapheni wavele wayigwaza yathula, maqede wabasa umlilo wase eyishutheka isikhuni esithweni sayo sangasese. Wabasela i-ayina, wayishisa inkomo maqede wayihudula wayoyilahla eweni.UMnuz Mvelo Makhanya (26) kuthiwa ubeseneminyaka ethandana nomufi uNksz Zimbili Nyibe (21), ogcine embulala ngalesi sihluku. Kuthiwa uMvelo unengwe wukubhadama intombi yakhe izitika ngocansi nomfana wasendaweni uMnuz Sanele Jaca, okuthiwa uphume wabaleka emapunapuna ngesikhathi behlaselwa nguMakhanya.Isolezwe NgoMgqibelo  lithole ukuthi uMakhanya ubemenza ibhola lakhe uNksz Nyibe ngoba ubemhlukumeza ngokumshaya mihla namalanga. Kuthiwa kukaningi uuNksz Nyibe evulela isoka lakhe amacala okushaya kodwa uMakhanya axolise nayo intombi imxolele maqede isule amacala nempilo iqhubeke kube sengathi akukaze kwenzeke lutho.UMakhanya ubhadame intombi yakhe isembhedeni ngemuva kokuba elunywe indlebe ngomunye wasendaweni. Kuthiwa akazange apholise maseko ube esenikela khona kwaJaca, lapho obekulele khona intombi yakhe.Ngemuva kwalesi sigameko, kuthiwa uMakhanya usihudule kabuhlungu isidumbu sikaZimbili sinqunu sinjalo, wahamba naso wayosiphonsa endaweni ewumsele naye wangena kuwona.Amalungu omphakathi abesho ukumudla luhlaza uMakhanya kuthiwa amane adikabala ngemuva kokuba ewatshele ukuthi “awambulale vele ayisekho into ayiphilelayo ngemuva kokugilwa yithemba lakhe ebeliletha ukukhanya empilweni yakhe” esho uZimbili.UMnuz Mondli Phoswa, oyilungu lomphakathi elibhekelele izinto eziningi kule ndawo, uzwakalise ukukhathazeka kwakhe ngesehlo.“Sonke sisamangele kakhulu ngale ndaba. Ukukhuluma iqiniso nje bobabili bebephila ngokuklwebhana mihla namalanga. Kodwa akekho obebanaka ngoba sonke besazi ukuthi baxabana namhlanje, kusasa baphinde bazwane,’’ kusho uPhoswa.Elinye ilungu lomphakathi nelingusomabhizinisi uMnuz Thimothy Maduna, lithi lesi sigameko sibamangazile kakhulu. UMaduna uveze ukuthi ngemuva kokuba uMakhanya esenze lesi sigameko ufike kuyena wamazisa ukuthi usebulale umuntu ngephutha.“Ngesikhathi engitshela lento bengizitshela ukuthi uyadlala kanti uqinisile. Yimi obize amaphoyisa afika ambopha,’’ kuchaza uMaduna.Umndeni wakwaNyibe awuholakalanga ukuba uphawule ngodaba. Kodwa Isolezwe NgoMgqibelo lithole ukuthi lo mndeni ugqemeke engeqiwa ntwala ngokudlula emhlabeni kwelungu lawo ngesihluku esinjena nesimo kuwona kuthiwa simuncu kakhulu.Umufi kuthiwa ubengumuntu obezifela ngobumnandi.Okhulumela amaphoyisa KwaZulu Natal, uCaptain Nqobile Gwala usiqinisekisile isigameko. Uveze ukuthi umsolwa zimkhalele ngosuku agile ngalo umkhuba. Uthi bathole ukuthi umsolwa ugwaze wabulala intombi yakhe.""Kusolakala ukuthi owesilisa wabulala intombi yakhe ngokuyigwaza kabuhlungu emqaleni. Yafa ngaleso sikhathi. Lesi sigameko senzeka emini,“ kuchaza uCaptain Gwala.",Udlokodle inkomo yentombi ngesikhuni sivutha
"UFUNA uR2 million owesifazane waKwaMashu osola isibhedlela iKing Edward VIII ngokumshumpula ibele kungenasidingo.UNksz Sibongile Mthethwa (59) osephila nebele elilodwa, ukhala ngesibhedlela esamsika ibele lesokudla sithi unomdlavuza webele kodwa wathola kamuva ukuthi ubengenawo.UNksz Mthethwa uthe sekuphele iminyaka eyisishiyagalolunye efuna uMnyango wezeMpilo KwaZulu-Natal umnxephezele ngobudedengu besibhedlela.Uthe uma edlula ngakulesi sibhedlela uvele ahlengezele izinyembezi, acabange okwamehlela.“Ngaya emtholampilo ePoly ngihlushwa isibhobo ebeleni. Banginikeza incwadi yokuya esibhedlela eKing Edward. Esibhedlela bangifaka emshinini bathi bathole umdlavuza ebeleni. Babe sebehlela usuku lokungisika ibele okwakunguJanuwari 11, 2010. Ngahlala esibhedlela izinsuku eziwu-9,” kusho uNksz Mthethwa.Uthe esekhishwa esibhedlela wanikezwa incwadi yokuthi ayohlowa esibhedlela Inkosi Albert Luthuli, lapho afike wathola ukuthi bekungamele akhishwe ibele.Uveze ukuthi udokotela waseNkosi Albert Luthuli wambhokela ngolaka ukuthi uvumeleni ukuthi bamkhiphe ibele bengasisikanga isicubu senyama yakhe ukuze siyohlolwa isifo somdlavuza.“Udokotela wayesho ukungiqeda. Wathi bekungamele bangisike ibele ngoba bengihlushwa isibhobo nje kuphela. Ngamtshela ukuthi ngangingazi, ngangibathemba njengabantu abafundile. Ngavele ngakhala esengitshela ukuthi bekungamele bangisike ibele,” kusho uNksz Mthethwa.Uthe okubuhlungu ukuthi usephila ngokufaka isipontshi ebeleni ukuze abantu bengaboni ukuthi usenebele elilodwa.Ukhala ngokuthi sesiside isikhathi ummeli wakhe uMnuz Andile Magubane egqigqa enkantolo ezama ukulwa udaba lwakhe.“Angazi noma ngiyoke ngiyithole le mali. Sebefuna ngize ngife ngingayitholanga. Ngiyasola ukuthi ngangixilongwa udokotela owayeyimfunda makhela. Udokotela wase-Albert wathi kukumina ukuthi ngifuna ukubabopha yini,” kusho uNksz Mthethwa.Isolezwe ngeSonto liyibonile incwadi kadokotela waseLuthuli egcizelela ukuthi owamhlinza wenza iphutha.Ummeli kaNksz Mthethwa, uMnuz Magubane ukuqinisekisile ukuthi bafake enkantolo uMnyango wezeMpilo.Wenqabile ukwenaba ngecala, wathi into ebahluphayo ukuthi icala selidonse isikhathi eside.Okhulumela uMnyango wezeMpilo uNksz Ncumisa Mafunda uthe: “Okushiwo yiphephandaba kuyaphikisana nemininingwane uMnyango onayo ophikweni lwawo lwezomthetho ngalolu daba. Nokho, ngeshwa uMnyango awuzukwazi ukuphawula ngoba lolu daba lusezithebeni zenkantolo,” kusho uNksz Mafunda.Uthe kuwumsebenzi wommeli kanoma wubani ovule icala ukuba alilandelele.",Ufuna uR2m wesinxephezelo oshumpulwe ibele yisibhedlela
"INSIKA yomdlali waMaZulu FC uSiyabonga “Bhele” Nomvete ifunga iyagomela ukuthi Usuthu ngeke lugawulwe yizembe kwi-Absa Premiership.Usuthu luphoxe izinkumbi zabalandeli luthelwa othulini ngomafikizolo uThongathi FC emdlalweni we-quarterfinal yeKZN Premier’s Cup eMhlathuze Sports Complex, eRichards Bay ngoMgqibelo.UThongathi luguqise Usuthu ngo 2-1. Amagoli oThongathi avalelwe enethini nguSiyabonga Thwala kwathi elokubika loSuthu lashaywa nguThapelo Nyongo.Ngemuva kwalokho umqeqeshi woSuthu uJoey Antipas uvele wanyamalala. UNomvete (39) exoxa nabezindaba ngemuva komdlalo ukubeke kwacaca ukuthi ababuyeli kwiNational First Division.“Amajita akazange adlale kahle. Nginesiqiniseko sokuthi naye umqeqeshi ubonile. Ngokubona kwami bebephansi kakhulu. Engifuna ukukubeka kucace wukuthi AmaZulu ngeke adliwe yizembe uma mina ngisadlala. Lokho-ke kumele kucace. AmaZulu ngeke abuyele esigabeni esiphansi. Abantu akumele basijaje ngemidlalo yokulungiselela isizini. Imidlalo yokulungiselela isizini mihle kodwa akumele unqobe yona bese uzitshela ukuthi awusabambeki. Emidlalweni yeligi yilapho sizokhombisa khona ukuthi akusahlekwa,” kusho uNomvete.Usuthu luthenge ilungelo leThanda Royal Zulu lokudlala esigabeni esikhulu. IThanda iyona ebe ngompetha beNational First Division ngesizini edlule lapho bebedlala khona naMaZulu.“Kuyajabulisa ukubuyela esigabeni esikhulu ngoba wonke umuntu uphokophelele ukudlala khona. Njengamanje umqondo wami ugxile ekutheni ngisize iqembu hhayi ukuthi ngijahe imiklomelo etholwa ngabadlali ngabodwana. Okunye kuyazenzakalela. Kuyahlupha ukuzibekela imigomo ngoba uma ingasafezeki uyaphoxeka. Isifiso sami wukubeka iqembu esimeni esihle,” kusho uNomvete.Ngempelasonto AmaZulu asebenzise abadlali abasha okubalwa kubona * -Ayabulela Konqobe, Jabulani Ncobeni, Mhlengi Cele, Thembela Sikhakhane noSadat Ouro-Akoriko.Ebuzwa uNomvete ukuthi uzimisele ngokudlala aze abe neminyaka emingaki uthe: “Ukudlala ibhola kuyisiphiwo sami. Yimilenze yami ezongitshela uma ingasavumi.”",'Usuthu ngeke lugawulwe yizembe'
"APHAZAMISE ukwakhiwa komgwaqo amalungu omphakathi aseMawoti, eNanda, adilizelwa izindlu kusukela ngo-2014, athenjiswa ukunxeshezelwa ngemali angakayitholi.Abantu, asebehlala ezindlini zomxhaso, bathe sebekhathele ukubanjiswa udonga ngesinxe-phezelo. Zibalelwa ku-34 izindlu okuthiwa zadilizwa kule ndawo ngesikhathi uNkk Zandile Gumede oseyiMeya yeTheku eseyikhansela. Umphakathi uthe wathembisa ukuthi uzonxeshezelwa kodwa azisafezeki izethembiso.UNkk Thomza Mthembu ongomunye wabathintekile uthe batshelwa ukuthi kuzokwakhiwa umgwaqo oxhumanisa iMawoti neTafula ngakho kumele basuswe.“Kwabizwa imihlangano sitshelwa ukuthi sizofakwa ezindlini zomxhaso kodwa sizonxeshezelwa nangemali. Ngenxa yokuthi sasingafuni kube sengathi sivimbela intuthuko savuma ukudilizelwa. Okusiphatha kabi wukuthi sibona sekuya emaphethelweni ukwakhiwa komgwaqo kodwa asikanxeshezelwa. Sizwa kuthiwa abanye sebakhokhelwa,” kusho yena.Uthe ngesonto eledlule bavimbe ogandaganda abalungisa umgwaqo bathenjiswa ukuthi bazobizelwa emhlanganweni nemeya, ogcine ungaphumelelanga.UMnuz Phillip Falithenjwa, othe ukhishwe emzini wakhe ngo-Ephreli nyakenye, uthe batshelwa ukuthi bazonxeshezelwa ngokushesha.""Satshelwa ukuthi siyongena ezindlini zomxhaso sesinikiwe imali yesinxephezelo. Ngamangala ngishayelwa ucingo wumkami ngisedolobheni engitshela ukuthi sekufike abakwamasipala bazodiliza. Bathi uma ngibabambezela ngiyoyithola inconzuliwe imali yesinxephezelo ngoba imishini yokudiliza iyakhokhelwa,” kusho uFalithenjwa.UMnuz Bongani Qhansi oyikhansela uthe imeya iyalwazi udaba futhi izophuma imali yesinxephezelo.“Ngiwance-ngile amalungu omphakathi ukuthi angaphazamisi ukwakhiwa komgwaqo ngoba ngizohlangana nawo nezinhlaka ezithintekayo ukucacisa udaba. Kumele baqonde ukuthi kunemigomo elandelwayo ngaphambi kokukhishwa kwemali. Imeya iyona ebalwelayo ukuthi banxeshezelwe hhayi ngokunikwa izindlu zomxhaso kuphela. Ngesonto eledlule ibizimisele ukuhlangana nabo kwaba yibona abashintsha uhlelo,” kuchaza yena.Uthe okucasule umphakathi wukuthi kukhona asebenxeshezelwe. Kushaye isikhathi sokuloba uMasipala weTheku ungaphendulanga ngalolu daba yize bethunyelelwe i-email ngoMsombuluko.Udaba lokudilizelwa kwabantu izindlu eMawoti lwaba sematheni abaningi bekhala ngendluzula.Ngo-Okthoba 2015 Isolezwe labika ngokukhishwa ngesidlozana kukaNkk Manazile Tekana, ongomunye wabadilizelwa banganikwa indawo yokuhlala. Wakhala waze wabhuquza encenga amaphoyisa nabasebenzi bakamasipala bangawubhidlizi umuzi wakhe.",Basifuna la isinxephezelo abadilizelwa
"MLUNGISI GUMEDEK ULOKOZA inhlansi yethemba kubanikazi bemizi emithathu eMawoti, eNanda, edilizwe nguMasipala weTheku ngeledlule.Ukungenela kwehhovisi likaNdunankulu waKwaZulu-Natal uMnuz Senzo Mchunu kulolu daba olwasusa umsindo kubuyise ithemba kule mindeni njengoba sebezanyelwa indawo yokuhlala.NgoLwesithathu umeluleki kaMchunu, uNksz Linda Zama, izikhulu zoMnyango wezokuHlaliswa kwaBantu KwaZulu-Natal nezoMkhandlu weTheku zihlangane nale mindeni ngenhloso yokulungisa lolu daba.Okhulumela ihhovisi likaMchunu uMnuz Thami Ngwenya uthe undunankulu ujube uNksz Zama ukuba axhumane nazo zonke izinhlaka ezithintekayo, ngenhloso yokuthola isisombululo.“Uzokhumbula ukuthi sakhipha isitatimende emva kokubhidlizwa kwezindlu eMawoti lapho uNdunankulu azwakalisa ukukhathazeka ngalesi sigameko. Yize khona lezi zindlu zibhidlizwe kukhona nomyalelo wenkantolo kodwa sikholwa wukuthi ikhona indlela lolu daba obelungasingathwa ngayo kodwa kungabi sengathi sidelela umyalelo wenkantolo,” usho kanje.UNgwenya uthe sekusungulwe ikomiti elizobhekana ngqo nalolu daba.Leli komiti lizokwenza uphenyo bese liyabika ukuthi litholeni. Okubalulekile kakhulu njengamanje wukuthi laba bantu ababhidlizelwe izindlu kube khona izindawo abafihla kuzo amakhanda ngoba siyazi ukuthi kukhona nezingane,” kusho uNgwenya.Uthe sebecele umkhandlu weTheku ukuba wenze izindlela zokuthi le mindeni ithole indawo yokuhlala yesikhashana.UNgwenya uthe bebe ngakafinyeleli esivumelwaneni sokuthi izindlu zizokwakhiwa kabusha.UNkk Maria Manazile Tekana owabhidlizelwa indlu ka-R250 000, uthe uhulumeni uthembisa ukuthi ungase ubakhele kabusha izindlu zabo.“Umhlangano wethu uhambe kahle kakhulu. Laba ebebemele izinhlaka zikahulumeni babukeka bengabantu abaqotho. Bathembise ukuthi zingase zakhiwe kabusha izindlu zethu, singene kuzona engakashayi uKhisimusi,” usho kanje.UNkk Tekana uthe benze isicelo sokuba uma kwenzeka izindlu zabo zakhiwa kabusha zivuswe emanxiweni ebezivele zikuwo.“Impilo yami iphelele eMawoti. Abantwana bami asebashona nomyeni wami baphumela khona kule ndlu ebhidliziwe nami ngiyafisa ukuthi ngiphumele khona uma sengishonile,” usho kanje.Izisebenzi zomkhandlu weTheku zigasele kule ndawo ngeledlule zafike zibhidliza izindlu ezintathu zithi zilandela umyalelo wenkantolo.Lesi senzo sigxekwe kakhulu kusolwa nokusetshenziswa kosopolitiki njengoba kunombango wesikhundla sikasihlalo we-ANC eThekwini.Lezi zisebenzi bezisolwa ngokusetshenziswa yikhansela lendawo uNkk Zandile Gumede ukufeza izinhloso zezombusazwe.Esithangamini nabezindaba, uNkk Gumede wathi bazoqhubeka nokuzibhidliza izindlu ezakhiwe endaweni engafanele.Wenza isibonelo ngaye wathi umuzi wakhe onamakamelo amane washaywa phansi ngenxa yokuthi wawakhiwe endaweni engafanele.Ihhovisi lezokuxhumana emkhandlwini weTheku izolo likuqinisekisile ukuthi liyitholile imibuzo ebeliyithunyelelwe yi
Solezwe kodwa kuze kwashaya isikhathi sokushicilela lingaphendulile.",Ithemba kwababhidlizelwa yiTheku
"SIFIKILE isivuvu sesibiili seCovid-19, obekunovalo lokuthi siyeza kuleli njengoba emahoreni awu-24 kutholakale ukuthi bangaphezu kuka-6 000 abantu abatheleleke ngegciwane iCorona.Izolo ebusuku uNgqongqoshe wezeMpilo, uDkt Zwelini Mkhize, umemezele ukuthi isimo sibi futhi izwe selibhekene ngqo nesivuvu sesibili.“Singena kwisivuvu sesibili. Kumqoka ukuba sigcizelele ukuthi izifundazwe ezine okuyiWestern Cape, Eastern Cape, KwaZulu-Natal neGauteng yizona ezihamba phambili ekubhebhethekeni kwegciwane. Sibheke izibalo zabantu abahloliwe, abatholwe benegciwane, abantu abalalisiwe ezibhedlela nabantu abashonile. Konke lokhu bekukhombisa ukunyuka masonto onke. Sibe sesifinyelela ekutheni bayanda abantu abaneCorona. Kusukela ngoSepthemba izibalo bezehla zaze zafika ko-1 000. Manje seziyakhuphuka futhi. Namhlanje (izolo) nje sidlulile kubantu abangu-6 000 abasha okutholwe ukuthi baneCorona. Kutholakale ukuthi bangu-6 079,” kusho uMkhize.UMkhize echaza uthe emasontweni adlule nje e-Eastern Cape naseWestern Cape bezilokhu zinyuka izibalo.“Namhlanje ngokwemibiko esiyitholile izibalo ziyanda ezifundazweni eziyisithupha, yingakho kumqoka ukuthi sikunake lokhu kwesivuvu sesibili,” kusho uMkhize.“Izibalo zabantu abasha okutholwe ukuthi banegciwane zivele eWestern Cape, u-30% wabahloliwe izolo kutholwe ukuthi unalo, kwalandela i-Eastern Cape ngo-24% neKZN ngo-23% neGauteng ngo-17%. Leli gciwane uthe selimandla kakhulu nasentsheni. Ezinsukwini ezidlule, iminyaka yabahaqekile ikhombisa ukuhluka kokujwayelekile. Abaningi abahaqekile abaneminyaka ephakathi kuka-15 no-19. Lokhu kuyakhathaza. Kusolakala ukuthi lokhu kungenxa yemicimbi ehanjwa ngabantu abasha,” kusho uMkhize.Uthe uMengameli uCyril Ramaphosa uzokhuluma nabantu bakuleli ukusho ukuthi yiziphi izinyathelo ezizothathwa maduzane.Izibalo zabashonile izolo ziveza ukuthi bangu-135 kuleli, e-Eastern Cape wu-56, Free State wu-15, Gauteng wu-15, KZN bayisikhombisa, kuthi eWestern Cape bangu-48. Asebeshonile kuleli ngenxa yeCorona bangu-22 574.","‘Isimo sibi, isivuvu sesibili sesifikile’"
"UMHOLI we-EFF uMnuz Julius Malema usegcine eyiphebezile imizamo kalowo owayengumholi weDA, uNkk Helen Zille yokuba nengxoxo eqoshiwe naye.UZille kuleli sonto umeme uMalema kwipodcast yakhe ebizwa ngeTea With Helen lapho asingatha khona izingxoxo nabaholi abaqavile emphakathini kudingidwa ezombusazwe nekusasa leNingizimu Afrika.  Ngesikhathi emema uMalema uZille enkundleni yokuxhumana uTwitter, wabhala wathi uMalema angakhetha usuku nesikhathi abangabonana ngaso ngoba yena unesikhathi sonke.“Ngizokwenzela itiye. Sengilindele impendulo yakho,” kuloba yena. %%%twitter https://twitter.com/Julius_S_Malema?ref_src=twsrc%5Etfw"">@Julius_S_Malema. I would like to invite you as a guest on my podcast 
#TeaWithHelen for a no-holds-barred discussion on SA's future prospects. My diary is quite flexible, so you name the date, time and place. I'll serve the tea. Looking forward to your response.— Helen Zille (@helenzille)UMalema uqale wawuziba lo mbhalo kodwa ngoLwesibili ugcine ephendulile wabuza uHelen ukuthi udukile yini.%%%twitter https://twitter.com/hashtag/SASSA?src=hash&ref_src=twsrc%5Etfw"">#SASSAoffices?— Julius Sello Malema (@Julius_S_Malema)Are you seriously ducking out of the debate with a lame ""joke""?  Let's discuss the future of our country on a platform where we can go beyond 280c and get beneath the surface slogans.%%%twitter https://twitter.com/ALETTAHA?ref_src=twsrc%5Etfw"">@ALETTAHAcome this side your Gogo is lost😂😂😂😂😂 
pic.twitter.com/ngBsm2u73r— Maano (@divhambelemaano)Mara EFF can be disappointing.🤦🏽‍♂️ Yaz sometimes you think people will grow but it appears they're stagnant. I've never been a fan of Helen but all this is extremely unnecessary. Why call her names etc. Ugh man nx.",UMalema ugabhe uHelen Zille emshela ngetiye
"USALE enkundleni owesilisa odutshulwe amaphoyisa obanjwe oqotsheni ebamba owesifazane inkunzi ngasemshinini wemali (ATM) enkabeni yedolobha iTheku ngeSonto. Amaphoyisa asebenza enkabeni yedolobha iTheku abehlola ubugebengu maphakathi nedolobha ngenhloso yokunciphisa ukubanjwa kwabantu inkunzi, ukudunwa kwezimoto kanye nokwebiwa kwezimpahla.  NgeSonto amaphoyisa abone amadoda amane abebamba umuntu wesifazane inkunzi ngasemshinini wemali. Lamadoda angene emotweni abehamba ngayo njengoba kade esebalekela amaphoyisa.  Okhulumela amaphoyisa KwaZulu-Natal, uLt Colonel Thulani Zwane, uthe amaphoyisa amabili ajahe lamadoda, kwalandela ngokudubulana. “Ngesikhathi sokudubulana, amaphoyisa anqande abasolwa ababili. Umsolwa wesithathu ulimale kabuhlungu emuva kokudutshulwa. Amaphoyisa athole ummese, isibhamu esingekho emthethweni, izinhlamvu zezibhamu, amakhadi asebhange, imali kanye nomakhalekhukhwini emva kokubamba lawa madoda,” kuchaza uZwane. Abasolwa abaneminyaka engu-32 no-36 ngokuhlukana, babekwe amacala okuzama ukubulala, ukubamba inkunzi kanye nokuphatha izibhamu nezinhlamvu ezingekho emthethweni. Laba bavele enkantolo yeMantshi eThekwini ngoLwesibili. UKhomishana wamaPhoyisa KwaZulu-Natal, uLt General Khombinkosi Jula ubongele amaphoyisa ngokunqanda ubugebengu. “Yize zigolozile izigebengu, amaphoyisa akwazile ukumelana nobunzima ayibamba ishisa. Ngiyabonga ukuthi amaphoyisa akwazile ukuphuma engalimele ngenkathi kuba nokudubulana,” kusho uJula.  ",Kusale oyedwa enkundleni bedubulana namaphoyisa
"UMNDENI womculi wowokholo okuthiwa ubangwa nezibi esibhedlela usuthathe isinqumo sokuthi angabe esavakashelwa.Umndeni kaLundi Tyamara usukhiphe isinqumo sokuthi abonwe wumndeni nezihlobo kuphela kuze kube ululama ngokugcwele.Lokhu kulandela ukusatshalaliswa kwesithombe sakhe elele esesibhedlela, namahlebenzi okuthi ushonile asabalale ngeledlule.Okhulumela umndeni ophinde abe yimenenja kaLundi * -Anele Hlazo we-M&E Media, uthe angakusho kugcwale umlomo ukuthi isimo abekuso sesishintshe kakhulu futhi banethemba lokuthi uzolulama ngokugcwele maduze.Unqabile ukudalula isibhedlela alaliswe kusona wathi bafuna abantu bangayi ukuyombona.“Sicele ukuthi abantu bame kancane ukuzombona esibhedlela kuze kube ululama ngokugcwele futhi uyakwazi nokuxoxa kahle nabantu abamvakashelayo.“Uyalulama futhi kuyethembisa ukuthi uzobuyela esimeni esijwayelekile maduze. Siyababonga nabaculi ngokukhombisa uthando kuLundi,” kusho uHlazo. Uqhube wathi umndeni kaLundi uhlukumezeke kakhulu ngokwenziwe ngabantu basabalalise izithombe nemininingwane ekungesiyo ngokugula kwakhe.Umculi uFikile Mlomo uveze ukuthi ubengakayi ukuyombheka esibhedlela ngoba uyamazi akathandi ukubonwa.“Uyazwela kakhulu, njalo uma egula akathandi ukulokhu ezobonwa kodwa ngizokwenza isikhathi ngihlele noHlazo ngiyombona. Kungiphethe kabi ukugula kwakhe kodwa ngiyazi uNkulunkulu akamlahli umuntu waKhe,” kusho uFikile.Odadewabo baLundi uBoniswa noBabalwa Tyamara kuthiwa baseGoli ukuyokweseka umfowabo.ULundi kuthiwa uhlaselwe wukugula ngemuva kokuya eChina ngoNovemba, wangakusukumela ngoba ezitshela ukuthi waliwe wukushintsha kwesimo sezulu. Ngasekuqaleni kukaDisemba kuthiwa siye ngokuba nzima isimo sakhe, waphuthunyiswa esibhedlela.Esitatimendenei esikhishwe nguHlazo ngoMgqibelo odlule, uveze ukuthi uLundi waba nenkinga yokuphefumula kwaze kwadingeka ukuthi aphuthunyiswe esibhedlela.UHlazo uphethe ngokuthi kubantu abafisa ukwazi ngoLundi bangamthinta ukuthola iqiniso bangalaleli amahlebezi.",Kuvalwe izivakashi esibhedlela sikaLundi
"SITHEMBISO MKHIZEUZWAKALA ebika izaba umqeqeshi weChappa United, uDan ""Dance"" Malesela ngaphambi kokubhekana ne-Orlando Pirates enethuba lokusondela kwiMamelodi Sundowns esicongweni seDStv Premiership.AmaChilli Boys osekuphele imidlalo emine agcina ukuqoqa amaphuzu aphelele, azokwamukela eZimyama kusasa, eNelson Mandela Bay Statium emdlalweni ongo-5 ntambama.Leli qembu likaSiviwe "" Chippa"" Mpengesi kalikasindi emlonyeni wezembe.Lisendaweni  ka-12 kwi-log ngamaphuzu awu-16.Livule igebe lamaphuzu amane kuphela kwiBlack Leopards nakwiMaritzburg United ababambene ngawu-12 emsileni.Ngengoba sekuqale umzuliswano wesibili  weDStv Premiership kuyaliphoqa ukuthi lithole amaphuzu ngokushesha.Kubuzwa uMalesela ngamalungiselelo omdlalo wabo nePirates, uphefumelele phezulu wakhala ngokubhinjelwa izinto ngaphambi kwalo mdlalo.""Kuzoba nzima ukudlala nePirates, inesikwati esiningi ngendlela exakile, ishintsha noma yinini. Esikudingayo ukuthi sibe nalo mfutho ebesinawo ngesikhathi siya emdlalweni weCape Town City. Kuyasiphoqa ukuthi sakhele kuwo. Angicabangi nokuthi sizowujimela lo mdlalo, sisisebenzise sonke isikwati sethu. Kumele sivele siziyele emakhaya, siphumule. Kusasa (ngoLwesihlanu) sizoya ehhotela sibone ukuthi siyihlanganisela maphi amaqhinga iPirates. Angingabazi, sizowuhlelela kahle lo mdlalo,"" kusho uMalesela.NgoLwesithathu iChippa ibambane ngo 0-0 neCape Town City koweligi obuseSisa Dukashe Stadium. Bekuwumdlalo wesithathu kulandelana idlala ngokulingana. Yagcina ukuthola amaphuzu amathathu ihlula iBlack Leopards ngo 3-0 ngoJanuwari.UMalesela uncome ezakhe ngokudlala kahle koweCity.""Ngijabule ngendlela abafana bami abadlale ngayo. Babambe iCity eshaya amagoli mihla namalanga. Esiwombeni sokuqala ibingalishaya noma inini igoli kwasho ukuthi inhlanhla ibingakuthina. Ngilijabulele iphuzu esilitholile, kalisilimazi kangako.""Okubi nje okwenzekile kulo mdlalo ukulimala kukaMbenyane (Andile). Lokhu kuzosilimaza kakhulu emidlalweni elandelayo.”IPirates elele isithathu, ngamaphuzu awu-32, iya kulo mdlalo ihambela phezulu kulandela ukushaya iBloemfontein Celtic  ngo 1-0 maphakathi nesonto. Ukunqoba kwayo kwiChippa kungayenza isale ngephuzu kwiSundowns eqhwakele ngamaphuzu awu-36.Imidlalo yeDStv Premiership yangempelasonto:Namuhla - Ngo-5pm: SuperSport United v TS Galaxy (Lucas Moripe Stadium).Kusasa - Ngo-3pm: Cape Town City v Stellenbosch (Cape Town Stadium).Ngo-5pm: Bloemfontein Celtic v Maritzburg United (Dr Petrus Molemela Stadium); Chippa United v Orlando Pirates (Nelson Mandela Bay Stadium).NgeSonto - Ngo-3.30pm: Black Leopards v Lamontville Golden Arrows (Thohoyandou Stadium); Swallows v Tshakhuma (Dobsonville Stadium). ",UMalesela ubika izaba ngaphambi kowePirates
"OWANGUMENGAMELI waseBotswana, uMnuz Festus Mogae, uthi abantu baseNingizimu Afrika abangakhathazeki ngomnotho wezwe ontengayo ngoba usazoguquka uma sekuphume ubuholi obukhona.UMogae ubekhuluma ngesikhathi ethula inkulumo ngesifundo ngowayengumengameli we-ANC, Inkosi Albert Luthuli, e-UZKN ngoMgqibelo.Ukuphawula kukaMogae kwenzeke ngemuva kokuthi ngoLwesihlanu, inkampani iS & P Global iklelise izwe njengelingathembekile kubatshalimali.Ubephendula umbuzo obuthi kungani izwe lakhe linomnotho ozinzile.“Awukho umlingo esenza ngawo, ngingathi nje wukuthi sisenenhlanhla kodwa ningakhathazeki ngoba umnotho wenu usazoshintsha uma sekuphume ubuholi obukhona,” kusho uMogae.Uphinde waphawula ngodaba lokuketulwa kobengumengameli waseZimbambwe, uMnuz Robert Mugabe, wathi kumele azisole yena ngokuwa kombuso wakhe.Ugxeke abaholi beZanu PF wathi nabo banesandla ngokuyekela uMugabe ahlale isikhathi eside ezintanjeni.Uthe abaholi kumele bazi ukuthi ngeke behlale benza kahle.“Abaholi abaningi baliqala kahle ihlandla labo lokuqala, kuye ngokubheda uma beqhubeka bethatha amanye amahlandla.”Uthe abaholi bamanje kumele bafunde kubaholi abafana noLuthuli.“Ukuhola koLuthuli kwakungumnikelo hhayi ngoba befuna amandla futhi bona behola ngoba befuna ukusebenzela isizwe.”Abaphethe isikhungo esigcina umlando kaLuthuli bathe bafuna kuphenywe kabusha ngokufa kwakhe ukuze kuvele iqiniso ngokuthi wabulawa ngubani.Usihlalo wesikhungo, uMnuz Jabulani Sithole, uthe bayayilandela indaba yokufa kukaLuthuli.“Into eyenza singakhulumi ngalolu daba noma yikanjani emphakathini wukuthi sisaxoxa nazo zonke izinhlaka. Uhlelo luqale ngaphambi kokuthi kube neKhomishini yamaQiniso nokuBuyisana kudala kodwa aluphumelelanga. Namanje zikhona izinhlelo ezifaka nomndeni esizenzayo,” kusho uSithole.Uthe okunye okubagqugquzela kakhulu ekutheni bathole iqiniso wumphumela wophenyo ngokufa kukaMnuz Ahmed Timol owayeyisishoshovu esasilwa nengcindezelo.USithole uthe benza konke okusemandleni abo ukuthola iqiniso ngokufa kukaLuthuliULuthuli washona ngoJulayi 21, 1967, ngemuva kokushayiswa yisitimela eduze komuzi wakhe KwaDukuza.Kusolwa uhulumeni wobandlululo ngokufa kwakhe.",‘Umnotho wezwe ontengayo usazoshintsha’
"BAPHENDULE amatafula eFrance ogogo baseNingizimu Afrika abadlalela iVakhegula Vakhegula FC, bebuya nendebe iGrannies Cup ngemuva kokubuka iqembu lesizwe lakuleli labesifazane iBanyana Banyana liphenduka ukudla kwenduku kwiNdebe yoMhlaba eqhubeka kuleliya lizwe.IBanyana iphume ekuseni kweyoMhlaba ishaywa iSpain, China neGermany esigabeni samaqoqo. Ogogo abebehambele lo mqhudelwano njengezimenywa babuke imidlalo emibili iBanyana ihlulwa iChina neGermany.Kuthe sekuyithuba labo lokungena enkundleni, bazifundisa ibhola izalukazi zaseFrance bezibhudluza ngo 10-0 emdlalweni obungesonto eledlule eSaint Etienne.Umgqugquzeli weSouth African Elderly Football Association (SAEFA), uKatekani Mkhavele uthe izaguga lezi zilujabulele uhambo lwazo lwaphesheya.“Bekuwuhambo oluhle kakhulu kwazise abanye babo bebeqala ukuyodlala ezingeni lomhlaba futhi abanye beqala nokugibela ibhanoyi. Kuyimanje abakholwa ukuthi yibona laba abakuleli zinga. Bakhuthazekile ngokuthi baqhubeke nokudlala ibhola futhi bebemenyelwe ukuthi bayokhuthaza amantombazane amancane ukuthi nawo adlale,” kuchaza uMkhavele.Iqembu ebelihambile lakhiwe ogogo abaqhamuka ezifundazweni ezine zakuleli iLimpopo, Gauteng, Mpumalanga naseWestern Cape.Ngaphambi komdlalo abadlali beVakhegula bacashunwe kwiSABC bethembisa ukwesula izinyembezi abathandi bebhola lakuleli.UMkhaveli uthe yize isimemo sasifikele iVakhegula ezinze eLimpopo, bazamile ukuthola abadlali abaqhamuka kuzona zonke izifundazwe zakuleli kodwa kwangenzeka ngenxa yesikhathi.“Siyafisa ukuthi ibhola labadala likhule kuzona zonke izifundazwe. Kodwa uma kungenzeki lokho sizolokhu sizama kancane kancane kuze kulunge. Siyakufisa nokuthola abaxhasi ukukhulisa umdlalo,” kusho yena.Mhlawumbe sekudingeka amakhehla azonikela e-Egypt lapho kubanjelwe khona i-Africa Cup of Nations (Afcon) ayokhombisa iBafana Bafana ukuthi ibhola litapetwa kanjani nokushayela ipali.IBafana iphinde yaphoxa iyivula ngenduku i-Afcon ihlulwa i-Ivory Coast ngo 1-0 ngoMsombuluko. Isizolwela ukubuyisa ugazi uma isidlala neNamibia (ngoLwesihlanu) neMorocco (ngoMsombuluko) kweminye imidlalo yamaqoqo.",Ogogo benze okuhlule iBanyana eFrance
"Kaizer Chiefs (1) 3Tshakhuma Tsha Madzivhandila (0) 0IKAIZER Chiefs ikhiphe ishobolo ebeliyikhathaza ithela isibhaxu iTshakhuma Tsha Madzivhandila (TTM) emdlalweni weDStv Premiership eFNB Stadium izolo ntambama.Amagoli eChiefs ashaywe nguNkosingiphile “Mshini” Ngcobo, Lebogang Manyama noHappy Mashiane  ngokwehlukana kweziwombe. Amakhosi angene enkundleni ebheke ukuqhubeka nomgqigqo wawo wakamuva kwazise abekade esewine imidlalo emibili ilandelana. Ngaphezu kwalokho, iChiefs ibingakaze iwine nowodwa umdlalo wasekhaya kwiligi kule sizini. Imidlalo emithathu ebikade isiyiwinile ngaphambi kowayizolo ibikade iyiwine ekuhambeni.Amaphuzu amathathu atholwe yiChiefs izolo ayenze kahlala yazinza kwi-Top 8 okokuqala kule sizini.IChiefs icacise zibekwa izolo ukuthi izowalwela amaphuzu ngokufaka ingcindezi, iphaselana ibhola ivula izikhala esiswini seTshakhuma. Nokho yehlelwe yishwa ngomzuzu ka-10 ngesikhathi ilinyalelwa ngumdlali wasemuva uRamahlwe Mphahlele odonseke umsipha. Indawo yakhe ithathwe nguNjabulo Blom. Lokhu akuyithenanga amandla iChiefs eqhubekile nokufuna igoli. Kugcine kuyilungele ngomzuzu ka-19 ngesikhathi uNgcobo esebenzisa ubunyoninco, eqisa phezu komdlali wasemuva weTTM ibhola alinikwe nguSamir Nurkovic, walibasela phakathi. Emuva kwaleli goli, iTTM izamile ukubuya kodwa yahlulwa wudonga lwasemuva lweChiefs.Esiwombeni sesibili, iChiefs ibuye ngomfutho ofanayo neqale ngawo umdlalo. Ingqongqoze kwagcina kuvuliwe ngomzuzu ka-66 ngesikhathi uManyama evalela phakathi ibhola eligotshwe nguMashiane kwesokunxele. UManyama ubelithinta okokuqala ibhola emuva kwemizuzwana engene endaweni kaLebohang Lesako olimele. Izinkinga zeTshakhuma ziqongile ngesikhathi u-Alfred Ndengane ethola ikhadi elibomvu ngenxa yokudlalisa kabi uNurkovic ngomzuzu ka-83. Ngomzuzu ka-90, uMashiane uqobele phakathi ibhola aligotshelwe uManyama. Ngesikhathi esengezwe ngunompempe uBernard Parker uthole ikhadi elibomvu ngenxa yokudlalisa kabi uBrandon Theron.Komunye umdlalo weligi wayizolo, iMamelodi Sundowns ibambane ngo-0-0 neBloemfontein Celtic eLucas Moripe Stadium. Lo mphumela unikeza iSwallows esendaweni yesibili ukuthi iqhwakele uma kuwukuthi iyanqoba namuhla uma isidlala neChippa United.",IChiefs ikhiphe ibhadi inqoba ekhaya koweligi
"ABALANDELI bobeyiMeya yoMkhandlu weTheku uNkk Zandile Gumede basola ubuholi be-ANC KwaZulu-Natal ngokuphuma naye iqhubu buze bomxoshe ngoba bumzonda.Ubuholi be-ANC KwaZulu-Natal buthathe isinqumo sokuxosha uNkk Gumede naso sonke isigungu abehola naso umasipala ngoba bebasola ngokuhluleka ukwenza umsebenzi wabo obekugcina sekuphazamisa nokuhanjiswa kwezidingo kubantu.UNobhala we-ANC KwaZulu-Natal, uMnuz Mdumiseni Ntuli, ngesikhathi ememezela isinqumo sokuxoshwa kukaNkk Gumede noMnuz Themba Njilo obeyiMeya yaseMsunduzi uthe laba baholi bafike kulabo masipala behlelwa izinga.Okhulumela abalandeli bakaNkk Gumede, uMnuz Mzo Dube, uthe bona basamile ekutheni ubuholi be-ANC KwaZulu-Natal bukhombise ukuchema odabeni lukaNkk Gumede.“Ubuholi bukhombisile ukuthi buphume iqhubu noNkk Gumede ngoba buqale bathi akahlale ekhaya ngoba usanda kuboshwa mayelana namacala enkohlakalo nokukhwabanisa ekugcineni sebuthi buyamxosha ngoba uyahluleka ukwenza umsebenzi wakhe kwamasipala,” kusho uDube othe lo mbiko osetshenzisiwe ukuze kuxoshwe uNkk Gumede basawucubungula, uma sebeqedile bazobe sebewudlulisela kubantu abahlakaniphile abazi umthetho babone ukuthi kuyiwa kanjani phambili.Omunye umlandeli kaNkk Gumede okhulume neSolezwe kodwa wacela ukuthi angadalulwa uthe ubuholi baKwaZulu-Natal abuzange bulusingathe kahle lolu daba.“Kunomasipala abaningi abangenzi kahle kubalwa owaseRichmond nowaseMpofana nabanye abaningi obekuhlale kubikwa ngezinkinga zabo kodwa ubuholi besifundazwe abuzange buthathe zinyathelo khona ITheku lingcono kabi kukhona nozinzo khona kanti nokuhanjiswa kwezidingo kuyaqhubeka kodwa kuzoxoshwa amakhansela khona kuthiwa awasebenzi,” kusho lo mlandeli.Okhulumela i-ANC KwaZulu-Natal, uMnuz Ricardo Mthembu, uthe abajabule ngokulokhu bephendulana nabantu abazibiza ngabaseki bakaNkk Gumede. “Akukho ukuphuma neqhubu noNkk Gumede ngoba uma ubheka kukhishwe sonke isigungu, i-ANC ngeke ivume ukuthi ibanjwe ngobhongwane, uma bekhuluma ngokuthi kunomasipala abaningi abangenzi kahle, sifuna ukwazi ukuthi balenzile yini ucwaningo labo abakhalayo, okunye engifuna ukukusho ukuthi asimile ekungeneleleni komasipala abangenzi kahle,” kusho uMthembu.Kusenjalo, sekuqaliwe ukuqagela ukuthi ngubani ongase avale isikhala sikaNkk Gumede njengoba kuvela amagama amaningi kubalwa elikaMnuz Cyril Xaba, Nkk Mina Lesoma noMnuz Nhlanhla Ngidi. Kodwa uNgidi abanye bamchitha ngoba bathi uyathinteka ekuhlanganisweni kombiko osetshenzisiwe ukuze kugcine kuxoshwe uNkk Gumede.",Abalandeli bemeya exoshiwe basola ubuholi be-ANC
"SITHEMBISO MKHIZEOMUNYE wabaqeqeshi beMamelodi Sundowns, uManqoba ""TV"" Mngqithi, uthi abadlali bakhe kumele bathole isifundo esenzweni sesitobha seCR Belouizdad esibe nesandla ekuhlulweni kwaleli qembu ngembudlu yamagoli.Ngempelasonto iSundowns inqobe umdlalo wesibili weCaf Champions League, ibhaxabula ngo-5-1,  iBelouizdad yase-Algeria, emdlalweni obuseBenjamin Mkapa National Stadium, eTanzania.EzaseChloorkop zinqobe ngamagoli amabili kaThemba ""Mshishi"" Zwane, Peter Shalulile, Lebohang Maboe noKermit Erasmus.Kowokuqala zashaya i-Al Hilal ngo-2-0.KowangeSonto, igoli lokuqala kube iphenathi eshaywe uZwane.Idaleke ngokuthi isitobha seBelouizdad, uChouhaib Keddad, sibambe ibhola ngesandla, engasabonwa ezintini unozinti uGaya Merbali.Unompempe, uBoubou Traore, akacucuzanga, uyibeke emlotheni wabe esekhipha uKeddad ngekhadi elibomvu.UMgqithi obambisene noRhulani Mokwena noSteve Komphela ekucijeni iSundowns, uthe ukholelwa ukuthi ukube uKeddad ulivumelile igoli, wangalivimba ngesandla, ngabe ezakhe zibuyile emdlalweni. Uthe bebeze emdlalweni inhloso wukuhlasela ngamandla, bacindezele izitha okuyokhona abakwenzile.""Kumele ngikusho nokuthi sisizwe nawukuthi bathole ikhadi elibomvu umdlalo usaphansi. Engifisa ukuthi abadlali bami bafunde kukho ngoba ngikholwa wukuthi ukube lo mdlali wabo wasemuva ulivumelile igoli bebezoqhubeka nesibalo esifanele (sabadlali), babe nethuba lokulwa, babuye emdlalweni,” kusho uMngqithi.Ngokwamazwi alo mqeqeshi kubukeka konke kubavunile eTanzania.Lo mdlalo kwakumele ube emasontweni amabili edlule e-Algeria, izikhulu zakuleliya lizwe zavimba iSundowns ukuya khona, kubekwa isizathu “sezempilo”.""Siye kulo mdlalo sazi ukuthi sizobhekana neqembu elinzima. Okusijabulisile ukuthi kwenzeke konke ebesikuhlelile, sibafake ingcindezi zisuka bagcina sebenza amaphutha.""Siphinde salekelelwa iphutha lokuphuma zisuka kwesitobha ngekhadi elibomvu. Kodwa esiwombeni sokuqala kusingene ekhanda lokho sangalwela ukubagqobhoza kodwa silibele wukugcina ibhola. Sikulungisile lokho nethimba lami labaqeqeshi esikhathini sekhefu. Ngibonga kakhulu kubona nakubacwaningi bethu abasisize kakhulu siya esiwombeni sesibili. Kusithokozisile ukunqoba ngalesi sibalo samagoli.”ISundowns ibambe indawo yokuqala kuGroup B weChampions League ngamaphuzu ayisithupha. Umdlalo olandelayo ungoMgqibelo lapho izobe ibhekene neTP Mazembe yaseCongo ngo-3 ntambama ekuhambeni.",UMngqithi ufuna abadlali bakhe bafunde ngephutha lezitha
"BAMISIWE emsebenzini onesi ababili abasolwa ngokuziba owesifazane obezoteta esibhedlal iSt Mary's, eRoma, okuphethe ngokuthi kushone usana lwakhe kusaphele amahora ambalwa luzelwe. UNksz Thulisile Khanyile (29) waseClermont ubelethiswe ezinye iziguli abahlengikazi ebebesebenza ngoLwesihlanu ebusuku kulesi sibhedlela bemtshela ukuthi akathule angalokhu ememeza, abazise uma sekukhala ingane kuphela.Uthi wafika esibhedlela ngoLwesine enezinhlungu, udokotela wathi yize enamasonto angu-26 ezithwele isibeletho sakhe sesivulekile kuzomele alale ngoba usezobeletha.NgoLwesihlanu ebusuku izinhlungu zamqinisa waya kubahlengikazi eyobika ukuthi izinhlungu sezingaphezulu kwalezi abezizwa ngesikhathi efika ngayizolo. Uthi bathe akabuyele embhedeni alale.“Ngenza njengoba beshilo kodwa ngehluleka ukuthula ngakhala kwaze kwangena udokotela obedlula wezwa ngikhala. Wangihlola wase etshela abahlengikazi ukuthi ingane isiseduze. Ngizitshela ukuthi bazosondela bazongisiza kodwa lutho. Kwaze kwavuka iziguli ebengilele nazo zishintshana abanye bengihlikihla umzimba, abanye bengiphuzisa amanzi. Omunye uye kubo ubahlengikazi eyobika ukuthi isimo sibi naye bamphendula ngokuthi baze babizwe uma sekukhala ingane,"" kuchaza lo wesifazane. Ngemuva kokulekelwa ezinye iziguli uNksz Khanyile wagcina etetile esezinhlungwini kodwa ingane  yashona ngemuva kwamahora izelwe. UNgoqngoshe wezeMpilo KwaZulu-Natal uNkk Nomagugu Simelane-Zulu usishayele ihlombe isinqumo sokumiswa kwalaba bahlengikazi. ""Bamisiwe ngeSonto, ngoMsombuluko bathole izincwadi ngokumiswa kwabo njengoba kusaphothulwa uphenyo ngalesi sigameko,"" usho kanje esitatimendeni. UNkk Simelane-Zulu uthe bewumnyango ngeke bakumele ukuhlukunyezwa kweziguli waxwayisa abasebenza ezibhedlela ukuthi balandele abafunga ukukwenza. ""Ngizophinde ngikusho futhi lokhu; ayikho indawo yabantu abangafuni ukuziphatha ngendlela, ikakhulukazi abangahloniphi abantu abeza ezibhedlela bedinga usizo. Umsebenzi wethu ukunakekela abantu abeza ezibhedlela ngoba ayikho enye indawo abangaya kuyo,"" kusho yena. Ukumiswa kwalaba bahlengikazi kulandela ukumiswa kwabanye abanqaba ukusiza owesifazane owayedinga ukuteta owaze wasizwa umshayeli wetekisi ngenyanga edlule. ",Bamisiwe onesi 'abazibe' obezoteta
"IZINHLANGANO zabangcwabi zithi awukho umthetho onqabela imindeni eshonelwe ukuthi ibone izidumbu ezigcinwe emakhazeni ngaphambi kokuthi iyozingcwaba.UNobhala jikelele weNational Funeral Practitioners Association (Nafupa), uNkk Julie Mbuthuma, uthe awukho umthetho ovalela imindeni ukuthi ibheke izidumbu zamalungu ayo emakhazeni.“Abantu bavumelekile ukuthi babheke izidumbu ngaphambi kokuthi bahambe nazo emakhazeni. Lokhu kwenziwelwa ukuthi kunqandeke izinkinga zokuphambana kwezidumbu,” kusho uNkk Mbuthuma.Uthe abangcwabi abakwazi ukwenza isiqineseko ngezidumbu ezilandwayo ngaphandle kokuthi babandakanye amalungu emndeni ekutheni kube yiwo eqinisekisayo ukuthi isidumbu ngesawo ngaphambi kokuya naso emathuneni.UNksz Nomfundo Mcoyi ongusihlalo weKZN South African Funeral Practitioner Association (KZNSafpa), uthe imindeni ivumelekile ukungena emakhazeni ngenhloso yokwenza isiqiniseko sokuthi ithatha izidumbu okuyizo  ngaphambi kokuthi ihambe nazo.“Umzimba kumele ubhekwe ngesikhathi ulandwa ngamalungu awo ukuze kugwemeke inkinga yokuphambana kwezidumbu. Ilungu lomndeni elenza lo msebenzi kumele linikwe izimpahla zokuzivikela egciwaneni ngabangcwabi okugcinwe kuwo isidumbu sawo, bese lenza isiqiniseko sokuzigqoka ngaphambi kokukuthi lisibheke,” kuchaza uNksz Mcoyi.Uphethe ngokuthi akumele umndeni uhambe emakhazeni ungazange usibone isidumbu ozosingcwaba.",Imindeni ivumelekile ukubona izidumbu
"MHLELI: ENingizimu Afrika angeke ukhulume ngepolitiki ungayibali iNFP noMengameli wayo uNkk Zanele Magwaza-Msibi uyathanda awuthandi.Ukusungulwa kwaleli qembu kwavula ikhasi elisha kwipolitiki yaseNingizimu Afrika okwaba yiqembu lokuqala elathi lifika leza nokuhlukile okusha ebalazweni lepolitiki yaseNingizimu Afrika.I-NFP iyiqembu lokuqala ukuphakamisa ukuthi abafundi abaphume ku-matric sebenezincwadi zokushayela mahhala, iNFP ingamavulandlela ngohlelo lwezolimo nokuxhasa imiphakathi ngogandaganda njengoba bonke omasipala sebekwenza, ukunakekela abangenabani. Kumele siwazise umphakathi waseNingizimu Afrika lelo qiniso.Siyiqembu lokuqala ukuveza singafihli ukuhlonipha ubuholi bomdabu amakhosi nezinduna nokuhlonipha iqhaza labo emiphakathini yasemakhaya.Ukuqoqa okungenhla siyiqembu elikhuluma ngezinto ezithinta abantu ngqo, asikhulumi ngemilingo eshiwo ngabanye uma bekhankasa.Phezu kwazo zonke izinselelo esesibe nazo njengeqembu kusuka ngo-2014 kuhlabeka umengameli wethu ngokugula, 2016 sangangena okhethweni lwemikhandlu, kube wu-2017 abanye abazibiza ngabaholi befaka iqembu enkantolo kwaze kwazaleka ubambimbiswano ngomyalelo wenkantolo olwalubizwa nge-INEC noma Interim National Executive Committe eyasiyisa engqungqutheleni ngoDisemba 2019. Siyababonga nabaholi ababeyibambe lapho kuze kube manje.Nakulo nyaka uphindile futhi uMlotshwa nahambisaba nabo basifaka enkantolo bethi ababazi ubuholi beqembu. Uma besho nakulokhu amalungu eNFP asathembekile siyabonga kakhulu sengingasho ngithi sekuyantwela ezansi maduze nje leya NFP yango-2011 izobuya uma sekuhambe ababulali bayo.Zithembe NgobeseEnquthu",I-NFP isalidinga ithuba lokukhombisa ubuqotho
"LIKHONJWE indlela ikhansela lomphakathi kuMasipala waseBuhlebezwe ngenxa yokuthi libonakale kwiFacebook ligqoke isikibha sePhini likaMengameli wezwe, uMnuz Cyril Ramaphosa.UMnuz Mphikiseni Mdunge oyikhansela lomphakathi ophethe e-ward 9, utshele Isolezwe izolo ukuthi uthuke kwaphela nasozwaneni ethola incwadi ngoLwesine oludlule, evela kwimenenja yomkhandlu uMnuz Gamakhulu Sineke ebimazisa ngokuxoshwa kwakhe kumasipala.UMdunge uthe incwadi ithi uxoshiwe ngenxa yokuthi uphule umgomo kamasipala ngokugqoka umfaniswano weqembu lezepolitiki.“Incwadi ayicacisi ukuthi yiliphi leli qembu lezombusazwe okukhulunywa ngalo kodwa mina ngazi isithombe esisodwa lapho kade ngigqoke khona isikibha esinobuso bukaRamaphosa ngizimele namanye amaqabane, kubalwa noMnuz Senzo Mchunu,” kusho uMdunge.Uthe lesi sithombe sashuthwa esemkhankasweni kaRamaphosa, e-Olive Convention Centre eThekwini.UMdunge uthe lolu daba uselubike kummeli wakhe omyalele ukuthi akaqhubeke nomsebenzi.“Ngiyaqhubeka nokusebenza ngoba mina ngakhethwa ngabantu hhayi umkhandlu. Ngabantu kuphela abangangixosha uma bengasangifuni,” kusho uMdunge. Uthe uzoya nasemhlanganweni wamakhansela omkhandlu ozoba ngoLwesine kuleli sonto.Uthe ubekwi-ANC waphuma kuyo ngemuva kokucelwa ngamanye amalungu enhlangano ukuthi akabe yikhansela lomphakathi kulandela ukungaboni ngasolinye mayelana nowayephakanyiselwe esikhundleni sobukhansela, ngaphambi kokhetho lohulumeni bezindawo ngo-2016.“Ngisadidekile ukuthi kungani incwadi engixoshayo ivele kwimenenja yomkhandlu ngoba kumele ngabe iphume kusomlomo okungumuntu engibika kuyena,” kusho uMdunge.Imizamo yokuthola uSomlomo uMnuz Zwakele Mngonyama ayizange iphumelele izolo, ucingo lwakhe beluvaliwe.Ithintwa imenenja uSineke, ithe ngeke isakwazi ukuphawula ngalolu daba ngoba selusenkantolo.“Uma udaba selusenkantolo alube lusakhulumeka futhi umnikazi wayo indaba uyena oluyise enkantolo,” kusho uSineke.",Ikhansela lixoshelwe ukugqoka isikibha sikaRamaphosa
"USAPHITHENE amakhanda umndeni webhungu (21) okuthiwa liklabhe lalimaza unina, labulala abashana balo ababili libagenca ngobhushu, maqede lashayiswa yiloli lashona, eBhobhoyi.Umndeni kaMnuz Siphamandla Smith awuwuvali umlomo ngesigameko esihlasimulisa umzimba esidlule nemiphefumulo yabashana bakhe uSiyamthanda (3) noThobani (2) okuthiwa bahlaselwe nguye ngobhushu izolo ekuseni, emuva kwehora lesithupha. Kuthiwa unina, uNkk Marry Smith usindile kulesi sigameko kodwa usesimeni esibi esibhedlela.Ngesikhathi leli phephandaba lithinta lo mndeni izolo bewuzwakala ukuthi usakhungathekile futhi udidekile.UNkk Nana Ngcobo uthe basafisa ukuthola ongabachazela ngokwenze indodana kababekazi wakhe ivuke ihlasele unina nabashana bayo.Uthe uthole umbiko ophuthumayo kuthiwa akazobheka lesi sehlakalo. “Sisathukile futhi siphithene amakhanda ngale nto eyenzekile. Okubi wukuthi kwayena uSiphamandla ngeke size sikwazi ukumbuza ngoba ushayiswe yiloli washona emuva kwalesi sigameko. Ngeke ngithi uziphonse ezimotweni noma ushayiseke ethi uyawela kodwa naye ushonile,” kusho uNkk Ngcobo.Kuthiwa uSmith ubebaklabha emakhanda ngobhushu.Abashana bakhe kuthiwa bebeshayeke kabi eziphongweni kwaze kwaphuma ubuchopho.Unina yena kuthiwa umklabhe ekhanda nasengalweni.UNkk Ngcobo uchaze uSmith njengomuntu obethula kakhulu kodwa oqale ukuba nenkinga emuva kokudidekelwa wumqondo nyakenye. Ngokusho kwamalungu omndeni wakhe ukuphazamiseka kwakhe emqondweni bekumenza abuye abe nodlame kodwa akekho obelindele ukuthi angagcina enze lokhu akwenzile.UNksz Zamo Smith uthe ubabekazi wakhe ubehlala noSmith ekhaya nabashana bakhe nezinye izingane zakubo, okubalwa unina womunye wabashana bakhe abashonile ngesikhathi ebahlasela.UNksz Smith uthe unina wenye yezingane ezishonile nguyena ozithele phezu kwezidumbu zezingane nonina obelimele kakhulu kodwa esaphila.Uthe umndeni wonke uphatheke kabuhlungu ngenxa yalesi sigameko.Okhulumela amaphoyisa KwaZulu-Natal uLt Col Thulani Zwane uthe kuvulwe amacala amabili okubulala nelilodwa lokuzama ukubulala ngenxa yokuhlaselwa kwalaba bobathathu.Uthe kukholakala ukuthi umsolwa ushayiswe yiloli ngesikhathi ebaleka.Uthe kuzovulwa icala lokubulala ngokungenhloso.UZwane uthe akuqondakali ukuthi umsolwa ubezama ukuzibulala yini.",Ibhungu liklabhe abashana lababulala lona labulawa yiloli
"KULOKOZA inhlansi yethemba engwazini ye-Orlando Pirates u -Edward “Magents” Motale ngokuthi umqeqeshi omusha weqembu uKjell Jonevret uzokwazi ukubuyisa izikhathi zenjabulo kuleli qembu laseSoweto.Okuhlaba umxhwele uMotale ngendlela iPirates esidlala ngayo ngaphansi kwalo mqeqeshi odabuka eSweden, wukungaliphonsi ithawula ngisho noma izimo sezinzima.“Okungijabulisayo wukuthi iqembu seliyakwazi ukulwa libuye noma lilandela ngemuva. Phela bese ungasakuboni lokhu kulwa iPirates eyaziwa ngakho emidlalweni edlule. Okunye wukwehla kwesibalo samagoli angena ngakithina,” kusho uMotale.Kule sizini iPirates ibalwa namaqembu asededele amagoli amaningi kuligi. Ingenelwe ngangu-30 emidlalweni engu-20. Kulawo magoli kubalwa nayisithupha ewadedele idlala neSuperSport United neMamelodi Sundowns ngokwehlukana. Ngesikhathi uJonevret efika into ayibalulile wukuvuza kodonga lweBucs.Emidlalweni emine aseyihlale ebhentshini bangenelwe amagoli amane. Emithathu yeligi bayidlale ngokulingana base benqoba oweNedbank Cup Last 32 ngempelasonto beshaya i-EC Bees ngo 3-1.“Lo mphumela yiwona abebewudinga kakhulu. Ngicabanga ukuthi uzoba wukuqala kokuguquka kwezinto eqenjini. Ngokubona kwami sebedlala ibhola esilaziyo lePirates futhi sebenawo u-Plan B uma izinto zingahambi kahle emdlalweni. Osekumele sikwenze manje wukuthi kube wumkhuba wethu ukuthi kube yithina esiwashaya kuqala amagoli,” kusho uMotale.Umdlalo olandelayo weZimnyama oweligi lapho zizovakashela iFree State Stars ngo-Ephreli 1.Kuleli sonto iBucs ayidlali kanti isonto elizayo elemidlalo yeFifa lapho kuzobe kudlala amaqembu esizwe. IPirates ayinabo abadlali ababizelwe kuBafana Bafana enemidlalo yobungani neGuinea-Bissau ngoMashi 25 ne-Angola ngoMashi 28.“Lesi kufanele kube yisikhathi sokuthi umqeqeshi ababheke bonke abadlali anabo ngokuthi kuhlelwe imidlalo yobungani kwazise ngesikhathi efika akazange abe nesikhathi sokubahlola. Ngicabanga ukuthi uma esebabone bonke uzobazi abangu-11 azoqala ngabo imidlalo,” kusho uMagents.Mayelana nomdlalo weStars uthe kumqoka ukuthi bangayithathi kancane ngoba iyiqembu elihlezi libathwalisa kanzima. I-Ea Lla Koto ihleli endaweni ka-14 ku-log ihlukaniswe amaphuzu amahlanu nePirates eyibambe endaweni ka-11.UMotale uphethe ngokuthi uma iPirates ingaqhubeka nomgqigqo wokunqoba ingazibeka ethubeni lokuqeda isizini neNedbank Cup abagcina ngayo ukuba ngompetha beyiwina ngo-2014.",Ithemba kuMagents ngoJonevret
"MHLELI: Kwelakho eliwela umfula ugcwele ngithi nami ake ngigiye ngiqephuze ngosiba ngiveze uvo lwami ngeshwa engilibona lehlela ababukeli bethelevishini ikakhulukazi kuSABC1.Ngithintwa wumbono owawushicilela lapho umfundi ayekhala ngomdlalo okuthiwa ubhula amaphiko phezulu esicongweni ngokuba nababukeli abaningi ekubeni uqhakambisa ubugebengu.Ngibe sengibukisisa lo mdlalo owazitamuzela izindondo, Uzalo. Ngizobala izinto ezimbalwa eziqhakambiswa yilo mdlalo okuthiwa unenqwaba yababukeli.Uzalo lusikhombisa ukuthi kunomuntu ongakwazi ukudelela indlu yesonto azogila imikhuba yobugebengu phakathi esontweni ngoba enemali. Le ngxenye ayisilo neze iqiniso, into enjeyana ngeke yenzeke nhlobo. Alikho ibandla elingadelelwa yisigebengu kanjeya kuze kubaleke nomfundisi imbala. Le ngxenye ayiyivezi indlela impilo eyiyona.Ngeke-ke mhleli ngabubala ubugebengu bukaNkunzi obuyimfundiso ze entsheni yakithi eningi kangaka engasebenzi ezogcina ibona ukuthi uma ingasebenzi kungcono izinikele ebugebengwini.Impumelelo kaMaNgcobo nayo ayimsulwa ngoba ukuze afike lapho ekhona wasebenzisa ubuqili kumyeni wakhe wamudla izithende. Lena ngenye imfundiso ze eveza ukuthi uma udla umlingani wakho izithende ungagcina uphumelele nawe empilweni.Lena-ke kakaputeni wamaphoyisa ohlulwa wukuxazulula wonke amacala nayo kimi ivela sengathi nje yakha isithombe sokuthi amaphoyisa afana nezichuse ezingakwazi ukuvimbela ubugebengu. Le ngxenye ishayisa ngamahloni.Kungani Uzalo lungasebenzisi leli shashalazi ukufundisa isizwe ukuthi isonto alisiyo indawo yezigebengu? Kungani Uzalo lungafundisi isizwe ukuthi amaphoyisa ayakwazi ukulwa nobugebengu aphenye amacala ngempumelelo aze abophe izigilamkhuba? Kungani Uzalo lungabi ngisho naneyodwa ingane efunda esikhungweni semfundo ephakeme ukukhombisa ukuthi impumelelo iyatholakala nangemfundo ngaphandle kobugebengu kuphela?Ingxenye engingathi yona ingcono yile yamantombazane anendawo yokucwala izinwele. Uzalo luqhakambisa impilo ewubukhazikhazi nempumelelo. Abantu kusho ukuthi bafunzwa impilo ewubukhazikhazi nempumelelo esheshayo yikho nabanye becwile ezikweletini ngoba balandela lo mkhakha.Ngingabhala kuphele usiba mhleli ngezinto ezingagculisi ngalo mdlalo. Sengiphetha ngizothatha leli thuba ngishaye ikhwela nginxuse ababhali balo mdlalo ngithi phela ake kube nesifundiswa esiphumeleliswa yimfundo kulo mdlalo, ake kube nebhizinisi elingenagcobho eliphumelelayo.Siyazi ukuthi amabhizinisi kaNkunzi ayilokhu okubizwa nge-fronting ngesilungu, okusho ukuthi ucashe ngawo. Ngiyabonga mhleli.- 
Umfundi weSolezwe",[IMIBONO] Angiyiboni into esiyifundiswa wuZalo
"INKAMPANI yezobuchwepheshe ekleliswe kwiJohannesburg Stock Exchange (JSE), i-AYO Technology Solutions, isithathele izinyathelo zomthetho ibhange iFNB ngemva kokuthola incwadi kuleli bhange eyazisa ukuthi ihlose ukumisa ukusebenzisana nale nkampani kusukela ngoMeyi 3 nonyaka.Le nkampani ephethwe ngabantu abamnyama, ithi isihluleke yancama ukuthola kwiFNB isizathu sokuthi imise ukusebenzisana nayo.""Inkampani ikhohlwa wukuthi kumele iphathwe ngendlela efanayo nezinye izinkampani futhi kumele ithole izizathu ezizwakalayo ngokuthi kungani leli bhange selingafuni ukusebenzisana nayo. Yingakho sithathe izinyathelo zomthetho ukuze sithole izimpendulo.""Ngenxa yokuthola le ncwadi yesexwayiso kwaFNB, i-AYO isiyazise abanamasheya kuyo ngalokhu nesinyathelo sayo.""Ngenxa yesinqumo sakwaFNB sokumisa ukusebenzisana nenkampani, abanikazi bamasheya bayexwayiswa ukuba baqaphelisise ngezinkontilaki nezinye izinqumo ezithinta imali nemihlomulo kuze kube kwenziwa esinye isimemezelo.""Ngenxa yokungatholi izizathu ngesinqumo seFNB, i-AYO ithi isola ukuthi leli bhange lifinyelele kulesi sinqumo ngenxa yezizathu zepolitiki nemizamo yokuvimba izinkampani eziphethwe ngabamnyama ukuba zibe yingxenye yokusebenza komnotho wezwe, ikakhulukazi emkhakheni wezobuchwepheshe.Emaphepheni asenkantolo, isikhulu esiphezulu se-AYO, uMnuz Howard Plaatjes, sithe umphumela wokuthi leli bhange livimbe ukusebenzisana nale nkampani kungasho ukunqindeka kwayo ukuqhuba ngendlela umsebenzi futhi kugcine sekuholela ekutheni ingakwazi ukusebenza nokuzosho ukuphela kwemisebenzi.UPlaatjes uthe ngokombiko wakamuva le nkampani iqashe abantu abangaphezu kuka-1 200 kanti imali le nkampani eyikhokhela amaholo abasebenzi ingaphezu kukaR430 million.Le nkampani ithi isinqumo seFNB sibukeka sihambisana nokucwasa, sivimbela ukuhweba futhi siphikisana nelungelo lokusebenza ngokomthethosisekelo walo.Enkantolo i-AYO ilwa ngelokuthi iFNB ilawulwa yiPrudential Authority kanjalo nenqubomgomo yomphakathi.""I-AYO kayisolwa ngalutho ngaphandle kokuthi ingezinye zezinkampani  amagama azo avela kwiKhomishini kaMpati. Akukho sinqumo esibeka le nkampani kabi esathathwa kule khomishini,"" kusho le nkampani.I-AYO ithathela iFNB izinyathelo iyisola ngokwephula umthetho ngokwezigaba zoMthethosisekelo, okuyiSigaba 9, 22, 23 neSigaba 25.""I-AYO inxusa inkantolo ukuba ivikele amalungelo ethu ngokoMthethosisekelo. I-AYO isebenzisana namabhange ngobuqotho nangokuhlonipha imigomo ebekwe wumthetho iFinancial Intelligence Center Act. I-AYO ibona isinqumo seFNB sizodicilela phansi ibhizinisi, abasebenzi, amakhasimende, ababambisene nenkampani futhi sivimbela ukuguqulwa kwesimo sokuphathwa komnotho ezweni,"" kusho inkampani.",I-AYO ithathela iFNB izinyathelo zomthetho
"INYUVESI yaseKapa (UCT) isiqalile ukwenza imizamo yokugcina izinto ezibalulekile zasomtapweni wolwazi iJagger library eyasha ngenkathi kunomlilo ngeledlule. UPick’n Pay kanye nenkampani ekhiqiza amabhokisi athutha izinto zasezitolo uCHEP banikele ngamakesi awu 2000 ngoLwesihlanu ekuseni eUCT. Inyuvesi yacela ukuba noma ngubani aphonse isandla njengoba ibhekene nalesi simo/U-Ujala Satgoor oyisikhulu esiphezulu somtapowolwazi wase UCT uthe isikhathi esinzima lesi eNyuvesi  nomlando wayo njengoba bezilela ukulahleka kwendawo ebalulekile esikhungweni.“Sesiduduzwa ukuthola usizo oluqhamuka nhlazonke. Namhlanje sibonga uPick’n Pay neCHEP ngomusa abasikhomise wona, basizwa sikhala. Sesizokwazi ukuqhubeka nohlelo lokugcina izinto zethu ezibalulekile,” Kusho uSatgoor. USuzanne Ackerman-Berman oyisikhulu esiphezulu sase Pick’n Pay, uthe okubenze bangenelela ukuthi umtapowolwazi iJagger awubalulekile eKapa kuphela kodwa ezweni lonke.Uqhube wathi akusiwona nje kuphela umtapowolwazi abebewucabangela kodwa bebekhathazekile nangezindawo okumele zilungiswe kulesi sikhungo esinomlando omude eNingizimu Afrika futhi esesikhiqize izifundiswa eziningi kuleli. Izitshudeni zibuyele emakilasini kuleli sonto e-UCT. ",I-UCT ibonga iminikelo
"IKAIZER Chiefs isiqalile ukuthungatha abadlali ezoqinisa ngabo iqembu ngesizini ezayo kubukeka ihamba ngebatha selokuqale lesizini ngenxa yokuthi ayikwazi ukusayinisa ezoqinisa abasha ngenxa yesigwebo seFifa.Lokhu kuvezwe ngumqeqeshi uGavin Hunt esithangamini nabezindaba izolo. Isigwebo samawindi amabili aMakhosi asigixatshezwe yiFifa nyakenye, siyaphela uma kuvalwa kwewindi esikulo ngoFebhuwari 18. Lokhu kusho ukuthi iChiefs izokwazi ukuqinisa iqembu layo ngaphambi kokuqala kwesizini ka-2021/2022.UHunt uthe usenalo uhla lwabadlali abafunayo.""Njengawo wonke umuntu nginohlu olude ngaphezu kwengalo yami. Kodwa ngeke sibathole bonke. Singabakhomba bonke esibafunayo kodwa ngeke sibathole bonke. Bakhona esibahlonzile futhi kwazise side isikhathi sagcina ukukwenza lokho. Sizobona ukuthi kuhamba kanjani. Ukuthi ubani esimtholayo nokuthi ubani esingamtholi, yilokho okuhlala kuyinkinga, akulula. Njengoba ngihlala ngisho ukuthi ebholeni wonke umuntu ubona umdlali omuhle kodwa kuthiwani ngofanele (ukudlalela iqembu)? Yilokho okubaluleke kakhulu. Yilokho okufanele sikwenze,"" kusho uHunt.Nakuba sekuneminyaka iChiefs yagcina ukuthenga umdlali walapha eMzansi kodwa uHunt ukuchithile ukuthi iqembu lizokhipha imali eshisiwe kulokhu. UHunt ubebhubhisa izizwe ekwiBidvest Wits ngabadlali abebathola mahhala, sebephelelwe yizinkontileka emaqenjini abo. IChiefs ikuzamile lokhu kodwa iningi lalabo badlali abayenzelanga lutho, ikakhulukazi abafike ngesikhathi sikaSteve Komphela.UHunt uthe ngeke aphoselwe isheke, kuthiwe akazibonele eNaturena.""Ngeke kwenzeke kanjalo. Konke kuzokwenzeka ngokubambisana phakathi kwami nemenenja yebhola (Bobby Motaung) nabanye abantu. Konke kuzokwenzeka ngendlela eqondile, sithole abadlali abafanele. Ngeke kwenzeke ngendlela engahlelekile,"" kusho uHunt.IChiefs izogijimisana neRichards Bay emdlalweni weLast 32 yeNedbank Cup eFNB Stadium, ngeSonto ngo-5 ntambama, . Amakhosi anomlando ongemuhle wokuwashiswa ijezi ngamaqembu adlala esigabeni esingezansi uma idlala kulo mqhudelwano. UHunt uthe uzobophela isikimu esiqinile.""Angikaze ngibabuke bedlala kodwa ngiwabukile ama-video abo. Badlala ngale ndlela esiyilindele. Njengawowonke aqembu adlala kwiGladAfrica, bayagijima futhi banomfutho. Ngiyafuna ukushintsha isikimu kodwa kufanele sihlakaniphe. Amaqembu amaningi emhlabeni wonke asebenzisa lo mqhudelwano ukudlala ngesikimu esixegayo. Thina asikwazi ukukwenza lokho ngenxa yethuba lokuya e-Afrika. Asikwazi ukuphisana ngomdlalo,“ kusho uHunt.""Okubalulekile wukuwina lo mdlalo, sibheke olandelayo, sidlule kulo mzuliswano. Kunzima ngoba amaqembu e-ABC Motsepe League awekho. Wonke umuntu uhlala efuna ukutomula wona ngenxa yezizathu ezaziwayo nakuba engekho osuke enesiqiniseko ngokuzokwenzeka. KwiRichards Bay silindele iqembu eligijimayo. Lokho kufanele sikuqaphele.""",OweChiefs uselukhiphile uhlu lwabadlali abafunayo
"AFRICAN NEWS AGENCY (ANA)ALIZANGE lingene enkantolo kamantshi eKapa icala elibhekene nomethuli wezinhlelo, uKatlego Maboe njengoba bekulindeleke avele izolo kule nkantolo. UMaboe bekulindeleke ukuba avele mayelana nokuphula umyalelo wenkantolo ovikela ukuba angasondeli eduze kwalowo ayethandana naye, uNksz Monique Muller.UNksz Muller unencwadi evimbela uMaboe ukuthi angasondeli eduze kwakhe.Okhulumela iNational Prosecuting Authority, uMnuz  Eric Ntabazalila, uthe: “Akazange avele enkantolo uKatlego namhlanje ekuseni. Ngesikhathi umshushisi ebona udaba olubhalwe ngaye ukuthi uzovela enkantolo, ube esefonela amaphoyisa.“Utshelwe ukuthi udaba lusenkantolo namhlanje. Idokodo alizange lilethwe enkantolo. Ube eselicela, usalinde lona.”UNtabazalila uthe akazi icala likaMaboe lizobuya nini enkantolo ngoba alikakleliswa namacala azongena.UMaboe usanda kuba sematheni ezinkundleni zokuxhumana emuva kokuba kuvele i-video yakhe ezivumela ukuthi uke wangathembeka emshadweni wakhe ngokuthi alale nomunye wesifazane.Ekhuluma nethimba lezokugcebeleka kwi-IOL uMoboe wakuphika ukuthi yena ubehlukumeza isithandwa sakhe, wathi udaba lusenkantolo. \UMETHULI wezinhlelo uKatlego Maboe, obekulindeleke avele izolo enkantolo kodwa icala langangena",UMaboe akabange esavela enkantolo
"KUSHONE oyedwa kwalimala abanye ababili kubona baphuthunyiswa esibhedlela ngendiza enophephela emhlane belimele kabi ngemva kokuthi kube nokushayisana kwezimoto kwagqamuka amalangabi emgwaqweni uM7 East ngaseBellville, eThekwini, izolo ekuseni.Ngokwesitatimende esifakwe abakwaNetCare 911 ekhasini labo kwiFacebook izolo, sithi abezimo eziphuthumayo bathole umyalezo wokuthi baphuthume endaweni yesigameko lapho kwenzeke ingozi.“Endaweni yesigameko bekukhona izimoto ezimbalwa ebezigqamuka amalangabi okubalwa kuzo namaloli amabili, elinye kuwo elithwala okusaluketshezi,” kusho lesi sitatimende.Sithi ngesikhathi abezimo eziphuthumayo namaphoyisa bephuthuma endaweni yesigameko, bathole ukuthi owesilisa oyedwa obeselolini ubeseshonile, kanti abangu-11 abebesezimotweni ezibandakanyeke kule ngozi bathole imihuzuko engatheni kwathi ababili ebebelimele kakhulu baphuthunyiswa esibhedlela.Lo mgwaqo uke wavalwa ngesikhathi abezimo eziphuthumayo belekelela abebelimele.",Kutholane phezulu amaloli nezimoto
"AFRICAN NEWS AGENCY (ANA)OKHULUMELA uMengameli Cyril Ramaphosa nosamisiwe esikhundleni, uNkk Khusela Diko, uziphendulele kwisiphakamiso sekomiti eliphezulu le-ANC eGauteng, sokuthi asule emsebenzini emuva kokuba simthole enecala. Lesi sigungu sizwakalise kwabezindaba ukuthi njengoba uNkk Diko elahlwe ngamacala, kumele ahoxe esikhundleni sokukhulumela uRamaphosa.UNkk Diko ngamazwi ommeli wakhe, uthe ngeke akwamukele lokho ngoba iSpecial Investigating Unit, isamphenya ngodaba lokuthinteka kwakhe kwithenda yezimpahla zokuvikela iCorona.Isitatimende esithunyelwe ngabameli bakaNkk Diko izolo ekuseni, sithe ushaqekile ngokushiwo nguNobhala waseGauteng uMnuz Jacob Khawe, kwabezindaba okokuthi kumele asule esikhundleni sakhe njengoba etholwe enecala.UNkk Diko ubebekwe icala lokungaziphathi ngendlela elindelekile, ehlaza inhlangano i-ANC ngokwehluleka kwakhe ukuveza obala amabhizinisi omyeni wakhe. Ukubekwa kukaNkk Diko amacala kusukela ekutheni  ngoJulayi ngonyaka odlule umyeni wakhe,  iNkosi Thandisizwe Diko (ongasekho emhlabeni), yahlabana ngethenda ka-R125 million yokuhlinzeka izinto zokuvikela kwiCovid-19 emnyangweni wezeMpilo eGauteng.Ummeli wakhe uthe emuva kokuba elahlwe ngamacala, bahlela ukuthi isinqumo secala sidluliswe. “Uzosebenzisa ilungelo lakhe lokudlulisela isinqumo secala esebenzisa umthethosisekelo we-ANC,” ngokusho kommeli kwincwadi ayibhalele i-ANC eGauteng.Ngokusho kommeli kaNkk Diko, ikomiti eliqondisa ubugwegwe eGauteng, liphaphalazile ngoba umthethosisekelo we-ANC awusho lutho ngokuthi abaholi bayo kumele badalule ukuthi abantu abashade nabo, benza maphi amabhizinisi. Ngokusho kommeli, akakholelwa ukuthi uNkk Diko wayefanele nokubekwa amacala.",UDiko uphonsela i-ANC inselelo ngesiphakamiso sokuthi asule
"SIBOLILE yinduku isitshudeni sase-UKZN eWestville, eThekwini, esisolwa ngokungena ngo dli endaweni okuhlala kuyo abesifazane kuphela ngoMsombuluko. Lesi siagameko singesinye sezehlakalo eziwubungozi ezenzeke kule nyuvesi esezishiye izitshudeni zibhikisha njengoba zifuna kuqiniswe ezokuphepha ezindaweni zokuhlala abafundi ezisesikoleni. Okhulumela i-UKZN uMnuz Ashton Bodrick uthe lesi sitshudeni sesiboshiwe. Lesi sitshudeni kuthiwa singene endaweni okuhlala kuyo abesifazane sisebenzisa indlela yezimo eziphuthumayo kuleli bhilidi, saqhubeka sayongena egumbini lapho bekugeza khona isitshudeni sesifazane.“Ngemuva kokubona umsolwa engena ezindlini zokugezela, isitshudeni sesifazane simemeze kakhulu, okudale ukuthi umsolwa akhishwe kulendawo abezokuphepha i-University Risk Management Services,” kuchaza uBodrick.  Umsolwa uthe ubefuna ukusebenzisa indlu yangasese.UBodrick uthe ngesikhathi umsolwa ekhishwa kulendawo, idlanzana lezitshudeni abezidiniwe zisondele ngakubo zavulela ngesibhaxu kumsolwa. Izintatheli zephephandaba elinguzakwabo weSolezwe, iDaily News, zizibonele mathupha ivideo kamsolwa evithizwa ngenduku yizitshudeni zase-UKZN yize abasebenzi bakule nyuvesi bezama ukumlamulela. “Akuvumelekile ukuthi isitshudeni sesilisa singene endaweni ehlala abafundi besifazane kuphela noma isendlini yokugezela abesifazane. INyuvesi ngeke iwubekezele lomkhuba. Izitshudeni eziphula imithetho yenyuvesi ziphinde zenze izinto ezibeka ukuphepha kwabanye engcupheni, ikakhulukazi abesifazane, zizoqondiswa abaphathi,” kuchaza uBodrick. UBodrick uthe isitshudeni sesifazane esithintekayo sizokwelulekwa ngokomqondo. UBodrick uphinde wacacisa ukuthi abasebenzi bezokuphepha banyusiwe njengoba bezogada ngaphakathi nangaphandle kwenyuvesi. USihlalo we-UKZN Student Representative Council ophikweni lwaseWestville uMoses Nkambako uthe izitshudeni zisaphila ngokwesaba. “Basacabanga ukuthi mhlampe kusazokwenzeka kubona,” kuchaza uNkambako. UNkambako uthe izitshudeni zibanikeze iziphakamiso okumele bazihambise kubaphathi benyuvesi zokuthi bangaziqinisa kanjani ezokuphepha. Phakathi kweziphakamiso ezikhona kubalwe ukuthi kufakwe izincingo ezicijile emasangweni ukuze izimoto zingakwazi ukudlula uma kubaleka abasolwa.Izitshudeni zithe zifuna kukhanyiswe ezindaweni ezimnyama futhi kufakwe onogada. Izitshudeni ziphinde zaveza ukuthi zifuna bayeke ukuhlulwa umsebenzi abasebenzi be-risk management services.  ",Siyisuthile induku isitshudeni esibanjwe ezindlini zabesifazane e-UKZN
"UMQEQESHI weCape Town City, uJan Olde Riekerink, unethemba lokuthi “uzobaxegisela” obengumgadli wabo uKermit Erasmus uma sebebhekene neqembu lakhe elisha iMamelodi Sundowns namuhla ebusuku.IThe Citizens izogijimisana neSundowns emdlalweni weDStv Premiership eCape Town Stadium ngo-7.30 ebusuku. Igcine ihlulekile ukunqaba no-Erasmus kwiSundowns obekukade kunesikhathi imfuna. Emuva kwamasonto ambalwa efulathele iCity, u-Erasmus angase ayibhubhise. Ngasekupheleni kwesizini edlule ushayele iCity igoli  ngesikhathi ihlula iSundowns ngo 3-2 ushisa phansi umbango wesicoco seligi.Selokhu efike kwiSundowns usayishaye kanye inethi ngesikhathi behlula iKaizer Chiefs ngo 3-0.“UKermit uzilungele futhi bonke abantu bangathanda ukumbona ebuya. Ungumshayimagoli ophezulu futhi sizobonakala isikhala samagoli akhe phambili. Ukudlala nomdlali obekade edlalela iqembu lakho kujwayelekile futhi kuyamgquqguzela. Ngithemba ukuthi uzoba nozwelo kithina,” kusho uRiekerink.Ngesizini edlule u-Erasmus ubekade ebalwa nabagadli abahamba phambili kwiPremiership. Ushaye amagoli awu-13 emidlalweni yeligi. Inkinga kaRiekerink wukuthola umgadli ozoshaya amagoli kule sizini. “Sinabo abadlali abangavala leso sikhala. Abanye kufanele baphakame bazibonakalise. SinoTashreeq (Morris), Fagrie (Lakay), sinoPrice (Agyemang) ongakakulungeli ukudlala ngenxa yokuthi ufike sekuhambe isikhathi. Konke kusezandleni zabo. Sekuyisikhathi sokuthi baphakame, yithuba labo.”Umqeqeshi weSundowns, uRhulani Mokwena, uthe kufanele bayiqaphele iCity.“Icacile indlela iCity edlala ngayo. Kufanele siqaphele indlela esenza ngayo ngenxa yendlela edlala ngayo njengeqembu, siqaphele futhi abadlali ngabodwana ngoba baningi abayingozi. Amalungiselelo omdlalo ahamba kahle. Sithole nesikhathi sokuba senkundleni yokuziqeqesha, sacathulisa abadlali abasha ngendlela esidlala ngayo. Sesikulungele ukudlala neCape Town City” kusho uMokwena.“ICity ibuye nomphumela omuhle kakhulu kwiMaritzburg United. Idlale kahle. Kunzima ukuwina eHarry Gwala. Lokhu kusho ukuthi beza kithi bezethemba.”Emidlalweni emibili yokuqala yeligi iCity idlale ngokulingana ngo 1-1 neChippa United, yahlula iMaritzburg. ISundowns ihlule iChiefs, yabanjwa yiTshakhuma FC ngo 0-0.",URiekerink uthemba ukuthi uzoxegisa u-Erasmus
"Simphiwe Ngubane BAVELE bayinyomfa abazali besikole iSiphumelele Primary, eZimangweni, eNanda, bemisa abasebenzi abebelungisa uphahla lwesikole ngoMsombuluko ekuseni.Kuthiwa baphume ngesamagundane esikoleni abasebenzi bekhishwa ngabazali, kwafika namaphoyisa abezoqapha isimo.Abazali abafuni kulungiswe uphahla kodwa kuguqulwe isikole sibe yisitezi abathi babesithenjiswe sona yikhansela lendawo eku-ward 107 kuMasipala weTheku.Bafuna kucaciswe ukuthi ushonephi uR28 million abathe ikhansela labatshela ukuthi ubekelwe umsebenzi wokwakha isikole esiyisitezi.Kuthiwa amalungu omphakathi afune ngodli izimpendulo kusonkontileka aqale akhuluma naye emgwaqweni qede ambizela emagcekeni ehholo lomphakathi emhloma imibuzo.Kulapho okuthiwa usonkontileka ugcine esebavezele khona amaphepha abenepulani yesikole esiyisitezi obekumele sakhiwe.Omunye wabazali uthe kuzobeka impilo yabafundi engcupheni ukulungiswa kwesikole ngesikhathi sokufunda.“Kuzokwakhiwa izingane zikhona esikoleni, kuphi ukuphepha lapho? Akumiswe ukufakwa kophahla bese kwakhiwa esithenjiswe khona. Iphi imali yesikole esiyisitezi okwathiwa izokwakhiwa ngayo?” kubuza umzali.Uthe okubacasula kakhulu ukuthi alibonwa nangokhalo ikhansela lizobanika izimpendulo ngokuqhubekayo esikoleni.Ikhansela uMnuz Njabulo Mabanga uthe lusazoqhubeka uhlelo lokwakhiwa kwesitezi. Njengamanje balungisa lezo zakhiwo ezindala bandise isibalo samakilasi.“Ukhona umhlaba ohlwayiwe emagcekeni esikole okuzokwakhiwa kuwona izitezi ezimbili. Njengamanje kulungiswa lezo ezindala ngoba ngeke sidilize zonke izindonga zesikole,” kusho uMabanga.Uthe akukhona nje ukwenza izithembiso kepha ukudlulisela umphakathi ngezinhlelo zaboMnyango wemiSebenzi yoMphakathi nowezeMfundo okuyibona abaqhuba uhlelo lokwakhiwa kwesikole.Okhulumela uMnyango wezeMfundo KwaZulu-Natal, uMnuz Kwazi Mthethwa, uthe bazolandela ukuthi kuqhubekani kulesi sikole.Uthe uma kunohlelo lomnyango lokulungiswa kwesikole, akekho umuntu ovunyelwe ukulumisa.",Bamise ukulungiswa kophahla lwesikole befuna sibe yisitezi eNanda
"AKUKATHOLAKALI mkhondo ngebamba-bukhosi elithunjwe ngamadoda abezenza amaphoyisa ngesonto eledlule.Sekuhluleke ngisho izangoma nabathandazi ukuthola umkhondo wamadoda athumbe Inkosi Makhosandile Ngcobo weQiniselani MaNyuswa, eZinqoleni.UNgcobo wathunjwa ebusuku ngoMsombuluko ngeledlule ngamadoda ayefake imifaniswano yamaphoyisa.Kuze kube yimanje akakatholakali uNgcobo noma amadoda ashaya achitha naye.Izolo, umndeni uthe awusazi ukuthi kufanele ubheke kuphi njengoba kungezwakali lutho.Umndeni uthe nabathumbi bebengakaze bawuthinte ukusho ukuthi bafunani ukuze badedele uNgcobo.Indodana kaNgcobo, uMnuz Mqondisi Ngcobo, ithe bakhungathekile njengomndeni.UNgcobo uthe bakhulekela ukuba uyise abuye ekhaya ephephile. “Ukungatholakali kukaNdabezitha akumnandi neze, kusiphethe kabuhlungu.”Enye yezinduna ecele ukuba igama layo lingadalulwa, ithe sebekuzamile konke kubalwa ukuyobhula nokuyohlola, kepha lutho ukuthola uNgcobo.“Nalaba bamanga sebehlulekile. Baningi abantu esibahambile, abakhuluma izinto ezingahlangani. Abanye bakhomba emahlathini kepha uma sithi siyobheka lapho, singatholi lutho. Kuze kube yimanje sisafuna.”Le nduna ithe umphakathi ukhathazekile kakhulu ngokuqhubeka kwezinsuku kungatholakali mkhondo ngokuthunjwa kukaNgcobo.“Njengesizwe, sinqunu njengoba umholi wethu edukile. Kunzima nokuqhuba imisebenzi yesizwe njengoba wonke umuntu egxile ekuthungatheni uNdabezitha.”Okhulumela amaphoyisa KwaZulu-Natal, uCaptain Nqobile Gwala, uthe namanje amaphoyisa asambheka uNgcobo.“Lolu daba lusaphenywa.”UNgcobo uduka nje, ubesasanda kusinda etulweni lokumsoconga ngonyaka odlule.Kulesi sigameko uNgcobo wadubuleka walimala kanye nenye yezinduna zakule ndawo.IKwaZulu-Natal ihlaselwe isihlava sokusocongwa kwamakhosi nezinduna. ",Basebumnyameni ngenkosi ethunjiwe
"ABAWUVALI abantu umlomo uZodwa Wabantu eziqhasabula ngemoto yomacaphunakusale.UZodwa Wabantu usematheni kwabaningi selokhu efake isithombe seLamborghini ezinkundleni zokuxhumana njengoba  abantu belokhu bembongele njalo. Lolu nyanyavu lwemoto entsha ceke ushuthe naye ekwelinye lamagaraji ezimoto eGoli.UZodwa Wabantu akazange asho okuningi kodwa kule video yakhe uzwakala ethi ’makunyiwe’ nokuyinto akhonze ukuyisho njalo uma enze into azigqajayo ngayo. UZodwa Wabantu uvela nale moto nje abantu bebesamshayela ihlombe ngobuhlakani bakhe. Emuva kokuvalwa kwemicimbi ebimngenisela imali wabona ithuba lokuqala ibhizinisi ebelibukeka lilincane futhi lingeke limenzele inzuzo etheni. UZodwa Wabantu usedume ngokudayisa amaqanda muva nje, lama qanda akakhethi zindawo kodwa uwadayisa kuwona wonke amalokishi namadolobha ngisho basemgwaqweni uqobo.Abantu balokhu bembongele njalo okubalwa ngisho osaziwayo. Kulezi zinsuku uZodwa Wabantu ubukeka ematasa kakhulu njengoba esengene naseqenjini likaSushi King, uKenny Kunene wePatriotic Alliance. Okwamanje akukho okutheni abasakuveza noma abakudalulayo laba bobabili mayelana nokungena kukaZodwa Wabantu kuleli qembu. ",UZodwa nonyanyavu lwemoto
"UKUMISWA komqeqeshi weBaroka FC, uKgoloko Thobejane, kukhomba ukuthi kuzobe kuhleli uDoctor ""16V"" Khumalo uma iqembu laseLimpopo selithathana nePlatinum Stars emdlalweni weNedbank Cup last 32 eRoyal Bafokeng gnoLwesithathu ntambama.Izindaba zokumiswa kukaThobejane ziqinsekiswe yilo iqembu ngomlomo kaMorgan Mammila, isikhulu esiphezulu kwiBaroka kodwa owalile ukudalula izizathu zokumiswa kukaThobejane.Yize engasidalulanga isizathu uMamila kodwa imithombo yeSolezwe ivele nezithi usolwa ngokuphuza utshwala nabadlali beqembu ngemuva komdlali wangeSonto abanqunywe kuwo yiFree State Stars ngo 2-0.Kuthiwa bebesendleleni ebuyela ePolokwane.Akucaci nokho ukuthi uThobejane uphule muphi umthetho kwazise wumkhuwa ojwayelekile ukuthi abaqeqeshi baziphuzele nabadlali ngemuva komdlalo.Lo mkhuba wawukhonzwe kakhulu nguClive Barker, owaqopha umlando enqoba i-Africa Cup of Nations ngo-1996.",Kubhekwe uDR Khumalo kwesikaThobejane omisiwe
"OYINHLOKO yezokhetho kwi-ANC, uMnuz Fikile Mbalula washaqeka ngendlela eyisimanga ngenkathi eshayelwa ucingo u-Ajay Gupta ongumunye wezalamani zomndeni wakwaGupta embongela ngokuthi usezokuba wuNgqongqoshe wezeMidlalo ngo-2011.UMbalula usho lokhu izolo eGoli ngenkathi ethula ubufakazi phambi kweKhomishini kaJaji Raymond Zondo ephenya ngezigameko zokulawulwa kombuso yidlanzana.“Ngavele ngashaqeka ngangazi ukuthi ngizothini,” kusho uMbalula.Uthe wayexakwa nawukuthi umuntu omazisa izindaba ezifana nalezi, akalona ngisho nelungu lenhlangano yakhe i-ANC.NgokukaMbalula, uyawazi umthetho olandelwayo wokubekwa ezikhundleni koNgqongqoshe, okuwu Section 85.Uthe ngokwalo mthetho, uMengameli wezwe kuphela onelungelo lokusho ukuthi uzokuba wungqongqoshe ozophatha muphi umnyango.NgokukaMbalula, okwamphatha kabi nakakhulu, ukuthi okwashiwo * -Ajay kuyena kwagcina sekwenzekile ngempela njengoba wagcina esenguyena uNgqongqoshe wezeMidlalo njengokusho kuka-Ajay.Ngendlela aphatheka kabi ngayo, uthe waze wabikela isigungu esiphezuluse-ANC esinamalungu angu-80.Esikhundleni sokuthi athole ukwelulekwa ngenkinga ayebhekene nayo, uMbalula uthe wonke amalungu alesi sigungu agebisa amakhanda phansi, kwangekho omphendulayo.NowayenguMengameli ngaleso sikhathi uMnuz Jacob Zuma owayekhona kulo mhlangano owawungo-Agasti 2011, uthe naye wathula kwaba sengathi akezwanga lutho ukuthi uthini.UMbalula uthe uyazi ukuthi abanye ozakwabo kule nhlangano, bathuliswa wukuthi babekuqonda ukuthi uma beke bavula imilomo, kwakuzoba ukuphelelwa kwabo imisebenzi yokuba ngongqongqoshe.“Okungijabulisayo ukuthi lokhu ngakukhuluma emhlanganweni wesigungu esiphezulu se-ANC ngoba le nhlangano ihlale isikhuthaza ukuthi sizikhulume ngaphakathi izinkinga esinazo ngayo,” kusho uMbalula.NgokukaMbalula, noma kungaba khona abangamsola ngakushilo, yena bonke ubufakazi unabo ngokwenzeka.Nakuba bekhona abanye ozakwabo kule nhlangano abamncoma ngokuba nesibindi kwakhe ngakusho, uthe kukhona nabanye kule nhlangano abamsola ngakusho.Uthe ukuhlala kwendiza eyayilayishe umndeni wakwaGupta esikhumulweni sezindiza iWaterkloof ePitoli, yilapho abona khona ukuthi ngempela umbuso wakuleli usulawulwa wumndeni wakwaGupta.",UMbalula ufakaze ngabakwaGupta
"AMAPHOYISA KwaZulu-Natal ashaqe izibhamu ezingu-25 ezingekho emthethweni ezindaweni ezahlukene ngempelasonto yePhasika.Okhulumela amaphoyisa KwaZulu-Natal, uLt. Colonel Thulani Zwane, uthe amaphoyisa ahambele izindawo ezehlukene nokuyilapho ethole khona izibhamu, oqhwasha nezinhlamvu.“Kusukela ngo-Ephreli 14 kuze kube wu-Ephreli 20 nonyaka amaphoyisa abevimbile emgwaqweni, esesha nezimoto nokuyilapho kutholwe khona izibhamu ezingu-25 okubalwa izibhamu ezincane nezibhamu zokuzakhela. Kutholwe izinhlamvu ezingu-207 kwaboshwa nabasolwa abangu-28,” kusho uZwane.Abasolwa bazobhekana namacala okutholakakala nezibhamu ezingekho emthethweni nezinhlamvu.Abasolwa kulindeleke ukuthi bavele ezinkantolo ezahlukene e-KZN ngamacala ababekwe wona.UZwane uthe lezi zibhamu zizohanjiswa ukuyohlolwa ukuthi ngabe azikaze yini zisetshenziswe ukwenza amacala obugebengu esifundazweni.“Siyanxusa ukuthi umphakathi ubike uma kukhona abantu abanezibhamu emphakathini ngoba iningi lalezi zibhamu zijwayele ukusetshenziswa emacaleni anzima okubalwa ukwebiwa kwemfuyo, impi yamatekisi namacala ahlobene nodlame lwepolitiki,” kusho uZwane.",Kuboshwe 28 kutholwa izibhamu
"USESIMENI esithembisayo ekhaya umsunguli wekhasi labesifazane elitholakala kuFacebook iLadies House emuva kwesikhathi eside kubikwa ukuthi uxinwe ukugula okunzima. USimthembile Chris Bhoni ongumsunguli weLadies House enabesifazane abawu760k besekuphele izinyanga kubanjwe umoya ngesimo sakhe njengoba ahlaselwa ikhanda elinzima.Umndeni kaChris waveza ukuthi uqalwe yikhanda ngoNovemba nyakenye eseNtuzuma nokuyilapho ekhandleke khona isikhathi eside umndeni wakhe ungenalwazi. Uyise kaChris uMnuz Mbongeni Bhoni uthe yize amadolo esaxega futhi engakakwazi nokuzimela nokuhamba kodwa usengcono kakhulu. ""Uma kungaqina amadolo kungabangcono kakhulu ngoba uzokwazi ukuzama ukuhamba. Ukukhuluma useyakuzama kodwa nakhona kusenzima ngoba amagama awakavumi ukuphuma kahle. Ukuhlala esibhedlela saseMgungundlovu kusisize kakhulu sesinethemba ngento esimbona eyiyona manje,"" kusho uBhoni. Eqhuba uthe noma sebebuyele eLusikisiki kodwa odokotela abakaliphonsi ithawula banezinhlelo eziningi zokumsiza. ""Siyaphinda ngoJanuwari odokotela sebesibhukhele ukuyomfaka emshinini ozohlola ikhanda. Nakho lokho kunginika ithemba, okunye okungijabulisayo ukuthi noma egula kodwa uyakuthanda ukudla nokwenza angakhandleki emzimbeni. Inyama iyona ayikhonze kakhulu,"" kusho uBhoni ehleka. Ephetha uthe uyabona nezingcingo ezimduduzayo azithola kwabesifazane baseLadies House abakhombisa ukukhathalela indodana yakhe. UBhoni uthe nezandla bazivulile kwabafisa ukuzombona ngoba akukho abakufihlile ngokugula kwakhe. Mayelana nezinto ezingamahlebezi nezingehli kahle ezike zashiwo ngoChris okubalwa nesigameko sakamuva sokuthi ushonile uBhoni uveze ukuthi konke lokhu akunandawo ezinhliziyweni zabo. Uthando uChris aluthola kubantu uthe yilona olubenza bame isibindi ngalesi sikhathi. ",Uselulamela ekhaya umsunguli weLadies House
"THEMBA NTSHINGILAKUNGAKAPHOLI maseko kubatshazwa umfundisi ofuthe abazalwane ngesibulali zinambuzane iDoom, abefundisi ababili owaseMthatha naseLimpopo nabo sebeqhamuke nokwabo.EMthatha kuphalaze amakholwa amanye aquleka emva kokuba ephuziswe wumfundisi wawo uketshezi okukholakala ukuthi belinobuthi.Kubikwa ukuthi angaphezulu kuka-20 amakholwa asale ezibhonqa emuva kokuphuza lolu ketshezi ngoLwesine.Ngokusho kwesitatimende esikhishwe nguMnuz Sizwe Kupelo okhulumela uMnyango wezeMpilo e-Eastern Cape, kubizwe abezimo eziphuthumayo eCity Hall eMthatha ngo-5.30 ntambama emuva kokuba kusuke lesi sidumo.“Kusolakala ukuthi amakholwa aphuziswe uketshezi oluthile umfundisi wawo emva kwalokho aphalaza aphinde aquleka,” kusho isitatimende.“Bangu-20 abantu abalashwe ngabezempilo endaweni yesigameko kodwa benqaba ukuba baphuthunyiswe esibhedlela. Munye kuphela ovumile ophuthunyiswe eNelson Mandela Academic Hospital,” kugcizelela isitatimende.NgokukaKupelo, lolu ketshezi bekungakacaci ukuthi lunhloboni ngempela. Noma kunjalo uthe abezempilo namaphoyisa basaphenya ngalolu daba.Exoxa naleli phephandaba uKupelo uthe izikhulu zezempilo zicoshe izigubhu zamajusi endaweni yesigameko nemihlanzo okuzoyohlolwa.Kubikwa ukuthi umfundisi osolwa ngalokhu wuMphrofethi Phumzile Topi, ubalekile emva kokwenzeka kwalesi sigameko.Kwesinye sezigameko ezifuze lezi, kubikwa ukuthi amakholwa aphuziswe iDettol wumfundisi wawo ethi uyawelapha.Kubikwa ukuthi uMphrofethi Rufus Phala we-AK Spiritual Christian Church eMakgodu, eLimpopo, usemangaze amakholwa nomphakathi ngendlela elapha ngayo yokuphuzisa abantu iDettol.Nakuba kuthiwa uPhala ushilo ukuthi uyaqonda ukuthi ukuphuza iDettol kungase kumbulale umuntu kodwa kuthiwa utshele amakholwa ukuthi wuNkulunkulu omthumile ukuba abaphuzise yona ukuze belapheke ezifweni zabo.Kwenzeka lokhu nje kuneKhomishini ebhekele ezenkolo, amasiko nolimu ebiphonsa imibuzo abefundisi ‘bezimanga’ njengoba yenze izincomo ePhalamende okubhekwe ukuthi zingase ziyixazulule le nkinga.Okhulumela le Khomishini, uNkk Thoko Mkhwanazi-Xaluva, ukugcizelele ukuthi abakajiki kwabafuna kwenzeke, ukuthi bonke abefundisi kumele banikezwe amalayisense futhi kube khona isigungu esizolawula ukusebenza abefundisi njengoba kwenzeka emkhakheni wodokotela, othisha nabammeli.“Inkinga esisabhekene nayo wukuthi abefundisi abaningi abakafuni ukwamukela esifuna ukuba kwenzeke.“Yibona manje abasibambezele ngoba bethi kufanele kube khona inkululeko kwezenkolo. Kodwa engingakuqinisekisa ukuthi noma bengaqhubeka abenza lezi zinto kodwa sizofika isikhathi lapho esizobalawula khona. Ngokwami ngabe bonke laba befundisi abenza lezi zinto kumele ngabe sebasejele,"" kusho uNkk Mkhwanazi-Xaluva.Iphini enhlanganweni yabefundisisi KwaZulu-Natal, uMfundisisi Lucas Ngoetjana, uthe: ""Sizimisele ukuxoxisana nale Khomishini kuze kube kutholakala isixazululo. Kodwa asifuni ukuthi kube khona abanyatheleka amakhona kulokhu kuxoxisana.""Uthe okumele kwenzeke ukuxoxisana ngesineke kungajahwa ngoba yizwi likaNkulunkulu leli akumele litatazelelwe.",Bakhala ngomfundisi ophuzisa amakholwa iDettol
"KUMISWE umsakazi wesiteshi somphakathi sasoLundi, iNguna 89.0 FM, kulandela ukuthengela ozakwabo besifazane ikhekhe ngo-Agasti 9. U-Agreement Zulu, owenza uhlelo lwasekuseni iSesifikile Breakfast Show nolukamaskandi ngoMgqibelo, kuthiwa wahlanganisa abasakazi besifazane wabathengela ikhekhe.Umthombo uthe okwadina abaphathi wukuthi abasakazi babemncoma emoyeni. Ebuzwa i-Agreement uphikile ukuthi umisiwe.“Ngizobuyela noma yinini emoyeni uma sengithanda.”Uthi usazogeqa amagula ngalolu daba. Umphathisiteshi uMfu Hebert Mncube uthe umisiwe uZulu kodwa wacela kuthintwe umphathi wezinhlelo kulesi siteshi, uMandla ‘Big Show’ Dumakude.UDumakude uphikile ukuthi uZulu umiselwe ukuthengela abasakazi ikhekhe. Uthe nalokho kuyingxenye yamaphutha.Uthe bese kungokwesibili uZulu ephambana nemigomo yesiteshi.“Saqala samkhuza ehlela i-gala dinner ngaphandle kokwazisa abaphathi. Waphinda wenza umcimbi wabesifazane, basebenzisa nomoya bengagunyaziwe. Sezwa sekunomsindo emoyeni, kukhuluma noma wubani.Waya eThekwini, wathi uhambisa ingane akazobakhona, ngathi uma ngibuza ukuthi uhlelile yini nomuntu ozombambela, wavele wavala ucingo.”Uthe wathi ebona kungafiki muntu ozombambela wafaka umuntu ozombambela ngaphambi kokuthatha isinqumo sokummisa uZulu.“Sathi sisammisile sashayelwa ucingo inyanga yaseHluhluwe okuthiwa uDlamini, ikhala ngokuthi yathenga isikhathi ohlelweni lukamaskandi kodwa iyathuka engasazwakali emoyeni uZulu. UDlamini wathi wakhokha uR2 000 kuZulu ukuze akhangise ngemithi yakhe. Ngabuza umphathisiteshi nowezikhangiso ukuthi kukhona yini isivumelwano abasaziyo esenziwa noDlamini.”UDumakude uthe uyakhumbula ezwa uDlamini ekhuluma emoyeni kodwa wazitshela ukuthi umculi kamaskandi kanti akunjalo.“Ngathi uma ngimtshela ngalokhu uZulu, wangigibela ngenhlamba, wangibiza ngenkabi engumantindane kaMncube. Wathi kukhona azongenza khona.”UDumakude uthe uxhumene namaphoyisa ngezinsongo zikaZulu kodwa uZulu uyaphika. Kunabalaleli azwakalise ukungenami ngokumiswa kukaZulu.",Kumiswe umsakazi onconywe abesifazane
"ABAKWA-ESKOM basuse zonke izintambo zikagesi ezixhunywe ngokungekho emthethweni eThornville, eMgungundlovu kuleli sonto.Batheleke kule ndawo engomazakhele, bagqashula zonke izintambo njengoba kunohlelo lokuthi bafakelwe ugesi ngokusemthethweni.Umphakathi waseThornville wazakhela wona ugesi ongekho emthethweni, bazifakela izigxobo, bafaka izintambo nama-transformer.Ngokusho kwesitatimende esithunyelwe ngabakwa-Eskom, cishe ingu-4 000 imindeni ebisebenzisa lo gesi ongekho omthethweni.Abaningi bebengawukhokheli nhlobo ugesi kule ndawo.Bathe bebekhathazekile kakhulu ngoba ukuxhunywa kukagesi ngale ndlela bekubeka umphakathi engozini, ikakhulukazi izingane.Kube sekuba nezingxoxo phakathi kwabakwa-Eskom noMasipala uMsunduzi nomphakathi wakule ndawo, kwavunyelwana ngokuba ususwe lo gesi okhona ongekho emthethweni bese befakelwa osemthethweni.Ngesitatimende abakwa-Eskom izolo, bathe kube kuhle ukusebenzisana nezinhlaka ebezithinteka kulolu daba.Isigaba sokuqala sokufakwa kukagesi siqalile njengoba kungu-Agasti, uma kuhambe ngohlelo lwabo kuzophela * -Agasti sekukhona amakhaya akhanyanyo ngokusemthethweni.“Uma sebefakelwe ugesi osemthethweni, bazobe sebekwazi ukukhokhela ugesi abawusebenzisayo. U-Eskom usebenzisa imali ekhokhwa amakhasimende ukulungisa ingqalasizinda kagesi ukuze uqinisekise ukuthi bonke abantu bayawuthola. Uma abantu bengakhokhi kusho ukuthi uzocinywa futhi kube nenhlawulo.” .Abakwa-Eskom banxuse ukuba ugesi oxhunywe ngokungethetho nezintambo ezivele obala ukuba kubikwe kwinombolo ethi: 08600 37566.",U-Eskom unqamule izintambo zikagesi eMgungundlovu
"ABAPHATHI bomcimbi waminyaka yonke amaSouth African Music Awards (Sama) bayilaxazile iSABC kulokhu bakhetha ukuthi umcimbi ka-26 usakazwe kuMzanzi Magic (161).Bese kukuningi ukuqagela ukuthi umcimbi ngabe uzoba khona yini ngenxa yeCovid-19 ephazamise izinto eziningi.Isiqubulo somcimbi walo nyaka sithi ForThaKultcha. Uzosakazwa izinsuku ezinhlanu zilandelana kusuka ngo-Agasti 3 kuya ku-Agasti 7 ngo-9.30 ebusuku.UNhlanhla Sibisi, umphathi weRisa ephethe amaSama, uthe baningi abafuna ukusakaza okuthinta umcimbi yingakho uzodonsa izinsuku ezinhlanu.“Kuzosakazwa izinto ezehlukene ezithinta umcimbi imizuzu ewu-30 usuku ngalunye. Kuyothi ngomhlaka-7 bese kuba wumcimbi omkhulu oyothatha cishe ihora lonke. Imfashini siyiyilindele kuwo wonke umuntu ezinkundleni zokuxhumana. Abethuli bomcimbi bayojabulisa abalaleli ngabaculi abayonandisa okuyinto esithemba ukuthi iyojabulisa ababukeli njengoba ithimba elihlanganisa umcimbi lenza konke ukuthi ujatshulelwe abazobe bewubuka,” kusho uNhlanhla.Uthe abaqokwe emunxeni weRecord of the Year neMusic Video of the Year nabavotelwayo bazomenyezelwa ngoLwesine ezinkundleni zokuxhumana.“Sibheke phambili ukwethula umcimbi ngendlela ehlukile. Simema wonke umuntu ukuthi ahlanganyele,” kusho uNhlanhla.UNomsa Philiso wakaM-Net, uthe amaSama ngomunye umcimbi ohlonipha amaciko emculweni.“Siyaziwa ngokukhombisa izinhlelo zasekhaya eziteshini zethu ezehlukene. Siyathemba ukuthi ababukeli bethu bazowujabulela umcimbi nathi okusijabulisile ukuwusakaza kulo nyaka,” kusho uNomsa.",AmaSama azosakazwa kuMzansi Magic
"AHANJISWE e-laboratory ukuze ayohlolwa ukuthi kawanabo yini ubuthi amanzi aphuzwe yiMeya yeTheku esabambile uNkk Fawzia Peer eliphuthunyiswe esibhedlela izolo.Kushone elayizolo abantu bebuzana ukuthi ngabe uNkk Peer ufakelwe ushevu yini?Esitatimendeni esithunyelwe kwabezindaba izolo, uMasipala weTheku uthe ngeke ukwazi ukuqinisekisa ukuthi uNkk Peer udliswe ushevu noma cha.UNkk Peer usole ngokunambitheka kwamanzi awaphuzile izolo wase ephuthunyiswa esibhedlela.“Sizolinda imiphumela yase-laboratory nombiko kadokotela kaNkk Peer ngaphambi kokuphawula okuthile ngalolu daba,” kusho abakwamasipala esitatimendeni.UNkk Peer uphuze lawa manzi emhlanganweni womkhandlu weTheku obuyizolo.Umholi wekhokhasi yeDA kuMasipala weTheku, uNksz Nicole Graham, uthe uSomlomo uMnuz Lekgoa Mapena umemezele ukuthi kunopharafini emanzini omunye umuntu.Emuva kwalokho uNkk Peer uphume esevale umlomo.UNksz Graham uveze ukuthi amakhansela ahambisana neMeya yeTheku emisiwe uNkk Zandile Gumede, abange isixakaxaka engafuni ukuthi kungene imenenja kamasipala uMnuz Sipho Nzuza.“Kuze kwangenelela onogada bakaNzuza ngesikhathi amakhansela emvimba ukuthi angene emhlanganweni,” kusho uNksz Graham.Izolo bekunezigigaba eCity Hall njengoba nabasebenzi bakadoti bebetheleke ngobuningi babo befuna ukuholelwa imali yabo njengoba sekuphele izinyanga ezimbili bengaholile.IMenenja kaMasipala weTheku, uMnuz Sipho Nzuza, isigadwa kakhulu ngoba iwufakazi woMbuso odabeni lwethenda kaR208 million oluzobuyela enkantolo ngo-Agasti 8.",Akukaziwa ngamanzi abebekelwe imeya ebambile eThekwini
"KUSOLWA udlame lwamatekisi ngokubulawa kukasomatekisi nomqaphi wakhe eLamontville, eThekwini.Kuthiwa uMnuz Sibusiso “Boy” Shazi nomqaphi wakhe uMnuz Sbonelo Mazibuko, badutshulwe abantu ngoMgqibelo ebusuku, besemotweni i-Mercedes Benz, bashonela khona lapho.Yize isizathu sokubulawa kwalaba singakaveli kodwa kusolwa umbango embonini.Kuthiwa yize ebengenasikhundla kusoseshini kodwa ubeqoqa imali erenki.Kuthiwa umufi ubenesikhashana efikile kusoseshini. Kuvele ukuthi ukufika kwakhe kwakungathi uzovikela osomatekisi ngenxa yemibango ekhona. Ekuhambeni kwesikhathi kuthiwa, wafaka amatekisi akhe.Okhulumela amaphoyisa KwaZulu-Natal uLt. Colonel Thulani Zwane uthe kuvulwe amacala amabili okubulala, akukaboshwa muntu.Umthombo weSolezwe ocele ukungadalulwa uthe: “Into abedume ngayo umufi ukushaya abantu ngezimpama erenki. Ubengenasikhundla kodwa bekubukeka sengathi uyena ophethe ngoba ubeqoqa imali aphinde aphathe neminye imisebenzi,” kusho umthombo.Kwenzeka lokhu nje eLamontville sekwabulawa inqwaba yabantu okubalwa kubo uMnuz Vela Ndebela, indodana yakhe uMnuz Khehla Ndebela nomfundisi owadutshulwa esesontweni uMnuz Vusi MabasoKuthintwa usihlalo waseLamontville uMnuz Lwazi Bhanda, uthe ngeke akwazi ukukhuluma nabezindaba, wadlulisela intatheli kumxhumanisi wakulo soseshini, uMnuz Mandla Mnyandu.“Sicela uphinde usithinte kusasa (namhlanje) ngaloludaba, okwamanje besingakahlangani njengososeshini sikhulume ngalo. Nathi besisathole ukuthi udutshulwe izolo (NgoMgqibelo). Akukho esisengakuphawula okwamanje,” kusho uMnyandu.Isolezwe lihluleke lancama ukuthola umndeni kaShazi nokaMazibuko njengoba izinombolo zabo bezingatholakali.",Kusolwa udlame lwamatekisi ngabadutshulwe bafa
"ZIFINYELELE kwangqingetshe izingxoxo zokunyuka intaba eyingcwele, iNhlangakazi neyaseKhenani ngoJanuwari wonyaka ozayo ezinhlangothini zebandla lakwaShembe, njengoba kukhona ezifuna ukuphuma ngosuku olulodwa.Umhlangano wokuhlahla indlela ngokuya ezintabeni zombili ubusesiteshini samaphoyisa kwaMashu ngoMsombuluko.Kuwona kuvele ukuthi izinhlangothi ezintathu, olwaseGinyezinye, olwasekuPhakameni nolwaseBuhleni, zifuna ukuphuma ngoJanuwari 2. Uhlangothi lwaseThembezinhle kuphela okuthiwa luveze ukuthi luzimisele ngokunyuka intaba ngoJanuwari 8.Umbango wosuku olulodwa wenze kwangafikwa esivumelwaneni ngoba zonke zizimisele ngokunyuka ngalolu suku.Isolezwe ngeSonto lithole ukuthi sekuthenjwe amaphoyisa ukuthi aqhamuke nomhlahlandlela kulolu daba njengoba nawo abeyingxenye yomhlangano.Uhlangothi lwaseGinyezinye oluholwa yiNkosi uSizwe Mudliwamafa Shembe, luveze ukuthi sekukaningi luvuma ukunyuka intaba kamuva ekubeni kunesivumelwano sesikhashana esisenkantolo, sokuthi kumele bashintshane ngokunyuka.AbaseBuhleni abaholwa iNkosi Mduduzi ""Nyazilwezulu” Shembe nabo kuthiwa bakhale ngokufanayo, baveza ukuthi bona banentaba yabo iKhenani abaya kuyona.AbasekuPhakameni abaholwa yiNkosi uVukile ""Incoyincoyi” Shembe kuthiwa bami kokwashiwo uMphrofethi Isaiah Shembe ukuthi uShembe osemthethweni uyonyuka intaba kuqala noma ngabe sekunombango kwaShembe.Umfundisi Joseph Mhlongo okhulumela abaseGinyezinye, uthe amukho umholi osemthethweni kunabanye, bona baye banyuke intaba kamuva benzela ukuthula kodwa kungaba wumqondo omuhle ukuthi kuqale bona kulo nyaka ngoba abasebenzisi indlela eyodwa nezinye izinhlangothi uma beya entabeni.“Inkinga abasekuPhakameni abafuni ukuthi basidedele, yingakho sigcine singavumelananga,” kusho uMfu Mhlongo. Okhulumela abasekuPhakameni, uMnuz Thetha Ngiba, uthe kungaba yiphutha elikhulu ukuthi kushintshwe usuku, banyuke kamuva intaba.“Ukunyuka kwabasekuPhakameni kuqala yisiphrofetho soMqaliwendlela ukuthi siyoyinyuka kuqala intaba thina abasekuPhakameni. Esingavumelana ngakho nezinye izinhlangothi ukunciphisa izinsuku esizozihlala entabeni, hhayi ukunyuka kamuva,” kusho uNgiba.Okhulumela uhlangothi lwaseBuhleni, uMnuz Thokozani Mncwabe, uthe bona balinde izwi loNyazi ngokunyuka intaba bazokwenza okushiwo yilona.",Zifike kwangqingetshe izingxoxo ngeNhlangakazi
"MHLELI: Ngithi ake ngidlulise kwelakho iphephandaba ngezinkinga nenkohlakalo okusihlasele eMlaza kodwa abantu bathule sengathi akonakele lutho.Konakele futhi ngendlela okuyiyona le nto isidinga umphakathi ukuthi uzithathele wona ngokwawo umthetho ngoba kule nto kungene kwathi shi abantu bezomthetho.Kunabantu abahamba beqola abantu imizi noma amakhaya. Ngizokwenzela isibonelo, uma emzini mumbe kungasenabazali kufika lezi zigebengu seziphethe amaphepha omgunyathi.Zifike zibatshele ukuthi umuzi ngokwemiyalelo yenkantolo usuthengiwe sekuzomele baphume bayofuna indawo yokuhlala. Babuye bathenjiswe imali encane eyisinxephezelo uma nje bezovuma ukusayina amaphepha okuvuma ukuthi umuzi bayawudedela udayise.Labo abangavumi kuzofika iqembu labantu lizokhipha ngenkani bashaywe bahlukunyezwe ngazo zonke izindlela zokusabisa. Lowo muzi uzobe usuphenduka owephoyisa. Le nto iningi nje eMlaza futhi igcwele kakhulu esigcemeni kwa-U.Uyazibuza ukuthi kanti umsebenzi wephoyisa emphakathini yini uma kuzosuka wona amaphoyisa asebenzisane nezigebengu kukhishwe abantu ezindlini zabo.Kumanje kunabantu abangazi ukuthi bazolalaphi ngoba imizi yasemakubo isiqhwagwe amaphoyisa aphatha izibhamu imini nobusuku emagcekeni ukuze uma udlula ubone nje ukuthi yimpi yodwa.Uyazibuza-ke ukuthi iphoyisa elinomuzi walo elawuthenga ngokusemthethweni kwenzeka kanjani lihlale liqalaza egcekeni lihlezi liphethe isibhamu somsebenzi ngesandlaBesicela i-Ipid ingenelele kulolu daba, ikakhulukazi kwa-U ngoba konakele. Siyadinga uNgqongqoshe wamaPhoyisa, uMnuz Bheki Cele, enze uphenyo olunzulu.Angiphathi-ke okwekhansela ku-ward 86, alibizi ngisho nomhlangano kube kunezinkinga ezinzima kangaka.OkhathzekilaEMLAZA",Amaphoyisa aqhwaga abantu imizi yabo eMlaza
"USHIYE imibuzo kwabaningi ezinkundleni zokuxhumana umhlangano wetiye womculi wokholo uThinah Zungu nomculi kaMaskandi uKhuzani  'Indlamlenze' Mpungose. Laba baculi izolo bahlangane endaweni yokudlela kuFlorida eThekwini, iNext Chapter, lapho bebonakale bephuza itiye kuhle komhlangano kowayengumengameli wakuleli uMnuz Jacob Zuma nomholi we-EFF uMnuz Julius Malema. Laba bahlangana nje uThinah ubesanda kutalajwa uNgizwe ezinkundleni zokuxhumana ngokumhleba nozakwabo emculweni wokholo behlangane nenye yezinyanga zaseThekwini.UKhuzani ubesefaka isicelo sokuthi ahlangane noThinah bake bahlale phansi baphuze ikomishi yetiye. Lokhu kuphenduke ihlaya ezinkundleni zokuxhumana njengoba abantu bese bebasabisa ngoNgizwe. Iningi labantu belizitshela ukuthi lona umdlalo nje ongaphelela ezinkundleni zokuxhumana ngeke bahlangane laba bobabili ngoba kungenzeka kungehli kahle kuNgizwe.Kodwa izolo lishone sebeliphuzile itiye kulo mgwaqo ovamise ukugcwala omtakabani nomacaphuna kusale ngenxa yokubiza kwezindawo zokudla ezikuwo. Ebuzwa uThinah mayelana nokuhlangana kwabo akazange afune ukuphumela obala. ""Besihlangene ngokuhle nje akukho okutheni engingakusho ngoba besiyoziphuzela itiye. Abafowethu bonke laba noNgizwe uyazi siyazidlalela sonke kusuke kungaxatshanwa njengoba abantu sebecabanga,"" kusho uThinah.Izithombe zabo sezinamekwe emakhasini kaThinah ezinkundleni zokuxhumana, nabantu balokhu bephawule njalo ngazo. Babodwa abathi akubizwe uNgizwe azozibonela nokuhlangana kwalaba baculi. UKhuzani naye ngokunjalo uzinamekile lezi zithombe waze wavala ngevideo elokhu elincome njalo itiye ekhala ngobumnandi. ",UKhuzani noThinah nomhlangano wabo wetiye
"UPHINDE wavukwa umunyu wacishe wakhala uNdunankulu kaZulu, inkosi Mangosuthu Buthelezi, ngesikhathi ebalisa ngemizamo kahulumeni we-ANC yokuthatha umhlaba weSilo Samabandla uGoodwill Zwelithini.Ethula inkulumo emcimbini wokugubha iminyaka ewu-48 iSilo Samabandla sibusa, uButhelezi uthe kuningi okushiwo ePhalamende likazwelonke mayelana neNgonyama Trust.“Kunemizamo yokuthiabantu bakithi abahlala emhlabeni ophethwe yiNgonyama Trust ngandlela thile baphucwe amalungelo abo.“Ngifuna kucace namuhla ukuthi umthetho owasungula Ingonyama Trust kwakusoshwe ukuthi kulondolozwe umhlaba owawususalele isizwe saKwaZulu emuva kokwehlulwa. Ngikhuluma ngalezi zicwecwana ezasala iSilo sephucwa izwe,” kusho uButhelezi.Uthe imphatha kabi imizamo yokuthatha izicucu zomhlaba iSilo esihleli phezu kwazo.UButhelezi uthe ukuba abawuphasisanga umthetho weNgonyama Trust leli zwe kwakuyoba ngelikahulumeni ngo-1994.“Ukuphatha abantu akuyona insangu abantu abathi bangayibhema bese becabanga ukuthi konke sekulungile. Kodwa okungithokozisa kakhulu wukuthi ngihole isizwengiya lapha eMakheni lapho inhliziyo yethu njengamaZulu iqala khona lapho izinhliziyo zamakhosi aKwaZulu zilele khona,” kusho uButhelezi.NeSilo sizwakalise ukukhathazeka ngezinhlamba okuhlaselwa ngazo ibhodi leNgonyama Trust.Sithe kodwa uma isizwe samaZulu sihlangene akekho oyosithinta.",UButhelezi uvukwe umunyu ebalisa ngabafuna ukuthatha umhlaba weSilo
"Simphiwe NgubaneUZOVALWA umzila wamatekisi kufakwe amabhasi azothutha umphakathi eMzinyathi, eThekwini, ngenxa yokulwa kule mboni osekukhiphe izidumbu.UMnyango wezokuThutha, ezokuPhepha nokuXhumana koMphakathi KwaZulu-Natal uthe uzowuvala umzila wamatekisi uma engekho ophikisana nesiphakamiso esesigunyaziwe nesesilinde kuphele izinsuku ezingu-14.Sekushone abantu abayisishiyagalombili ngenxa yokulwa kukasoseshini waseNdwedwe neDistrict Taxi Association kulo nyaka. Sekugunyaziwe ukuvalwa komzila sekulindwe kuphele izinsuku ezingu-14, uma engekho ophikisana nakho, uzovalwa.NgoMsombuluko kuboshwe amadoda amathathu asolwa ngokuba yizinkabi, kwashaqwa nezibhamu. Lokhu kuvezwe nguNgqongqoshe walo mnyango eKZN, uMnuz Bheki Ntuli, esithangamini nabezindaba esiteshini samaphoyisa eNanda, izolo.Ubehamba noMkhuzi wamaPhoyisa eKZN uLieutenant-General Khombinkosi Jula bezokwethula uhlelo lokulwa nobugebengu nodlame embonini yamatekisi.“Manje sandise isibalo samaphoyisa aqaphe isimo. Uzovalwa bese kuqhubeka izingxoxo ngenhloso yokuthola isisombululo. Okwethu ngukuvikela impilo yabantu,” kusho uNtuli.Uthe bakuqaphe ngelokhozi ukusebenza kososeshini waseMpumalanga, iLower South Coast, iDolphin Coast, iRichards Bay, iBambanani, Umzinto naKwaSwayimane nakhona osekuke kwaba nezidube.“Kososeshini abangu-246 KwaZulu-Natal, yidlanzana elilwayo nakhona kusuke kungabangwa imizila kepha yingxabano yangaphakathi kusoseshini. Sisebenzisana nezinhlaka zomthetho siletha uzinzo,” kusho uNtuli.UNtuli, uJula noNgqongqoshe wamaPhoyisa kuzwelonke uGeneral Bheki Cele bazohambela eMthwalume ngoMgqibelo ngemva kokutholakala kwezidumbu zabesifazane abahlanu epulazini likamoba kusukela ngoMashi nonyaka. NgoLwesibili nangoLwesithathu amaphoyisa athole izidumbu ezimbili ebese ziqala ukonakala.UJula uthe bazoqinisa umkhankaso olwa nokudayiswa kotshwala nogwayi baqinisekise uyathotshelwa umthetho womvalelandlini. Uthe bakhathalele impilo yawo wonke umuntu ngendlela efanayo kababheki ukuthi uhlalaphi.“Sizoqinisa isandla ekulweni nokusetshenziswa budedengu kotshwala nezidakamizwa, udlame lwasemndenini, sibhushe amahlathi silwe nodlame lwamatekisi,” kusho uJula.Kubulawe abantu abawu-4 859 KwaZulu-Natal okuyisibalo esikhuphuke ngo-10.6% uma siqhathaniswa nesangonyaka odlule. Isibalo esiphezulu kunazo zonke eminyakeni engu-10.Kunxuswe abantu ukuthi babike uma kunezehlo zodlame olubhekiswe kwabesifazane nezingane. Kuthiwa eNanda, eMlaza, ePlessislaer, eMpangeni, KwaDukuza, Osizweni, KwaMashu, eMountain Rise naseShowe maningi amacala athinta ucansi avulwe ngonyaka * -2019/20.IKwaZulu-Natal ngesinye sezifundazwe eziphambili ngamacala obugebengu afaka phakathi ukubulala, ukudunwa kwezimoto namacala athinta ucansi.Kuzoqiniswa imikhankaso elwa nodlame olubhekiswe kwabesifazane eNanda, eNtuzuma, KwaMashu nasePinetown. Kuthiwa amacala amaningi enzeka ngezimpelasonto kusetshenziswa isibhamu nesikhali esicijile. Abagilwa nabasolwa iningi labo intsha. Isuke isebenzisa uphuzo oludakayo nezidakamizwa. Kubulawe amaphoyisa angu-10 eKZN ngonyaka u-2019/20.",Kuzovalwa umzila wamatekisi osuqede abantu
"UPHIKO oluphenya amacala abucayi kuleli, amaHawks, seluqinise ezokuphepha kulandela ukudutshulwa komunye wabaphenyi abaphambili ecaleni lenkohlakalo elithinta imeya yeTheku emisiwe uNkk Zandile Gumede nabanye osomabhizinisi. UGumede kulindeleke ukuthi avele enkantolo namhlanje nabanye abasolwa ngecala lokudliwa kwezigidi zamarandi ethenda yokuqoqa udoti lika-R208 million. NgoLwesithathu ebusuku kuvele ukuthi omunye wabaphenyi kuleli cala usinde ngokulambisa edutshulwa eGoli ngeledlule ebheke emsebenzini, kanti amaphoyisa asaphenya ngokudutshulwa kwakhe. Okhulumela amaHawks, uBigradier Hangwani Malaudzi uthe umphenyi udutshulwe ngoLwesihlanu. Uthe ngeke lidalulwe igama lomphenyi odutshuliwe ukuze avikeleke. “Isehlo senzeke ngeledlule ngoLwesihlanu ebheke emsebenzini. Kuthiwa ubemi erobhothini ngesikhathi ehlaselwa abantu abathathu bemdubula kodwa wakwazi ukuphunyuka wabaleka. Uyiswe esibhedlela kodwa manje uselulamela ekhaya,” kusho uMalaudzi. Uthe sebeqinise ezokuphepha kubaphenyi babo abaphenya inkohlakalo komasipala kuleli kulandela lesi sehlo. “Besikulindele ukuthi izinto ezifana nalezi zizokwenzeka; besazi kukhona ozodutshulwa noma ozosatshiswa. Lesi sehlo sikuqinisekisile ebesikusola. Sibonga ukuthi umphenyi akafanga, sikuthathela phezulu ukudutshulwa kwakhe. Sisaphenya futhi siyathemba sizosithola isizathu sokudutshulwa kwakhe.”",Usinde ngokulambisa edutshulwa umphenyi kwelemeya yeTheku
"INYUNYANA yothisha iNational Teachers Union (Natu), ifuna umnyango wemfundo eyisisekelo ucacise ngohlelo lothisha abanezifo  ezingamahlalakhona. Lokhu kungenxa yokuthi elakuleli lisesigabeni sesithathu somvalelandlini ngemva kokugasela kwesivuvu sesibili, sobhubhane iCorona.Nyakenye umnyango ukhiphe isekhula eyayivumela othisha abanezifo ezingamahlalakhona ukuthi bahlale emakhaya, ngokwesabela impilo yabo.UNobhala weNatu uNksz Cynthia Barnes uthe ukuhoxiswa kwesekhula okwenzeke ngesikhathi elakuleli lingena esigabeni sokuqala sikathaqa, kudala ukudideka kothisha ngoba izwe selibuyele esigabeni sesithathu.“Othisha bafuna ukwazi ngaphambi kokuvulwa kwezikole ukuthi umnyango ume kuphi ngalolu daba.  Ubumqoka bale sekhula kulesi simo esikuso sesivuvu sesibili seCovid 19, busekhona,”  kusho uNksz Barnes.Ubekhuluma emhlanganweni obubanjwe ngezobuchwepheshe yile nyunyana izolo lapho uMnuz Sibusiso Malinga ethulwe ngokomthetho njengobambe kwesikamengameli weNatu, ngemva ukushona ngokuzuma kowayengumengeli uMnuz Allen Thompson emasontweni amathathu edlule, kwathi uMnuz Given Mandlenkosi Mabuza waqokwa wayiphini.Mayelana nokuhlehliswa kokuvulwa kwezikole nohlelo lokubuyela kothisha ezikoleni, i-Natu ithi umnyango ujaha ukumemezela izinqumo ozenza ngaphandle kokuxhumana nezinyunyana.“Ukuhlehliswa kokuvulwa kwezikole bekwenzelwe ukugwema ukubhebhetheka kwegciwane ezikoleni.  Pho kungani kujahwa ukubuyiselwa othisha ngoba akukho okushintshile, sisesigabeni sesithathu sikathaqa“  kubuza uNksz Barnes.Ekhuluma neSolezwe  uMalinga uthe sikhulu isikhala esishiywe nguMnuz Thompson ngoba ubengumuntu osebenza ngokuzikhandla kakhulu.“Kuyaqala emlandweni wale nyunyana ukuthi umengameli ashone kuseyihlandla lakhe lokuqala.  Lokhu kushiye isikhala esikhulu kumalungu ethu nomphakathi ngoba bekuwumuntu obesebenza ngokuzikhandla. Ngakho sizoqhubeka lapho egcine khona, ngokuphakamisa izinto ezikhathaza othisha ngaphandle kokwesaba,”  kusho uMalinga.UMalinga uthe iCovid 19 yenza kungahlanganwa kodwa uma isimo sidlula bazokwazi ukumenzela inkonzo yesikhumbuzo, ukuqinisekisa ukuthi bonke abantu abahlukunyezwe ukudlula kwakhe emhlabeni, bayaphola.",I-Natu imemezele ongena kwesikaThompson
"UNGQONGQOSHE wezeMisebenzi, uMnuz Thulas Nxesi, udonse abaqashi ngendlebe ukuthi bangaphoqi abasebenzi ukuthi bahlabe ikhefu elingakhokheliwe kodwa bafake izicelo zoxhaso uma izinkampani zabo zizothwala kanzima ngenxa yeCoronavirus.UNxesi, obekhuluma esithangamini sabezindaba ebesisePitoli izolo, uthe kumphatha kabi ukuzwa ukuthi kunabaqashi abaphoqa abasebenzi ukuthi bahlabe ikhefu elingakhokhelwa ekubeni zikhona ezinye izindlela.“Akukwazi ukuthi kube nabaqashi abangabaholelile abasebenzi umholo kaMashi ngoba kunezinhlelo ezihlanganisa iCovid-19 National benefit. Uhlelo lwethu lubhekelela abasebenzi abazobe behleli ekhaya izinsuku eziwu-21 uma izwe livaliwe. Asithandi abaqashi baxoshe abasebenzi yingakho sinalolu hlelo. Siyacela izinkampani zixoxe noMnyango wezabaSebenzi ukuze zichazelwe ngezinhlelo ezehlukene zokuzilekelela,” kusho uNxesi.Uthe abaqashi abaphoqa abasebenzi ukuthi bathathe ikhefu elingakhokhelwe ngaphandle kokucela usizo eMnyangweni wezabaSebenzi bazothathelwa izinyathelo.Uzothumela ithimba labacwaningi ezinkampanini ezisebenzisa abasebenzi ngenkani yize bengebona abasebenzi abadingekayo noma abakha imikhiqizo edingekayo kulesi sikhathi.Abasebenzi abaphoqwa ukuthi basebenze ngenkani kufanele bayovula icala emaphoyiseni ngoba uRegulation 11 G womthetho wabasebenzi wenza kube yicala ukuphoqa umuntu ukuthi asebenze kulesi sikhathi ebe engakhiqizi impahla edingekayo uma izwe livaliwe.“Abaqashi sifuna bafake izicelo zokunxephezela abasebenzi ngoba imali sizoyithatha kwi-Unemployment Insurance Fund (UIF). Kulula uma imali siyifakela abaqashi bese beyidlulisela kubasebenzi. Asithandi ukuthi abantu bagcwale emahhovisi oMnyango wezabaSebenzi ngoba kuzosuke kugcwale ngokweqile kodwa singajabula uma abaqashi besilekelela ngoba bona banama-akhawunti abasebenzi. Sifuna ukufaka imali ezikhwameni zezimboni ezithile ezizokwazi ukuyidlulisela kubasebenzi,” kusho uNxesi.Uthe badinga ukusayina isivumelwano sokusebenzisana nezimboni ezehlukene ukwenza isiqiniseko sokuthi imali iyadlulela kubasebenzi.Ubonge abemboni yendwangu abasheshe baphumela obala benza uhlelo lokuholela abasebenzi ngesikhathi izwe livaliwe.Abanemibuzo ngohlelo lokuholelwa yi-UIF bangayishayela ku-012 337 1997 kusukela ngo-8 ekuseni kuya ku-8 ebusuku ngoMsombuluko kuya kuLwesihlanu.",‘Abaqashi abafake izicelo zokuxhaswa’
"ANGAPHEZULUkuka-400 amalungu e-ANC angakwazanga ukuvotela abaholi abaphezulu ukuhola le nhlangano izolo njengoba amanye amagatsha echithiwe ukuthi avote kule ngqungquthela.Lokhu kulandela isinqumo senkantolo yaseFree State echithe ingqungquthela yakulesi sifundazwe okwenze amalungu esigungu sesifundazwe angu-27 angavota. NaKwaZulu-Natal kube ngesifanayo njengoba amalungu esigungu sesifundazwe nawo engavunyelwanga ukuthi avote. Kulesi sifundazwe amalunguangu-12 esigungu esifundazwe aye kule ngqungquthela njengamalungu egatsha okubalwa kuwo uSihlalo ochithwe yinkantolo uMnuz Sihle Zikalala noNobhala uMnuz Super Zuma.UNksz Jessie Duarte, iPhini likaNobhala we-ANC, uqinisekise abezindaba esithangamini izolo ukuthi akuzange kunyuswe izibalo zamalungu azothamela ingqungquthela.Usho lokhu nje kube nemibiko ezinkundleni zokuxhumana ebithi kukokotelwe izibalo zamalungu athamele ingqungquthela. Kwenzeka lokhu nje kube nesikhulu isikhalo kwamanye amalungu athe ngqu afica izindawo zawo sezithathwe amanye amalungu.“Kube nokubambezeleka ekutheni siphothule uhlelo lokuqinisekisa ukuthi umuntu okhona kufanele abe kule ngqungquthela ngenxa yezinqumo zezinkantolo zakamuva. Besingafuni ukuxhamazela bese siyiswa enkantolo ngalolu daba. Kunamagatsha achithiwe eNorth West angu-35, namanye amalungu eFree State ngoba sesibhekile sathola ubufakazi ukuthi awazange ahlale,” kusho uNksz Duarte.Uthe asengu-4 776 amalungu azovota kule ngqqungquthela njengoba engaphezulu kuka-5 000 akhona noma abelindelekile kule ngqungquthela.Ukuze ozowina adle umhlanganiso kudingeka athole amavoti angu-2 389 kuya phezulu.Uthe akuyona into entsha ukuthi kubambezeleke ingqungquthela ngenxa yokuthi basuke besabhekisisa indaba yokuthi ngobani okumele babe sengqungqutheleni.“Akuyona into encane ukuyenza ngoba kudingeka uchazele amalungu ukuthi kungani echithwa engqungqutheleni. Kumele amalungu lawo aguqulwe enziwe amalungu angavoti.Kube nokubambezeleka kwengqungquthela yagcina ngokuthi iguqe ngoMgqibelo ebusuku kubangwa indaba yokuthi ubani okumele abe kule ngqungquthela.Okhulumela i-ANC, uMnuz Zizi Kodwa, uthe ingqungquthela izosongwa ngoLwesithathu njengoba bekuhleliwe ngekeilulwe.Usho lokhu nje yingoba izolo ntambama bekuyima kwethulwa umbiko kaNobhala jikelele uMnuz Gwede Mantashe obekuhlelwe ukuthi wethulwe ngoMgqibelo.",Baphika eyokuphekwa kwezibalo
"UMENGAMELI wezwe uMnuz Cyril Ramaphosa umemezele ukuthi ukutshalwa kwemali engu-R290 billion emnothweni wakuleli kuzokwenza umehluko njengoba isimo siya ngokushuba emnothweni wezwe.URamaphosa ubekhuluma engqungqutheleni yezokutshalwa kwezimali ebiseGoli. Abatshalizimali bezinkampani ezahlukene bathembise ukuthi bazofaka izizumbulu emnothwnei wakuleli kuvuleke namathuba emisebenzi.Le ngqungquthela ibithanyelwe yizithunywa ezibalelwa ku-1 300 ezivela emazweni ehlukene kubhungwa ngamaqhinga okulekelelana ekufukuleni umnotho.‘’Ngeke kugcine ngezethembiso nje kuphela kodwa kuzofakwa imali ngempela kulesi sivumelwano esinaso,’’ kusho uRamaphosa.Le mali ifakwa nje uRamaphosa usanda kwenza isethembiso sokuthi uzozamela elakuleli imali elinganiselwa kuR 1.2 trillion kubatshalizimali ukwenza ngcono isimo somnotho kuleli.Uthe lokhu uzokwenza eminyakeni emihlanu ezayo ngokuhamba efongqa isigqoko emazweni ehlukene.Phakathi kwezinkampani ezithembisa ukufaka imali khona nezikhondlakhonda i-Anglo American ezofaka uR 17.5 billion. Kukhona nenkampani yaseRwanda iMara Corporation.INingizimu Afrika ihlaselwe ukuntenga komnotho lokhu okuholela ekwenyukeni kwentengo yezinto ezifana nophethroli owenyuka uphindelela nokukhalisa abantu kakhulu.URamaphosa uthe nakanjani le mali ezotshalwa izofana nomjovo ozophaphamisa umnotho osegumbini labagula kakhulu.",URamaphosa umemezele ukutshalwa kwezizumbulu
"UCHITHA eyokukhetha imidlalo kwabadlali bakhe umqeqeshi weKaizer Chiefs, uGiovanni Solinas, ongakawini nowokubika umdlalo we-Absa Premiership kusukela efikile eNaturena.Amakhosi aqale isizini ngendlela ethembisayo edlala ngokulingana neMamelodi Sundowns emdlalweni weligi. Lokhu kulandelwe wukushaya into ecokeme koweMTN8 ekhipha iFree State Stars ngo 3-0.Nokho kuhlakazeke konke ngesikhathi iChiefs ibuyiselwa kwamhlaba yiBidvest Wits, iyithela ngehlazo lika 3-1 eFNB Stadium emasontweni edlule. IChiefs ishayane yaze yabukana neBaroka FC emdlalweni ophele ngo 1-1, yaphinde yahluleka wukubuya namaphuzu eMgungundlovu ngesikhathi idlala ngokulingana ngo 0-0 neMaritzburg United.Indlela iChiefs edlale ngayo koweMTN 8 neyeligi ishiye imibizo kwabaningi ngokukhetha imidlalo kwabadlali beChiefs abanengcindezi yokuwina indebe emuva kwamasizini amathathu esomiso. Ngaphandle kwalokho iMTN 8 iyindlela esheshayo yokwenza imali nokubuyisa ukwethenjwa ngabalandeli.Amakhosi azobhekana neSuperSport United kowomlenze wokuqala wowandulela owamanqamu weMTN8 eLucas Moripe Stadium, ePitoli, ngeSonto ngo-3 ntambama.“KwiChiefs asiyikhethi imidlalo, sizama ukuwina yonke imidlalo esiyidlalayo. Akwenzeki siqoke ukuthi sifuna ukuwina muphi, siyeke muphi. KwiChiefs sihlale silungiselela ukuwina. Yikusasa lami nabadlali kwiChiefs,” kusho uSolinas.“Sizobhekana neqembu elinzima iSuperSport, elinabadlali abasezingeni eliphezulu nomqeqeshi oseqophelweni. Ngiyazi ukuthi umdlalo unemilenze emibili kodwa ngeke sikunake lokho. Sizosebenzela ukuwina yomibili imidlalo. Lo mdlalo siwuthatha njengonemizuzu engu-180. ISuperSport ihlule i-Orlando Pirates, AmaZulu neWits. Iyiqembu elinzima. Kodwa angesabi, ngiyabethemba abadlali bami.”NgoLwesithathu iChiefs isayinise uLebogang Manyama obekade edlala eTurkey, noMario Booysen ogawulwe yizembe ne-Ajax Cape Town. Ngaphandle kwalokho kuvele izindaba zokuthi uSiphiwe Tshabalala noBernard Parker basendleleni ephumayo eNaturena. UTshabalala kuvela ukuthi ufunwa yi-Erzurumspor yaseTurkey futhi iChiefs kuthiwa isivumile ukumdedela.“Angithandi ukukhuluma indaba yabadlali abahambayo nabafunwa yiqembu. UTshabalala noParker bajimile neqembu ekuseni. Okwami wukuqeqesha abadlali abakhona eqenjini. Uma nabo besekhona ngizobaqeqesha,” kusho uSolinas.“ULebo ungumdlali osezingeni eliphezulu, uzosisiza kakhulu ekushayeni amagoli. Sinabo abadlali abafana noKhama (Billiat), Castro (Leornado), Moon (Ryan) noParker kodwa uLebo uzokwengenza ekuhlaseleni ukuze sithole amagoli. Emdlalweni wangeSonto ngeke adlale ngoba akakabi qatha ngokwanele. Uma eselungile, uzosisiza sithole imiphumela.”Umqeqeshi weSuperSport, uKaitano Tembo, uthe uzimisele ngokuvikela indebe yeMTN 8. UTembo ubekade eyiphini likaStuart Baxter ngesizini edlule ngesikhathi beyiwina behlula iCape Town City kowamanqamu.“Bengikhona eqenjini eliyiwinile ngesizini edlule. Nginengcindezi yokuyigcina eqenjini. Umehluko ukuthi ngaleso sikhathi bengiyiphini kodwa izinqumo bezithathwa ngokuhlanganyela. Kufanele siyivikele indebe, bese sigxila kwiligi. Imidlalo emibili edlule isinike ukuzethemba kakhulu kodwa ngeke sikhohlwe wukuthi sidlala neqembu elikhulu iChiefs, siyazi ukuthi kuzoba nzima,” kusho uTembo.",Asiyikhethi imidlalo - Solinas
"UKHATHAZEKILE umndeni kajele waseWestville oduke eya emsebenzini.UNksz Nondumiso Nkabinde waseNanda uduke ngoNovemba 2 eya emsenzini. Umndeni kajele uthe ubuzitshela ukuthi uzobuya kwangenzeka.Unina omncane kaNksz Nkabinde (32), uNksz Dedi Nkabinde, uthe baqale ukukhathazeka bebona engabuyi nezinsuku zanda. “Samgcina ngoLwesihlanu eya emsebenzini sazitshela ukuthi kukhona lapho eye khona. Kuthe ziqhubeka izinsuku sathinta abasemsebenzini sibuza ukuthi bamgcina nini bathi ngoLwesihlanu akazange afike emsebenzini. Sibe sesikhathazeka. Iselula yakhe ibingasangeni kuze kube manje,” kusho uNksz Nkabinde.Uthe abazi lutho ngesoka ngaphandle kukayise wezingane zakhe ohlala ePitoli wathi sebethinte bonke abantu bebuza ngoNksz Nkabinde kodwa abatholi lutho. “Sesivule icala. Siyathemba uzotholakala ephila,” kusho uNksz Nkabinde.Okhulumela amaphoyisa KwaZulu-Natal, uColonel Thembeka Mbele, uthe basamthungatha. Amaphoyisa anxuse ongaba nolwazi ngokuduka kwakhe ukuba athinte amaphoyisa ngokushesha.",Kuthungathwa ujele waseWestville odukile
"SEKUPHINDE kwahoxa esinye isihlabani sikamaskandi kuMantshontsho Kamaskandi Awards, uPhumlani ‘Imfezemnyama’ Khumalo waMabunjwa wodumo lwengoma ethi Uhlanya Lwami nethi Wayimosha Le nto. Ngesonto eledlule kuphume uKhuzani neGcokama Elisha abakhala ngokungeneliseki ngalo mqhudelwano osuvumbulule omaskanda abaningi okubalwa kubo naMabhenanyawo.Imfezemnyama iqophe i-video yayifaka ezinkundleni zokuxhumana inxusa abalandeli bayo ukuba bangalinge bayivotele kulo mqhudelwano wezindondo ngoba ayihlanganise lutho nawo.Imfezemnyama iqokwe ngeqembu layo Amabunjwa kwiBest Male Group lapho iqhathwe khona naMageza Amahle, Amagcokama, Osaziwayo naManguni Amahle yabuye yafakwa nakoweBest Supporters, nakhona etholene phezulu naMageza noSaziwayo.Ichaza Imfezemnyama ithe ithathe isinqumo sokuhoxa emiqhudelwaneni ngenxa yokwenziwa impatha isikhathi eside.“Uma kwenziwa izinto kuthiwa Imfezemnyama akufanele isale noma ingabibikho. Kodwa ukwenziwa kwale nto ngisuke ngenziwa impatha, sengenziwe impatha kakhulu.” Uthe kuqale ngesikhathi ekhiphe iCD ethi Omahlalela, athi yashisa izikhotha kodwa wahlulwa ngabaculi abangadumile.Uthe okumcika kakhulu wukuthi kule miqhudelwano uhlulwa ngabaculi abangekho ezingeni noma kwenzeka iwina ayitholi ngisho indibilishi.Imfezemnyama yake yaqopha umlando iqumba phansi Indidane kwiBest Male kumaSatma Awards ngo2013.“Indaba yaMantshontsho ngicela ukungalokhu ngibalwa kuyona kakhulu, angisafuni ukungenela ama-awards.” Ithe nezindondo eke yaziwina isiziphihlizile, ezinye yazilahla ngoba ayikaze ithole ngisho isenti ngazo.“Angingalokhu ngifakwa kuMantshontsho, angenelisekile ngaMantshontsho akhona. Engikuchazayo bafowethu ngicela nime ukuvota, Imfezemnyama izobe ingekho lapho futhi nanoma yimaphi ama-awards ngizobe ngingekho kuwona,” kuphetha Imfezemnyama.Okhulumela aMantshontsho Kamaskandi Awards, uZazi Nxele, uthe baphoxekile ngesenzo seMfezemnyama ngoba bebazi ukuthi banobudlelwano obuhle nayo ngisho nakweminye imicimbi. Uthe bekufanele iqale ixhumane nabo ngaphambi kokugijimela kwi-video.Echaza ngokuqokwa kwabaculi uZazi uthe bekuqale kucutshungulwe abangenile bese kubhekwa nabangangenelanga kodwa abanamagalelo emculweni.“Sekunabaculi asebezakhela udumo ngokuhoxa kuMantshontsho ezinkundleni zokuxhumana. Bahlulwa yini ukuxhumana nathi ukuze sibakhiphe kahle hhayi ukuthi benze ama-video? Akekho umculi ophoqwayo ukuba angenele.”",Omunye ohoxe kuMantshontsho
"NONTUTHUKO NGUBANEU PHITHENE amakhanda umndeni wakwaZondi epulazini eliseHowick ngaseMgungundlovu emuva kokubhidlizwa komuzi, okusolwa umalume ngesigameko.Lo mndeni onamalungu ayisikhombisa okubalwa nengane eneminyaka emibili, usuhamba uquba komakhelwane kusukela ngoLwesihlanu olwedlule.Kuthiwa uMnuz John Zondi wafika nesagila waphihliza wonke umuzi. Lokhu kwenzeka phambi kukaNkk Elizabeth Zondi (65), nomzukulu oneminyaka emibili.Okhulumela umndeni uMnuz Siyabonga Zondi (26) uthe wafica unina esehlezi emnyango.“Sisangene asazi kumele senzenjani. Salala emnyango ngelanga lesigameko sabuye sacela komakhelwane nasezihlotsheni ukucushiswa.“Umalume ufike wagqekeza zonke izindlu, akazange abeke isizathu ngokubhidliza kwakhe kodwa sisola ukuthi ufuna imali kumnikazi wepulazi ngenxa yesethembiso esenziwa ngabadala,” kusho uMnuz Zondi.Kulo muzi kudilizwe izindlu ezintathu, eyokuqala enamagumbi amahlanu, enye inamagumbi amabili okulala nekhishi bese kuba yindlu enkulu eyikhishi. Leli pulazi kwakungelomlungu walidayisela uMnuz Thulani Ndlela weBusiness Zone.UMnuz Ndlela ethintwa ngalolu daba uthe naye washaqeka uma “umalume” ediliza umuzi ngoba akazange awuxoshe lo mndeni epulazini lakhe.“Anginankinga nalo mndeni ukuba uhlale lapha kuze kube bathola indawo. Nami ngafonelwa ngatshelwa ukuthi umalume ungene epulazini lami ngaphandle kwemvume wadiliza zonke izindlu.“Ngafika ngabona ugogo nengane sebehlezi emnyango.“Ngicabanga ukuthi okususe umsindo yimali abathenjiswa yona wumlungu owangidayisela ipulazi.“Baba nesivumelwano ngemali engingayazi, wathi uzobanikeza uhhafu wokwakhwa indlu kwenye indawo, bese kuthi uhhafu abanikeze uma sebehamba epulazini, sebedilize konke,” kusho uNdlela.Uthe uyafisa ukusiza lo mndeni osusele wodwa kuleli pulazi osuhlale kulo iminyaka engaphezu kuka-30.Amaphoyisa angavumelekile ukuphawula kwabezindaba athe ayalwazi udaba kodwa akukho cala elisavuliwe.Umndeni uthe uye esiteshini samaphoyisa eHowick ufuna ukuvula icala kodwa bathi kumele balungise udaba njengomndeni.Imizamo yokuthola umalume wakwaZondi ayizange iphumelele.",Basele dengwane abadilizelwe umuzi wabo
"KUPHITHENE amakhanda kubaphathi bakaMasipala wasoLundi emuva kokuthi kugqekezwe amahhovisi awo kwebiwa u-R80 000 ngempelasonto edlule.Imali kuthiwa ibigcinwe emahhovisi kamasipala ngenxa yokuthi izimoto eziyilandayo zingafikanga ngenxa yeholidi.Kuthiwa indaba yokwebiwa kwemali ibifihliwe ngenxa yokuthi sekuvamisile ukuthi kugqekezwe kwebiwe imali enkulu.IMeya yasoLundi, uMnuz Mfana Ntshangase, ithe bashaqekile ngoba kudaleke umonakalo omkhulu.“Imali eyebiwe yileyo esuke ivela kubantu abazokhokhela ama-rates nogesi nokunye kumasipala. Ngenxa yokuthi kule mpelasonto esisuka kuyo bekuneholidi, izimoto zezinkampani zonogada ezisithathela yona, azifikanga yase igcinwa emahhovisi. Ngaleyo ndlela izigebengu zithole ithuba lokugqekeza zalimaza okuningi zashaqa imali,” kusho uNtshangase.Uthe akusikhona okokuqala kwenzeka lokhu.“Akungiphathi kahle lokho okushoyo kokuthi kuthiwa siyazifihla izindaba kulo masipala. Empeleni indlela obuza ngayo ikhomba ukuthi ufuna ukuhlanekezela izinto. Thina akukho esingakubiki. Ngisho kulahleke imali yokuqala sawabikela amaphoyisa kodwa akukaze kuboshwe muntu. Nakulokhu sibikile emaphoyiseni. Icala silivulie emaphoyiseni aseMagudwini, oLundi.Usungaziphenyela wena bakunike inombolo yecala,” kusho uNtshangase.UNtshangase uthe abagqekeze emahhovisi bafike babopha onogada base beshaya amafastela bangena bagqekeza isisefo semali.Uthe okokuqala bafika bathatha unogada bambopha bamvalela endlini encane bagqekeza iminyango bangena bashaqa yonke imali.Uthe udaba balubikile emkhandlwini wamakhansela njengoba behlale benza.Uthe konke okwenzekayo bakubika kuzona zonke izinhlaka eziqondene nabo. Ubebala noMnyango wezokuBusa nokuBambisana neziNdaba zoMdabu, okaMgcinimafa neminye.Okhulumela amaphoyisa eKZN, uCaptain Nqobile Gwala, uthe kuvulwe icala lokugqekeza nelokweba kodwa akukaboshwa muntu.",Kugqekezwe kwamasipala oLundi kwebiwa uR80 000
"ABESIFAZANE uma besezinsukwini zabo, baba nolaka bacasulwe nayizinto ezincane, bazizwe bekhathele futhi bedangele. Konke lokhu kusuke kudalwa wukuphazamiseka kwama-hormone ngalesi sikhathi sokuya esikhathini.Ongoti bathi akubona abesifazane bodwa abazithola benale nkinga, kodwa nabesilisa njalo ngenyanga kukhona isikhathi lapho beke bazizwe khona benale mizwa. Bathi kuba nzima ukuqonda ukuthi lokhu kwenziwa yini, yingakho iningi lijwayele ukuzitshela ukuthi licasuka ngoba liyacasulwa noma ukudangala kubangwa yizinkinga nezinselelo owesilia asuke enazo.“Inkinga ebizwa nge-Irritable Men Syndrome ihlasela inqwaba yamadoda. Okubuhlungu wukuthi abanye ibhebhetheka baze benze umonakalo bengakutholi ukwelashwanokwenza izaba ngayo ngoba iyinto enganakwa nje,” kusho ungoti oseke wenza ucwaningo ngale nkinga yamadoda, uDkt Gerald Lincohn.I-hormone edume kakhulu emadodeni ngokwenza umsebenzi wokunikeza umdlandla wocansi, wokusiza ukuthi babe yizidlakela uma bejima, ukuzethemba nakho kuqhamuka kula mahomoni nokunye, i-testosterone, iyona futhi okuthi uma yehlile emzimbeni idale izinkinga ezihambisana nolaka olungaqondakali.Bathi ukwehla kweTestosterone kusuke kudalwa nawukuthi kunezikhathi lapho ikwazi khona ukuziphendula ibe ngolunye uhlobo lwehomoni okuyi-Estrogen.Lo ngoti uthi izinga lalolu hlobo lwe-hormone lungaqala ukwehla kwabesilisa abaneminyaka eko-30.Echaza uthi leli hormone liyakwenza ukuthi lishintshe usuku nosuku, ekuseni libe phezulu kuthi ngezikhathi zokulala libe phansi.Lokhu kugqama kakhulu emadodeni othola ukuthi ekuseni azizwa elangazelela kakhulu ucansi kodwa ebusuku induku ingafuni lutho.“Kubalulekile kodwa ukusho ukuthi indlela yokwehla nokwenyuka kwale homoni ayifani indoda nendoda,” usho kanje embikweni iHuman Reproductive Science, owacwaninga kabanzi ngalokhu ezilwaneni, okugcine ngokuthi kucwaningwe nakuwona amadoda.Uthi abantu abazithola besenkingeni, amakhosikazi ahlala nalaba besilisa aze agcine ezitshela ukuthi mhlawumbe obaba banolaka uma beholile (kulabo le nkinga ebahlasela kanye ngenyanga).Ukwazi ukuthi yini engenza ukuthi i-testosterone yakho yehle yikhona okubalulekile ukulwa nale nkinga uma uzibona ukuthi kungenzeka ukuthi ikuhlasele.Nazi ezinye izimpawu zale nkinga:* Wukwehla komdlandla wocansi noma kuthi noma induku ivuka, ibuye ikhophoze usathi usephakathi nomsebenzi.* Ukuqothuka kwezinwele* Ukwanda kwamafutha emzimbeni okungaziveza ngokuchicha ebusweni uma uvuka noma ekupheleni kosuku.* Ukukhukhumala kwezibele, kube sengathi uyahlosa* Wukukhathala okungaqondakali* Yimicabango eminingi efika yelakanyana ehlanganisa izinto ezimbi esezike zakwehlela, abantu asebeke bakucasula. Konke kuvuka kube kusha. Lokhu kubizwa wodokotela bengqondo ngokuthi yiBrain Fog.* Wukucasulwa yinto encane udinwe uthelwe ngamanzi* Ukuzizwa sengathi awuyinto yalutho noma uyisehluleki* Ukwehla kokuzethemba, ubone sengathi abantu bakuthatha kancaneKubalulekile nokho ukwazi ukuthi lezi zimpawu ezingenhla zingahambisana nokhwantalala, yingakho kubalulekile ukuthi uma ubona lolu shintsho usheshe ufune usizo ukuze uyiqonde inkinga yakho.Ukudla okuthengwa sekuvuthiwe-Lolu hlobo lokudla lunosawoti oyingozi kule hormone. Ngapphandle kokuthi kwenza umonakalo nasezingeni lembewu yowesilisa (sperm count), kodwa i-sodium etholakala enqwabeni yalolu hlobo lokudla, yehlisa izinga le-testosterone endodeni.Amafutha okuvamise ukuthi kuphekwe ngawo, i-vegetable oil-Uhlobo lwamafutha oluhlanganisa nokubizwa nge-polyunsaturated fatty acids kuyalwehlisa izinga.UtshwalaUkuphuza ingilazi yewayini uma usuyolala, kuchazwa wodokotela njengento enhle kakhulu emzimbeni womuntu, kodwa ukubhubhuza otshwaleni kuyalehlisa le hormone.Yingakho abesilisa abaphuza kakhulu begcina belishalazela ikamelo. Kubalulekile nokubalula ukuthi odokotela bathi kwabesifazane utshwala buyalenyusa leli homoni bese belangazelela kakhulu utshwala, kodwa kwabesilisa utshwala buyalona.Amakinati-Uke uzwe amakinati esebizwa ngomvusa nkunzi ngenxa yokuthi bukhona ubufakazi bokuthi anomthelela omuhle emizweni yocansi kwabesilisa. Kodwa lukhona uhlobo lwamakinati alehlisayo izinga le-lestosterone kwabesilisa. Ama-walnuts nama-almonds abalwa kulolo hlobo lwamakinati.Nakhu okunye ukudla ongaqinisa kukhona ukukhuphula izinga leTestosterone:I-TUNAUVitamin D okulolu hlobo lukafishi wenza omkhulu umsebenzi kulama hormone.UBISI I-LOW FATNalo lugabe ngawo uVitamin DISIKHUPHASHAKuyaye kuthiwe abantu abaqinise emkhwepheni eqandeni ngoba lokhu okuphuzi kunyusa iCholesterol, okungamafutha angadingeki emzimbeni, kodwa ngakolunye uhlangothi, okuphuzi eqandeni kungakusiza ukwenyusa leli homoni njengoba kugabe ngemisoco enzulu.INYAMA EBOMVUNalolu hlobo lwenyama kuye kuthiwe alulungile njengoba ukuludla ngokwedlulele kudala iGout emadodeni, kodwa ngaphandle kwalokho, inyama ebomvu inothe ngeZinc edume kakhulu ukwenyusa izinga leTestosterone.",Ezempilo: Abesilisa nabo bayaya njalo 'ezinsukwini zabo'
"UPHITHENE ikhanda owesifazane waseMgungundlovu othi webelwe ingane ngumlisa obeyisoka likamngani wakhe ngoba lithi lifuna babuyelane.UNksz Lindiswa Khuboni waseSwapo, eMgungundlovu, uthe akasabulali ubuthongo kusuka kunyamalale indodana yakhe u-Andile Malwande Fihla okusolwa ukuthi ithunjwe ngumlisa owayeyisoka likamngani wakhe.Uthe indodana yakhe beyisendleleni eya esikoleni ngoLwesihlanu emasontweni amabili edlule ngesikhathi lo mlisa eyimisa ethi ufuna inombolo kanina.Uthe ngokujwayelekile u-Andile uvame ukuthi ahambe nomzala wakhe wentombazane olingana naye uma eya esikoleni uMsilinga Primary, eZinketheni.“Nangalolu suku ubehamba naye kwase kuqhamuka * %4$#@*& (emgagula ngegama) wabamisa wase ethi ucela u-Andile amnike inombolo yami. Bathe uma bemtshela ukuthi basaphuthuma esikoleni wathi * -Andile akasale, umzala wakhe aqhubeke aye esikoleni uzomfica endleleni kodwa akabange esafika esikoleni,” kusho uNksz Khuboni.Uthe indodana yakhe ayikaze ibuye ekhaya kusuka kwenzeka lesi sigameko. Ngokusho kwakhe lo mlisa bazama ukumshayela ucingo bekhuluma naye ngoba bethi uzoyibuyisa ingane kodwa kwanhlanga zimuka nomoya.“Ethintwa uvumile ukuthi ingane ikuyena. Uthe ngeke ayibuyise intombi yakhe ingakabuyelani naye. Ungisole ngokugxambukela ezindabeni zabo wathi yingakho ethathe ingane,” kusho uNksz Khuboni.Uthe begcina ukumshayela ucingo ubeseluvalile selungena ku-voicemail.UNksz Khuboni uthe sebeyile lapho obekuhlala khona lo mlisa kodwa kuthiwa akekho khona futhi nezihlobo zakhe zithi azimazi ukuthi ukuphi.Uthe lolu daba lubikiwe emaphoyiseni kanti ayazama ukumsiza kodwa namanje ingane ayikatholakali.Okhulumela amaphoyisa KwaZulu-Natal, uColonel Thembeka Mbele ukuqinisekisile ukuthi amaphoyisa aseMountain Rise avule icala lokuthumba lase lidluliselwa ethimbeni eliphenya ngamacala odlame lwemindeni, ukuvikelwa kwezingane namacala ocansi eMgungundlovu ukuze liphenye.UCol Mbele uthe kukholakala ukuthi u-Andile wayesendleleni eya esikoleni ngesikhathi ethunjwa.Unxuse noma ngubani onganolwazi ngokuthi ukuphi nanoma ubani obone lesi sigameko ukuthi athinte umphenyi uDetective Sergeant Ntombela ku-083 939 8853.",Kusolwa obeyisoka likamngani ngengane elahlekile
"OWAYENGU Khomishina  kwaSouth African Revenue Services (Sars) uMnuz  Tom Moyane usekuqinisekisile ukuthi irogue unit beyikhona futhi isebenza, ummeli wakhe uthe uzimisele ngokufakaza ngalokhu akushoyo.Ummeli kaMoyane uEric Mabuza uthe uma engase inkantolo uMoyane ukuthi avele azofakaza ngakwaziyo, lokho angakwenza ngaphandle kwenkinga kwazise akekho ongaphikisana nomyalelo wenkantolo.“Angabethula ubufakazi uma inkantolo imyalela ukuthi enze njalo,” kusho uMabuza ekhuluma ngoMoyana ngesikhathi ebuzwa i-Independent Media ukuthi angakwazi yini ukukufungela lokhu akushoyo.Kodwa ummeli akakwazanga ukuphendula umbuzo wokuthi uMoyane ucabangani  ngesinqumo sikaNgqongqoshe wamaBhizinisi kaHulumeni uPravin Gordhan.Ngesonto eledlule lo mlisa owaxoshwa nguMengameli Cyril Ramaphosa ngoNovemba wonyaka odlule uyena owavula icala evulela i-unit.Uthe ezinye izinto ezathengwa zisebenziselwa ukumpimpa, amakhamera, imishini yokuqopha, ukujenywa kwama cellular, okwakwenziwela ukuphazamisa ezokuxhumana phakathi kwama phone nama cellular..“Ngavula icala esiteshini samaphoyisa eBrooklyn ngoMeyi 2015, nabasebenzi ababili bafika nabo bavuma ukuthi bazokuba ngofakazi bahulumeni,"" kuchaza isitatimende esithunyelwe uMoyane.Okhulumela amaHawks uCaptain Llyod Ramovha uthe izolo bebesematasa bebheka izivumelwano bazokwazi ukuqinisekisa konke ngoLwesibili.",Uzimisele ngokuthula ubufakazi owayenguKhomishan kwaSars
"I-KAIZER Chiefs izovuselela inkontileka yensika yomdlali uSiphiwe “Shabba” Tshabalala oyisithandwa sabalandeli baMakhosi. Inkontileka kaShabba neChiefs iyaphela ngoJuni.Lezi zindaba zitshelwe Isolezwe nguJazzman Mahlakgane ophethe izindaba zaleli nxele eseliphenduke ingwazi yeChiefs.“Siyakhuluma neChiefs ngenkontileka entsha kaShabba. Weneme kwiChiefs futhi neqembu leneme ngomsebenzi wakhe. Njengamanje sesikhuluma indaba yezinombolo ngemuva kwalokho bese siyaqeda,” kusho uMahlakgane.UTshabalala ufike kuMakhosi ngo-2007 esuka kwiFree State Stars. Kuleli qembu usezinqobe zonke izicoco eNingizimu Afrika. Usenqobe izicoco ezimbili ze-Absa Premiership, ezintathu zeTelkom Knockout neseNedbank Cup.Kwelesizwe usedlale imidlalo engu-91 washaya amagoli angu-12.“Noma kanjani uShabba uzohlala kwiChiefs. Kungenzeka ivuselelwe ngonyaka inkontileka nombandela wokuthi yelulwe uma isiphela. Njengamanje yinto esiyixoxayo neChiefs,” kusho uMahlakgane.UTshabalala (33) usedlale kuMakhosi imidlalo engaphezu kuka-300 washaya amagoli angaphezu kuka-50. Usedlale esigabeni esikhokhelayo iminyaka angu-14. Wazakhela igama ngeNdebe yoMhlaba yokuqala esike yadlalelwa e-Afrika ngesikhathi eshayela iBafana Bafana igoli idlala ngokulingana neMexico eFNB Stadium, eSoweto, eGoli ngo-2010 eNingizimu Afrika.Leli goli lagcina lifakwe ohlwini lwamagoli avelele. Enye insika ephelelwa yinkontileka ngoJuni nguHappy Jele we-Orlando Pirates.“Ukaputeni (uJele) ngeke aze abe nenkinga. Asikho isidingo sokutatazela. Yinto sizoyilungisa emasontweni azayo. Nokho asijahile,” kusho uMahlakgane.UJele uqale ukudlala esigabeni esikhokhelayo kuyona iPirates ngo-2006. Akakaze aphinde adlalele elinye iqembu ngaphandle kwePirates. Kuleli qembu usedlale imidlalo engaphezu kuka-200.",IChiefs izovuselela inkontileka yensika yayo
"NONHLANHLA MKHABELAU METHULI wezinhlelo zethelevishini owaduma kuYO TV uthi kwakungelona iphupho lakhe ukusebenza kuthelevishini kodwa wumsebenzi asheshe wazibona ukuthi uyakwazi ukuwenza wabe eseqhubeka ehlala kuwona.UHulisani “CC” Ravele (26), osanda kukhuza ibuya ekwethuleni izinhlelo kuthelevishini emuva kokunyamalala iminyaka emine, uthe usekwamukele ukuthi impilo yakhe ikuthelevishini.Le ntokazi eshiye kuYO TV ngo-2008 iqale ukwethula uhlelo olusha lwezingxoxo i-
I Am South African, oludlala esiteshini sethelevishini sezindaba nezisematheni, i-ANN 7.“Ngeke ngiqambe amanga ngithi ukusebenza kuthelevishini kwakuvele kuyiphupho lami. Wumsebenzi nje engathi uma ngiwuqala ngineminyaka engu-11 kuphela ngingakabi nanesiqiniseko sokuthi ngifuna ukuba yini empilweni kwasheshe kwacaca ukuthi ngiwenza kahle,” kusho uHulisani.Uthe nakuba ubewuthanda umsebenzi wakhe kodwa ukhule ethanda ukungena kwezamabhizinisi njengoba akhetha nokwenza iziqu zeB Com Marketing Management aziphothule e-University of Johannesburg ngo-2008.Ngo-2010 uthe ujoyine inkampani esebenza ngobuchwepheshe lapho ayeyi-project manager khona.“Wumsebenzi obe yinselelo kakhulu kimina lona ikakhulukazi ngoba bese ngiphuma kuthelevishini. Kunabantu abebethi uma bengibona bangibuze ukuthi angiyona yini le ngane yakwaYO TV abanye ubabone ukuthi kabethembi ukuthi ngizowenza kahle umsebenzi wami nobekufaka ingcindezi yokuthi ngizikhandle ngokuphindiwe ukuzibonakalisa ukuthi ngiyayazi into engiyenzayo,” kuchaza uHulisani.Uthe uyakujabulela ukubuya kuthelevishini ikakhulukazi njengoba esekhulile futhi nohlelo alwenzayo lufundisa.“Wuhlelo oluxoxa izindaba zabantu abaningi abehlukene kusuka embonini yamabhizinisi kuya kwezobumnandi, okubalulekile wukuthi lufundise kodwa ngendlela emnandi, echazayo,” usho kanje.Ngaphandle kohlelo lwakhe olusha, uHulisani uthe umatasatasa ngezinhlelo zakhe ezimbalwa azihlanganisela ithelevishini njengoba enenkampani yakhe yokudidiyela izinhlelo.“Kunolunye nje oluzobonakala kungekudala kuthelevishini kodwa angifuni ukungena kakhulu emininingwaneni ngoba kusekhona okunye okungaqinisekisiwe,” usho kanje.Uthe inkampani yakhe yokudidiyela ayiqambe ngokuthi yiTshimbiluni Productions uyiqale ngo-2011.“Ngiyiqambe ngegama likamama kanti leli gama lichaza into oyizwa ngaphakathi enhliziyweni nokuyindlela engiwenza ngayo umsebenzi wami,” kuphetha uHulisani.",Ubuye nohlelo alwethula ku-ANN 7
"NONTUTHUKO NGUBANEAMAPHOYISA athungatha ongaba nolwazi ngamathambo okukholakala ukuthi awomuntu atholwe ePeacevalley ePhase 3 ngase-Edendale, eMgungundlovu ngoLwesine.Isolezwe lithole ukuthi ngoLwesithathu ntambama, umelusi wabona okusolisayo okungathi amathambo, kwabizwa amaphoyisa. Ngenxa yokuthi kwase kuhlwile kungabonakali kahle amaphoyisa abuye  izolo kule ndawo.Kuthiwa kutholwe amathambo egcwele yonke indawo, kwambiwa kwatholwa namanye esethuneni elingashoni.Akwaziwa ukuthi awomuntu wesilisa noma owesifazane.Kusazohlolwa bese kuvela ulwazi olugcwele.Isolezwe lithole ngomthombo walo osondelene nalolu daba ukuthi amalungu omphakathi athukile ngala mathambo atholakele.“Umphakathi ubumi izixongololo ubuzana ukuthi ngabe akabani amathambo. Okwenza kube nzima ukuthi akwaziwa noma umuntu wendawo noma umuntu owalahlwa abathize kule ndawo. Umphakathi uthukile  ngokubonile,” kusho umthombo.Okhulumela amaphoyisa KwaZulu-Natal u-Colonel Thembeka Mbele, uthe: “Amaphoyisa asePlessislaer avule idokodo kulandela ukutholwa kwamathambo okukholakala ukuthi awomuntu ePeacevalley ePhase 3 ekuseni namhlanhle (izolo). Uphiko lwamaphoyisa olutakulayo lubikelwe ngokuthize okutholwe kule ndawo ngoLwesithathu. Lube seluya kuyona  namhlanje (izolo), bathole amanye amathambo ethuneni elingashoni. Uphenyo lwamaphoyisa lusaqhubeka,” kusho uCol.Mbele.Khonamanjalo, uthishanhloko wasesikoleni saseRichmond, ngaphandle kwaseMgungundlovu, obhekene necala lokudlwengula uthisha unikezwe ibheyili ka-R2000. Icala lihlehliselwe uJuni 29 nonyaka.Umsolwa uzobe esayina njalo esiteshini esiseHilton.Isolezwe libike ngalesi sigameko izolo. Uthishanhlolo ubevele enkantolo yaseRichmond.Usolwa ngokudlwengula uthisha oneminyaka engu-29. Ngokwezinsolo kuthiwa wathembisa uthisha ukumqasha ngokugcwele kulesi sikole, wabe esemdlwengula esehhovisi lakhe.",Kutholwe amathambo omuntu eMphithi
"INDODANA yowayengumengameli wakuleli uMnuz Jacob Zuma, uMnuz Duduzane Zuma, isithumele incwadi yokumangalela umbuso njengoba izizolandelwa amasamanisi. Emuva kwezinsuku ezimbili efakaza kwikhomishana ephenya ukulawulwa kombuso yidlanzana kuleli sonto, uDuduzane usethumele umbuso izincwadi ezimbili njengoba ekhala ngokushushiswa kabuhlungu ekubeni bungekho ubufakazi obukhombisa ukuthi uyathinteka emacaleni athweswa wona. Ummeli wakhe uMnuz Rudi Krause uthe uDuduzame usethumele incwadi yokumangalela kumbuso, futhi isinyathelo esilandelayo kuzoba imali yesinxephezelo abayifuna kuhulumeni. Kulezi zincwadi ezimbili, uDuduzane ubhale ngokuboshwa kwakhe esikhumulweni sezindiza i-OR Tambo ngoJulayi wangonyaka odlule ngenkathi ezongcwaba umfowabo, uMnuz Vusi Zuma. Ngaleso sikhathi, uDuduzane uboshelwe izinsolo zenkohlakalo njengoba owayeyiphini likaNgqongqoshe wezimali uMnuz Mcebisi Jonas wasola uDuduzane nomndeni wakwaGupta ngokuzama ukumfumbathisa imali engu-R600 million ukuze ezokhushulelwa esikhundleni sokuba uNgqongqoshe wezimali, 'uma ezosebenzisana nabo'. Ukuboshwa kukaDuduzane kwasusa omkhulu umsindo kwazise walethwa enkantolo efakwe amaketango ezandleni nasezinyaweni. NgoJanuari walonyaka, uphiko lwezokushushisa yahoxisa okwesikhashana amacala ayebekwe uDuduzane, yabalula ukuthi kumele uJonas aqale afakaze kwikhomishini kaZondo.Ecaleni lesibili, uDuduzane wayesolwa ngokubulala ngokungenanhloso enkantolo njengoba wayesolwa ngokushayisa abulale uNksz Phumile Dube waseZimbabwe ngemoto, esigamekweni esenzeka ngoFebhruari wango-2014. NgoJulayi kulonyaka, iNkantolo yeMantshi yaseRandburg yamthola engenacala uDuduzane, njengoba imantshi uTebogo Thupaatlase yathi omunye wofakazi bombuso wayengathembakali futhi umbuso uhlulekile ukuveza ubufakazi obuqanda ikhanda. Engxoxweni abe nayo nabe-Independent Media ngoLwesibili, uKrause uthe: “Sesithumele incwadi kuhulumeni futhi sizothumela amasamanisi enkantolo ngokuhamba kwesikhathi,” kusho uKrause. Uthe isinyathelo esilandelayo ukunquma imali yenhlawulo okumele ikhokhelwe uZuma. UKrause uthe lokho kuzokwenzeka phakathi kwezinsuku ezimbili kuya kwezintathu ezilandelayo. Efakaza kwikhomishana kaZondo, uDuduzane waveza ukuthi uzothathela uhulumeni izinyathelo zomthetho. ",Umangalele umbuso uDuduzane Zuma
"ABAZALI bezingane ezabulawa ngoshevu ngabesifazane ababili, okukhona kubo nowayeyishende likayise wenye, bathi ngeke siphole isilonda sokubulawa kwezingane zabo yize begculisekile ngesigwebo esinikwe oyedwa wabo.Lokhu kulandela ukugwetshwa kuka-Amahle Maliwa odilikajele ababili ngokubulala uNjabulo Mankayi noLuyanda Msomi ababeneminyaka engu-10 ngesikhathi befakelwa ushevu bebulawa ngoNovemba 2017. Lezi zingane zazifunda esikoleni samabanga aphansi eClairwood.U-Amahle utshele inkantolo ukuthi wabulala izingane noNksz Liziwe Ngwayishe ngoba wayesaliwa nguyise kaNjabulo, uMnuz Thandaza Mankayi.Ngesikhathi kufundwa isitatimende sakhe enkantolo, uveze ukuthi yena noNksz Ngwayishe, bakuhlela ukuthatha izingane ngesikhathi zibuya esikoleni.U-Amahle ugwetshwe ngoLwesithathu.Izolo icala likaNksz Ngwayishe lihlehliselwe uMsombuluko ukuze axoxe nommeli wakhe.Ngaphandle kweNkantolo eNkulu eThekwini abazali bezingane bathe baneme ngesigwebo esinikwe u-Amahle kodwa amanxeba asekude ukuphola. Unina kaLuyanda, uNksz Nomusa Msomi, uthe sisebuhlungu isilonda sokushona kwengane yakhe.“Isigwebo esikhishwe yijaji siyanelisa kodwa kithina njengabazali izinhlungu ngeke ziphele, ukuphumula asikutholi. Isigwebo sifundisa noma yimuphi umuntu owenza okubi ukuthi umthetho uyasebenza. Thina bazali asikutholi ukuphumula ngesihluku esenziwa ezinganeni zethu zingenacala. Angimsoli uyise kaNjabulo ngokwenzeka ngoba akazange asithume isigebengu ukuthi sibulale izingane,” kusho uNksz Msomi.Uthe bafisa ukululekwa ngokomqondo ngoba ubuhlungu babo abupheli ikakhulu njengoba bephinde bashonelwa ngenye ingane yabo ebinenyanga izelwe ingagulanga.UMankayi uthe wenelisekile ngesigwebo esinikwe owayeyishende lakhe wathi ufisa sengathi asolwa naye angatholakala enecala anikwe isigwebo esifanayo.Uthe kwaba nzima ukukholwa wukuthi owayeyishende lakhe angenza into efana nalena ngoba wayezenza umuntu owayezithanda izingane zakhe.“Kungiphatha kabuhlungu ukuthi wabulala ingane yami. Ubelungile ekhombisa ukuzithanda izingane zami. Angizange ngikholwe ngesikhathi ngithola ukuthi ubulele ingane yami. Ubethi noma ebona izingane zidlala emgwaqweni angitshele uma esengibona ukuthi uzitshelile ukuthi azigoduke,” kusho uMankayi.",‘Ngeke ziphele izinhlungu zokufelwa’
"UKHATHAZEKILE umndeni womfundi oneminyaka eyisithupha owalahleka ehamba nabangani bakhe beyolanda izinkomo emadlelweni ngo-Agasti 29.UZabelo Lungelo Nala waseMndunduzeli, eNkandla, kusolakala ukuthi wanyamalala ngesikhathi kuqhamuka abazingeli ababehamba nezinja eziningi.Kuthiwa yena wabaleka wabuyela ngasekhaya, bonke ayehamba nabo babalekela ngalapho babeyolanda khona izinkomo. Kubikwa ukuthi lesi sehlo senzeka sebesezintabeni zasesigodini eMatholemgele khona eNkandla.UZabelo ungumfundi kaGrade 1 eMndunduzeli Primary.Umndeni wakhe uthi usumbheke yonke indawo ngokubambisana namalungu omphakathi, abaholi namaphoyisa kodwa akatholakali. Lo mndeni usukhalela okungenani ithambo lakhe ukuze ulingcwabe uma kuwukuthi akasekho emhlabeniUninakhulu kaZabelo, uNksz Shalazile Nala, uthe usekhala ubusuku nemini unina wengane edukile uma ecabanga ngayo.UNksz Nala uthe uZabelo wayehamba nezingane zakamakhelwane eyolanda izinkomo futhi kunabantu abambona edwanguzela yedwa esekhala ngesikhathi esedukelene nayehamba nabo.Uthe indawo alahlekela kuyona ayinamahlathi, wukhalo nje.“Asitholi nento ayeyigqokile nje. Izulu lalingelihle kangangoba samcinga sekunenkungu, lina ngosuku anyamalala ngalo,” kusho uNksz Nala.UZabelo unyamalale egqoke isikibha esibomvu esinemikhono emide, ibhulukwe elibubende, ijakhethi eluhlaza namabhuzi amnyama.Okhulumela amaphoyisa KwaZulu-Natal, uColonel Thembeka Mbele, uthe uphiko lwamaphoyisa oluphenya amacala odlame emndenini, ukuvikelwa kwezingane nawocansi eShowe, licela umphakathi ulifunise uZabelo.UColonel Mbele uthe unoma ngubani ongaba nolwazi olungaholela ekutheni atholakale angathinta umseshi uSgt. Sifiso Mpungose enombolweni ethi: 079 696 3440 noma ethi: 035 473 0022.Bangashayela neyeCrime Stop ethi: 08600 10111.UZABELO Nala owaduka eyolusa izinkomongo-Agasti 29 eMndunduzeli, eNkandla Isithombe: SITHUNYELWE",Unina usekhala ubusuku nemini ngowaduka eyolusa
"MENZI MAGUBANES INGAHLE sihlale izinyanga eziyisithupha singalikhahleli ibhola isiqongqwane seKaizer Chiefs neBafana Bafana uMorgan Gould esilimale ngoLwesibili emsipheni ohlanganisa unyawo nomlenze. Lokhu kulimala kukaGould ngeke kugcine nje ngokukhinyabeza izinhlelo zikaStuart Baxter (opheka iChiefs) kodwa kuzophinde kulimaze nezikaGordon Igesund (umqeqeshi weBafana) zokumbophela ku-Africa Cup of Nations (Afcon) ekuleli ngoJanuwari nangoFebhuwari.Lo mdlali oyingozi emabholeni aqhamuka emoyeni uzophinde alahlekelwe yingqayizivele yethuba lokuyodlala neBrazil eSao Paulo ngoSepthemba 7.Nokho ngokubona kwaloyo owayedlala esiswini kuChiefs, u-Isaac ‘Shakes’ Kungoane, lokhu akakuboni kuzomthikameza u-Igesund kwazise baningi abadlali kuleli abadlala le ndawo kaGould.“Uma engababoni kahle abadlali abadlala ku-Absa Premiership kuzomele aye emazweni aphesheya kwezilwandle ngoba baningi abakuleli abadlali kulezo zindawo. Kodwa ngokubona kwami sinabo baningi abalapha. Kukhona u(Tefu) Mashamaite, (Erik) Mathoho, (Musa) Bilankulu, (Bevan) Fransman noRoscoe (Pietersen). Kukhona ku(Anele) Ngcongca okwaziyo naye ukudlala nakule ndawo. UGordon unenqwaba kabi yabadlali angakhetha kubo,” kusho uKunguane.Leli nxele elalithi uma liyihlikihla kukhale izihlwele ngezikhathi zalo liphinde laveza ukuthi lo mshophi wokulimala kukaGould akumele kube yinto u-Igesund acasha ngayo uma ebhedelwa yizinto.“Abantu bayathanda ukucasha ngesithupha uma izinto zibabhedela. Uma ungumqeqeshi weqembu lesizwe kumele ube nabadlali abahlanu ozokhetha kubo kuzo zonke izindawo. Naye kumele engabe unabo labo badlali. Kona kubuhlungu ukulahlelwa ngumdlali onjengoGould. Amava akhe ngeke uwadlulisele komunye umuntu, njengoba engekho akekho nawo.“UGordon kuzomele akhombise isizwe ukuthi naye unamava kulo msebenzi athole umuntu ozovala lesi sikhala ngokushesha. Ngiyazi ukuthi uGordon uyamthanda uGould futhi sengike ngezwa amahebezi athi ufuna ukumeza ukaputeni wakhe ngomuso,” kuqhuba uKhungoane.Lo mdlali ulimala nje kuke kwaba namahebezi okuthi kungenzeka athathe ibhade lobukaputeni kuBafana kulandela ukungagculisi kwefomu kaSteven Pienaar ogijima ku-Everton.Kuzobonakala ngoLwesine ukuthi u-Igesund ufake bani esikhaleni sikaGould uma esememezela iqembu azoya nalo eBrazil emdlalweni wobungani. Eminye imidlalo azoyizwa ngendaba uGould yile iBafana ezoyidlala neMozambique (ngoSephtemba 11, eMbombela Stadium), Poland (ngo-Okthoba 12 ePoland), United Arab Emirates (ngo-Okthoba 16, e-UAE) noweZambia weNelson Mandela Challenge (ngoNovemba 14, kuleli).",UGould uzofakela u-Igesund ukushisa
"Nokubongwa PhenyaneLeli qophamlando uNasty C ulenze ngokuhlanganyela neRed Bull, Africa Creative Agency nenkampani yakhe i-Ivyson Entertainment.Liyimizuzu engu-48, kanti laziwa ngokuthi iZulu Man in Japan.Kulona kuzogqama uNasty C, ecula nabaculi abahlukene kuleliya lizwe abahamba phambili okukhona kubona uJP The Wavey, Ricky, Yoshi nabanye.Ekhuluma ngokuba kuleliya lizwe uNasty C, uveze ukuthi akujabulela kakhulu ukwazi amasiko akhona ahlukene, ukudla kwakhona kanjalo nezimoto zakhona ezisetshenziswa ukuthutha abantu.“Enhliziyweni yami bekulokhu kukhona ukuthi ngidinga ukuya eJapan. Nami angazi lowo muzwa wawudalwa yini. Kungenzeka ukuthi yingoba angigcini nje ngokuba umculi kuphela kodwa ngiyiciko ngakho kuleliya lizwe uma uyiciko kuningi ongakwenza ngezinsiza ezikhona eJapan. Ngiyabonga kakhulu kwabakwaRed Bull ngokunginika leli thuba lokwandisa ulwazi lwami emkhakheni wamaciko othinta imfashini, umculo nangendlela izinwele zami ezizobe zibonakala ngayo,” kuchaza uNasty C.Uqhube wathi yena nabangani bakhe baseJapan, benza izingoma eziyisikhombisa ezinsukwini ezingu-8.“Indaba yolimi ayibanga inkinga kakhulu, ngihlale kakhulu kuleliya lizwe, abantu bakhona banobubele, bayazinikela emsebenzini abawenzayo banomdlandla,” kuchaza yena.Abasiki bengqephu athe umsebenzi wabo uzobonakala o-Ugo Mozie, Rakan Abdulwahid imenenja yakhe uColin Gayle okunguye obe umqondisi weqophamlando ngokuhlanganyela noNhlakanipho Teddy Mkhize.",Kuphuma iqophamlando likaNasty C
"NONTUTHUKO NGUBANEB AKHISHWE ngenganono abesifazane ezindlini zabo ehostela laseMlazi iGlebelands ngempelasonto.Abesifazane ababili baphume ngesamagundane endlini abahlala kuyona kwathi omunye “waxoshwa” nomndeni wakhe behlaselwa abesilisa ngezibhamu.Isehlakalo sokuqala senzeke ngoLwesihlanu kuBlock 45 lapho kudutshulwe khona abesifazane besendlini yabo kodwa kwangalimala muntu.NgoMgqibelo kuphinde kwahlaselwa omunye wesifazane obehlala nomndeni wakhe kuBlock 48.Bonke kuthiwa bathuthile ezindlini zabo ngenxa yokwesaba.Okhulumela amaphoyisa KwaZulu-Natal uColonel Jay Naicker ukuqinisekisile ukuthi kuvulwe icala lokuzama ukubulala kulandela ukuhlaselwa kwabesifazane.“Amaphoyisa aseMlazi aphenya icala lokuzama ukubulala kulandela isigameko saseGlebelands sokuhlaselwa kwabesifazane ngoLwesihlanu. Ngokophenyo owesifazane oneminyaka engu-37 uhlaselwe ngabasolwa abangaziwa esendlini yakhe. Badubule ewindini kodwa kwangalimala muntu. Isizathu sokuhlaselwa kwabo asaziwa,” kusho uNaicker.Umthombo we
Solezwe uthe abesifazane baxoshwa ezindlini zabo abafuna ukungena kuzo ngodli.“Kudideke wonke umuntu njengoba sekuhlaselwa abantu besifazane bezihlalele ezindlini zabo. Kunzima kakhulu kule ndawo uma sekukhishwa abesifazane ngendluzula ezindlini zabo njengoba bedutshulwa. Omunye uphume nezingane zakhe abazi bazohlalaphi. Sithwele kanzima kuleli hostela asazi sizolanyulwa ubani isimo,” kusho umthombo.Kuvele ukuthi esigamekweni sangoLwesihlanu kwafakwa incwadi ngaphansi kwesicabha sendlu eyayisabisa abesifazane ithi abaphume baphele kule ndlu uma bengafuni ukuphuma sebeyizidumbu.Kwenzeka lokhu nje amaphoyisa ayiqaphe ngeso lokhozi le ndawo.Abesifazane kuthiwa baphume endlini baqonda ekhumbini yamaphoyisa ebimi ehostela bawabikela ngalesi sehlakalo. Akekho osaboshiwe ngaleli cala.Isolezwe lisanda kubika ngesigameko lapho indoda yakuleli hostela eyayisinde ihlaselwa, abesilisa abayihlasela bazama ukuyoyiqedela esibhedlela.UMnuz Mbuyiseni “Maseveni” Maduna, owasinda ngokulambisa edutshulwa ngezinhlamvu eziyisithupha ngoJuni 11 ehostela, waphinde waphunyuka sekugasela abantu esibhedlela iPrince Mshiyeni Memorial, eMlazi, okusolwa ukuthi bebezomqedela.UMaduna wadutshulwa eseduze kwendlu yakhe kuBlock O ehostela elungiselela ukuya emsebenzini.Ukushuba kule ndawo kuqale phansi kudutshulwa uMnuz Sipho Ndovela owadutshulwa ngaphandle kwenkantolo eMlazi.UNdovela wayengomunye wofakazi ecaleni lokubulala elithweswe uMnuz Bongani Hlophe, Mnuz Fezile Mbadu, Mnuz Innocent Zoro Jali noMnuz Lucas Nsampa Ndlovu. Leli cala lizobuyela enkantolo kusasa.UNdovela wayengufakazi nasecaleni lokubulawa komngani wakhe, uMnuz Fikile Siyephu, wase-Eastern Cape nakwamanye ezigameko zokubulawa kwabantu ehostela.Kusanda kudutshulwa uMnuz Themba Mpine (45) waseMatatiele washona eyongena lapho esebenza khona. Abahlala kuleli hostela sebehlale bethuka izanya ngenxa yalolu dlame.Isolezwe labika ngokuthi abanye abantu abasakwazi ukuya emsebenzini ngenxa yovalo besaba khona ukuhlaselwa.",Kudutshulwe abesifazane eGlebe
"UKHALA ngokudembesela kwamaphoyisa umndeni waseKhobongwaneni, eTaylors Halt, ngaphandle kwaseMgungundlovu, osuphila ngokuhlala ucashile ngenxa yokusaba emuva kokubulawa kwamalungu omndeni amane kwashiswa nomuzi.Ilungu lomndeni wakwaNgcobo elingathandanga ukudalulwa igama ngenxa yobucayi bodaba, litshele Isolezwe ngobunzima bempilo kulandela ukuhlaselwa kwabo.Lo mndeni uthi yize sekubulewe abantu abane bomndeni, akukho nelilodwa icala eselibophe abasolwa noma bathole umbiko emaphoyiseni ukuthi kuqhubekani ngamacala.Isolezwe ngenyanga edlule libike ngokuhlaselwa kwalo mndeni, okwashiswa kuwo umuzi nezimoto ezine ezazipake egcekeni. Kwabulawa nelungu lomndeni lesifazane. Badutshulwa behamba ngemoto, abane basinda.Lesi sigameko silanywa ezinye ezimbili zangonyaka odlule ngo-Okthoba okwabulawa kuso uMnuz Mawele Ngcobo nendodana yakhe uMnuz Vezokuhle Ngcobo.Nabo badutshulwa behamba ngemoto.Kwabulawa noMnuz Abel Ngcobo, naye owadutshulwa ehamba ngemoto. Lo mndeni unebhizinisi lamatekisi.Ilungu lomndeni elikhulume neSolezwe lithe impilo isinzima ngoba abasakwazi ukuphumela emnyango.“Kumanje siphila njengezinyamazane, sihlala sicashile ngoba asazi ukuthi sizohlaselwa nini. Impilo isinzima kakhulu emndenini. Ngisho nezingane ezifunda isikole kunzima ukuba sizidedele ngoba asazi ukuthi zizohlaselwa yini. Sikhala kakhulu ngophenyo lwamaphoyisa. Isigameko sokugcina sihlaselwa ngenyanga edlule, amaphoyisa afika ngaleso sikhathi angabuye abuya ukuzolanda izitatimende. Kumanje asazi kwenzekani. Asiphephile,” kusho ilungu lomndeni.Okhulumela amaphoyisa KwaZulu-Nata,* uCaptain Nqobile Gwala, unxuse umndeni ukuba uye esiteshini uyokhuluma nobuholi.“Singawuyala umndeni ukuba uye esiteshini saseTaylors Halt ucele umphathi wesiteshi uma ungagculisekile ngophenyo,” kusho uCapt Gwala.Lo mndeni uveze ukuthi awusazi isizathu esenza bahlaselwe.“Ngisola umona ngokuhlaselwa kwethu kodwa angazi ukuthi usukaphi lo mona, asibazi ababulali,” kuphetha ilungu lomndeni.",Bakhala ngamaphoyisa adembeselayo abafelwa
"UKHETHE ukungasifaki isicelo sebheyili umfundisi osolwa ngecala lokubulala intombi nabazukulu bayo, ngesikhathi evele izolo eNkantolo yeMantshi eMgungundlovu.UMnuz Themba Mkhize (73) ubhekene necala lokubulala intombi yakhe uNksz Thule Khanyisile Sibiya (46),  nabazukulu bayo oNomcebo oneminyaka eyisishiyagalombili(8), no-Asemahle oneminyaka eyisihlanu(5), abatholwe beklajwe emzimbeni ngocelemba ngoMsombuluko ekuseni.UMkhize utshele inkantolo ukuthi akayidingi ibheyili.Icala lihlehliselwe kuJanuwari 20 wonyaka ozayo kanti usazotoka. Uvele enkantolo efake ijezi eliluhlaza okwesibhakabhaka, nesifonyo esimhlophe.IMantshi uNitesh Binnessarie, ayizange imbuze ukuthi uyalivuma noma uyaliphika yini icala. Ithe kuyilungelo lakhe ukuba nommeli, uMkhize wacela ummeli wesihle.Ibe isimtshela nokuthi angafaka isicelo sebheyili, wathi uyasibonga.Enkantolo bekungekho muntu ngaphakathi ngoba kabavumelekile abantu ukuthamela amacala ngenxa yeCovid-19. Amalungu emindeni yababulewe, nawomsolwa abengaphandle kwenkantolo.Indodakazi kaNksz Sibiya, uNkk Dolly Zuma ithe kungcono ngoba ummangalelwa uzohlala ejele.“Besithi sizokwazi ukungena enkantolo. Abavumanga. Kuyasijabulisa nokho ukuthi akasifakanga isicelo sebheyili. Sizizwa siphephile ngoba uzogcinwa ejele. Ukuba ubezophuma asazi noma abantu bebezomlimaza yini njengoba bediniwe yisigameko. Sizofihla amalungu ethu ngeSonto eHopewell,” kusho uNkk Zuma.Abomndeni kamsolwa abathandanga ukukhuluma.UNgqongqoshe wezokuPhepha KwaZulu-Natal uMnuz Bheki Ntuli, uthe: “Sisanda kuthula umkhankaso wezinsuku ezingu-16 wokulwisana nokuhlukunyezwa kwabesifazane nezingane, kuyashaqisa ukuthi kube khona umuntu wesilisa owenza isigameko esingenazwelo njengalesi kowesifazane, ongakwazi ukuzivikela nezingane ezimsulwa. Siwuhulumeni, sinxusa amadoda kube yiwona ahamba phambili ekulweni nalesi sihlava, avikele abesifazane nezingane.” ",Akayifunanga ibheyili umfundisi (73) osolwa ngokubulala intombi nabazukulu bayo
"FANELESIBONGE BENGUIZIPHATHIMANDLA zendawo yokwenza imicimbi yomtakabani eThekwini, iNkosi Albert Luthuli International Convention Centre (ICC,) zithi zisaxoxisana noMasipala weTheku nenkampani yomculi wowokholo, uSfiso Ncwane, ukuxazulula umbango wabo ngale ndawo.ISfiso Ncwane Communications ihlelela lo mculi wengoma ethi 
Kulungile Baba ikhonsathi yokuqopha i-DVD yakhe entsha ngo-Okthoba 27.Ngakolunye uhlangothi uMasipala ufuna ukuba nomcimbi wokuqhathwa kwamaqembu emqhudelwaneni wamazwe ase-Afrika ozoba kuleli ngonyaka ozayo, i-Orange Africa Cup of Nations (Afcon) ngo-Okthoba 26. Lolu ngolunye lwezinsuku esezibekiswe yinkampani kaSifiso ukusebenzisa le ndawo.Owezokuxhumana e-ICC, uSandy Le Brasse, utshele 
Isolezwe ukuthi ngeke akwazi ukuphefumula ngalolu daba njengoba besaxoxisana nabantu abathintekayo.“Ngiyalwazi udaba lukaNcwane noMasipala kodwa angivumelekile ukuphawula ngalo. UNcwane yisikhasimende lethu ngakho izinto ezenzekayo sizozixoxa naye noMasipala,” kusho uLe Brasse.Imenenja kaNcwane ebuye ibe yinkosikazi yakhe, uNkk Ayanda Ncwane, ucashunwe kwi
Solezwe ethi uqashe le ndawo ngoMashi kodwa waze wakhokha ngoMeyi futhi unobufakazi balokho njengoba asayina inkontileka.“Ngayikhokhela ukuyisebenzisela izinsuku ezimbili ngoba ngo-Okthoba 26 sizobe silungisa izinto ukuze ngakusasa sifike sesithinta lapha nalapha ngaphambi kwekhonsathi,” kusho yena.Uthe ngokwazi kwakhe ikhonsathi izoqhubeka njengoba kuhleliwe.Okhulumela uMasipala weTheku, uMnuz Thabo Mofokeng, uthe ngo-Okthoba 26 bazobe benomcimbi wokuqhathwa kwamaqembu angu 16 azodlala ku-Afcon kuleli ngoJanuwari kanti kulindeleke ukuthi indawo ize ilunge ngo-Okthoba 28.“I-ICC izobe ingakulungele ukusingatha eminye imicimbi ngalesi sikhathi nekhonsathi kaNcwane nayo iyangena kulokhu. Abantu abathintekayo okuhlanganisa abeNcwane Communications bayakwazi lokhu,” kusho uMofokeng.",Siyazama ukuxazulula umbango: ICC
"USEPHILA ngokugcaluza esikhumulweni sezindiza, ehambela amazwe omhlaba usomabhizinisi osemncane okhanda izipikha ze-bluetooth ezisusa phansi azihlobise zibe zinhle.USiyabonga Ndwalane (31) odabuka eThubalethu, eMelmoth, ungumsunguli wenkampani iTurn Up Speakers esebenzela eDurban University of Technology (DUT) eThekwini.Ngaphambi kokuvula inkampani yezipikha uthe ubedayisa ama-hotdog emigwaqweni yaseThekwini ezama amasenti.Engxoxweni nale nsizwa kuvele ukuthi lo msebenzi uyayihambisa njengoba isibuya emazweni amaningi, elokugcina alihambele kube iFinland. Kumanje ilungiselela ukuya e-USA ngo-Okthoba kanti nase-Egypt bamlindile.“Umqondo wezipikha wangifikela ngisadayisa emgwaqweni, ngathenga isipikha sasheshe safa, ngathenga esinye kwaba yinto efanayo. Ngagcina ngiqhamuka necebo lokwakha izipikha ezingeke zife. Basithanda kakhulu abantu engaqala ngaso bacela ngibenzele,” kuchaza uNdwalane.Uthe bangu-30 abantu abafaka izicelo zokwakhelwa izipikha, bamkhokhele imali. Emuva kwalokho akabange esabheka emuva.Kumanje amakhasimende akhe athenga izipikha, kubalwa uMasipala weTheku othanda ukukhangisa ngazo uma kunemicimbi kukhona nabantu bakwamanye amazwe.Isikhungo iDUT simcele ukuba akhe izipikha ezizofakwa emagumbini okufundela kufundwe ngazo. Uyibonge kakhulu iDUT ngokusebenzisana naye njengoba yamnika nendawo yokusebenzela mahhala nokuyiyona asebenzela kuyona manje.“Nginesivumelwano seminyaka emihlanu neDUT njengoba ngisebenzela khona. Nginabafowethu abangu-6 engisebenza nabo okwamanje. Ngiyafisa ukwandisa isibalo kube yinkampani enkulu ezoqasha abantu abaningi,” kuchaza uNdwalane.UNdwalane uneziqu zeNational Diploma kwiBusiness Studies azithole khona eDUT. Phakathi kwezindondo asezitholile ngomsebenzi wakhe, kukhona i-Innovator of The Year ayinikwe yiDurban Chamber of Commerce.Uke wathola i-Innovator of The Year ayinikwe yisikhungo iDUT. Uphethe iSelf Sustainable Business Idea ayinikwe wuMnyango wezeSayensi nobuChwepheshe. Ikhona ahlonishwe ngayo kwiJohhanesburg Festival.",Useya naphesheya owakha izipikha
"NOKUBONGWA  PHENYANEABASUNGULI bomdlalo ohamba phambili ngababukeli kuleli Uzalo, bathi abathandi bawo mdlalo mabalindele okukhulu okuzokwenzeka njengoba sekuseduzane kuphele isizini yesithupha.Esitatimendeni esikhishiwe ngaboZalo bebebika ngezinguquko kulo mdlalo, bathe kunabalingisi abasha Isolezwe ebelilokhu libika ngabo lithi bazobonakala okubalwa umculi uSjava, Nina Mkhize noBig Zulu.UMmamiste Thibedi ongomunye wophrojusa balo mdlalo, uveze ukuthi njengoba sekuyiminyaka eyisithupha waqala, okubajabulisa kakhulu wukuletha ubuso obusha obuthakaselwa ngabaningi.“Iningi labalingisi eliqale ukubonakala kulo mdlalo wethu, selidumile manje. Usuyikhaya kwabaningi futhi abantu baseMzansi basikhombisile ukuthi bayazifela ngawo.Esingakusho manje wukuthi kuningi okuzayo njengoba sethula ithalente elisha kulo mdlalo, esingangabazi ukuthi le sizini izophela ngegiya eliphezulu njengoba ababukeli bezolokhu beqhubeka nokufuna ukubona ukuthi yini ezokwenzeka.”Uthe ukufika kwabalingisi kuzoshintsha umdlalo ngendlela ababukeli akade bengayilindele kodwa lokhu okungeke kuxoshe ababukeli.“Kubalingisi abazobonakala kulo mdlalo kukhona umlingisi osekhona kulo mdlalo uBelinda Mncube (Nina Mkhize), ongumngani kaMaNgcobo onolaka, ongazwani nento ebhedayo futhi abasuka kude noMaNgcobo njengoba bazwana besebancane. Kusijabulisile ukuphinde samukele uMxolisi Majozi owaziwa ngoZuluboy, ozolingisa indawo kaSboniso, obuye aziwe ngoLast-Number, oyisigebengu esihlalise kabi umphakathi waKwaMashu. Kulo mdlalo uzobonakala ethembekile kumfowabo u-Amos, oyigeza onolimi kubantu njengoba bezifela ngaye. Indawo ka-Amos izolingiswa yinkakha uBongani Madondo,” kuchaza uMmamitse.Kulo mdlalo uthe kuzohqmuka neqembu lezigebengu elintshontsha izimoto elaziwa ngokuthi Umbutho.Leli qembu uthe linamalungu amahlanu okukhona kulona umphathi walo uMageba (Mike Mvelase), Nkunzi (Masoja Msiza), Sobhuza (Siyabonga Nene owaziwa ngoBig Zulu), Mandleni (Thokozane Sithole) noKotini (Herald Khumalo).“Ababukeli abahlale bangasuki kulo mdlalo njengoba sibheke kwisizini yesine,” kuphetha uMmamiste.",Bathenjiswa lukhulu abalandeli boZalo
"KUGCINE kumenele ngoMgqibelo owesifazane waseNkunzani, KwaNongoma, obhunyelwe uyise wezingane ngophethroli wamokhela ngomlilo.UNksz Nompumelelo Mthembu (28) ushone ngoMgqibelo kulandela ukubhunyelwa ngophethilolu nguyise wezingane zakhe, ngoba enqaba ukuba bebuyelane.Umufi onezingane ezintathu nomsolwa, kuthiwa ubesebuyele kubo njengoba ngoMashi wamshaya waze wamdlokodla isitho sangasese ngesagila umsolwa kulandela ingxabano ethinta imali yesibonelelo sikahulumeni yezingane.Wahlala isikhathi esibhedlela uNksz Mthembu ekhishwa isagila njengoba umndeni uthe kwaze kwaphoxeleka ukuba akhishwe nesibeletho...Udaba oluphelele kwiSolezwe ngoLwesine.",Isihluku eshisa unina wezingane ngophethroli efuna babuyelane
"BANGAPHEZU kuka-1 000 abantu asebehaqwe yigciwane leCovid-19 eGauteng  njengoba lesi sifundazwe sesinabantu abangu12 193. Abantu njengamanje asebehaqwe yileli gciwane bangaphezu kuka8 664 kusukela ngoLwesibili, okusho ukuthi sebengaphezu ngo1 300 uma kuqhathaniswa nesibalo sangoMsombuluko. UMnyango wezeMpilo kulesi sifundazwe umemezele lezi zibalo namhlanje.  Kunezidumbu ezingaphezu kweziyisithupha eziphumile, ezinhlanu zazo okungezabantu baseGoli. IGoli linabantu abahlanu abahaqeka ngosuku. isibalo sabantu asebesindile kulesi sifo sesifiyelele ku3 442 futhi zingu572 iziguli ezilashwa ezibhedlela zomphakathi nezizimele.   Isifundazwe sithe bangaphezu kuka13 000 kubantu abahaqene Johannesburg60714718754149Ekurhuleni2443208091614Tshwane1710104051295West Rand 9128288616Sedibeng339265272ESoweto nase-Inner City kuyaqhubeka nokuba yizidleke zabahaqekile esifundeni saseGoli, njengoba sanda nje isibalo. ISandton neRandburg inabantu abangu500 abasahaqekile.  IGauteng ayidalulanga izibalo zasebeshonile kwisifunda ngasinye. Isifunda  A: Diepsloot, Kya Sands, Dainfern, Midrand, Lanseria, Fourways, Ivory Park – bangu571 abahaqekile, bangu318 abasaphila negciwane isifunda B: Randburg, Rosebank, Emmarentia, Greenside, Melville, Mayfair, Northcliff, Parktown, Parktown North – bangu779 , 543 abasahaqekileIsifunda C: Roodepoort, Constantia Kloof, Northgate, Florida, Bram Fishersville – bangu659 abahaqekile, bangu480 abasaphila negciwane.Isifunda D: Doornkop, Soweto, Dobsonville, Protea Glen – bangu1017 abahaqekile nabangu720 abasaphila negciwane.Isifunda E: Alexandra, Wynberg, Sandton, Orange Grove, Houghton –bangu 919 abahaqekile nabangu559 abasaphila negciwaneIsifunda F: Inner City, Johannesburg South – bangu1 411 abahaqekile nabangu1093 abasaphila negciwane Isifunda G:  Orange Farm, Weilers Farm, Ennerdale, Lenasia, Eldorado Park, Protea South – bangu436 abahaqekile nabangu288 abasaphila negciwane EPretoria, izidleke zasenkabeni yedolobha nasesifundeni saseHatfield.Region 1: Ga-Rankuwa, Mabopane, Winterveldt, Soshanguve, Rosslyn, Karenpark, Wonderboom, Akasia, Nina Park, Orchads, Amandasig, Thereza Park, Pretoria North  - 249 abahaqekie nabangu180 abasaphila negciwaneRegion 2: Hammanskraal, Temba, Suurman, Dilopye, Stinkwater, Ramotse, New Eesterus, Kameeldrit, Pyramid/Rooiwal, Doornpoort, Kekana Gardens, KekansStad, Marokolong, Randstown, Kanana – bangu93 abahaqekile kanti bangu75 abasaphila negciwaneRegion 3: Atteridgeville, Laudium, Pretoria CBD, Hercules, Danville, Saulsville, Lotus, Pretoria West – bangu614 abahaqekile kati bangu495 abasaphila negciwane.Region 4: Lyttelton, Eldoraigne, Waterkloof, Olievenhoutbosch, Rooihuiskraal, Lyttelton, Silverton, Centurion, Brooklyn, Hatfield – bangu376 kanti bangu302 abaphila negciwaneRegion 5: East Lynne, Rayton, Cullinan, Dewagensdrift, Refilwe, Silverton, Onverwacht – bangu38 abahaqekile kanti bngu22 abahaqekile Region 6: Eesterus, Lethabong, Mamelodi, Silverlakes, Garsfontein, Lynnwood, Queenswood, Wilgers, Watloo, Equestria, Mooikloof, Brummeria – bangu259 abahaqekile kanti bangu175 abasaphila negciwane.Region 7: Ekangala, Sokhulumi, Dark City, Zithobeni, Bronkhorstspruit, Kanana, Rethabiseng – bangu32 abahaqekile kanti bangu17 abaphila negciwane E- East Rand,izidleke ziseKempton Park, Germiston, Benoni naseBedfordview. Ekurhuleni East 1: Etwatwa, Daveyton, Brakpan, Tsakane – bangu194 abahaqekile kanti bangu114 abasaphila negciwane Ekurhuleni East 2: Springs, Kwa-Thema, Duduza, Nigel – bangu149 abahaqekile kanti bangu102 abasaphila negciwane Ekurhuleni North1: Birchleigh, Birchleigh North, Bonaero Park, Crystal Park, Erin, Ethafeni, Kempton Park, Olifantsfontein, Tembisa, Winnie Mandela – bangu557 abasahaqekile kanti bangu321 abasaphila negciwane.Ekurhuleni North 2: Bedfordview, Benoni, Boksburg, Chief Albert Luthuli, Dan Kubheka, Edenvale, Endayeni, Esangweni, Itireleng, Kemston, Lethabong, Ramaphosa, Reiger Park, Van Dyk Park – 696 cases, 480 active (estimated)Ekurhuleni South 1: Alberton, Brackenhurst, Eden Park, Primrose, Germiston, Leondale, Dawn Park,Tswelopele, Vosloorus, Villa Liza – 552 cases, 380 active (estimated)Ekurhuleni South 2: Thokoza, Greenfields, Katlehong, Moleleki, Zonkizizwe, Palm Ridge, Moleleki, Tsietsi Sunrise View, Tamaho, Khumalo, Motsamai – 215 EWest Rand - bangu912 asebehaqekileMogale City bangu326 asebehaqekile kanti bangu257 abasaphila negciwane Rand West City bangu173 asebehaqekie kanti bangu153 abasaphila negciwane Merafong City bangu329 asebehaqekie kanti bangu130 abasaphila negciwane ",Sinyuke ngo1 000 isibalo esisha sabahaqwe yigciwane leCovid-19 eGauteng
"INKANTOLO yeMantshi yaseThekwini ibadedele ngebheyili kaR2000 umuntu emunye, abasolwa abane okubalwa nomnikazi wenkampani yamakhaza, abathinteka ecaleni lokukhwabanisa imali yomshwalense, ngomazisi womuntu osadla anhlamvana.Laba basolwa abane abaneminyaka ephakathi kuka-39 no-61 ababoshwe ngoLwesibili wuphiko lwamaHawks noluphenya amacala emali eThekwini, bavele izolo enkantolo bathola ibheyili.Okhulumela uphiko lwamaHawks KwaZulu-Natal, uCaptain Simphiwe Mhlongo, uthe abasolwa ababili kulaba ababoshiwe babhalisela umgilwa umshwalense wokufa. Kuthe ngoSepthemba 2017, laba basolwa bobabili baya kofaka isicelo sokukhokhelwa umshwalense ngoba bethi umgilwa useshonile kodwa ebe esadla anhlamvana. Abaphenyi benkampani yomshwalense okwafakwa kuyo isicelo sekhokhelo, bawusola umgqakazo ngalezi zicelo base beqala uphenyo. Kwavulwa icala esiteshini samaphoyisa eDurban North, ngenxa yobucayi balo labe selidluliselwa kumaHawks. UMhlongo uthe uphenyo lwamaHawks lwaveza ukuthi umgilwa okwakuthiwa ushonile empeleni uyaphila, futhi akahlobene nalaba abafake isicelo sokukhokhelwa imali yomshawelense. Laphinde lwaveza nokuthi kwahanjiswa isidumbu okungesiso esomnikazi kamazisi, ngosizo lomnikazi wamakhaza kudokotela ukuba asihlole. Uphenyo lwaveza nokuthi okwakuthiwa ushonile wayengahlobene nhlobo, nababefake isicelo sokuthi bakhokhelwe umshwalense. Umsolwa wesine yena kuthiwa nguyena owasiza laba aboshwe nabo ngomazisi owasetshenziswa kulobu bugebengu. Inkampani yomshwalense ethintekayo kuthiwa ayibange isawukhokha uR110 000 owawufunwa ngabasolwa, ababefake isicelo sokuthi bakhokhelwe wona. UMhlongo uthe icala lihlehliselwe uMashi 21. ",Owamakhaza ecaleni lokukhwabanisa
"IVUME icala indoda yaseThekwini eyatholwa nekhanda lowesilisa eyayizama ukulidayisela inyanga. Inkantolo enkulu yaseThekwini ngoMsombuluko ithole uPhilani Siyabonga Jojisa enecala.Uthe wayekweleta umashonisa uR 6000 wayesedayisa ikhanda likaMnuz Thembinkosi Mzimakwe (34) ukuze athole imali. Ngo-Agasti 3, 2017 uJojisa watholwa ephethe ikhanda lomuntu kubhakha emakethe ekuWarwick.Abemangalelwe naye uLehlohonolo Swartbooi uliphikile icala. Kuthiwa uSwartbooi wayeyingxenye yetulo lokuthi kutholwe ikhanda lomuntu futhi wayekhona kubulawa uMzimakwe.UJojisa waya enyangeni uMnuz Lucky Khuzwayo eyobuza ukuthi uyazisebenzisa yini izicubu zomuntu uma elapha wathi uzomnika ikhanda ngoR20 000.UKhuzwayo wathi angalithatha ikhanda lomuntu. UJojisa utshele inkantolo esitatimendeni sokuvuma icala esifundwe wummeli wakhe ukuthi wayenenkinga yemali engakwazi ukondla umndeni wakhe, unina wengane yakhe nengane eyayisanda kuzalwa. Uthe indodakazi yakhe yayinezinyanga ezintathu ngaleso sikhathi. Uthi wayehola uR750 efemini ayesebenza kuyo.“Ngagcina sengifuna usizo komashonisa. Ngaboleka imali komashonisa abane ngagcina ngibakweleta uR6 000. Yize ngazama ukubakhokhela kodwa ngangehluleka, ngase ngiqhamuka necebo lokuthi ngingayithola kanjani imali. Ngakhumbula ukuthi ngike ngizwe ukuthi kukhona abantu abathenga izicubu zabantu ikakhulukazi izinyanga bazisebenzisele umuthi. Nganquma ukuthi ngizobulala umuntu ngidayise izicubu enyangeni.”Uthe waya kuKhuzwayo inyanga watshela noSwaartbooi ngomhlangano wabo.“Sobabili sasixakekile ukuthi sizolitholaphi ikhanda lomuntu ukuze sithole uR20 000.”Ngosuku ababulala ngalo uMzimakwe uthe baphuza ibhodlela leSmirnoff ethaveni kanti ngaleso sikhathi benoSwartbooi babexoxa ukuthi bazolithola kanjani ikhanda, kwase kufika uMzimakwe owaziwa ngoRhuu endaweni.Baliqeda ibhodlela bakweleta eleBells. Baphuza waze waquleka ethaveni uMzimakwe. Banquma ukuthi babulale yena.Uthe waya endlini yakhe wathatha ummese nobhakha nocwazi olungenalutho. Uthe bayisa uMzimakwe ehlathini elikude nethaveni bafike bamnquma ikhanda lahlukana nomzimba. Uthe uSwaartbooi wayebambe uMzimakwe.“Ngaya ekhaya nekhanda. Ngafica intombi yami ilele, ngashitsha izingubo ngayozilahla emfuleni ukuze intombi yami ingaziboni. Ngase ngiyalala.”Ekuseni uthe wafonela uKhuzwayo emtshela ukuthi uselitholile ikhanda wahlela ukuthi uzolihambisa endaweni yokupaka izimoto emgwaqweni uSmall.Uthe esalindile kwafika amaphoyisa ambopha. Uxolisile emndenini ngobuhlungu abazwise bona. UJojisa kulindeleke ukuba agwetshwe namuhla.",Ugonyuluke ngokwamenza azame ukudayisa ikhanda lomuntu enkantolo
"UYAZIPHENDULELA umrepha onqobe indondo yomkhakha weSong of the Year kuma16th Metro FM Music Award abeseThekwini ngempelasonto.UNasty C, waseLovu, eThekwini, uthi akakugqizi qakala okukhulunywa ngabantu ezinkundleni zokuxhumana.Abantu bathe akakufanele ukuwina indondo obekumele inikezwe uBabes Wodumo, Kwesta noma uDr Malinga..“Uma kukhulunywa ngomuntu ongenankinga nokushiwo ngabantu yimina. Nami ngiye kuloya mcimbi ngingakulindele lokhu okwenzekile. Ngijabulile kakhulu, ngeke ngivumele abantu abangazi ukuthi ngisebenze kanzima kanjani ukufika la ngikhona bangiphathe kabi,” kusho uNasty C.Lo mrepha oqopha enkampanini iMabala Noise, uthe uyazi ukuthi lokhu kukhuluma kuyinto yesikhashana. “Ngesonto elizayo konke lokhu kuzobe kuyinto engasekho. Ngijabule kakhulu, nasesitebeleni sethu akekho noyedwa onake le nto. Ngingasho nje ukuthi ngijabule futhi ngibonile ukuthi senginabalandeli abaningi okuyibo abangivotelile ukuze ngiwine.”UNasty C uwine izindondo ezine, into embangele amazinyo abushelelezi.Uthe uwiniswe ukudela kwakhe ubuthongo ngesikhathi eqopha i-albhamu yakhe ethi Bad Hair Extention.Ngisho umndeni wakhe uthe umjabulele kakhulu. Wakhuliswa nguyise ngemuva kokushona kukanina enezinyanga eziwu-11. Uzoqhubeka asebenze kanzima. Phakathi kwale nyanga uzokhipha ifilimu encane equkethe wonke amavideo anomculo wakhe. Abafuna ukubona ama-video azotholakala ezindaweni okubukwa kuzo amafilimu.",‘Anginandaba ngokushiwo ngami’
"USIZWE wukuphuma ngewindi owesilisa osindile esigamekweni okushone kuso abantu abathathu, abahlanu balimala kanzima efulethini elisenkabeni yedolobha iTheku emgwaqweni uBurger izolo emini.Lona wesilisa osindile kuthiwa uthole imihuzukwana okukholakala ukuthi idalwe ukuwa esuka esitezi sokuqala phezulu ewela phansi kuleli fulethi eliseduze neNkantolo eNkulu yaseThekwini ngaseMtateni.Abathathu abashonile kuthiwa bashonele endaweni yesigameko, kwathi labo abalimele baphuthunyiswa esibhedlela isimo sabo sisibi.Amaphoyisa athi asola ingxabano njengembangela eholele kulesisehlakalo.Isolezwe lithole ukuthi omunye wabantu abayisishiyagalolunye, abebekhona endlini uyiphoyisa loMkhandlu weTheku.Kodwa okwamanje akucaci ukuthi umsolwa ngubani kuleli cala.Ngesikhathi ithimba leSolezwe lifika kule ndawo emini, abantu bebemi izixongololo kugcwele namaphoyisa, indawo yesehlakalo isihenqwe ngentambo.Okhulumela amaphoyisa oMkhandlu weTheku, uSenior Superintendent Parbhoo Sewpersad uthe amaphoyisa omkhandlu abikelwe ngalesi sigameko, kwathiwa kunokuqhuma kwezibhamu efulethini elisemgwaqweni uYusufDadoo.“Uma amaphoyisa efika kuleli fulethi athole ukuthi bekunabantu abayisishiyagalolunye endlini, abathathu bashonile, abahlanu balimele, oyedwa usindile,” kusho uSewpersad.FUNDA: 
Kufe abathathu kuxabana abangani eflethini eThekwiniUthe okwamanje imbangela yalokhu kudubula ibingakaziwa kodwa bakholwa ukuthi ingxabano eholele kulesi sehlakalo.“Amalungu omphakathi abekwenye indlu asitshele ukuthi kube nengxabano kule ndlu okwenzeke kuyo isigameko, abe esezwa ukuqhuma kwesibhamu,” kusho uSewpersad.Ukuqinisekisile ukuthi omunye wabantu abebephakathi kule ndlu uyiphoyisa lomkhandlu weTheku.“Omunye wabantu abebekhona endlini bekuyiphoyisa ebelingekho emsebenzini,” kusho uSewpersad.Uthe okwamanje ngeke baze bakuqinisekise ukuthi ngubani umsolwa kuleli cala.Kodwa amalungu omphakathi akhulume neSolezwe nacele ukuthi angadalulwa athe, ezwe kuthiwa umuntu odubule abantu uyiphoyisa.“Engathi leli phoyisa lixabane nowesifazane labe selidubula abantu abebesendlini, nalo labe seliyazidubula,” kusho ilungu lo mphakathi.Lithe ukhona owesilisa osindile kulesi sehlakalo.“Sizwe kuthiwa isibhamu okusolakala ukuthi isona esisetshenziswe kulesi sehlakalo sitholakale emagcekeni aseNkantolo eNkulu yaseThekwini lapho kupakwa khona izimoto, silahlwe khona,” kuqhuba leli lungu lo mphakathi.Elinye ilungu lo mphakathi nalo elicele ukuthi lingadalulwa lithe, lizwe kuthiwa omunye wesilisa olimele, udubuleke emqaleni.“Uma sizwa kuthiwa bekuphuzwa lapha endlini kwabe sekuyaxatshanwa nokuholele ekutheni kugcine sekuqhuma isibhamu,” kusho leli lungu lomphakathi.Umakhelwane uthe leli phoyisa belithanda ukuvakashelwa endlini yalo liphuzise abantu utshwala.“Kodwa belinenhliziyo encane uma selidakiwe,” kusho umakhelwane.",Omakhelwane baphawula ngokufa kwabathathu eflethini eThekwini
"IZOHOLWA ngezinsuku ezihlukahlukene imali yesibonelelo sikahulumeni,eholwa yizaguga, abakhubazekile nezingane ezineminyaka engaphansi kuka18. Abophiko oluholela lezi zibonelelo, iSassa, bamemezele izinsuku ezintsha zokuholwa kwalezi zibonelelo ngenyanga ezayo. Bathe izaguga ezayo zizoyihola kusukela ngo-Agasti 3, abakhubazekile bayihole kusukela ngo-Agasti 4 bese kuthi abesondlo sezingane nabanye bayihole kusukela ngo-Agasti 5. ""Sifisa ukumemezela ukuthi, ngokwezinhlelo ezintsha, abahola imali yokukhubazeka ngeke baholelwe ngosuku olufanayo nabahola eyokuguga. Ekuqaleni konyaka, samemezela ukushintshashintsha kwezinsuku zokuholwa kwemali yesibonelelo"". ""Sizoqhubeka nango-Agasti ukuqinisekisa ukuthi abantu ababi yisiminyaminya futhi sizokwehlisa isibalo sabantu abafika ezikhungweni lapho kuholelwa khona izibonelelo nganoma yiluphi usuku,"" kusho oyisikhulu sakwaSASSA, uTotsie Memela. Uthe zonke izindawo okuholelwa kuzo imali yesibonelelo zihlale zinyinyitheka abantu abasuke bezohola. ""Lokhu kubeka impilo yabantu asebeyizaguga nabanokukhubazeka engcupheni."" Uthe uhulumeni uthathe isinqumo sokuthi izwe ligcine lisesigabeni sesithathu kokuvalwa kwezwe ngenhloso yokuqinisekisa ukuthi ukubhebhetheka kwegciwane leCorona kuyanqandwa kanti nezimpilo zabantu ziyavikelwa. Unxuse umphakathi ukuba usebenzisane nohulumeni ekuqinisekiseni ukuthi igciwane liyavinjwa ngokuqhamuka nezinsuku ezingefani.""Kuyinto eyaziwayo ukuthi abantu abadala yibo abahaqeka kalula yileli gciwane. Thina njengoSassa siqhamuke namasu okuqikelela ukuthi wonke umuntu uphephile."" Ubuye wadonsa ngendlebe abantu abaholayo ukuba bakhumbule ukuthi asikho isidingo sokukhipha imali ngosuku lokuqala okuholwa ngalo kodwa bengayidonsa nanoma yiluphi usuku emuva kosuku lomholo ngoba isuke izogcinwa kwi-account kuze kube iyadonswa,"" kuphetha uMemela.",Kumenyezelwe izinsuku ezintsha zokuholwa kweyeqolo neyabadala
"SEBENGAPHEZU kuka-9 000 abantu abathatha imishanguzo yokugwema ukungenwa yigciwane lengculazi kuleli.Lokhu kusanda kuvela engqungqutheleni yezempilo, ebiyenziwe yisikhungo iBhekisisa Centre for Health Journalism engaphansi kweMail & Guardian.Ekhuluma kule ngqungquthela uDkt Thato Chidarikire, woMnyango wezeMpilo kuzwelonke, uthe sebesinyusile isibalo sabantu abathola lemishanguzo kusukela beqalile ngo-2017 nosekwenze umehluko ezinhlelweni zoMnyango wezeMpilo zokulwa nokusabalala kwegciwane lengculazi.Le ngqungquthela beyibhekele izinhlelo zomnyango wezempilo zokuvikelwa kokusabalala kwegciwane lengculazi nofuba.Imishanguzo yokugwema ukungenwa yigciwane lengculazi ipre-exposure prophylaxis (PrEP) iqale yanikwa abantu abadayisa ngomzimba nabantu besilisa abalala nabanye abantu besilisa. Iqale yanikwa bona ngenxa yokuba sengcupheni kwabo.Ucwaningo lwaphambilini seluveze kaningi ukuthi abantu abadayisa ngomzimba kuleli baningi kakhulu abangenwa yiHIV.Phezu kwalokhu omunye umbiko owakhishwa yinhlangano yezempilo i-UNAIDS ngokuqeda ngegciwane lengculazi uveze ukuthi * -57% wabantu abadayisa umzimba banegciwane lengculazi futhi iningi labo abazazi ukuthi banalo yini leli gciwane.Lo mbiko wawubheka abantu abadayisa umzimba baseCape Town, Johannesburg naseThekwini.Phakathi kuka-2017 no-2018 balinganiselwa ku-2416 abantu abadayisa umzimba abanikwe iPrEP. Lesi sibalo sibengaphezulu kwesibalo umnyango esasiqondwe ngumnyango nokwenza ukuthi uhlelo lwawo lube yimpumelelo.Abantu besifazane abasebancane nabo babe sebenikwa le mishanguzo ngoMeyi nonyaka. UDkt Chidarikire uthe kulindeleke ukuthi iqale ihlinzekwe kubantu abasebenzisa izidakamizwa njengoba bona benabantu besifazane abasebancane baziwa njengabantu abasengozini yokuthola leli gciwane ngenxa yokuba phezulu kwezibalo zabo uma beqhathaniswa nabanye abantu kuleli.Ezinye zezizathu zokuba phezulu kwezibalo zegciwane lengculazi kwabesifazane abasebancane nabantu abasebenzisa izidakamizwa ukungalingani okukhona kubantu besilisa nabesifazane, ukuboshwa kwabantu (abasebenzisa izidakamizwa) nokungazitholi kalula izinayiti ezihlanzekile.Uhlelo lomnyango wezempilo kuzwelonke lokulwa negciwane lengculazi luhlose ukuhlinzeka abantu abalinganiselwa ku-18 215 ngePrEP phakathi kuka-2018 no-2019.Isikhulu sesigungu esilwa nokusabalala kwegciwane lengculazi kuleli iSouth African National Aids Council (SANAC), uDkt Sandile Buthelezi, uthe zonke izifundazwe zakuleli nazo zinezinhlelo ezizosiza ukuthi zikwazi ukuhambisana nolukazwelonke.“Uhlelo lokulwa nokusabalala kwegciwane lengculazi nofuba liwumhlahlandlela wethu. Lwenza ukuthi sihlangane sonke sisebenzisane ukulwa nokusabalala kwegciwane lengculazi,” kusho uButhelezi.UMnuz Patrick Mdletshe weSection27 uthe yize kukhona okwenziwayo ukuqinisa izinhlelo zokulwa negciwane lengculazi ezifundeni nasezifundazweni zonkana ikakhulu KwaZulu-Natal kodwa ezinye izifundazwe azenzi kahle.",‘Bangaphezulu kuka-9 000 abathatha eyokugwema iHIV’
"UNOZINTI weKaizer Chiefs, u-Itumeleng Khune, akayishayi mkhuba eyabagxeka ukubizwa kwakhe kwiBafana Bafana ekubeni eqiwa yijezi eqenjini lakhe.UKhune ngomunye wonozinti abathathu abaseqenjini lomqeqeshi uMolefi Ntseki elizodlala imidlalo emibili elandelana eduze yokuhlungela i-Africa Cup Nations (Afcon) neSao Tome and Principe. Umdlalo wokuqala uzoba kusasa eMoses Mabhida Stadium ngo-9 ebusuku. La maqembu azophinda ngoMsombuluko ngo-3 ntambama eNelson Mandela Bay Stadium, eBhayi. i-Afcon izoba seCameroon ngonyaka ozayo.Phezu kokuba uNtseki ezamile ukuchaza isizathu esenze abize uKhune ukuthi azobanga ijezi noRonwen Williams noDarren Keet kodwa kukhona iqeqebana labalandeli elisale lingeneme. KwiChiefs uKhune udlelwe ijezi nguDaniel Akpeyi.“Abantu abagxekayo bakhona futhi bayohlala bekhona. Yikhona okwenza umdlali ngamunye aziveze ukuthi ungubani enkundleni. Sekunesikhathi ngiseqenjini lesizwe futhi ngicabanga ukuthi ukuqina ngokomqondo yikhona okwenza ngingadikibali kusukela ngiqala ukudlala. Ngihlala ngiphendula okubi ngikwenze okuhle. Ngicabanga ukuthi yikhona okuzongenza ngingadikibali. Ngizoqhubeka nokusebenza kanzima eqenjini ukuze ngibuyelwe wukuzethemba. Kade ngingadlali izinyanga eziyishiyagalolunye. Angikwazi ukuzicindezela kakhulu,” kusho uKhune.“Angisalimele manje. Ngikulungele ukubanga ijezi eqenjini nalapha kwelesizwe. Ngicabanga ukuthi yingakho ngiklonyeliswe ngokubizwa eqenjini lesizwe ngumqeqeshi uNtseki. Uyakholwa ukuthi kukhona okukhulu engingakwengeza eqenjini. Okwamanje konke kusahamba kahle selokhu sifikile. Mina, uRonza (Ronwen) noDarren siyagqugquzelana. Ngibonga umqeqeshi uLee (Baxter) ngokuhlala esenza sihlale sizimisele.”IBafana isendaweni yesibili kuGroup C oholwa yiGhana. Inamaphuzu amathathu emuva kwemidlalo emibili. Emuva kokudlala imidlalo emibili neSao Tome, izoqedela eyokuhlunga neGhana neSudan ngonyaka ozayo.“Siyazi ukuthi kuzoba nzima kanjani kule midlalo yokuhlunga. Kodwa thina sifuna ukwenza isizwe siziqhenye. Sifuna ukudlalela ukuwina kuyona yonke imidlalo ukuze sizibekisele indawo emiqhudelwaneni emikhulu,” kusho uKhune.U-ITUMELENG Khune unozinti weBafana Bafana ngesikhathi leli qembu liziqeqesha eMoses Mabhida Stadium izolo Isithombe: BACKPAGEPIX",UKhune iyamkhuthaza eyokugxekwa
"Umbukiso wamafilimu onganyelawa yiCentre for Creative Arts yaseNyuvesi KwaZulu-Natal bekungokuka-41 ukhona.UMary, unina kaSomizi Mhlongo-Motaung, uthole indondo yeBest Actress ngendawo kaMantoa ayidlala efilimini kaLemohang Jerimiah Mosese This is Not a Burial, It’s a Ressurection. UMary, oshone ngoJulayi, wayelingisa noJerry Mofokeng nabanye efilimini ephume ngonyaka odlule.I-This is Not a Burial, It’s a Ressurection inqobe indondo ye-Artistic Bravery neBest Direction.Phakathi kwamajaji abehlulela amafilimu ngokuhlukana kwawo kubalwa kubo umdidiyeli weSibaya, * -Angus Gibson, Mykel Parish Ajaere waseNigeria, umbhali wemidlalo yethelevishini, uBongi Ndaba, Edmund Mhlongo nabanye.Kweminye iminxa imiklomelo ihambe kanje:Best Short Film - ExamBest African Short & Best South African Short Film - Ruby and RoachBest Documentary - SoftieBest South African Documentary - InfluenceBest South African Film Award - The TreeBest Cinematography Award - Take Me Somewhere NiceBest Screenplay - Farewell AmorBest Actor - Ntare Guma Mbaho Mwire",UMary Twala uqholiswe esaziphumulela
"Umbuzo: Ngingowesifazanengilotsholiwe ngaqedwa sekusele ukuthi ngishade, umyeni wami ufunaingane ngaphambikokuthi sishade kanti nabakubo ngokunjalo basho okufanayo.Inkinga ukuthi mina nesoka lakudala sake sazama ukuthola ingane kodwa kwangenzeka nokwaphoqa ukuthi siye kodokotela nokuyilapho bafike bangitshela khona ukuthi amathuba okuthi ngibambe angu-3% kuphela.Manje ngiyasaba ukutshela umyeni ngenxa yovalo lokuthi uzongishiya njengalo wasekuqaleni uma ezwa lezi zindaba.Sobabili asinayo ingane kodwa manje kubukeka sengathi mina ngeke ngikwazi ukumnikeza, ngididekile angazi noma ngimtshele okanye siqhubeke sizame mhlawumbe ucilo ungathuka uzishaya endukwini, uma ngithi ngiyamtshela iyiphi indlela elungile engingamtshela ngayo?Impendulo: Ukuba nomtwana kuyisipho esivela kuMdali, odokotela nabo bangabantu kuyenzeka babone ngenye indlela kodwa imiphumela ibe ngokunye.Udokotela wathi amathuba okukhulelwa kuwe angu-3%, akashongo ukuthi ngeke ukhulelwe. Ungalilahli ithemba.Anike nizame, nawe udle izinto ezizolekelela ukuvunda kwesibeletho sakho. Uma kwehluleka nizame ongoti, uma bebona ukuthi usekuwo lowo 3% ungayithi vu eyokuthi wake watshelwa phambilini ngalokhu.Umbuzo: Ngingubaba nje osekhulile, umkami uyisangoma nokudala ukuthi amathwasa angene ephuma la ekhaya futhi imvamisa kugcwala amathwasa esifazane. Inkinga engibhekene nayo ngiyahluleka ukuzibamba ngizithola sengilingeka ngishela amathwasa kwazise asemancane kanti futhi nomkami asisayi ocansini.Angazi noma ngenziwa yindlala yini noma ngenziwa ukubona abantu besifazane abaningi bephithiza phambi kwami.Yebo, bakhona engibashela bavume ngoba omunye ngaze ngaya naye ocansini kodwa abanye abavumi kunalokho bavele bathi bazotshela umama, ngingawuyeka kanjani lo mkhuba ngaphambi kokuthi ungifake enkingeni?Impendulo: Kungcono ngoba uyabona ukuthi le nto oyenzayo ayilungile, angazi ukuthi uyenzelani ngempela ngoba uzoqhatha umkakho namathwasa. Yize umkakho engasavumi nizijabulise ngocansi ngicabanga ukuthi unesizathu salokho futhi ngikholwa ukuthi nawe uyazi ukuthi abantu abanedlozi banemicilikisho kakhulu. Ukushela amathwasa kuyiphutha elikhulu ngempela, ngabe ngiyezwa ukuthi uyaphuma uyoshela ngaphandle yize nakho kungalungile. Iyeke le nto kungaze konakale. Hlala phansi nomkakho umchazele ngendlala ebhokile kuwe.Umbuzo: Ngiyibhungu ngenza unyaka wokuqala enyuvesi lapha eThekwini, ngithe ngifika ngavele ngaqonywa ubuthaphuthaphu kanti ngizoba nebhadi ngikhulelise osisi ababili kanye kanye.Ngiyazi ukuthi ngenze iphutha kodwa bengingacabangi ukuthi kungase kwenzeke kanjena.Mhla ngihamba ekhaya ubaba wangidonsa ngendlebe ukuthi mhla ngakhulelisa ngiyoshiya phansi isikole ngiyosebenza.Ngiyasaba angazi ngizomtshela kanjani le nto, angazi noma ngimtshele okanye ngithule ngoba uma ngimtshela uzongiyekisa ukufunda.Nalezi zingane ngeke ngikwazi ukuzifihla ingunaphakade. Ngingaphuma kanjani kulolu bishi?Impendulo: Akusekho ukuphuma kulolu bishi ungene ungenile futhi uvele ngekhanda.Ngizwa ngizwelana kakhulu nawe ngoba awukwazi ukuthula nendaba engaka futhi ke emakubo kosisi bazofuna ukufika phela bazobika isisu nokuzophoqa ke ukuthi ushone ekhaya ngoba isisu ngeke basibike enyuvesi.Kuzokusiza ukuqunga isibindi umazise ubaba wakho ngosukwenzile.Umbuzo: Ngingowesifazane kunobhuti esengizwane naye isikhathi eside siyabonana noma inini uma sikhumbulene.Ekuqaleni uthando lwethu beluhamba kahle kakhulu kodwa manje ngibona sengathi asisazwani kahle embhedeni ngoba naye uke wayixoxa le nto esho kona ukuthi ucansi lethu alusafani nasekuqaleni.Siyathandana impela kodwa hhayi uma sithi siyazijabulisa akusashayi khona ngempela.Le nto iyangikhathaza ngoba nginovalo lokuthi angase adikibale angishiye. Singenzenjani?Impendulo: Kungenzeka ukuthi senijwayelene kakhulu kangangoba seniyehluleka ukuqala izinto ezintsha embhedeni.Ucansi kwezinye izikhathi luyaye lufane nokudla.Uma udla into eyodwa njalo noma imnandi igcina ingasakujabulisi.Imfihlo yasekhishini ilele ekutheni ukwazi ukupheka ukudla okumnandi okuhlukile ngaso sonke isikhathi.Nasembhedeni akumele njalo uhlezi uqhamuka nento eyodwa. Zamani nezitayela ezintsha.- Elawini likaMaGumede",Ezothando: Asisabuzwa ubumnandi uma siya ocansini nesoka lami
"INKAKHA yomlingisi, uRapulana Seiphemo, odume ngelika Tau Mogale okuyindawo ayilingisa kwiGenerations: The Legacy, uvele kafushane enkantolo yamacala ezimali ngoLwesine ekuseni ngezinsolo zokungayikhokhi intela.Umbuso usola uSeiphemo ngokungayikhokhi imali yentela kusukela ngonyaka ka-2010 kuya ku-2013. AbeSouth African Revenue Services bathi lo mlingisi ukweleta imali engaphezulu kukaR48 000.Icala lihlehliselwe uNovemba 13 njengoba abameli bakhe becele ukunikezwa isikhathi sokuthi bake baxhumane nabakwaSARS bahlele ukulungisa lolu daba.USeiphemo waziswe ukuthi lizoqhubeka leli cala uma engaxhumani nabakwaSARS.Abameli bakhe baxolisile bathi usezame kaningi ukuxhumana nabakwaSARS kwangaphumelela.Ngesikhathi inkantolo isahleli lo mlingisi ubebukeka ekhululekile.Ubephelezelwa uzakwabo alingisa naye kwiGenerations, uZoe Mthiyane, olingisa indawo kaZitha othandana noTau kulo mdlalo.Nyakenye ziqinisekisiwe izindaba zokuthi sebeyathandana laba.Lo mlingisi uvela enkantolo ngalolu daba nje, abanye osaziwayo okubalwa kubo umethuli wezinhlelo uBonang Matheba, nomdlali webhola uTeko Modise nabo basobishini nabaqoqi bentela kuleli njengoba nabo bebengayikhokhi intela.",URapulana Seiphemo uvele enkantolo kwelokungayikhokhi intela
"ITHIMBA lesikhashana elibhekelele ukuhlelwa kwabusha kwe-ANCYL, lithi yize kukhona ukuhamba kancane kokulethwa kwamagama ohlu lwamalungu e-ANCYL ezifundazweni kodwa ingqungquthela ingoMeyi nonyaka. Izolo amalungu esigungu sesikhashana esibizwa nge-ANC NYTT, abe nesithangami sabezindaba ngemuva komhlangano obungempelasonto.Kulesi sithangami, athe azimisele ukuba i-ANCYL ibuyiselwe esimeni iphinde ikwazi ukusebenzela abantu abasha.“Kunezifunda nezifundazwe ezingakawaqinisekisi amagama amalungu e-ANCYL. Kodwa kukhona amagatsha angaphezu kuka-2 000 wona esekwenzile lokho, zikhona nezifundazwe eseziyilindele ingqungquthela.Ngakho-ke zonke izifundazwe zizonikezwa isikhathi sokuba zikwenze lokhu okufanele kokuletha amagama. Ingqungquthela yesi-26 ye-ANCYL izoqhubeka ngoMeyi 2020 e-University of Free State. Eminye imininingwane izothunyelwa maduze,” kusho isitatimende abasithumele ngemuva komhlangano.Amalungu aleli komiti kubalwa uMnuz Malusi Gigaba, Fikile Mbalula, Collen Maine, Dakota Legoete, noNkk Nomvula Mokonyane, bahlangana njalo ngamasonto ukuzohlelela le ngqungquthela.",Baqinisekisa ukuhlala okungenazihibe kwengqungquthela ye-ANCYL
"UNOBHALA-Jikelele we-ANC uMnuz Ace Magashule uthembise ukuvikela umengameli wakuleli uMnuz Cyril Ramaphosa kulabo abazama ukumdicilela phansi ngenkathi ekhuluma emhlanganweni we-ANC Youth League eHammanskraal, ePitoli, ngempelasonto. UMagashule ubize ukuhlaselwa kukaRamaphosa njengomzamo wokudicilela phansi igama lenhlangano. Uphinde wanxusa amalungu e-ANCYL ukuba avikele uRamaphosa kulabo abamhlaselayo. UMagashule uthe kujwayelekile ukuthi omengameli balenhlangano bahlaselwe yilabo abafuna ukulimaza isithunzi se-ANC. “Bazofuna ukuhlasela uRamaphosa. “Indima yami nawe ukuthi sivikele umengameli we-ANC, ngoba uma kuhlaselwa yena, inhloso ukuthi kuqedwe ngenhlangano,” kusho uMagashule.  URamaphosa usemanzini abilayo kulezi zinsuku njengoba uphenyo olwenziwa uMvikeli woMphakathi uBusisiwe Mkhwebane lwaveza ukuthi waphula umthethosisekelo waphinde waqamba amanga ePhalamende ngomnikelo ka-R500 000 okuthiwa wawunikezwa yinkampani i-African Global Operations, ukuba axhase umkhankaso wesikhundla sikamongameli we-ANC ngonyaka odlule. URamaphosa uwuphikisile lombiko njengoba ewufake enkantolo ezimele ngenhloso yokuba ubuyekezwe yiyo. Kuphinde kwaputshuka izitatimende zasebhange kwabezindaba ebeziveza ukuthi abanikele emkhankasweni kaRamaphosa baxhase ngemali elinganiselwa ku-R1 billion, okushiye abaningi bekhexile. UMagashule uthe i-ANC kumele igxile ekuqiniseni ubumbano ngaphakathi kwinhlangano ukuze izoba nethuba lokunyusa amavoti iphinde ibuyise isithunzi sayo. “Ubumbano akusiyo into yokudlala. Uma singabumbani, asikhohlwe ngeTshwane. Sihleli phezulu ngesihlalo esisodwa eGauteng. UMagashule uthe oNgqongqoshe abaphikisana nenqubomgomo ye-ANC badukisa abantu baseNingizimu Africa mayelana nezikhundla kwi-ANC. UMagashule uveze ukuthi uzoqhubeka nokukhuluma esidlangalaleni uma abasebenzi balenhlangano bephikisana nenqubomgomo ye-ANC.",UMagashule uthembisa ukuvikela uRamaphosa
"USHADELWE ngokwesintu umlingisi womdlalo Isibaya (Mzansi Magic 161), olingisa indawo kaZebedewu kodwa owazakhela udumo ngokuhaya izinkondlo uSbo Da Poet.USbo waseMandawe, eScottburgh, ushade nengoduso yakhe uNoluthando Maseko waseDumbe, ngaseVryheid.Ekhuluma neSolezwe uSbo uthe wahlangana noNoluthando ePiet Retief ezihambela ngezinto ezithinta umsebenzi kwaba nzima ukuthi amzibe.“Kwakungu-2010 sibonana, wangithatha ngendlela ayemuhle ngayo ngacela inombolo yakhe yocingo wanginika. Ngamtshela indlela engizizwa ngayo kodwa wangishikilisa isikhashana kwagcina kulungile,” kusho uSbo.Uthe useqede konke sekushoda umshado omhlophe.“Ngeke ngisho ukuthi uzoba nini njengoba sisanda kwenza lona wesintu nje kodwa wona uzoba khona,” kusho uSbo.Uthe konke okuthinta ilobolo nomembeso ukwenze ngonyaka odlule.“Ngizibona nginenhlanhla ngempela ngokuthola owesifazane ofana nonkosikazi wami. Ngibonga abangani bami nozakwethu abaphume ngobuningi bezongeseka kulo mcimbi,” kuchaza uSbo.USbo akuyena kuphela usaziwayo ebeziwushaya kuyena kule mpelasonto njengoba umlingisi waseHammarsdale owaduma kwiGenerations, uXoli Zondi ebophe elikasofa silahlane ngoLwesihlanu.UXoli ushade noPhiwokuhle “Bravo” Zamisa emcimbini oqale ngoLwesihlanu eCity Hill, eHillcrest waphelela kamkhwenyana eMthwalume ngoMgqibelo.Khonamanjalo insizwa yaseMlaza eyaduma ohlelweni ama-Idols SA naseqenjini lomculo wokholo iJoyous Celebration, uKhaya Mthethwa, ushadelwe ngokwesintu waphinde wembesa umndeni kaNtandoyenkosi obenguMiss South Africa ngonyaka odlule.UKhaya ushade noNtando kubo kwale ntokazi eMpumalanga ngoMgqibelo.",Ushadelwe ngokwesintu odume ngezinkondlo
"ZIYAQONGA izibalo zabahaqwa yiCovid-19 kuleli njengoba kuvele ukuthi ngosuku bangu-4 236 abangenwe yileli gciwane. Uma kuqhathaniswa nangoLwesihlanu babe ngu-3 332, abatholakale benegciwane ngosuku olulodwa. Lokhu kukhomba ukuthi izibalo ziyenyuka zinsuku zonke kuleli zabatheleleka ngegciwane.Ngokusho kukaNgqongqoshe wezeMpilo kuleli uDkt Zweli Mkhize,  bangu-1 635 465 abakuleli abatholakale benegciwane. Abashonile ngenxa yegciwane ngoMgqibelo kutholakale ukuthi bangu-53, eGauteng babengu-27, Free State 17, babehlanu KwaZulu-Natal, kanti bathathu eWestern Cape 3, bese eba yedwa e-Eastern Cape. Abekho okubikwe ukuthi bashonile eLimpopo, Mpumalanga, North West nase- Northern Cape. Lokhu kusho ukuthi abantu asebeshonile kuleli bangu-55 802. Abasindile bangu:1  539 395, okusho ukuthi bami ku:94.2%. Abantu asebehloliwe selokhu kwabheduka igciwane bangu: 11 354 930. Khonamanjalo ucwaningo olwenziwe i-African Covid-19 Critical Care Outcomes Study (Acccos), luveza ukuthi emazweni angu-10 ase-Afrika, okubalwa nelakuleli siphezulu isibalo sabafayo ngenxa yaleli gciwane. Lolu cwaningo olwenziwe kubantu abadala abangu-3 140, phakathi kukaMeyi noDisemba nyakenye, luveza ukuthi siphezulu isibalo sabafayo uma sebengeniswe emagunjini abagula kakhulu ngenxa yegciwane. Luthole ukuthi uhhafu weziguli zishona ngaphandle kokunikekwa i-oxygen. Ucwaningo luthole nokuthi labo abanoshukela mancane kakhulu amathuba okusinda. ",Siyenyuka isibalo sabaneCovid-19 kuleli
"ISILO samaBandla uGoodwill Zwelithini, sikhwele sadilika kubantu bakuleli sathi bangothathekile abahamba bedlala abantu.Sikhale ngokuthi kufika abantu beqhamuka kwamanye amazwe bafike bavule amasonto bese kuyagcwala.“Namhlanje sinenkinga, maningi amabandla. Ngoba ningothathekile, kufika izigebengu zithi ziyanithandazela, zithi uma sezikhuluma izilimi zazo nithi hawu sekwehla impela imimoya, awulwazi ulimi lwalo muntu, kusasa kuqhamuke izingane zithi kade esidlwengula,” kusho iSilo.Sithe abantu manje basungula amabandla ukuze benze imali.ISilo sithe asikhumbuli nangelilodwa ilanga kuthiwa uJesu wake weba imali kodwa manje abaholi bamabandla bahlale besolwa ngokuqola abantu.Sithe inkinga, abefundisa bagxisha abantu ngezwi likaNkulunkulu bebe belambile.“Abantu asibagxishe ngezwi likaNkulunkulu kodwa ezinqolobaneni sibe sazi ukuthi kukhona ukudla ngoba uma ugxisha abantu ngezwi belambile bagcina sebekhalaza bethi lo mfundisi uyasibambezela ngabe siya kwabani siyobamba iyambazi,” kusho iMbube.Sikhulu isikhalo ngabefundisi bangaphandle njengoba omunye wabo uTimothy Omotoso namanje esatokile ngenxa yezinsolo zokudlwengula abazalwane.U-Omotoso osehlale esitokisini cishe unyaka wonke, wabanjwa ngamaphoyisa esezama ukweqa lapha eNingizimu Afrika esephindela ezweni lakhe eNigeria.",ISilo sikhwele sadilika kwabaluthwa amasonto
"SITHEMBISO MKHIZEISUPERSPORT United izandisele umsebenzi okumele iwenze emkhankasweni wayo wokuvikela isicoco seMTN 8 ngesikhathi ibanjelwa ekhaya yiBloemfontein Celtic emlenzeni wokuqala kowandulela owamanqamu omqhudelwano izolo eLucas Moripe Stadium, ePitoli.ICeltic, ebidlalela ekuhambeni futhi idinga igoli njengezivakashi, iyibone kuqala inethi ngegoli elivalelwe phakathi nguNdumiso Mabena ngomzuzu ka-14. Ele-United lishaywe uGhamphani Lungu ngomzuzu ka-49.Umlenze wesibili ungoMgqibelo eSiesa Ramabodu Stadium, eFree State. Ngokushaya igoli,  uMabena utshengise ukubaluleka kwakhe kwazise bekungumdlalo wakhe wokuqala selokhu kuqale isizini ka-2020/21.Igoli lasekuhambeni leSiwelele lisho ukuthi emlenzeni wesibili umthwalo uzobe usukwi-United ukuthi izame ukuthola igoli kuqala ukuze izinikeze ithuba lokufinyelela kowamanqamu omqhudelwano ewunqobe ngesizini edlule.Womabili amaqembu aye emdlalweni wayizolo ephuma esibhaxwini kweyeligi. ICeltic ishaywe womafikizolo iSwallows kwathi iSuperSport yabhaxabulwa yiLamontville Golden Arrows.Okuqaphelekile ngalo mdlalo wukuthi bekunganqoba noma wubani ngoba womabili abengazibekile phansi. Athengane umdlalo uqala kwaze kwaba uyaphela.Kwi-United bekubhoke uJamie Webber noClayton Daniels. Ngakolunye uhlangothi uLucky Baloyi noVictor Letsoalo noSifiso Ngobeni bebengazibekile phansi kwiCeltic. Ngomzuzu ka-17 uDaniels ucishe wayibeka phakathi i-free kick emuva kokudlaliswa kabi kukaGhamphani.Ekuqaleni kwesiwombe sesibili mhlawumbe ngabe kukhulunywa okuhlukile ukube  uThamsanqa Gabuza we-United akatatazelanga  emuva kwephutha likaJustice Chabalala.Ngomzuzu ka-49, uGhampani ukuqede konke ukukhuluma eshaya igoli emuva kwebhola ebeligotshwe nguMoses Waosia.Ebona uJohn Maduka, opheka iCeltic, ukuthi izinto ziyonakala, ukhiphe uVictor Letsoalo wafaka uTebogo Potsane.Umdlalo usuya ngasekupheleni iCeltic isindele umsizi kanompempe, uGabuza eselibeke phakathi. ISiwelele sife olwembiza kuphuma unozinti  uJackson Mabokgwane ngenxa yokulimala.Isithombe:BACKPAGEPIX",I-United izandisele umsebenzi idlala ngokulingana neCeltic
"UKHOMBISE ukukhula umcimbi walo nyaka iCelebrate Africa Carnival & Festival, injongo yawo okuwukubungaza inyanga kaMeyi, yokuthi abantu baziqhenye ngemvelaphi yabo.Lo mcimbi ongowesibili kulo nyaka, ukhombise isasasa kwabaningi njengoba abantu bebephume ngobuningi babo bezokhombisa ngamasiko abo ahlukene.Kume yonke into emigwaqweni yeTheku ngesikhathi kunomviliyelo obuhanjelwe abantu abaqhamuka emazweni ahlukene ase-Afrika nabakade becula izingoma zala bedabuka khona.Lo mcimbi uqale ngomviliyelo nokugcine ngokuthi kube nedili lomcimbi okunandise kulo uKhuzani, Sjava, DJ Happygal, Zandi Khumalo, Babo Ngcobo nabanye. UZanele Mbokazi okunguyena ohlela lo mcimbi, uthe into ezobenza baqhubeke bahlele lo mcimbi ukuthi abafuni ukubona kuchitheka igazi ngenxa yokucwasana kuleli.“Umcimbi ofana nalo ungokugqugquzela uzwano kuthina singabantu base-Afrika. Siyabonga kubona bonke abaphumile,” kusho uZanele.Lo mcimbi ubuhanjelwe oNgqongqoshe okukhona kubo owamaSiko namaCiko kuzwelonke, uNathi Mthethwa nowokuThuthukiswa koMphakathi KwaZulu-Natal, uWeziwe Thusi.",Kukhuphuke izinga kugujwa owase-Afrika
"UBEYISA izingane zakhe emtholampilo ukuze agome usana unina wezingane oshibilike emfuleni kwaminza usana eNdaya Reserve, eNtshenkombo, eDududu.UNksz Nothando Nzimande (26), usagcinwe esibhedlela nendodakazi yakhe esindile, * -Fanelesibonge, esesimeni esibucayi emuva kokumuka nomfula uMkhomazi.Udadewabo kaNksz Nzimande, uNksz Nkule Nzimande, utshele Isolezwe izolo ukuthi udadewabo naye ubesefuna ukuziphonsa emfuleni emuva kokukhishwa kwengane yakhe enezinyanga eziyisishiyagalombili, uNkanzimulo, isishonile.“Udadewethu kube sengathi ulahlekelwa umqondo emuva kwalesi sigameko. Naye ubesefuna ukuziphonsa emfuleni.Ubeya emtholampilo Kwabaniyena, eyogoma indodakazi yakhe encane, bese eyisa enye kudokoteka njengoba ibigula inomkhuhlane. Ngokusho kwabazibonele, ubephethe isikhwama, ebelethe ingane encane, enye eyibambe ngesandla.Ushelele, ingane endala ibe isihamba namanzi. Esazama ukuyihlenga kudedeleke abebophe ngakho ingane emhlane yabe isiwela emanzini yamuka nomfula.Bese kumuka izingane ezimbili, udadewethu waphuma ngaphandle komfula wamemeza. Abafana abebeseduze bangene emfuleni bakwazi ukukhipha eneminyaka emithathu iphila, le nye imuke kakhulu yaze yatholwa kwenye indawo. Ishonele khona lapho,” kusho uNksz Nzimande.Uthe sekunesikhathi becela ukwakhelwa ibhuloho phezu komfula ngoba kuyaphoqa ukuba bawele umfula uma beya emtholampilo.“Udadewethu ubejwayele ukuhamba nezingane zakhe kuwo lo mfula, uma eya emtholampilo.Wonke umuntu kule ndawo uwela emfuleni uma eya emtholampilo ngoba yiwona oseduze. Siyacela impela uhulumeni alusukumele lolu sizi esibhekene nalo, asakhele ibhuloho,” kusho uNksz Nzimande.Kuthiwa abantu basendaweni sebephelile beminza emfuleni uma beya emtholampilo.UMnuz Ndodi Kweyama, osemkhandlwini wenkosi yendawo, inkosi uPhiku’buxoki Bele, ukuvumile lokhu wathi sebecele kaningi ukwakhelwa ibhuloho ngoba abantu bayaminza emfuleni.“Uma siya emtholampilo oseduze nathi kuyaphoqa ukuba siwele emfuleni. Ngisho nami kumele ngabe kade ngaya emtholampilo, manje nginqena ukuyowela.Uma ungaweli, omunye umtholampilo useDududu, kumele ugibele. Sicela kwakhiwe ibhuloho ukuze kuzophela ukuminza kwabantu,”kusho uKweyama.Isolezwe lithole ukuthi ugibela ngemali engaphezu kukaR60 uma uya emtholampilo oseDududu.Unina walezi zingane kuthiwa akasebenzi, obekwenza angabi nayo imali yokugibela ahambise izingane emtholampilo okude. Umndeni uthe kunzima kakhulu ukwamukela okuwehlele.",Ubeyogoma ingane eminze emfuleni
"UMNYANGO weMfundo ePhakeme uhlela ukusungula ihhovisi elizimele elizobhekana  nezikhalo zomphakathi  emkhakheni wemfundo ephakeme.UNgqongqoshe walo mnyango uDkt Blade Nzimande izolo, uthe  lokhu kuzovulela umphakathi ithuba lokudlulisa izikhalo, ngendlela izikhungo zemfundo ephakeme eziphethe ngayo nalezo eziphathelene  nomnyango.“Lokhu besilokhu sikudingida ngaphakathi  kusukela nyakenye. Ihhovisi lizokwenza umsebenzi womvikeli womphakathi wemfundo ephakeme.  Uma unezikhalo ngesikhungo semfundo noma umnyango, lizobhekana nalokho,” kusho uNzimande.Uthe lokhu kuzosiza ngokuthi umnyango ubhekane nomsebenzi wawo kunokuthi wamukele inqwaba yezikhalo  iningi lazo elivamise ukufika uma kuqala unyaka.Lokhu kulandela umbhikisho wezitshudeni eMangosuthu University of Technology izolo zikhala ngokugqoza kohlelo lokubhalisa enyuvesi njengoba zithe zisengu-2000 kuphela izitshudeni ezibhalisile ekubeni inyuvesi yakhipha isimemezelo sokuthi ukufunda kuzoqala ngoMsombuluko.Umengameli esigungwini sabaholi bezitshudeni uMthokozisi Gumede uthe inyuvesi kumele ibhalise izitshudeni ezingu-13000.“Zingu- 9000 izitshudeni ezingakabhalisi.  Uma inyuvesi ithi kuyaqala ukufunda ngoMsombuluko obani abazobe besemakilasini?” kubuza uMthokozisi.Ukhale nangezindawo zokuhlala athe azikatholwa. UNzimande uthe umnyango  uyaxhumana neziphathimandla enyuvesi ukuthola ngalolu daba.Umbhikisho wezitshudeni kule nyuvesi bewuhambisana nesiteleka sabasebenzi abafuna ukunyuselwa amaholo.Obambe njengoSekela-Shansela e-MUT, uSolwazi Manyane Makua uthe ngoLwesibili bebenomhlangano nabaholi bezitshudeni, nomunye nabezinyunyana zabasebenzi.“Siyahlangana nabamele izitshudeni ukuthola isisombululo kwabakufunayo. Izitshudeni ezibhikishayo ziyingcosana kakhulu, ngakho ngeke sivume kuphazamiseke izinhlelo zenyuvesi. Isenzo sabo sibeka impilo yezinye izitshudeni nabasebenzi engcupheni,”  kusho uMakua.Mayelana nodaba oluthinta amaholo uthe inyuvesi ibeke u- 3.3% etafuleni kodwa abasebenzi bafuna u- 8%, wathi izingxoxo ziyaqhubeka.Imizamo yokuthola abasebenzi ibhuntshile njengoba ubengekho obezimisele ngokukhuluma nabezindaba.Khonamanjalo iNkantolo yeMantshi yaseThekwini,  ilihlehlisele uJuni, 4 icala lezitshudeni ezingu-16 eziboshwe kunombhikisho e-DUT. Lokhu kwenziwe  ukuze kucutshungulwe ubufakazi bama-video njengoba zibhekene namacala okususa uthuthuva emphakathini nokucekela phansi impahla.  Kuvele ukuthi zonke bezizobheka izikhala kule nyuvesi kanti sinye ebesibhalisile. Badedelwe ngoLwesibili ngebheyili  ka-R500 umuntu emunye. Abane kubona baneminyaka engaphansi kuka-18",Owemfundo ephakeme uhlela ukuba nehhovisi lezikhalo
"MTHOKOZISI MNCUSENI noMINENHLE MKHIZEK UKHONA umoya ovunguza kuCricket South Africa (CSA) ngodaba lomdlali wamaProteas, u-Aaron Phangiso, okuvela ukuthi usolwa yile nhlangano ngokuyiphoxa kulandela isigameko esenzeke endizeni nyakenye lapho lo mdlali ayedakwe khona engazazi ngisho igama lakhe ephoxa kwasani ebhanoyini.Lokhu sekwenze kwaba nokungabaza ngekusasa lalo mshwibi othembisayo kwazise ngendlela ayedakwe ngayo waze waphoqeleka ukuba afakwe kwenye indiza ukuze ezolala kancane kwehle amankwebevu.Ngokwemibiko eqale ukuvunguza eKapa, uPhangiso (31) nabanye abadlali bamaProteas bebesendizeni ngo-Okthoba nyakenye besuka e-India lapho iqembu lakuleli lalidlala khona. Endizeni eyabe isuka eMumbai izofike ibashiye eDubai lapho bebezoxhuma khona ebheke eGoli, uPhangiso (owayehlobe ephelele ngomfaniswano wamaProteas) kuthiwa waphoxa ngendlela esabekayo izintokazi ezisebenza ebhanoyini nabanye abagibeli ababezama ukumkhalima.Kuthiwa ngendlela isimo esabe sisibi ngayo kwaphoqeleka ukuthi angavunyelwa ukungena endizeni eyabe isiza lapha eNingizimu Afrika. Kuthiwa wayezofakwa kwelandelayo ababecabanga ukuthi notshwala buzobe sebehlile egazini.Kuvele ukuthi eDubai kwasala kancane ukuthi aboshwe kwazise wayeselwa kwaze kwangenelela ezinye zezikhulu ze-CSA zimncenga ukuba avume ukungena endizeni elandelayo.Imibuzo esivela manje ngeyokuthi kungenzeka yini ukuthi uPhangiso ushiywe ngaphandle esikwatini esizobhekana ne-England kweyemidlalo yosuku olulodwa ngenxa yalesi sigameko esiphoxayo? Usedlalele amaProteas kweyosuku olulodwa engu-16 namaT20 ayisishiyagalolunye.ULinda Zondi, oyinhloko yabaqoki kumaProteas, utshele 
Isolezwe ukuthi uPhangiso akazange ashiyelwe ukuziphatha ngendlela engalindelekile kuyena kwelesizwe.“Izinkundla eziningi lapha ekhaya azikuvumeli ukuthi udlale ngama-spinner amabili. Eqenjini lethu u-Imran Tahir nguyena oyi-spinner esihamba phambili. Uma sidinga i-spinner sesibili sizosebenzisa u-JP Duminy. Ngakho sibone kungcono ukuthi uPhangiso simshiye adlale kuMomentum One Day Cup neqembu lakhe. Indaba yokuziphatha kwakhe ayizange ibe nomthelela ekutheni asale ngaphandle esikwatini esizobhekana ne-England kweyosuku olulodwa. Uma kungukuthi ikhona into ekanjalo izikhulu kwiCricket South Africa zizobhekana nayo. Njengamanje bezingakaze zisho lutho kithina. Simshiye ngoba sibone ukuthi ngeke adlale. Uma kukhona okwenzekayo kuTahir sizombiza. UPhangiso usesezinhlelweni zethu,” kusho uZondi.Akukona okokuqala uPhangiso eba sematheni ngenxa yezinkamba kwazise nyakenye ngo-Ephreli uke wavalelwa ngenxa yokushayela ebukhile engakubo eSoshanguve, ePitoli.Khonamanjalo uZondi utshele leli phephandaba ukuthi uStephen Cook nguyena ozovula noDean Elgar emdlalweni wokugcina wamaProteas ne-England ngoLwesihlanu eSuperSport Park, eCenturion. UCook, odlala kuBizhub Highveld Lions, uzothatha indawo kaStiaan van Zly owehlelwe yifomu. AmaProteas avele aseshaywe ngo 2-0 kulolu chungechunge lwemidlalo emine yamaTest.",‘Akashiyelwanga amankwebevu u-Aaron Phangiso’
"INATIONAL Teachers’ Union (Natu) ayeneme ngokwethulwa kwezifundo zobuchwepheshe, ezihambisana namarobhothi akhulumayo, ezizofakwa ezikoleni ukulungiselela i-4th Industrial Revolution (4IR).UMengameli weNatu, uMnuz Alan Thompson, uthe yize bengaxabene nokuthuthukiswa kwezobuchwepheshe kodwa uMnyango wezeMfundo ugagamelile. Ekupheleni konyaka odlule uNgqongqoshe weMfundo eyiSisekelo, uNkk Angie Motshekga, waveza ukuthi kumi ngomumo ukwethulwa kweCoding and Robotics Curriculum kwaGrade R kuya kuGrade 3 noGrade 7 nonyaka.Uthe kuzokwethulwa irobhothi elikhulumayo elibizwa ngoZora elizofakwa ezikoleni ukulekelela uhlelo.UThompson uthe inkulu imali ezosebenza kufakwa lezi zifundo kuthengwa namarobhothi ekubeni umnyango usahlulwa ukuletha izidingo ezibalulekile.“Sinenkinga yokuba nentsha nothisha abangaqashiwe ngoba ayikho imisebenzi. Uhulumeni uthembisa ukwandisa amathuba omsebenzi kodwa lolu hlelo luzoqeda imisebenzi yabantu. Kumele ngabe konke esikwenzayo sizama ukwandisa amathuba omsebenzi,” kusho yena.Uthe imali ezosebenza kuthengwa amarobhothi kumele ngabe iletha izidingo ezikoleni ezidonsa kanzima.“Kunezikole ezingenawo amakhompyutha, amathoyilethi nemitapo yolwazi. Ngeke sisebenzise imali engaka kumarobhothi akhulumayo esikhundleni sokuba ngabe kubhekelelwa inkinga yezidingo,” kusho uThompson.Ngesikhathi ememezela imiphumela ka-matric ngoJanuwari eGoli uNkk Motshekga uziphathile izifundo zobuchwepheshe. Emcimbini wemiphumela bekukhona nerobhothi elikhulumayo elibizwa ngoPepper, okuyilona lokuqala elenziwa yiSoftBank Robotics.Ungqongqoshe uphakamise ukuthi irobhothi lilethwe. Lokhu kuwubufakazi bokuthi umnyango usuzilungiselele ukufika kwe-4IR.Okhulumela uMnyango weMfundo eyiSisekelo, uMnuz Elijah Mhlanga, uthe ziwu-90 izikole okusahlolwa kuzo iCoding and Robotics Curriculum. Uhlelo luhamba kahle okufakazelwe wukuvakasha kukangqongqoshe kwesinye sezikole okuhlolwa kuso uhlelo eLimpopo ngenyanga edlule.“Konke kuhamba kahle futhi othisha baqeqeshiwe nezinsiza zikhona,” kusho yena.Uthe iNatu iyaphaphalaza ngezikhalo zayo. “Lokhu kuzoletha amathuba omsebenzi kulabo abebefunde kulo mkhakha wezobuchwepheshe kodwa bengaqasheki. Izikole esifake kuzo lolu hlelo zinawo amakhompyutha nengqalasizinda. Ngeke sincishe amathuba izikole ezizidingayo lezi zifundo ngenxa yezimbalwa esisazozilethela izidingo,” kusho uMhlanga.",I-Natu ishaya amakhala nge-4IR
"ISHAYA amakhala i-EFF ngokuqokwa kukaMnuz Job Mokgoro ekubeni abe uNdunankulu waseNorth West.UMokgoro uqokwe esikhundleni ebesiphethwe uMnuz Supra Mahumapelo obenguNdunankulu wakulesi sifundazwe, waxoshwa uMengameli Cyril Ramaphosa emuva kokuthi kuqubuke imibhikisho umphakathi umsola ngokwehluleka ukuwulethela izidingo zawo.NgoLwesine ebusuku uMokgoro ufungiswe kwesokuba ilungu lePhalamende esifundazweni. UMokgoro(70) wethulwe nguNobhala Jikelele we-ANC uMnuz Ace Magashule.Nakuba encoywa kwezokuphatha uMokgoro, i-EFF ithe ayihambisani nokuqokwa kwakhe.“USolwazi Job Mokgoro uyazifanela nje nabantu abakhohlakele njengoSupra Mahumapelo, okwaphoqeleka ukuthi akhishwe ehhovisi emuva koxhaxha lwamacala enkohlakalo esaphethe,” kusho uNobhala we-EFF kulesi sifundazwe, uMnuz Papiki Babuile.Ngokwaleli qembu, uMokgoro wuyena owaba nesandla ekutheni kuqhubeke inkohlakalo kulesi sifundazwe.Uthe i-ANC yenzele phansi umphakathi waseNorth West ngokuthi imqoke abe wuNdunankulu.Uthe ngenkathi uMokgoro esengumqondisi obambile ehhovisi likaNdunankulu, wathola ithenda yokusabalalisa iThe New Age (esibizwa ngeThe Afro Voice), okuyiphephandaba elaliphethwe umndeni waKwaGupta.",I-EFF ayiyizwa eyokuqokwa kukaMokgoro eNorth West
"ISITOBHA se-Ajax Cape Town, * -Eric Chipeta, sishumayela ivangeli lobumbano kuleli qembu eliphikwa yimiphumela phezu kokuba selishintshe umqeqeshi.I-Urban Warriors iyiqale kabi isizini ka-2016/2017, yadlala imidlalo eyisishiyagalolunye ingawini. Ukubhimba kwezinto kuholele ekutheni asule umqeqeshi uRoger de Sa osethathe umsebenzi zokupheka iMaritzburg United. Nakuba umqeqeshi omusha, uStanley Menzo, efike wathembisa kodwa leli qembu seliphindele obhukwini. Emidlalweni emithathu yakamuva, i-Ajax ayikaze iwine. Isihlulwe kabili okukhona nomdlalo ebhabhadiswe kuwona yiBidvest Wits ngo 5-0 emasontweni adlule.UChipeta, obegijima kuChippa United ngesizini edlue, ufike ku-Urban Warriors ekuqaleni kwesizini.“Ayikho inkinga esinayo eqenjini engingayikhomba eyenza sihluleke ukuwina imidlalo. Kudingeka singabadlali sibumbane, sisebenze ekutheni sishaye amagoli, nasekuvimbeni ukuthi angangeni ngakithi. Njengeqembu ngikholwa wukuthi sidlala kahle kodwa singenelwa amagoli kalula,” kusho uChipeta waseZimbabwe.“Ngiyakholwa wukuthi isifiso sethu sokuqeda kuTop 8 sisengafezeka. Siyiqale kabi isizini kodwa emuva kokufika komqeqeshi omusha izinto zikhombise ukuhlangana. UMenzo ungumqeqeshi osondele kakhulu kubadlali futhi ulethe izinga elicokeme endleleni izinto okufanele zenziwe ngayo eqenjini.”I-Ajax isendaweni ka-11 ku-log ye-Absa Premiership ngamaphuzu angu-19 emuva kwemidlalo engu-18. Ingelinye lamaqembu amane kuPremiership asengenelwe amagoli angaphezu kuka-25 emidlalweni yeligi. Amanye yiBaroka (27) esemsileni, Highlands Park (34) ne-Orlando Pirates (27).Amaqhinga kaMenzo azophinde avivinywe uma i-Ajax isibhekene neKaizer Chiefs emdlalweni wePremiership e-Athlone Stadium, eKapa, kusasa, ngo-8.15 ebusuku. Lo mdlalo abaphathi be-Urban Warrios kade bewuzamela ukuthi udlalelwe eMoses Mabhida Stadium, eThekwini kodwa yabachitha iPremier Soccer League (PSL).“Ngokwezinga labadlali iChiefs ingaphezulu kunathi, abantu abaningi sebevele bazitshele ukuthi sesihluliwe. Kodwa-ke konke kusezandleni zethu, sinalo ithuba lokuthola amaphuzu amathathu. Kudingeka sisebenze ngokuphindiwe,” kusho uChipeta.“Kusinikeze ukuzethemba ukungahlulwa emdlalweni odlule sibhekene nePolokwane. Umfutho esiwukhombisile kufanele sakhele phezu kwawo. Uma singenza lokho, singawathola amaphuzu kuChiefs.”IChiefs, esanda kusunduzwa esicongweni se-log, izobhekana ne-Ajax ihambela phezulu kulandela ukuhlula iHighlands Park eThekwini ngempelasonto edlule. Inamaphuzu angu-33 emidlalweni engu-18.",'Sinethuba lamaphuzu kwiChiefs'
"MHLELI: Ngixwayisa umphakathi ngamaqola asebaqedile abantu ethi abadayisela izindawo kanti ayabaqola.Ngingomunye wabo okhokhe uR25 000 wokubambisa ngoDisemba 11 wangonyaka owedlule ngendawo Erf 289 Ziqubu Rd eNazareth, ePinetown.Ngikhokhe emuva kokuba sebelethe wonke amaphepha kubameli emveni kwalokho bashaye bachitha. Ngiyathola ukuthi umkhuba wabo abawenzayo futhi baningi abagebengwe njengami.Omunye abamgebengile ubakhiphe kwiFacebook nezithombe zabo enginazo nabameli abanawo amakhophi omazisi babo. Ngicela ukusiza abanye ngoba basazifaka izikhangiso zabo ephepheniBongani Ngcobo",[IMIBONO] Amaqola asebaqedile abantu edayisa izindawo
"AMAPHOYISA anethemba lokuthi sizobathoba amanxeba abahlukumezeka isigwebo seminyaka engu-30 esinikwe owesilisa owabulala ngokugwaza amadoda amabili angabazala.U-Given Mkhize (32) ugwetshwe yiNkantolo yesiFunda eThekwini ngamacala amabili okubulala uMthobisi Dlamini nomzala wakhe, uSthembiso Dlamini.Kuthiwa uMkhize wagajwa yintukuthelo ngemva kwengxabano nabafi lapho babehlala khona emijondolo eSimplace, e-Effingham, eThekwini, ngoJulayi 11, 2020.Le ndoda kuthiwa yasuka yaqonda endlini yayolanda ummese yabuya yabhokoda la madoda angabazala yawabulala.Okhulumela amaphoyisa KwaZulu-Natal, uCaptain Nqobile Gwala, uthe emva kwesehlakalo uMkhize wadla phansi waya ekubhaceni.Uqhube ngokuthi amaphoyisa aseGreenwood Park avula amacala amabili okubulala kwase kuqala uphenyo olunzulu lokuthungathwa kukaMkhize.“Uphenyo lwabaseshi lwabaholela emzini wesihlobo sikaMkhize ayecashe kuwona eBulwer ngoJulayi 14. Kwabuywa naye wase egcinwa esiteshini samaphoyisa. Inkantolo yethulelwa idokodo elinobufakazi obuqandula ikhanda obugcine bumgojele uMkhize,’ kusho uCapt Gwala.Inkantolo ilahle uMkhize ngamacala amabili okubulala wase egixabezwa ngeminyaka engu-15 icala ngalinye.U-Capt Gwala uncome ukuzinikela kwabaseshi baseGreenwood Park.“Siyethemba ukuthi lesi sigwebo sizothoba amanxeba umndeni owalahlekelwa ngabathandiweyo bawo,” kusho uCapt Gwala.",Uzogugela ejele owabulala abazala
"AMAPHOYISA aseNanda athungatha indoda esikhishelwe incwadi egunyaza ukuthi iboshwe ngemuva kokuthi ingalubhadanga enkantolo ngenyanga edlule.Okhulumela amaphoyisa KwaZulu-Natal uColonel Thembeka Mbele uthe abaphenyi basesiteshini samaphoyisa eNanda bathungatha uMnuz Lungisani Derrick Ndlovu osolwa ngecala lokubulala abalamu bakhe ababili ngoDisemba 2016.Uthe uNdlovu ubhekene necala lokubulala uMnuz Mbongiseni Zondo noNksz Funani Zondo (47) abadutshulwa eNamibia, eNanda, ngoDisemba 27, 2016. UNdlovu kuthiwa wazinikela emaphoyiseni, wavela eNkantolo yeMantshi eNtuzuma wanikwa ibheyili kodwa ngo-Okthoba 1 nonyaka uhlulekile ukuvela enkantolo kwabe sekukhishwa incwadi egunyaza ukuboshwa kwakhe.Abangaba nolwazi ukuthi uNdlovu ukuziphi izinkalo bayanxuswa ukuthi bathinte uDetective Sergeant Mthethwa ku-072 259 3518/082 290 5726 noma bashayele inombolo yokubika izigameko zobugebengu u-08600 10111.",Kufunwa uthuli ongavelanga enkantolo
"BABEKE phansi amathuluzi abasebenzi benkampani ekhiqiza izishebo, izinongo neminye imikhiqizo, i-Unilever ngoba befuna ukufakelwa isibonelelo sokuthenga izindlu nezinye izimfuno.Laba basebenzi bakwa-Unilever, eRiverhorse Valley bangenele ukhukhulelangoqo wesiteleka ngoba befuna umqashi abanike isibonelelo sokuthenga izindlu nokuthi abanike ingxenye yenzuzo eyenziwa yinkampani.Le nkampani iphakela izitolo ezinkulu ngemikhiqizo yayo.UMnuz Sibonelo Mbuyazi wenyunyana yabasebenzi iFood and Allied Workers Union (Fawu), uthe abasebenzi baqoke ukungenela isiteleka emuva kokuthi bengazange bakuthole abakufunayo ngesikhathi bexoxisana nomqashi wabo.Uthe ngo-2017 bafaka isicelo sokuthi umqashi anike abasebenzi isibonelelo sezindlu bese ephinde abanike ingxenye yenzuzo eyenziwa yinkampani.UMbuyazi uthe okunye okukhathaze abasebenzi nokwenze ukuthi baqhubeke nesiteleka ukuthi umqashi uthe uzobanika imali enguR2 000 umsebenzi ngamunye (okuhlanganisa isibonelelo sezindlu nengxenye yenzuzo eyenziwayinkampani).Uthe isiteleka sabo siqale ngoLwesihlanu emasontweni amabili adlule kodwa inkampani yabayisa enkantolo base besimisa babuyela ngoMsombuluko.Uthe kubacasulile abasebenzi lokhu ngoba bona bebefuna uR30 000 ozokhokhwa kanye kumsebenzingamunye.“Kuyakhathaza ukuthi inkampani eyenza imali njenge-Unilever ingakhombisi ukunakekela abasebenzi bayo ngale ndlela. Le nkampani yenza izigidi ngonyaka kodwa ayikwazi ukunakekela abasebenzi bayo,” kusho uMbuyazi.Umsebenzi ongagunyaziwe ukukhuluma nabezindaba, uthe kuyabakhathaza ukuthi le nkampani ihambe inikela ngezindlu nokunye kubantu abahlwempu kodwa abasebenzi bayo bengakwazi ukuthenga izindlu.Owengamele ezokuxhumana kwa-Unilever, uNkk Shobna Persadh ukuqinisekisile ukuthi abasebenzi babo basesikhungweni esaziwa ngeNdonsa bangenele isiteleka emuva kokungavumelani kwabasebenzi beFawu nomqashi.Uthe isiteleka silandela ukungaboni ngasolinye phakathi komqashi neFawu kulandela izingxoxo zamaholo zango-2018.Uthe bavumelene ngamaholo kwase kudluliselwa ezinye izimfuno zabasebenzi eCommission for Conciliation, Mediation and Arbitration.“Zonke izinhlaka zingene kulezi zingoxo ngenhloso yokuqh-amuka nesisombululo kodwa ngeshwa kugcine kumile emuva kokuthi inyunyana ingavumelani nesiphakamiso senkampani,” kusho uNkk Persadh.Uqhube wathi ukuphepha kwabasebenzi babo abatelekile nalabo abasebenzayo kubalekile kubona yingakho beqinise ezokuphepha.Uthe basazimisele ngokuxoxa nenyunyana kuze kube kutholakala isisombululo.",Bagxobe itoyitoyi abakwa-Unilever
"UMCULI kamaskandi wodumo lwengoma ethi Angisilo Ivukane, uGadla Nxumalo usekhiphe umehlokaboni kaR500 ozotholwa umuntu ozomtholisela ngezimpahla zakhe ezimlahlekele eThekwini, ngoMgqibelo emini.UGadla uthe lezi zimpahla zimlahlekele etekisini abeyigibele isuka erenki yaseYMCA eThekwini iya eMakethe.Kulezi zimpahla uthe kukhona izitifiketi zebhizinisi nencwadi emgunyaza ukuthi abe nesibhamu okubhalwe ukuthi Gadlabethithiza Wiseman Nxumalo.“Konke kusale emotweni. Usisi ebengihleli eduze kwakhe, okungenzeka ukuthi nguye owehle nalezi zimpahla ngephutha, ubeya ematekisini aya eLusikisiki (e-Eastern Cape). Bekune-slip sika- R3200, ipasi, amakhadi asebhange, ukhiye wendlu, izimpahla zokugqoka nobhakha obomvu we-Nike.”Uthe uma lezi zimpahla zingathathwanga yilo wesifazane abehamba naye, kungenzeka zisale etekisini, zatholwa wumsizi womshayeli noma umshayeli wale wetekisi.UGadla unxuse noma ngubani othuka elamela lezi zimpahla amthinte ngoba zibalulekile futhi uyazidinga. “Onolwazi ngalezi zimpahla ngicela angithinte ku-073 526 5842,” kuphetha uGadla.",Umaskanda weyodumo ulahlekelwe
"KUSOLWA umbango wamatekisi ngokubulawa kowesilisa odutshulwe eFairview, ePort Elizabeth ngoLwesibili ekuseni. Umufi (43) obengusomatekisi udutshulwe engaphandle kwesikole. Ngokombiko wephephandaba lansuku zonke iSowetan, lesi yisigameko sesibili kudutshulwa usomatekisi ePort Elizabeth, njengoba kubulewe uMnuz Mlungiselele Mlanjana eNew Brighton ngoLwesine olwedlule. Okhulumela amaPhoyisa uColonel Priscilla Naidoo uthe usomatekisi ubulawe ngoLwesibili ngenkathi yena nomkakhe beyoshiya ingane esikoleni kuMimosa Road. “Kusolwa ukuthi ngabo-8 ekuseni, inkosikazi kamufi (35) ibiphelezela ingane (9) beya esikoleni. Ngesikhathi ebuya emotweni yabo i-Audi Q7, kuqhamuke indoda engaziwa, yadedela inhlamvu kumshayeli,” kuchaza uNaidoo. UNaidoo uthe ufike umsolwa wesibili, wadedela izinhlamvu ezimbili. “Bobabili abasolwa bangene emotweni iVW Polo emhlophe, bashaya bachitha. UNaidoo uthe umufi udutshulwe ekhanda, emqaleni nasengalweni. Usomatekisi ushonele endaweni yesigameko. Inkosikazi kamufi ayilimalanga kodwa iphuthunyiswe esibhedlela ukuze ayokwelashwa. UNaidoo uthe uphiko lwabaseshi iProvincial Organised Crime Investigation Unit ePort Elizabeth, luphenya icala lokubulala ngenhloso.  UNaidoo uphinde waveza ukuthi lolu phiko lusaphenya ukubulawa kukaMlanjana (62), odutshulwe esemotweni yakhe iMercedez Benz, eNew Brighton ngesonto eledlule. UMlanjana udutshulwe amadoda angaziwa amhlasele ngesikhathi ephuma emhlanganweni wosomatekisi. ",Udutshulwe washona engaphandle kwesikole usomatekisi
"MHLELI: Ake ngiphawule odabeni lokuphakanyiswa kukaMnuz Mxolisi Kaunda (osesithombeni) obenguNgqongqoshe wezokuThutha KwaZulu-Natal njengoba isigungu esiphezulu se-ANC KwaZulu-Natal simqokele kwesobuMeya eMkhandlwini weTheku.UKaunda ubewuphethe kahle umsebenzi eMnyangweni wezokuThutha njengoba ngamaholide okuphela konyaka ka-2018 ezokuphepha emgwaqweni beziqinile futhi nezingozi zomgwaqo zehlile uma ziqhathaniswa no-2017.Simethembile uKaunda ukuthi uzokwazi ukuxazulula izinkinga ezihlasele iTheku ngoba yilona dolobha elithuthukisa iKwaZulu-Natal kwezomnotho. Ukungaqini kwezokuphepha nokungcola okusedolobheni ngaphakathi yikho okuzokwehlisa isibalo sabavakashi.Abesifazane abasakwazi ukuhamba ngokukhululeka ngenxa yamaphara ahlasele idolobha abaphuca izinwele zabo zokufakelwa. Lokhu kuyabahlukumeza kakhulu abanye bagcina sebencamela ukuthi bahambe bebambe amakhanda noma bangazifaki nhlobo uma beza ezitolo eziseThekwini. ITheku manje linezindawo ezaziwa njengezizinda zamaphara lapho abantu abasaba nokuhamba khona ngoba besaba ukwenzakaliswa.Amaphara awagcini ngezinwele kodwa ayagqekeza aphinde aphuce abantu izimpahla uma bezihambela. ITheku seliphenduke kwampunzedlemini ngenxa yala maphara.Muva nje uma kuzofika izivakashi noma kuzoba nemicimbi emikhulu kuleli dolobha kuba khona izimoto zamaphoyisa aqoqa la maphara ahanjiswe ezindaweni la ezokwazi ukuqala khona impilo kabusha khona. Lesi senzo thina abahlali baseThekwini, asisiphathi kahle ngoba kusho ukuthi kumele kuze kube nemicimbi ukuze kususwe amaphara.Siyacela uKaunda angenelele ngokushesha kulesi simo kungaze kushaye isikhathi samaholidi ngoba nala maphara sengathi isibalo sawo sikhula njalo. Ngenelela Kaunda safa amaphara.Andiswa MdungeEMLAZA",Ngenelela Kaunda safa amaphara
"BAHLALELE ovalweni abemboni yamatekisi nomphakathi waseMuden, ngaphandle kwaseGreytown, emuva kokudutshulwa kukasomatekisi kade esemzini wakhe.UMnuz Elisha Langa, uhlaselwe ngoMgqibelo abantu abangaziwa, phambi kwezingane nonkosikazi wakhe. Umthombo weSolezwe ocele ukungadalulwa, uthe kusolwa udlame lwamatekisi ngokuhlaselwa kwakhe.“Yize isizathu sokuhlaselwa kwakhe singakaziwa kodwa kusolwa udaba lwamatekisi. Lokhu kubulawa kwakhe ngale ndlela kuwethusile umphakathi nabasematekekisini,” kusho umthombo.Kuthintwa usihlalo walo soseshini, ucingo belukhala lungabanjwa.Kwenzeka lokhu nje, ngoLwesihlanu eNanda, amaphoyisa adubule izinkabi ezintathu ebezihlasele itekisi kwalimala abagibeli. KwaNongoma kuhlaselwe umndeni wakwaNkosi, kwabulawa ababili ngeledlule.Imenenja ehhovisini leSantaco eKZN, uMnuz Sfiso Shangase, unxuse uzinzo embonini yamatekisi, wagxeka nokubulawa kwabantu.“Siyimboni yamatekisi sithanda ukukhalisana nomndeni, sidlulise namazwi okuthi indaba yokubulalana kwabasembonini isiqale phansi futhi sikhathazekile. Kulo nyaka kuzokhethwa ubuholi obusha, nokungenzeka ukuthi kunomthelela ekuhlaselweni kwabantu. Siyanxusa  uma kukhona ukungaboni ngaso linye kuboniswane,” kusho uShangase.Khonamanjalo, izolo kutholwe isidumbu sowesilisa sikhandwe ngamatshe sashiswa eWelbedacht, ngaseThekwini. Isolezwe  lithole ukuthi umufi ulandwe abantu abangaziwa esendlini yakhe, nonina wezingane.Kuthiwa abasolwa bamfune uR20 000 abathe wathathwa umfowabo. Umufi babe sebehamba naye. Utholwe izolo ekuseni esebulewe. Izolo, Isolezwe lishayele ucingo unina wezingane zikamufi, wathi basesendaweni yesigameko ngakho akakwazi ukukhuluma ngalolu daba.Okhulumela amaphoyisa KwaZulu-Natal, uColonel Thembeka Mbele, uthe usafonela iziteshi ekubikwe kuzo izigameko.",Uvalo ngodlame lwamatekisi kukhala inganono
"UMREPHA ongaconsi phansi kubathandi bomculo kuleli, u-AKA, usegcine ephumele obala waxolisa ngendlela okwaphela ngayo ubudlelwano bakhe nonina wengane yakhe, uDJ Zinhle. U-AKA noZinhle bahlukana kamuncu besanda kumemezela izindaba zokuzalwa kwendodakazi yabo uKairo ngo-2015. UDJ Zinhle wadalula kwi-website yakhe ukuthi wathola ngokujola kwalo mrepha nomethuli wezinhlelo, uBonang Matheba, okwaqhubeka izinyanga ezinhlanu ngesikhathi esakhulelwe. Ngemuva kwalesi simemezelo u-AKA noBonang babe ngamathe nolimi eminyakeni emibili edlule. NgoDisemba ngonyaka odlule, u-AKA wabhala ekhasini lakhe ku-twitter ukuthi kuphelile obekubahlanganisa noBonang. Ekhuluma ohlelweni luka-Anele Mdoda, iReal Talk with Anele ngoLwesithathu ntambama u-AKA ugcine egonyulukile wavuma iphutha ngendlela okwaphela ngayo ubudlelwano bakhe noDJ Zinhle. ""Ukuthandana kwami noBonang kwaqala kabi ngoba ngaleso sikhathi ngangisathandana nonina wengane yami. Wayekhululelwe futhi ngokwami into esamdlulisa kuyona ayiyinhle. Sengaxolisa ngalokho futhi namanje ngisaxolisa. Mhlawumbe naye (uBonang) usazoxolisa ngakho ngelinye ilanga,"" usho kanje. U-AKA osanda kukhipha amaculo amasha amabili nonyaka iSweet Fire neStarsigns uqhube wathi kwaba ubuphukuphuku ukuhlukana noDJ Zinhle. ""UZinhle umuntu wesifazane oqotho, ohlakaniphile futhi ongumama oqotho, mina ngaleso sikhathi ngangisemusha futhi ngiyisiphukuphuku ukukunaka lokho,"" kusho lo mrepha echazela u-Anele. ",U-AKA uzwakalise ukuzisola ngokungathembeki kuDJ Zinhle
"PHEZU kokuthi agajwe yizinkinga AmaZulu FC, okubalwa ukukhishwa kwiTop 8 ngokuqala kwesizini nokuphucwa amaphuzu ayisithupha yiFifa kodwa konke lokho akubuphazamisanga ubudlelwano phakathi kwaleli qembu nabaxhasi balo beminyaka iSpar KwaZulu-Natal.Ngokuthola kweSolezwe ngoMgqibelo ngomthombo walo ongashayi phansi uthe sekuvunyelenwe ngokuthi kuqhutshekwe nokusebenzisana.“Kuthiwa sebevumelene ngokuthi baqhubeke nokusebenzisana eminya iminyaka ethile. Engingakwazi ukuthi kuvunyelwane ngeminyaka emingaki ngoba leyo yimininingwane esagodliwe kuze kube kuyasayinwa phansi ngaphmbi kokuthi kudalulwe yonke into ngesivumelwano, okungenzeka ngokusombuluka kwelizayo,” kubeka umthombo.Ethintwa ngalolu daba uLunga Sokhela, oyimenenja jikelele kuMaZulu akavumanga futhi akaphikanga ngaphandle kokuthi kusaxoxiswana. “Njengamanje akukho engingakusho ngoba izingxoxo zisaqhubeka mhlawumbe ngesonto elizayo kuzobe sekukhona okubambekayo.""USpar ungenye yezinkampani esezinenkonzi ende emdlalweni webhola lezinyawo eNingizimu Afrika ngaphansi kwePremier Soccer League (PSL).Ukuzimatanisa naMaZulu kwenkampani yakwaSpar kwaqala ngeminyaka yawo 90 ngaphansi komqondisi wawo omdala, uDavid Dlamini, waseMahlabathini.Lo buhlobo baqinisekiswa ukunqoba kwawo indebe yakwaCoca Cola ngo 1992.Ngaphandle kokuba ngabaxhasi bagcine sebengabaphathi beqembu ngesikhathi liqeqeshwa nguMike Makaab, ngemuva kokuthi kube khona ukungaboni ngaso linye kwabakaSpar noDlamini ngokwezivumelwano ababengene kuzo.Ngenxa yokuthi ukuphatha iqembu lebhola kwakungewona umkhakha wakwaSpar, baphoqeleka ukuthi balithengisele usomabhizinisi owayenethenda yama-Ambulance ezikhungweni zezempilo ezazingaphansi kukaHulumeni waKwaZulu omdala.Kube ngesikhathi eseyithengisele khona uNaidoo lapho uSpar athi ukuqhela ebholeni.UNaidoo naye wagadla zephuka wawathengisela uDave King naye ngemuva kwesikhathi wawadlulisela kuSisa Bikitsha.Ngenxa yokungahambisani nezinto ezazenzeka ebholeni uBikitsha wabe esewathengisela uPatrick Sokhela, kuze kube yimanje, nokube yilapho khona uSpar ekhuze khonaibuya ekuxhasenileliqembu elinomlandoomude ebholeni elikhokhelwayo kuleli.Okunye okukhombisa ukusebenzisana okuhle phakathi kwalezinhlangothi ukuphambana emgwaqweni yaseNingizimu Afrika, amaloli amakhulu akwaSpar ahlobe ngemibala neziqubulo zaMaZulu.Uphinde waveza ukuthi njengoba kuvalwe isizini abahlezi njengoba bematasatasa befunaozovala isikhalaesivuleke ngokushiya kobebhekelele ukwelashwa nokululama kwabadlali uma bekade belimele uKarel du Toid.“Akukho ukuphumula njengoba kufanele ukuthi kuqambe kuqala amalungiselelo okuqala kwesizini entsha konke kusothini. Kufanele sithole umuntu ozovala isikhala sikaKarel obeyiPhysiotherapist yeqembu, oseyozimela,” kusho uSokhela.",Usuthu luzoqala isizini entsha lisenobudlelwano obuqinile noSpar
"AKEKHO owayecabanga ukuthi uyosheshe alulame umgijimi owasinda bezama ukumnquma imilenze ngesaha ngoMashi nonyaka, okumanje usengenele imijaho eminingi wawina neminye.Udaba lukaMhlengi Gwala (26) waseMayville lwaduma umhlaba wonke emuva kwesigameko esenzeka ngoMashi 6, ehlaselwa amadoda amathathu ehamba ngebhayisikili ngaseGlenwood eThekwini. Kwavulwa ngisho isikhwama somnikelo esafinyelela kuR100 000 emuva kwesonto sivuliwe. Lo mgijimi ophinde angenele nemincintiswano yamabhayisikili, utshele Isolezwe ukuthi okumenze washesha ukululama wukukhohlwa yilesi sigameko. Ngesikhathi engena esibhedlela odokotela bathi kusazothatha isikhathi ukuthi abuyele kwezemidlalo, wamangaza abaningi ephuma esezihambela esibhedlela ngo-Ephreli.“Bekungeke kungisize ukuzikhathaza ngokuthi ngobani ababezama ukungikhubaza futhi bekuzokwenza ngingasheshi ukululama. Njengoba bengakaboshwa, sengavele ngakhetha ukugxila emsebenzini wami,” kusho uGwala.UGwala ophinde abe ngumtakuli wasemabhishi kuMasipala weTheku, uthe waqala ngoJuni ukubhukuda njengendlela yokuzilolonga. Umjaho wokuqala wamabhayisikili uwungenele ngo-Agasti oyingxenye yokukhumbula uMnuz Nelson Mandela. Waqala ukugijima ngo-Okthoba emjahweni we-5150 African Triathlon eGoli.“Ngaqala ngokungenela owamabhayisikili ngoba bekungakalulameki kahle ukugijima. Ngenze kahle kulo mjaho ngoba ngaphuma isikhombisa kubantu abangaphezu kuka-100. Emkhakheni wontanga yami obizwa ngo-25-29 ngaphuma phambili,” kusho yena.UGwala uphinde wenza umjaho we-031 eSuncoast noweFNB lapho egijime khona u10km. Ngenyanga edlule ubekomunye umjaho eHowick kanti ngoMgqibelo uzongenela owamabhayisikili wakwaMr Price wokuqokelela uR1 million kubafundi abaswele. NgoDisemba uzongenela i25 Pier Challenge eNorth Beach. Uthe ngonyaka ozayo ufuna ukugxila emijahweni yokugijima ngoba uzobe eseluleme ngokuphelele. Wabuyela ngoSepthemba emsebenzini wakwaMasipala wahlonishwa nangendondo ye-Achievement Against All Odds emcimbini owenziwe uhulumeni wesifundazwe. Njengoba abaningi bejwayele ukubhala incwadi emuva kwezigameko ezibavelele, uGwala uthe akakucabangi lokho. Uthe usafuna ukugxila emsebezini wakhe ukuze angenele imijaho yakwamanye amazwe.“Mhlawumbe ngelinye ilanga ngiyoyibhala incwadi. Bakhona abebecela ukubhala incwadi ngami kodwa ngabamisa ngoba kuzongiphazamisa.”Udaba lwakhe lusaqhubeka nokuxoxwa emazweni njengoba esanda kuvakashelwa yiBBC neCNN okuyimithombo yezindaba esakazela umhlaba wonke. Ngenyanga edlule ubeyombesa ingoduso yakhe uNksz Hle Mokoena, wathi zizowushaya maduze.",Ufuna ukuya phesheya owasinda bemusaha
"INKATHA Freedom Party isiphonsele inselelo abe-IEC ukuba benze isiqiniseko ukuthi abesifazane baseshwa nangaphansi uma bengena ezikhungweni zokuvota ngoLwesi-thathu ukuze kugwemeke umkhonyovu wokhetho.Lokhu kushiwo nguMengameli weqembu, Inkosi Mangosuthu Buthelezi, emcimbini wokugoqa imikhankaso yokhetho eNkandla nasoLundi ngempelasonto.Ethula inkulumo phambi kwezinkumbi zabalandeli eNkandla ngoMgqibelo, uButhelezi uthe ukhathazeke kakhulu ngokulahleka kwamaphepha okuvota okubikwe ukuthi kwenzeke eSoweto ngeledlule, wathi okumanje akwaziwa ukuthi la maphepha asesabalale afinyelelaphi nezwe.Uthe ngokwakhe vele useyangabaza ukuthi ukhetho luzoba ngolukhululekile ngenxa yalesi sigameko sokudunwa kweloli ebeliphethe amaphepha okuvota. Uthe abenhlangano yokhetho kumele benze isiqiniseko sokuthi abesifazane baseshwa yonke indawo uma bengena ezikhungweni zokuvota ngoba bakhona abazoshutheka amaphepha okuvota ezithweni zabo ezicashile zomzimba ngoba bazi ukuthi ngeke bathintwe kuzo.Uthe phambilini Olundi kwabanjwa abesifazane beqembu elithile beshutheke amaphepha okuvota emabeleni ababehlose ukuwafaka emabhokisini uma sebesegunjini lokuvota bengasabonwa muntu.“Sihlushwa ngoba nakhu bevikelwe wuMthethosisekelo ukuthi kunezindawo abangeke bathintwe kuzo kodwa ukuba kuya ngokwami bekumele abe-IEC babaseshe yonke indawo ngoba asazi ukuthi la maphepha okuvota adukile akuphi futhi bekuyini inhloso yokuduna iloli ebelilayishe izinto zokhetho. Ngokwami, ngibona lolu khetho lungasezukhululeka,” kusho uButhelezi.Unxenxe abalandeli beqembu lakhe ukuba balubheke ngelokhozi lolu khetho ukuze bagweme imikhonyovu.Ucele amalungu ukuba ahlale evule amehlo abike masinyane noma yini ayibonayo ukuthi iphembene nomthetho.Uthe abalandeli be-IFP kumele babheke nokuthi akukho muntu yini ovota ewadini angahlali kuyo.Ugxeke i-ANC ngokugcizelela ukuthi kunezindaba ezinhle okumele izitshele abantu bakuleli yize isimo somnotho sisibi kangaka kulahleka amathuba omsebenzi, wathi ngisho nodaba lokulungiswa komuzi kamengameli (uJacob Zuma) eNkandla ngezimali zabakhokhi bentela ayikuboni kuyiphutha njengoba ilokhu ibelesele ukuthi kunezindaba ezinhle okumele zitshelwe abantu.UButhelezi uvale umkhankaso weqembu esizindeni salo oNdini lapho linxenxe abantu ukuba baphume ngobuningi babo babuyisele i-IFP emandleni eZululand.Umholi we-IFP eThekwini, uMnuz Mdu Nkosi, uthe sebezwile ukuthi kunamaphepha okuvota angu-500 000 osekuvotelwe ngawo iqembu elithile kumasipala weTheku azogxishwa emabhokisini okuvota ukuze lelo qembu liwine.Uthe bayasola ukuthi la maphepha yilawa okubikwe ukuthi aduke eSoweto.“Sicela ukuthi amalungu ethu angalinge asayine uma kukhona amaphepha amavoti angawaboni kahle”, kusho uNkosiOkhulumela abe-IEC KwaZulu-Natal, uMnuz Thabani Ngwira, uthe kungamanga aluhlaza okushiwo yiNkatha ngoba wonke amaphepha agcinwe ngamaphoyisa. Uthe akazi noma asetholiwe yini amaphepha alahleke eGoli kodwa wathi ucabanga ukuthi yinto yaseGoli kuphela.Ngesiphakamiso seqembu sokusesha abesifazane yonke indawo uNgwira uthe i-IFP kumele ibhalele i-IEC.",I-IFP ifuna kuseshwe nangaphansi
"OWANGUMENGAMELI waseNingizimu Afrika, uMnuz Thabo Mbeki, izolo ukhulume ngemiqingo yasenkantolo emfaka etulweni lokuketula uMengameli uJacob Zuma.Uthe angase athathe izinyathelo zomthetho uma eseyibonile incwadi efungelwe ebhalwe yiNhloko yoPhiko le-Asset Forfeiture Unit, uMnuz Willie Hofmeyr, eyingxenye yomqingo oyimpendulo yeNational Prosecuting Authority ecaleni elafakwa yi-DA ngo-2009 ngokuhoxiswa kwamacala abhekene noZuma.“UMnuz Thabo Mbeki useyibonile imibiko yabezindaba ethinta izitatimende zika-Advocate William Hofmeyr ezithinta izinsolo ezindala ngetulo lokuketula uZuma eminyakeni edlule,’’ kusho uMnuz Mukoni Ratshitanga okhulumela uMbeki.Ugcizelele ukuthi uMbeki uzobheka ngezinyathelo angazithatha uma eseyibonile incwadi efungelwe (ngokomthetho wasenkantolo).“Okwamanje, singabheka nje ukuthi leli tulo laqala nini njengoba lolu daba lowayengumengameli wezwe uThabo Mbeki lafika eNkantolo eNkulu yokwedluliswa kwamacala.UHofmeyr wabhala encwadini efungelwe ayithumela eNkantolo eNkulu yaseGauteng ngoLwesibili ethi owayephethe oFezela, uMnuz Leonard McCarthy, wazama ukuba nesandla ekutheni kushushiswe uZuma ngaphambi kwengqungquthela yasePolokwane lapho uMbeki ayebanga isikhundla naye.IJaji Chris Nicholson wakuchitha ukuthi uZuma ashushiswe yiNPA.I- SCA yathi okwatholwa wuNicholson kwakuthinta ezepolitiki futhi egxambukela. – ANA",‘Ngingase  ngiye  enkantolo’
"UKHALA ezimathonsi umndeni wabesilisa ababili abaduka belibangise endaweni yaseMzimkhulu ukuyobheka umuzi wakubo.OMnuz Mawande Nzimande (21) no-Onke Piyose (19) abaduka ngo-October 15, 2018 kuthiwa babethunywe ngunina abahlala naye eMgungundlovu, uNkk Nomthandazo Nzimande ukuyohlola isimo sasekhaya eMzimkhulu njengoba bezwa kuthiwa kugqekeziwe.Umalume walaba ababili uMnuz Monde Mloyeni uthe uMawande no-Onke bahamba ngemuva kwehora lesithupha ntambamba ngemoto kaNkk Nzimande, iNissan, Duke emaruni.“Kwakushayela uMawande ngalelo langa. Babezobuya ngalo lelo langa ngoba sasibalindele ukuthi babuye ngehora leshumi ebusuku,” kushouMlonyeni.UMlonyeni uthe akwaziwa noma bafika yini lapho ababelibangise khona, nemoto ababehambe ngayo ayikaze itholakale.ONKE PIYOSEUNkk Nzimande uthe ngenkathi uMawande no-Onke besendleneni, washayela uMawande ucingo ngemuva kwehora lesishiyagalolunye wabe esemthumelela nemali kaphethroli njengoba wayekhale ngokuthi usuyaphelaemotweni.“Ngibe sengizwa ngodadewethu (umama ka-Onke amzalayo) ukuthi ubone ukuthi u-Onke uke wazama ukumshayela ucingo phakathi kwamabili kodwa wangamthola ngoba ubelele,” kusho uNkk Nzimande.Lo mndeni uthe usebunzimeni njengoba ungazi ukuthi kwenzekani ngalaba ababili.IMOTO okwakuhamba ngayo uPiyose noNzimande“Kubuhlungu kakhulu ngoba asazi nokuthi sithathe ini sihlanganise nani,” kusho uNkk Nzimande.Idokodo labantu abalahlekile lavulwa ngelanga elilandelayo esiteshini samaphoyisa saseMgungundlovu i-Alexandra.UCaptain Pieter van Zentan wakulesi siteshi ukuqinisekisile ukuthi kwavulwa idokodo labantu ababili abalahleka. “Icala selidluliselwe ethimbeni loKlebe eThekwini,” kusho uVan Zentan.",Usakhala umndeni wabaduka nyakenye
"KUPHAZAMISEKE ukufunda eGlenhaven Secondary School, eVerulam abafundi balesi sikole bevuka umbhejazane, bewisa amasango esikole bekhala ngokuthi ayabaphazamisa.Lesi sehlakalo esenzeke ngoLwesibili sishiye kukhalwa njengoba abafundi belimaze izimoto zothisha ngamatshe baphinde bashisa amasongo esikole amane.Kusize ukufika kwamaphoyisa kanye nezinkampani zonogada ukuze kudambe udlame njengoba abafundi beshise wonke amasango esikole abekade enesikhashana efakiwe.  Okhulumela amaphoyisa KwaZulu-Natal, uLt-Col Thulani Zwanel, uveze ukuthi lemibhikiso iqubuke ngabo-8 ekuseni kanti namaphoyisa afikile ukuzoqapha isimo. “Abafundi baphazamise ukufunda esikoleni baphinde balimaza izimoto ngamatshe,” kusho uZwane. Okhulumela iReaction Unit South Africa (RUSA) uPrem Balram uthe ozakwabo abane bathole usizo lwezempilo njengoba belinyazwe kabuhlungu ngamatshe. “Abasebenzi beRUSA kanye namaphoyisa bebenza imizamo yokunqanda udlame esikoleni, okuyilapho abafundi abaqale khona ukusishaya ngamatshe kwase kulimala nempahla kaHulumeni. Kusize ukuthi sibize abanye ozakwethu ukuze siqede ubudlova obekwenzakala,” kuchaza uBalram. Omunye umfundi uveze ukuthi ezinye izinkinga ababhekana nazo wukuthi banikezwa imizuzu emithathu kuphela ukuthi bangene emakilasini. “Besingavumelekile ukungena endlini yokuzikhulula noma ukuyophuza amanzi uma kukhona uthisha ekilasini. Ngesikhathi sokuya ekhefini, silinda kulayini omude ukuze sizosebenzisa ama-toilets angekho esimeni esihle. Asikwazi ukuwasha izandla futhi ayikho nethishu,” kuchaza lomfundi. Umnyango wezemfundo uthe usazophenya ngokuholele kumbhikisho kulesi sikole. ",Kume ukufunda abafundi bekhalaza ngamasango esikole
"BAYIKHIPHE ngevoti lokungayethembi ubuholi bayo iMeya yaseNelson Mandela Bay, uMnuz Mongameli Bobani, izolo.Amaqembu amaningi emkhandlwini okubalwa i-DA, ANC, Patriotic Alliance, COPE, ACDP ne-AIC, avumelane nesiphakamiso sekhansela le-DA uMnuz Morne Steyn, sokungabuthembi ubuholi bukaBobani.Emuva kokukhishwa ngevoti uBobani umemezele ukuthi uyalihlakaza ikomiti lakhe.Uqede ukusho lokho wabe esewushiya umhlangano.Phambilini ike yaba khona imizamo yokuthi lo mholi we-UDM aketulwe esihlalweni sakhe kodwa ingaphumeleli, kwazise bekuba khona amakhansela akhala ngokusatshiswa.NgoLwesine amaqembu aphumelele ukumkhomba indlela. UBobani ubesehlale kulesi sihlalo isikhathi esingaphezu konyaka, emuva kokuba kukhishwe owayenguSihlalo we-DA, uMnuz Athol Trollip, njengeMeya.Umasipala ububangwa selokhu i-ANC yehlulwa eminyakeni emithathu edlule, kwase kuphatha ngokuhlanganyela i-DA namanye amaqembu kusukela okhethweni lwango-2016.Ezinyangeni ezimbalwa kusuke izinkinga, i-ANC namanye amaqembu akhononda ngendlela okuphethwe ngayo umasipala. Lokhu kuholele ekutheni kuphakanyiswe ukungabuthembi ubuholi bukaBobani.",UBobani ukhishiwe bungathenjwa ubuholi bakhe
"ABATHENGI bakuleli bangase babe senhlanhleni njengoba kulindeleke ukuthi izitolo ikakhulukazi ezezimpahla zokugqoka, ziphoqeleke ukuthi zidayise ngamanani aphansi. Lokhu kusho ukuthi akuzoba nandali kuzofiwa ezitolo zakuleli maduze nje.Lokhu kudalwa wukuthi sibe side isikhathi lezi zitolo zivaliwe ngenxa yeCovid-19, okwenze zaba ningi izimpahla ezingadayiswanga.Izitolo elinye iphephandaba eliwuzakwabo waleli okukhulunywe nazo, zinqabile ukuphawula ngalokhu. Kodwa uChris Gilomor oyi-Investment Analyst uthe izitolo eziningii zizophoqeleka ukuthi zenze izinto ebezingahleliwe ukubhekana nokuthi ikusasa alaziwa kulesi sikhathi seCovid-19.“Kuyinto ejwayelekile ukuthi izimpahla ezingadayisile zifakwe endalini ukuze zisuswe esitokweni kutholakale nemali ezithengwe ngayo,""usho kanje.Umbiko owenziwe abeWorld Economic Forum (WEF) kuleli sonto, uveze ukuthi ukudayiswa kwezimpahla zokugqoka kwehle ngo89% ngoEphreli uma kuqhathaniswa nangonyaka odlule ngesikhathi esifanayo.Impahla bathi imbondelene ezitolo nakumaWarehouse, ngisho nezindawo okugcinwa kuzo izimpahla ezisuke zizoyiswa kwamanye amazwe kugcwele kuyachichima.Kungenzeka futhi eziinye izitolo zezimpahla ziphoqeleke ukuthi zigcine zivala thaqa ngenxa yalokhu.UGilmour uthe akukho sitolo esizokwazi ukuthi sibhekane nale nkinga ngaphandle kokuthi sishayele emalini.Inkampani i-Edcon Holdings Ltd, ingezinye zezinkampani eseziphumele obala zaveza ukuthi zisenkingeni yezimali, zaveza nokuthi zizovalwa ngenxa yalokhu.Kulesi sonto nje kube nesiphakamiso sale nkampani ukuthi sidayise u-Edgars, Jet noThank U Digital Services.Le nkampani iveze ukuthi izama ukuhlela kabusha inkampani ukuze ikwazi ukubhekana nezinkinga ebhekene nazo njengamanje.UGilmour uchazile ukuthi izinkinga zakwa-Edcon, kungenzeka ukuthi zibhebhethekiswe wukuqubuka kwecoronavirus.Uthe nokuthenga ngobuchwepheshe bokusebenzisa i-online shopping akusizi kangako kuleli njengoba abantu abaningi bencamela ukuziyela bona ezinxanxatheleni zezitolo.""Kubantu abaningi kubalulekile ukuthi baphume emakhaya baye ezitolo, kuyingxenye yokuzikhipha,""usho kanje.",Akundali kuzofiwa ezitolo zakuleli maduze nje: ungoti
"NJENGOBA uJuni uhlonzwa njengenyanga yentsha, sekuvele izibalo ezishaqisayo zentsha yaseNingizimu Afrika yesilisa emnyama okuthiwa iqengqeleza phambili ngokucwila ezinkambeni zikaFaro. Ngo-1976 intsha yakuleli yayilwa namaBhunu ifuna ukuqedwa kokufunda ngesibhunu zonke izifundo, kodwa eyanamuhla enye yayo ingene shi kwizidakamizwa.Ucwaningo olwenziwe ngabomkhankaso oqwashisa ngokucwila otshwalweni i-Aware Organisation.Lolu cwaningo luveza isithombe sokuthi lapha eNingizimu Afrika kuthengwa utshwala buka-R3.8 billion ngonyaka. Kubantu bakuleli balinganiselwa ku-60% abaphuza utshwala kanti kubona bangu-34% abaphuza ngokweqile. Kulesi sibalo isilinganiso sekota ngabesilisa abamnyama abaneminyaka eqala ku-24 kuya ku-35 abazithola becwile kubona ngendlela exakile.Ucwaningo luveza ukuthi iningi lentsha yakuleli kuthi ineminyaka engu-12 isuke isilingeka ifise ukuzwa ukuthi utshwala bunambitheka kanjani.Enye iyadikila ingaphide ibuthinte ngenxa yokungathatheki kodwa enye iyabuyela kubona igcine isibujwayele. Ngeshwa enye iyedlulela igcine isiyimulutha yotshwala. Le ntsha isuke inezizathu ezahlukene ezisuke siyiholele kulo mbulalazwe. Phakathi kwezizathu ezibaliwe ezidoba intsha wukuthi iningi layo isuke isiphothule isikole, isanda kuqala umsebenzi futhi isizithathela izinqumo ngemali yayo.Kulapho kwabanye kuqala kube nengcindezi yokufuna ukubukwa, ukudlisela kontanga nakwabobulili obehlukile. Enye intsha ibulawa amahloni, ukuze iwaqede isebenzisa utshwala bese bekwazi ukukhuluma babe nesibindi noma benze okuthile abasuke behlukela ukukwenza bengaphuzile.Ukuhlanganyela nabangani nemindeni emicimbini, nakho kuyabahlohla abanye ukuba bagcine bekhothakhothile kwezikaFaro ngenxa yokungafuni ukusala ezintweni.Inkinga iba lapho uma abanye sebephenduka izigqila zotshwala. Izinqumo nezibopho abanazo empilweni zigcine sezithikamezwa wukuphuza kakhulu. Lapha singabala ukuthi umuntu akhohlwe yinto asuke eyikhulumile, wukuvuka sekudlule isikhathi, wukudala umonakalo njengokushayela ephuzile noma ukuba nenkani angalawuleki. Ngalezi zizathu kuphela imisebenzi, kuchitheka imishado nothando kwabanye ababe besahlonishwa kuphele nokwethenjwa.Kuzona singabala ukuwa nokuhluleka wukuhamba uqonde okungaholela ekulimaleni nokufa imbala.Utshwala obuningi emzimbeni womuntu kungadala ukuthi inhliziyo ime noma umuntu akhingcwe ngumphalazo wakhe ashone. Ukuphuza ngokweqile entsheni kuphinde kusolwe ngokwanda kwezigameko zokuzibulala uma inengcindezi empilweni yayo. Ukuphuza kakhulu kungagcina omunye umuntu esehanjelwa wumqondo nokungadala umonakalo emqondweni, omunye agule ngekhanda.Kwabesifazane abakhulelwe utshwala bulimaza ingane ibe nesifo iFetal Alcohol Syndrome esuke isakhula kuyena.Ucwaningo olwenziwe yi-University of Cape Town ngo-2014 kuya ku-2015 bulinganiselwa ku-4.8 billion utshwala obuthengiwe.Isikhulu esiphezulu kwi-Aware * -Ingrid Louw uthe kubalulekile ukuthi intsha yazi kabanzi ngobungozi botshwala obuphuzwa kakhulu.“Bakhona abantu abaphuzayo kodwa ngendlela ehlelekile nengenabo ubungozi, bese kuba khona labo abacwilile,” usho kanje.Uthe kulabo abacwilayo kubona, kubalulekile ukubazisa ngobungozi obunabo empilweni yabo nakweyabanye abantu.“Ucwaningo lwethu luveze ukuthi abantu bakuleli abasethuki uma bebona izimoto zishayisana kade zigijima ngesivinini esiphezulu nasekuboneni izidumbu zindiza ngenxa yengozi lapho kusuke kudalwe wukushayela imoto komuntu ephuzile. Akukuhle lokhu. Kusitshela ukuthi kukhona lapho singenzi kahle khona, yingakho sizozama ukulungisa isimo ngemikhankaso yethu,” usho kanje.Lo mkhankaso wokuqwashisa ngobubi bokuphuza ngokweqile, unethemba lokuthi uma kungasetshenzwa kubanjiswane kungaphela ukubikwa ngezingozi zemigwaqo ezidalwa abashayela bephuzile, ukuphuza kwezingane nezinye izinto ezimbi ezidalwa wutshwala.Ezinye zezizathu ezoholela entsheni ukuthi iphuze:Ukubona abanye abantu bephuzaUkufoma nokufuna ukuzilawulaUkufuna ukuzama izinto ezintsha empilweni ezizokwenza umuntu aveleleUkungazethembiUkuhehwa okungelona iqiniso njengezinhlelo zethelevishini nezikhangiso.",Icwile kwezikaFaro intsha - ucwaningo
"SIZWE BLOSEUMCULI kamaskandi uzifanisa nomphrofethi njengoba ethi izidubedube zokuhlaselwa kwabantu bokufika nenkulumo yeSilo, kukwi-albhamu yakhe ebizwa ngokuthi 
Amandla Ami ayikhipha ngo-2011.UMfiliseni Magubane wodumo lwengoma ethi 
Thenjiwe, utshele 
Isolezwe ukuthi kumhlukumeza kakhulu ukuthi le albhamu yakhe yagcina ingafinyelelanga kubantu njengoba yayiduve emahhovisi aseKZN Music House lapho ayeqopha khona.“Basanda kungithinta bethi mangiyolanda amabhokisi anama-CD ami ngoba bayaphuma sekuzongena abantu abasha ngaphansi komnyango wezobuCiko namaSiko. Ngithuke koma nasozwaneni uma ngithola ukuthi kanti umculo wami awukaze uyiswe kubantu,” kusho uMfiliseni, osanda kubonakala elingisa emdlalweni waku-SABC 1 
Uzalo.Uthe umyalezo oqukethwe yile albhamu bekumele ufinyelele kubantu.Uveze ukuthi ingoma engunombolo-13 kule albhamu ethi 
Africa Unite, ukholwa wukuthi ukube abantu bayizwa ngabe lezi zigameko zokuhlaselwa kwabantu bokufika azenzekanga.Uthe le ngoma ikhuluma ngobunye nokuhlangana kwabantu bonke base-Afrika.“Kunengoma yesithathu kuyona le albhamu esho okushiwo yiSilo Samabandla manje ukuthi uma kungathiwa sona siphaka impi kungonakala kakhulu, ikhuza impi,” kusho uMfiliseni.Uthe njengoba wonke amabhokisi esewalandile eKZN Music House abantu bangayithola kuyena le albhamu njengoba esezoyidayisela ebhuthini le moto yakhe noma yikuphi lapho ehamba khona.UMfiliseni uphinde waveza ukuthi umatasa estudio ngomsebenzi omusha abantu abangawulindela noma kunini.Uthe njengamanje usebenzisana noSfiso Simamane kanti usazobonakala kakhulu emphakathini nasemarenki ephusha yona le albhamu yakhe abagcina bengayitholanga abantu.UMfiliseni unayo enye i-albhamu ayikhipha ngo-2002 kuyo okunengoma ethi 
Ayihlale Phansi nakuyo ugqugquzela abantu bakuleli ukuthi babambe umthetho babeke phansi izikhali.Kule ngoma ekwi-albhamu ethi 
Izwe Lihle Ngabantu kunezinhlamvu ezithi; “Vele kuyaziwa izwe ngelethu namandla awethu pho yini esiyibangayo..... Ayihlale phansi ibambe umthetho, uxolo eNatali, peace in our land.”",‘Ngabe lwagwemeka udlame nge-albhamu yami’
"UMLINGISI womdlalo iScandal, uKagiso Modupe obelingisa indawo kaMangi, usenxuse abantu bakuleli ukuthi baqhubeke nokumxhasa njengoba eseshiya emdlalweni ngemuva kweminyaka engu-13 elingisa kuwona.UKagiso ubhale enkundleni yokuxhumana i-Instagram ebonga abantu bakuleli nabaphathi bakhe kulo mdlalo ngokumnika ithuba lokuba kulo mdlalo kusukela uqala.“Ngiyathemba ukuthi la ngizobonakala khona abantu bazokuthanda engizobe ngikwenza njengoba ngizobonakala kuyo indima yobumnandi. Ngibonga abakwa-e.tv, Ochre Media nabo bonke ozakwethu kwiScandal ngothando abalukhombisile,” kusho uKagiso.Uthe kulo mdlalo ubeseqophe iziqephu ezingu-3000 okwenze abone kungcono ukuthi ashiye phansi.“Ngifuna ukubonakala kwezinye izinto ezehlukile kunokulingisa. Kusukela ngesonto elizayo kuzoqala iziqephu zokugcina engizobonakala kuzona. Kuzobe kuyindlela yokuvalelisa kubalandeli bami,” kuchaza uKagiso.UMichael Pocock wakwa-e.tv ukuqinisekisile ukushiya kukaKagiso emdlalweni.“Uzogcina ukubonakala kulo mdlalo ngoMeyi 11. Siyabonga ngokuzinikela kwakhe emdlalweni njengoba selokhu aqala kuwo ngo-2005, ufika kwithelevishini. Siyi-e.tv nalo mdlalo, sithanda ukubonga le nsizwa ngokuzinikela kwayo futhi siyfisela konke okuhle ezintweni ezoziqala njengoba ingumuntu onethalente eliyisimanga,” kuchaza uMichael.",Uyashiya umlingisi weScandal
"BAZONGENA bashone emaphaketheni abagibeli bamabhasi kaMasipala weTheku kusukela ngo-Ephreli 1 okuzokhuphuka ngawo imali yokugibela ngo-8%.Lezi zindaba zivele embikweni wezokuthutha owethulelwe isigungu esilawula umasipala emhlanganweni waso obuseCity Hall, izolo.Umgibeli webhasi obekhokha u-R13 esuka KwaMashu eya edolobheni, usezokhokha uR14.04Ukukhushulwa kwemali yokugibela amabhasi ngo-8% kuzo zonke izindawo ezihamba amabhasi eTheku kusho ukuthi abagibeli sebezokhokha * -R1.04 ngaphezulu emalini akade beyikhokha.Umgcinimafa weTheku, uMnuz Krish Kumar, uthe yinto abayenza minyaka yonke ukukhuphula imali yokugibela amabhasi ukuze bahlangabezane nezindleko zokuwagcina esebenza.UKumar uthe yithimba lenkampani ezimele i-Transport and Economic Support Services (TESS) elenze ucwaningo olunzulu nezincomo ngaphambi kokuthi kufinyelelwe ku-8%.“Uma ubheka ukunyuka kwentengo kapethiloli namafutha, izindleko ezidalwa wukuguquguquka kwamandla erandi, nokukhuphuka kwezindleko zokuwagcina esesimeni, kuyasiphoqa ukuthi siyikhuphule imali yokugibela,” kusho uKumar.Uphikile ukuthi umasipala nomnikazi wenkampani iTansnat, inkampani eyanikwa umsebenzi wokuwalawula amabhasi, abafinyelele ku-8%.Uthe uma ingakhushulwa imali yokugibela kuzophoqeleka ukuthi umkhandlu unyuse imali yama-rates ukuze uhlangabezane nezindleko zokugcina amabhasi ehamba emgwaqweni.ITheku lasayina inkontileka yokusebenzisana nabakwaTansnat ngo-2009. Njengamanje ivuselelwa ngenyanga inkontileka abanayo.Umholi wekhokhasi yeDA eThekwini, uMnuz Zwakele Mncwango, uthe kuzozwela kubagibeli abadonsa kanzima ngenxa yesimo somnotho ukunyuka kwemali yokugibela amabhasi.Ubuze ukuthi yini le eyenza umasipala ungaziphatheli amabhasi ngokwawo ukuze wonge izimali.“Iningi labantu abagibela amabhasi kamasipala badonsa kanzima. Uma usukhuphula imali yokugibela kangaka, uthi abenze njani?” kubuza uMncwango.Khonamanjalo, uKumar uthe akasazi isibalo sabasebenzi abaduve emakhaya okungaziwa bazobuyela nini emsebenzini ngenxa yokuvalwa kwebhilidi abebesebenzela kulo ngoLwesihlanu olwedlule.Ibhilidi elingunombolo 75 emgwaqweni uDkt Langalibalele Dube, lizolungiswa ngo-R40million. Kulindeleke nokuthi lishintshwe namafastela angu-880 okubikwa ukuthi lilinye libiza-R9000.Kuvele ukuthi ibhilidi, elineminyango kahulumeni ehlukene nabasebenzi abalinganiselwa ku-660, linenkinga yamanzi, ama-lifts, ama-air conditioner neminkenke ezindongeni okwenze uMnyango wezaBasebenzi wathi aliphephile.",Imali yamabhasi izokhuphuka ngo-8%
"ILAMONTVILLE Golden Arrows iphuce i-Orlando Pirates igunya lokubuyela esicongweni se-log ye-Absa Premiership ngesikhathi iyibambela esibayeni sayo izolo ebusuku emdlalweni we-Absa Premiership e-Orlando Stadium, eSoweto.Kulo mdlalo kubonakale okokuqala ngqa uMarcelo Da Silva waseBrazil edlubhe umfaniswano wePirates ngoba engazange akhombise izimpawu zokululama ngokushesha u-Innocent Maela (oke wabonakala ezifudumeza ebhentshini lePirates ngomzuzu ka-30). Ngenxa yomlando iPirates bekulindelekile ukuthi kube iyona ewuqala kahle lo mdlalo nangempela iqembu lasekhaya belizenzela emizuzwini yokuqala ewu-15.Okusheshe kwacaca lapha ukuthi i-Arrows ibingazimisele ngokuhlasela kepha ibihlele ukuma emuva bese izama ukuphuma ngesivinini uma ithola lelo thuba. Lokhu kufakazelwe nawukuqala umdlalo kukaSiboniso Conco (obevutha bhe), Nduduzo Sibiya, Nkosinathi Sibisi noSibusiso Sibeko bonke abaqale ukugqama kwiMultichoice Diski Challenge (MDC). Baqale ebhentshini abadlali abafana noDanny Venter noLerato Lamola abajwayele ukuqala.Livelile nokho ithuba lapho i-Arrows isondele khona kwabePirates abebezama ukuliqala emuva kodwa ibhola lawela kuDanny Phiri ocishe wona umcimbi kodwa ibhola lakhe lavundla kancane eceleni kwepali kade limdlile uSiyabonga Mpontshane obevimbele iBucs.Ngemuva kwalokhu i-Arrows kube sengathi kukhona umjovo ewutholile yasuka emuva umdlalo waqala waqaqeka.Kuze kwaba siyaphela isiwombe sokuqala lingekho iqembu elihlasela ngempumelelo.Kube iPirates futhi ebuye ngethuba lokuqala esiwombeni sesibili kodwa uThembinkosi Lorch wadlala ngomsebenzi. UClinton Larsen ufake uLamola ngomzuzu ka-58 endaweni kaSibeko obesanda kuhlulwa yithuba obekulula ukulinamathisela enethini kunokuligeja. Ngemuva kwalokhu i-Arrows ibikhushukelwe ukuzethemba. Kuphoqe ukuthi iPirates ikhiphe uLorch indawo yakhe yathathwa uJustin Shonga ngomzuzu ka-63.Ngokuhamba kwesiwombe i-Arrows ibilokhu ikhule njalo ngokomdlalo kodwa neqembu lasekhaya belilokhu likhombisa ukuthi liyingozi kangakanani.Kungene abadlali abafana noKudakwache Mahachi noThabo Qalinge ezindaweni zikaMarcelo noPaseka Mako ngemizuzu yokugcina kodwa konke lokhu akubanga usizo kuMilutin Sredojevic.Polokwane City 1-1 SuperSport United; Highlands Park 0-0 Kaizer Chiefs; Cape Town City 0-2 Bidvest Wits; AmaZulu 0-0 Mariztburg United; Black Leopards 1-0 Baroka FC; Orlando Pirates 0-0 Golden Arrows; Bloemfontein Celtic 0-0 Mamelodi Sundowns; Chippa United 1-0 Free State Stars ",I-Arrows iphuce iPirates iqatha
"INHLANGANO yezempilo emhlabeni, iWorld Health Organisation (WHO), ithi kungenzeka kushode abasebenzi bezempilo abangu-18 million ngo-2030.Ithi lokhu kuzobe kudalwa isimo sezomnotho nezifo ezibulalayo ezihlasele emhlabeni ezibulala abantu abaningi ngisho nabo abasebenzi bezempilo.Inhlangano yezempilo iProject Hope, yona ithe kuzoshoda abasebenzi bezempilo abangu-15 million.I-Welfare Sector Education and Training Authority (HWSETA) yakuleli, ngeledlule ikhiphe isexwayiso sokuthi abasebenzi bezempilo bangabanye ababasebenzi abanamakhono abashodayo kuleli.Ucwaningo lwamakhono olwenziwe i-Xpatweb Critical Skills Survey 2020/21, luveze ukuthi emkhakheni wezempilo ososayensi yibo abashoda kakhulu.I-Hope project ithi uma kungenziwa lutho eminyakeni eyishumi, kuzobe kunabasebenzi bezempilo abangu-65 million emhlabeni wonke.""Kuzobe kushoda abasebenzi abangu-15 million, okuyibo abazobe bebhekene nomsebenzi wokwelapha ama-billion eziguli.""Isikhulu esiphezulu kwi-HWSETA, uNkk Elaine Bras, sithe: “Ukuhlasela kweCovid-19, kuholele ekutheni izinkinga zokushoda kwamakhono emkhakheni wezempilo zicace bha. Abasebenzi bezempilo bangabanye abakhahlanyezwe iCovid-19. Bekumele ukuthi banakekele iziguli kodwa babenovalo lokuthi kungenzeka batheleleke. Kudingeka ukuthi sibeseke ukuze bakwazi ukwenza umsebenzi wabo ngempumelelo."" UDkt Angelique Coetzee, umengameli we-South African Medical Association (Sama), uthe: ""Siyazi ukuthi bayashoda abasebenzi bezempilo emhlabeni. ENingizimu Afrika inkinga esinayo imali yokuqasha labo basebenzi esibadingayo. Sizama konke okusemandleni ukuthi kuqashwe ezikhaleni ezikhona kodwa akulungi ngoba kuthiwa isabelomali sokwenzanjalo kasikho. Lokho kwenza ukuthi ongoti esinabo bahambe baye kwamanye amazwe kuhlanganisa nodokotela nabahlengikazi.“ Uqhube wathi ukungena emkhakheni wezempilo kunzima ngoba kudingeka umuntu abe nezifundo ezithile ezizomvumela ukuthi akwazi ukungena kulo mkhakha. USolwazi Lionel Green Thompson ophethe uphiko lweHealth Science e-UCT, uthe ukufakwa kwezicelo zokufunda kulo mkhakha akwehlile, izitshudeni ezifuna ukuzofundela lo mkhakha ziseningi. I-University of Johannesburg neWits bathi isibalo sezitshudeni ezifuna ukuzofundela umkhakha wezempilo sisalokhu sifana.",Kuzoshoda abasebenzi bezempilo ngelizayo
"AMAPHOYISA ophiko loKlebe asekuqinisekisile ukuthi athole ibhomu ethempelini lama-Muslim, eVerulam ngesonto. Leli bhomu litholwa kusaphele izinsuku ezintathu kuphela ngemuva kokuhlaselwa kwamalungu amathathu ayethandaza kuleli thempeli. Kulesi sigameko esinyantisa igazi kutheleke abalisa abangaziwa bahlasela amalungu ebandla abethandaza ababhokoda ngommese ebanquma noqhoqhoqho kwafa oyedwa abanye baphuthunyiswa esibhedlela.Kunezinye izingxenye zethempeli ezathungelwa ngomlilo ngesikhathi kwenzeka isigameko""Sibe nomhlangano negatsha labaphenya ngamabhomu, okuyibo abathathe leli bhomu izolo. Ibona abaqinisekisile ukuthi okutholwe kuleli thempeli kuyisiqhumane,"" kusho uMnuz Simphiwe Mhlongo okhulumela amaHawks. Uthe njengamanje abakaphenyi ngokuthi iliphi ikhemikhali elisetshenzisiwe ukwakha leli bhomu. UMhlongo uthe basaqhubeka nophenyo. Ngeledlule i-ANC isigxekile lesi sigameko yathi siwukuphazamisa inkululeko yezenkolo eshicilelwe kumthethosisekelo wezwe.UMnuz Pule Mabe okhulumela i-ANC uthe ofakazi kulesi sigameko baveza ngokusobala ukuthi yinto ebihleliwe le yokuhlasela leli thempeli. Uthe kufanele kugxekwe ngazo zonke izindlela noma yimiphi imizamo yokuhlalisa lubhojozi abantu ngenxa yezenkolo.UMabe uthe beyinhlangano ebusayo bashaqekile ukuthi kukhona abantu abenza isenzo esibi kangaka njengoba onke amabandla ezenkolo evikelwe kumthethisisekelo.“Siyacela amaphoyisa uphiko loKlebe ukuba lusilekelele ngoba sifuna ukubabona bejeza abenze lokhu. Sithi dudu emndenini yoshonile, sifisele nalabo abasesibhedlela ukululama okusheshayo,"" usho kanje.  ",Amaphoyisa aphenya ngebhomu elitholwe ethempelini eVerulam
"ZANELE MTHETHWAO MUNYE wabafundi abangu-2 089 baKwaZulu-Natal ababesolwa ngokukopela uGrade 12 ngo-2014, useqale phansi uGrade 11 ezama ukuqhubeka nempilo njengoba ethi akucaci ngekusasa labo.Lo mfundi oneminyaka engu-21 obefunda kwesinye sezikole eNkandla, uthe usengenza noma yini ukuze athole imiphumela kaGrade 12 ukuze aqhubeke nempilo.Ngesikhathi ebhala izivivinyo zika-2014 wayesafake isicelo sokuyofundela ubuthisha e-University of Zululand kodwa amaphupho aseyashabalala.Echaza lo mfundi obenza izifundo zakwaCommerce uthe babizwa bonke esikoleni ngoJanuwari wonyaka odlule batshelwa ukuthi kukhona abasolwa ngokukopela.“Uthishomkhulu wathi kumele sibhale izincwadi sichaze ukuthi kwenzekani ngesikhathi sibhala.“NgoJuni sabizelwa ekomitini lomnyango wezemfundo siphenywa ngokukopela. Mina ngangisolwa ngokukopela i-Accounting abanye besolwa kwi-English.“NgoMashi sabhala izivivinyo saphinda ngoNovemba sekubhala bonke omatric. Saba nethemba ukuthi sizoyithola imiphumela kodwa namanje kumnyama,” kuchaza yena.Uthe wagcina ethole isitatimende esinezifundo ezimbili kuphela wangayithola incazelo ngezinye.Esikhundleni sokubhuquza ekhaya kulo nyaka uncamele ukubuyela esikoleni eyokwenza uGrade 11.Uphindele kusona isikole abevele efunda kuso kodwa nakhona usephele amandla njengoba uthishanhloko emtshele ukuthi uzimoshela isikhathi.“Bengithemba ukuthi uma ngiqala kwaGrade 11 ngizokwazi ukugcina ngithole imiphumela ku-matric ngiqhubeke enyuvesi.“Abazali bami sebevele bathi angibuyele ekhaya ngoba kusho ukuthi ngifundela amahhala ngokusho kukathishanhloko. Lesi simo siphethe kabi nabazali ngoba kukhona nomunye udadewethu ebesifunda naye ngo-2014 naye ongayitholanga imiphumela ngenxa yokukopela.“Umama ubethi mhlawumbe kungcono ngibuyele kwaGrade 10 kodwa iminyaka iyahamba nakimina,” usho kanje.Ukhala esifanayo nomunye umfundi obefunda eNkandla naye osabhuquza ekhaya.Uthi usengenza noma yini ukuze athole imiphumela. Uthe mabebuza uthishanhloko akazi lutho njengoba naye ethi udaba luphethwe umnyango.Lo mfundi wayezimisele ngokufundela ubuhlengikazi, uthi kungcono ukuthi bajeziswe bese benikezwa elinye ithuba.Ubona sengathi kuhlukumezeka bona kakhulu kunothisha abasolwa ngokukopelisa.Yaba sematheni indaba yokukopela kwabafundi ngo-2014 okwathiwa kuthinteka othisha nothishanhloko abangu-34 esifundazweni nase-Eastern Cape.UNgqongqoshe wezeMfundo esifundazweni uNkk Peggy Nkonyeni wazwakalisa ukuphoxeka ngalesi senzo, wathembisa ukuthi bazoqinisekisa ukuthi abathintekayo bathola isifundo.Okhulumela ungqongqoshe, uMnuz Scelo Khuzwayo uthe bonke abafundi ababethinteka selwaxazululwa udaba lwabo.“Abafundi abazikhethela ukubhala kabusha bayithola imiphumela. Abangayitholanga kumele baxhumane nothishanhloko babo,” usho kanje.",Abakopela u-matric sebelahle ithemba
"ABAHLAZIYI bezepolitiki bathi abanye ongqongqoshe abamenyezelwe nguMnuz Cyril Ramaphosa izolo ebusuku ngesikhathi enza izinguquko ngabanye babantu abebevele belindelekile ukuthi babuyele kwiKhabhinethi.UMnuz Thabani Khumalo uthe izinguko zihlanganisa bonke abantu ngoba kukhona abanye abebengameseki njengoba bekuyiwa engqungqutheleni ye-ANC eNasrec, eGoli.Uthe ukwazile ukubhalansisa ngoba ubagcinile abanye ongqongqoshe waxosha abanye nobekuvele kulindelekile ngoba bebethinteka ezintweni ezimayelana nomndeni wakwaGupta.“Ukwazile ukuhlanganisa kahle iKhabhinethi ngokulanda abantu abafana noDkt Zweli Mkhize ngoba ungumuntu onesithunzi ngoba isimo bese sisibi kakhulu. Ukubuyisa umuntu ofana noMnuz Nhlanhla Nene kube yinto enhle ngoba ngesikhathi exoshwa kwehla iRandi, ” kusho uKhumalo.USolwazi Susan Booysen ekhuluma noSABC izolo ebusuku uthe ezinye zezinguquko besezivele sezaziwa emphakathini njengoba abantu abafana noMnuz Julius Malema, ongumengameli we-EFF, ebesekhulumile ngazo.“Bakhona vele obekulindelekile ukuthi bakhonjwe indlela. Abanye bekuvele kulindelekile ukuthi uzobafaka kwiKhabhinethi,” kusho uSolwazi Booysen.Okhulumela i-ANC, uMnuz Pule Mabe, uzamukele izinguquko kwiKhabhinethi.“Uxoxe nazo zonke izinhlaka uRamaphosa ngaphambi kokwenza izinguquko. Ngesikhathi ezethula emphakathini ubephelezelwa wuNobhala-Jikelele we-ANC uMnuz Ace Magashule,” kusho uMabe.UMfundisi Kenneth Meshoe, ongumengameli we-ACDP, ukwamukele ukuqokwa kukaMnuz Nhlanhla Nene kwezezimali ngoba waxoshwa ngoba echitha uhlelo lwenuzi.Uthe ukubuyiswa kwakhe kuzoletha ithemba nokuyisinqumo esihle esenziwe nguRamaphosa.“IRandi lizodlondlobala ngoba uNene wayehlonishwa kakhulu yizimakethe. Yisinqumo esihle lesi.”UMnuz Narend Singh, we-IFP, uthe kuyacaca ukuthi kubekwe phambili i-ANC kunabantu.Umengameli we-UDM, uMnuz Bantu Holomisa, ukhale kakhulu ngokubuyiswa kongqongqoshe abathinteka endabeni yokulawulwa kombuso yidlanzana.Okhulumela i-EFF, uDkt Mbuyiseni Ndlozi, uthe uRamaphosa ukucacisile ukuthi ungumengameli obuthaka ngoba uvumele ukuthi ingcindezi yokuhlukana kwe-ANC imphoqe ukuthi aqoke le Khabhinethi.Uthe kunongqongqoshe obekungamele babuyiswe njengoMnuz Malusi Gigaba, Nkk Nomvula Mokonyane, Nkk Bathabile Dlamini nabanye.",Izinhlangano eziphikisayo zibona kubekwe i-ANC phambili kunezwe
"INKAMPANI ekhiqiza ugesi kuleli i-Eskom, imemezele ukuthi izoqhuba uhlelo lokuwunqamula kusukela namhlanje ngo-10 ebusuku kuya ku-5 ekuseni kusasa.Kulindeleke ukuthi ugesi unqamuke futhi ngoLwesine ngesikhathi esifanayo.Ukunqamuka kukagesi kwakamuva kudalwa ukuvalwa kuka unit 1 osesiteshini sikagesi wenuzi iKoeberg, okuthiwa kuzothatha isikhathi ukuthi sisebenze.Esitatimendeni esikhishwe ngabakwa-Eskom, bathi ugesi uzonqamuka ukuze bakwazi ukuqinisekisa ukuthi kunogesi owanele kuleli sonto.Njengamanje bathi banogesi owu-6 672MW obekelwe ukubhekelela izinhlelo ezihleliwe zokulungisa izingqalasizinda, nomunye owu-12 073MW obhekelele ukulungiswa kwengqalasizinda okungahleliwe.Bathi benza konke okusemandleni ukuqinisekisa ukuthi zonke izizinda zabo eziphehla ugesi, ziyasebenza.“Sicela umphakathi ukuthi usebenzise ugesi ngendlela ehlelekile ukuze sikwazi ukugwema ukuwunqamula. Njengamanje awukho ugesi owanele yingakho sinqume ukuwunqamula izinsuku ezimbalwa. Siyaqhubeka nokulungisa izingqalasizinda yethu yingakho kwesinye isikhathi kungabi nogesi owanele. Kumanje iziteshi ezimbili eziphehla ugesi zisamile ukusebenza ngenxa yokuthi silungisa ingqalasizinda,” kusho abakwa-Eskom.Bathi bazoxhumana nomphakathi uma kukhona okushintshayo, kepha bacela abantu ukuthi babalandele ezinkundleni zokuxhumana ukuze bathole imininingwane ngokwenzekayo.Kuzokhumbuleka ukuthi ngonyaka odlule isikhulu esiphezulu sakwa-Eskom uMnuz Andre de Ruyter, sithembise abantu baseNingizimu Afrika ukuthi sizokwenza konke okusemandleni ukuletha uzinzo kule nkampani.Izazi zomnotho zihlale zikhala njalo ngokunqanyulwa kukagesi ikakhulukazi ngenxa yomnotho wezwe ongakhuli ngendlela eyamukelekile.",I-Eskom iqale phansi ukunqamula ugesi
"KUNOMBANGO ofufusa buthuli ngomdlali ovelele we-Absa Premiership wangesizini ka-2015/2016 uLebohang Manyama phakathi kweSuperSport United, Mamelodi Sundowns neCape Town City.UManyama useNingizimu Afrika kulandela ukugqabula kwakhe ifindo lesivumelwano ne-Atiker Konyaspor yaseTurkey afike kuyona nyakenye esuka kwiCape Town City ngemali elinganiselwa ku-R10 million.Akuwona la maqembu womathathu kuphela afuna lo mdlali kodwa kuseyiwona asaphumele obala.NeKaizer Chiefs iyabalwa emaqenjini anyonyobela uManyama ofike eTurkey ethwelwe ngeqoma waze wanikwa unombolo 10 kodwa wehluleka wancama ukuzakhela igama. Ngokuthola kweSolezwe, uStan Matthews usanda kuphumela obala ngokuthi bayamthanda lo mdlali kodwa baxoshwa akufuna etafuleni.UMaimane Phiri, okunguyena obhekene nezindaba zikaManyama, ubengalubambi ucingo lwakhe kodwa usanda kuphawula eqinisekisa ukuthi iKonyaspor isimnikile (uManyama) iphepha elimkhululayo.“Akusona isikhathi esikahle sokukhuluma lesi. Asikazi noma uzoqhubeka afune umsebenzi phesheya kwezilwandle noma uzobuya ngakho asikho isidingo sokuphawula ngoba asikazi,” kusho uPhiri ephephandabeni langeSonto ngasekupheleni kwenyanga edlule.Isikhulu seCity, uJohn Comitis, naso sisanda kuveza ukuthi simtshelile uManyama ukuthi bayamfuna ekhaya lakhe elidala kodwa konke kulele kuyena umdlali ukuthi ufunani.“Asikaze sikufihle ukuthi uManyama uyohlale enendawo eqenjini lami. Ngimazi emncane ngakho akubanga yinkinga ukumtshela ukuthi ngiyamdinga. Yikhona phela ukuthi akaziphethe. Siyamdinga, uyakwazi lokho futhi sinethemba lokuthi inkulumo esibe nayo naye ingamenza awele ngasekhaya lakhe elidala.""Akuyena yedwa uManyama ophethe iphepha lakhe kodwa bakhona oTsepo Masilela, Mzikayise Mashaba noTokelo Rantie wodumo lokuduba umqeqeshi weBafana Bafana uShakes Mashaba.UMasilela uchithwe yiChiefs kulandela ukuphela kwenkontileka yakhe ngoJuni kanti uke wamataniswa neMaritzburg United kodwa wakuchitha yena lokho lo mdlali oke wadlala nakwiSpanish La Liga.Sisekwabanesipiliyoni sokudlala phesheya, kuyavela nokuthi uRantie uhleli ekhaya ngenhloso yokuthola ikhaya elisha kulandela ukuhlukanisa kwakhe neqembu laseTurkey. Abadlali abafana noSibusiso Masina, Vincent Kobola, Mahlatsi Makudubela noMzikayise Mashaba nabo basengawathola amakhaya amasha ngaphambi kuka-Agasti 31 okuwusuku okuvalwa ngalo iwindi lokushintshana ngabadlali. Laba badlali abadingi ukuthi kwenzeke lokho ngoba bangasayina noma yinini namaqembu abawafunayo.",Kufufusa umbango wabafuna uManyama
"LUGCINE lugobile uphondo nge-data kwaVodacom njengoba izokwehla ngo-30% kusuka ngenyanga ezayo.Lokhu kusho ukuthi i-1 Gigabit ye-data izosuka ku-R149 ubize uR99 kusukela ngo-Ephreli 1 nonyaka.Izolo abakwaVodacom basayine isivumelwano nenhlangano ebhekele ukuncintisana, iCompetition Commission lapho bevume khona ukwehlisa intengo yemikhiqizo yabo.Lezi zindaba zimenyezelwe yisikhulu esiphezulu sakwaVodacom, uMnuz Shameel Joosub, othe isivumelwano sokunika abantu imikhiqizo yobuchwepheshe engambi eqolo sizobalahlekisela ngoR2.7billion ngonyaka.“Sikhethe ukuxoxa neCompetition Commission, hhayi ukulwa nayo emuva kokuthi idedele umbiko wayo we-data ngoDisemba wanyakenye.Siyathanda ukusiza abantu baseNingizimu Afrika, amakhasimende azohlomula kakhulu emikhiqizweni yethu,” kusho uJoosub.UKhomishana weCompetition Commission, uMnuz Tembinkosi Bonakele, uthe bayaxoxa nazo zonke izinkampani zokuxhumana ukuthi zehlise intengo yemikhiqizo yazo futhi unethemba lokuthi bazovumelana maduze.Uncome iVodacom ngokusayina isivumelwano esizohlomulisa abantu bakuleli.Uveze ukuthi kusukela ngenyanga ezayo amakhasimende akwaVodacom azothola imikhiqizo yamahhala uma efuna imisebenzi nge-internet, efuna ukufunda ngezempilo, izikole nasezikhungweni zemfundo ephakeme.Ukungena kwi-website yoMnyango wezaseKhaya nakho ngeke kudle imali emakhasimende akwaVodacom.UBonakele uthe nokungena kwiFacebook kumahhala emakhasimendeni akwaVodacom ngoba kukhona iFacebook flex.Abantu abakwi-prepaid bazophinde bathole namaSMS amabili amahhala ngosuku uma bethenge i-airtime nokunye ezinsukwini eziwu-30.Uveze ukuthi ufuna izinkampani zamaselula ziphe abantu i-data ethile mahhala njalo ngosuku.UNgqongqoshe wezoHwebo neziMboni, uMnuz Ebrahim Patel, uthe isivumelwano seVodacom neCompetition Commission sibalulekile ngoba abantu bayayidinga i-data ukukhulisa umnotho kwazise izinto eziningi zenziwa ngokusebenzisa ubuchwepheshe.“Kubalulekile ukuthi sifake bonke abantu baseNingizimu Afrika kwezobuchwepheshe ngakho ukuncipha kwezindleko ze-data kuzosisiza ukuthi senze lokhu.“Kuhle nokuthi abakwaVodacom bazovumela abafuna imisebenzi ukuthi bangene kwi-internet mahhala. Kuzophinde kwehliswe imikhiqizo yakwaVodacom ngo-Ephreli wonyaka ozayo, okusho ukuthi izokwehla ngentengo efinyelela ku-40%,” kusho uPatel.Uthe lesi sivumelwano soqinisekisa ukuthi kukhona ukuncintisana okuhle emakethe futhi uyathemba nezinye izinkampani zizoza neziphakamiso zokwehlisa intengo yemikhiqizo.",Yehlele ngezansi iVodacom nge-data
"USIZWE wukufunda i-diary yendodakazi eyimfihlo ukuze athole ngokudlwengulwa kwayo okusolwa umqeqeshi wesibhakela eQuary Heights ngaseNewlands East, eThekwini.Unina wentombazane eneminyaka engu-14 uvule icala lokudlwengula kulandela ngokuthola ngale mikhuba umqeqeshi okuthiwa ubeyigila kusukela ngoJuni nyakenye.Isolezwe lithole ukuthi le ntombazane ibidonswe ngezindlebe ukuthi ingalinge itshele muntu ngalolu daba.Kuthiwa ibike iqobele phansi ebhukwini layo konke obekwenzeka njengoba ibisatshiswe ngokuthi ingakhulumi.Unina wengane uqaphele ushintsho oluningi endodakazini yakhe okuhlanganisa nokuthi ibingasenzi kahle emsebenzini wayo wesikole kwaGrade 9.Unina uthe kuke kwenzeka nomkhuba ongajwayelekile wokuthi izichamela uma ilele, ekubeni yayeka yayeka kudala ukuphunyuka.“Ngishaqekile ngesikhathi ngifunda i-diary yendodakazi yami ukuthi ibidlwengulwa kusukela ngoJuni wonyaka odlule ngumqeqeshi wayo. Kusukela ngo-2017 ubeqeqeshwa nguye isibhakela. Bengingakaze ngisole lutho, ngibone indodakazi yami ishintsha, nasesikoleni ingenzi kahle. Kungimangazile lokhu ngoba lo mqeqeshi ubefana nobaba noma umkhulu kuyona ngoba uneminyaka eko-50. Ngendlela engishaqeke ngayo, angazi ngempela ukuthi ngithini,” kusho unina wengane.Le ntombazane nezinye izingane beziqeqeshwa yilo msolwa njalo ngo-5.30 ntambama kuze kube * -7 ebusuku phakathi nezinsuku.Isolezwe lithole ukuthi lo mqeqeshi ubeke ayilande esikoleni le ntombazane, ayiyise emzini wakhe bese eyidlwengula egaraji.Lo mlisa Isolezwe elithole ukuthi akakaboshwa, kunezinsolo eziqinile ukuthi ubengaqali ukugila le mikhuba njengoba kukhona namanye amantombazane okuthiwa ubewabiza ngomakoti bakhe, njengoba kade esho nakumgilwa.Umndeni wale ntombazane uthe ufuna umlisa aboshwe futhi angaphinde asebenze nezingane.Umsolwa kuthiwa unonkosikazi, izingane nabazukulu abalingana nomgilwa.Okhulumela amaphoyisa KwaZulu-Natal uCaptain Nqobile Gwala ukuqinisekisile ukuvulwa kwecala lokudlwengula.“Icala lokudlwengulwa kwentombazane eneminyaka engu-14 livulwe esiteshini saseNewlands East, lizodluliselwa kuphiko oluphenya amacala ocansi nodlame emindenini eNanda. Uphenyo luyaqhubeka,” kusho uCaptain Gwala.",Umqeqeshi usolwa ngokunukubeza intombazane
"KULA masonto ambalwa edlule kuphinde kwaqubuka udlame phakathi kwabaseNingizimu Afrika nalabo abaqhamuka kwamanye amazwe ase-Afrika.Lolu dlame belubhekiswe kwabokufika abanezitolo emalokishini. Lube mandla ngesonto eledlule ikakhulukazi eSoweto njengoba kugcine kuphume izidumbu ezintathu.Abashonile bafe odlameni olubhedukile kuleli lokishi laseGoli lapho abantu bebekhala ngokuthi abokufika bashibhisa izimpahla abazithengisayo ngoba bedayisa izimpahla esezonakele futhi ezingumkokotelo.Kwenzeka lokhu nje eSoweto, ngoLwesihlanu olwedlule kushiswe isitolo sowokufika eNewlands, eThekwini elele ngaphakathi kusona. Kukhona abakwazile ukumsiza bamkhipha esitolo ebesikhiyiwe kanti kumanje usesibhedlela.NgoLwesine olwedlule, uMnuz John Ashtal wahlaselwa amadoda ayehlomile agqekeza isitolo sakhe KwaDabeka amphuca imali nogwayi.Sekuvamile ukuthi kuhlale kuhlale kuhlaselwe abokufika kuleli besolwa ngayo yonke inhlobo yobugebengu nokuyinto ephehla udlame futhi ebeka ubudlelwane beNingizimu Afrika nomakhelwane bayo engcupheni. Izimpahla ezonakele ikakhulukazi eziwukudla akufanele zidayiselwe abantu ngoba lokho kubeka impilo yabakuthengayo engozini ngoba kungabagulisa.Kodwa njengoba noNgqongqoshe wezokuThuthukiswa koMnotho KwaZulu-Natal, uMnuz Sihle Zikalala, asho emasontweni amabili edlule, ngesikhathi ehambela izitolo ezahlukene edolobheni, akuzona izitolo zabokufika kuphela ezinezimpahla eseziphelelwe yisikhathi, zikhona nezabakuleli.Ngisho ngabe kuthiwa bekuyiqiniso ukuthi ngezabokufika kuphela kodwa lokho akusho ukuthi yinto okumele ilungiswe ngodlame leyo. Ziyadinga ukuphenywa izinsolo zobugebengu ezimataniswa nabokufika futhi lapho kunobufakazi, kushushiswe hhayi ukuthi abantu bazijezisele ngokwabo.Ubulwane ukushisa isitolo kunomuntu okhiyelwe ngamabomu. Yimbi le nto eyenziwe futhi iwukucwasa okungamukelekile. Uhulumeni uba nezigcawu zokudingida ngalolu dlame kodwa manje sekudingeka okungaphezu kwalokho ngoba ngelinye ilanga kuyobheduka impi okungeyuba lula ukuyinqanda.",[IMIBONO] Udlame kalusoze luyixazulule inkinga yabokufika kuleli
"UBAMBE umoya umndeni womfana waseThengani, eManguzi, onyamalale emasontweni amabili edlule ngesikhathi eyovakashela umlisa obenguthisha wakhe.ULwazi Tembe (12) ofunda uGrade 6 eNonikela Primary khona eThengani, kuthiwa wahamba kubo ngoSepthemba 30 ethi uyovakashela uthisha obemfundisa ngonyaka odlule ohlala endaweni.Uyise kaLwazi uMnuz Celani Thusi (34) uthe indodana yakhe yamtshela ukuthi ibizwe nguthisha ukuthi izolanda amaphepha athile kodwa yahamba yangaphinde yabuya.“Wahamba ephethe iselula yami ayexhumana kuyona nothisha wakhe kuFacebook. Nabangani bakhe ahlangana nabo endleleni bathi wabatshela ukuthi ubizwe nguthisha. Ubejwayele vele ukuvakashela uthisha kodwa ubengahambi isikhathi eside. Besingakaze sisole lutho ngoba uthisha ngowesilisa osemncane,” kusho uThusi.Uthe wamshayela ucingo lo thisha ebona indodana yakhe ingasabuyi ekhaya kodwa waphika ukuthi ike yafika kuye.Uthe uthisha usethuthile emqashweni abehlala kuwo, okwenza basole ukuthi usebalekile.“Emuva kosuku enyamalalile umama kaLwazi wathola umyalezo ophuma kwiselula yakhe othi asifake uR5 000 eSpar ukuze abantu abamgcinile bamdedele lapho abamgcine khona. Bathi bazosiqinisa isandla uma singayifaki le mali. Imali asinayo, selokhu alahleka sichitha usuku lonke simthungatha,” kusho uThusi.Uveze ukuthi lo myalezo uthi uLwazi ubanjwe nabanye abafana ababili bebamba inkunzi nathi udaba olwakhiwe ngoba indodana yakhe ayigangile.Ikhansela lendawo, uMnuz Lucky Tembe, lithe umphakathi ukhathazekile ngokunyamalala kukaLwazi.“Sithandazela ukuthi umfana atholakale esaphila. Ngonyaka odlule ukhona omunye umfana wasendaweni owanyamalala watholakala eseshonile eceleni komgwaqo,” kusho uTembe.Okhulumela amaphoyisa KwaZulu-Natal, uLieutenant Colonel Thulani Zwane, uthe amaphoyisa aseManguzi avule icala lokuthunjwa komfana kanti idokodo selidluliselwe ophikweni oluphenya ngamacala odlame lomndeni, ukuvikelwa kwezingane namacala ocansi eJozini ukuze luqhubeke nophenyo.",Uvalo emndenini ngengane enyamalele
"ABAMELI bowayengumengameli wezwe, uMnuz Jacob Zuma, bafuna inkantolo ibeke icala uphiko lwezokushushisa ngokwakha itulo lokuhlasela uZuma, ukuhlukumeza amalungelo akhe nokungamphathi ngokulinganayo nabanye ngenxa yesikhundla sakhe sezepolitiki.Abameli bakaZuma batshele inkantolo ukuthi uZuma uphathwe kabi.Ummeli kaZuma, u-Adv Muzi Sikhakhane, usho lokhu enkantolo izolo ngesikhathi efaka isicelo sokuthi kuchithwe amacala abekwe noZuma.USikhakhane utshele amajaji enkantolo eNkulu eMgungundlovu ukuthi icala lenkohlakalo lihlehliselwe u-Okthoba 15 ukuze kuphume isinqumo sesicelo sabo sokuthi kuchithwe onke amacala abekwe uZuma.Uveze ukuthi icala likaZuma selibanjezelwe isikhathi eside, kwaba nokugxambukela kwepolitiki, kwabambezeleka ubufakazi, kwaba nabakhohlwayo, nokungaziphathi kahle kwabashushisi. Konke lokhu uSikhakhane uthe kuzokwenza ukuthi bungabikhona ubulungiswa uma kuthethwa icala likaZuma.Uthe uZuma kwakumele ashushiswe nowayemeluleka ngezimali, uMnuz Schabir Shaik, eminyakeni ewu-10 edlule.USikhakhane uthe yize kuphula umthetho okuthiwa kwenziwa nguZuma kodwa lokho akuniki uMbuso igunya lokuziphatha ngokungemthetho.Uthe ukungabikho kukaZuma ecaleni likaShaik kusho ukuthi wayeshushiswa engekho.USikhakhane uthe uShaik noZuma babekwe amacala bobabili, kwakufanele anikwe ithuba lokubuza ngobufakazi obumthintayo.Uthe igama likaZuma selihlanganiswa nenkohlakalo ngakho kubalulekile ukuthi inkantolo isisuse lesi sithombe kule ndoda enomndeni.Uthe amacala abekwe uZuma abesetshenziswa ukumshaya kwezepolitiki. Lokhu kucace ngokuthi afunde ubufakazi obukuma-spy tapes.Ama-spy tapes yizingxoxo ezaziphakathi kowayenguMqondisi wezokuShushiswa komphakathi, uMnuz Bulelani Ngcuka nalowo owayephethe oFezela, uMnuz Leornard McCathy bexoxa ngoZuma nophiko lwezokushushisa ngo-2007.Ngesikhathi sekudlalwa le ngxoxo eqoshiwe ngo-2009 abameli bakaZuma bathi kuvela ngokusobala ukuthi uZuma wayewumgilwa, ehlukunyezwa yizinhlaka zomthetho.USikhakhane utshele iJaji Jerome Mnguni, Esther Steyn noThoba Poyo Dlwati ukuthi babheke ukuziphatha kophiko lwezokushushisa.“UPhiko lwezokushushisa ngeke lufike lapha nezandla zalo ezingcolile emuva kokuphula umthetho walo,” kusho uSikhakhane.UZuma ubekwe amacala awu-16 okukhwabanisa, inkohlakalo nokushushumbisa imali.La macala athinta “umgwazo” wenkampani yaseFrance eyakha izikhali iThales okuthiwa yagwazelwa uZuma isizwa nguShaik.",‘Uphiko lwezokushushisa lwahlukumeza uZuma’
"BALINGANISELWA ku-2.8 million abantu abafa ngenxa yezinkinga zezempilo ezihambisana nokuphuza utshwala.Ucwaningo olusanda kukhishwa yiThe Lancet, lukhombisa ukuthi ukuphuza utshwala kuhambisana nokushona kwabantu ngenxa yezinkinga zezempilo.Balinganiselwa ku-2.4 billion abantu abaphuza utshwala emhlabeni jikelele, kulaba bantu u-2.8 million kukholakala ukuthi ushona ngenxa yezinkinga ezidalwa utshwala.Ngo-2016 kuvele ukuthi ukusebenzisa utshwala bekuyisizathu sesikhombisa ohlwini lwezizathu eziholela ekufeni nasekukhubazekeni kwabantu, ikakhulu abaneminyaka ephakathi kwengu-15 kuya kwengu-49.Kubantu abanale minyaka, ukusebenzisa utshwala bekuholela ekutheni balimale ezingozini zezimoto, bangenwe yisifo sofuba noma bazilimaze.Kubantu abaneminyaka engu-50 nangaphezulu umdlavuza bewuyisizathu sokufa ebesincike ekusebenziseni utshwala njengoba kuholele ekushoneni kwabantu besifazane abalinganiselwa ku-27% nabesilisa abayela ku-19%.Abacwaningi bathi ababoni kukhona izinga eliphephile lokuphuza utshwala nelinomthelela omuhle.Bathe utshwala bungesinye sezizathu ezihamba phambili eziholela ekwandeni kwezifo nasekufeni kwabantu emhlabeni wonke.Le mininingwane iqukethwe wumbiko weThe Lancet obheka izizathu eziholela ekufeni kwabantu emhlabeni wonke, iThe Lancet Global Burden of Disease obheke amazwe angu-195.Abacwaningi bathe ukusebenzisa utshwala kunobudlelwane obuthile nesimo sabantu sezempilo futhi kunomthelela othile ekutheni abantu bagcine benezinkinga zokungasebenzi ngendlela kwezitho zomzimba kanti futhi kuphazamiseka ukusebenza komqondo ngendlela efanele ngesikhathi bephuzile, okungaholela ezingozini.Omunye wabacwaningi abahamba phambili kulolu cwaningo, uDkt Max Griswold, wesikhungo semfundo ephakeme i-University of Washington e-United States uthe phambilini kuke kwavela ukuthi utshwala bunganomthelela omuhle kwezinye izifo kodwa uma bebheka bathole ukuthi izinkinga ezihambisana nabo zinkulu kakhulu.“Kunokuxhumana okukhulu phakathi kokuphuza utshwala nengozi yokuba nomdlavuza, ukulimala, nokungenwa yizifo ezithelelanayo,” kusho uDkt Griswold.Bathe ucwaningo lwangaphambilini olwalubheka ukuphuzwa kotshwala nezinkinga ezihambisana nabo lwaluncike kakhulu ekutheni abantu bathini kodwa ucwaningo lwamanje lubheka okuningi kunalokhu. Lubheka ukuthi abantu babuphuza kangakanani utshwala.USolwazi Emmanuela Gakidou, wese-University of Washington uthe utshwala bubeka isimo sempilo engcupheni futhi kudingeka ukuthi kube nemigomo ezovimbela ukusetshenziswa kwabo ngokungafanele.“Amazwe wonke kufanele abuyekeze imigomo nezinhlelo zezempilo ezizosiza abantu ukuthi bagweme ukusebenzisa kabi utshwala.“Lokhu kungaba ukufaka intela ethe xaxa otshwaleni nokuvimbela ukutholakala kotshwala kalula nokuqinisa imithetho yokudayiswa kwabo ngokunciphisa isikhathi sokudayiswa kwabo nokufaka imigomo yokukhangisa,” kusho uSolwazi Gakidou.",Sikhulu isibalo sababulawa yizifo ezixhumene nophuzo
"FANELESIBONGE BENGULIZOTHELEKA ngeSonto ithimba lakwaMetro FM ukulungiselela imiklomelo yaminyaka yonke, amaMetro FM Music Awards (MMA) azoba se-ICC, eThekwini, ngoFebhuwari 27.AmaMMA kuzoba ngaka-15 ekhona nonyaka kanti kuzoba ngokwesine eseThekwini iminyaka ilandelana.UChristinah Mazibuko, oyiMenenja yezokuMaketha eMetro FM, uthe kusukela ngesonto elizayo izinhlelo eziningi bazobe bezisakaza bukhoma ezindaweni ezahlukene kuleli dolobha.UChristinah uveze ukuthi amathikithi asengaqala ukudayisa noma yinini.“Sizomemezela emoyeni uma eseqalile ukudayisa. Khumbula ukuthi sidayisa ayisibalo esithize ngakho sifuna abantu bahlale belindile ukuze kuzoba nesasasa.Ngeke ngisho nokuthi azoba yimalini kodwa bazozwa emoyeni nasezinkundleni zokuxhumana,” kusho uChristinah. Ukuvota kwaqala ngoJanuwari 15.Njengamanje umunxa osavotelwa ngokushaya inombolo ethi *120*602# ngoweSong of the Year.Abaculi abancintisanayo nguBlack Coffee (
We Dance Again), Nathi (
Nomvula), DJ Sphectacula & DJ Naves (
Kings Of The Weekend Anthem), DBN Nyts (
Shumaya), Heavy K (
Umoya), DJ Ganyani (
Talk To Me), Prince Kaybee (
Wajelwa), Ricky Rick (
Boss Zonke), DJ Shimza (
Akulalwa) noPrince Kaybee (
Better Days).` Ukuvota kuzovalwa ngo-9.30 ngosuku lomcimbi.",AbeMetro FM bazosakaza beseThekwini ngelizayo
"FANELESIBONGE BENGUA BANYE abantu kuthi besebenza, babuye baqale phansi bayofundela omunye umsebenzi ngoba sebenothando lwawo.Kwesinye isikhathi, ikakhulukazi abaculi, ubezwa bethi bafundele into ethile kodwa ngenxa yothando lomculo sebeyacula.UBongani Dlamini odume ngoDJ Bongz naye ungomunye wabantu ababuye bacabanga ukuthi benza iphutha ngomsebenzi abawenzayo.“Ngokomthetho kwakufanele ngibe wusomahlaya ngoba ngiyathanda ukuhlekisa uma ngihleli nabantu, ukuze kuhlale kujatshulwe. Ngivele ngishaye imidanso engasile eminye igcine isiphumelela isithandwa izwe lonke,” kusho uDJ Bongz.Ngaphandle komculo uBongz usezakhele udumo ngokuqhamuka nemidanso eyahlukene njengowokudlalisa isithupha kanti owakamuva yiPenguin dance chesa baba.Lo DJ waKwaNdengezi, eThekwini, uthe njengamanje kunomunye omusha azoqhamuka nawo ozobonakala kwi-video yakhe entsha yengoma ethi 
Ofana Nawe ayenze noSobz. I-video uzoyiqopha namhlanje eThe Society kuStamford Hill, eThekwini.Kuzobe kuboshelwe uCassper Nyovest, Big NUZ, Naima Kay, Zakwe, Happy Gal, Mshoza nabanye abaningi. Ngaphandle kokuqopha i-video uzobe egubha usuku lwakhe lokuzalwa.“Ngiyazi usuzongibuza ukuthi ngineminyaka emingaki kodwa anginankinga. Ungaya eMnyangweni wezaseKhaya uyobheka khona. Angifuni ukufana nomdlali webhola uma usudlule ku-30 bese kuthiwa umdala. Ngiyadlala ngina-39. Uyabo sengiyobamba u-40? Sekumele ngithole umakoti kodwa akusiyo into engiyijahile. Uyovela uma isikhathi sesifikile,” kusho uBongz.Uthe ukuhamba kweminyaka kuyabonakala empilweni yakhe ngoba akasayiphili impilo yokubukwa. Uthe eminyakeni edlule ubenendaba ukuthi abantu bazothini ngaye.“Sengiwumuntu womndeni manje kwazise nginomndeni omkhulu. Kumama siwu-12 futhi imina omdala, uma kukhalwa kukhalwa kimi. Abantu bazothi izinto zami zihamba kancane kanti kumele ngenze isiqiniseko sokuthi ekhaya badlile. Kwakukhulunywa kuthiwa ikhaya angisalinakile kanti manje sengilungisile. Ngaphandle kwasekhaya nginezingane ezintathu okungabafana ababili nentombazane eyodwa.”U-DJ Bongz uqale ukuzakhela udumo ngo-2005 ngengoma ethi 
Sobabili eyayikwi-albhamu ethi 
No Retreat. No Surrender. Eminyakeni edlule ukhiphe izingoma okubalwa kuzo ethi 
Sobuye Sibonane, Sengihambile, Uvalo nezinye. Ezingomeni zakamuva uzwakala ecula okuhlanganisa nethi 
Ofana Nawe.“Sengifuna ukuzibambela manje. Abantu bacabanga ukuthi awukwazi ukuzenzela kanti ukuqhamuka nengoma eshisayo yinto yami. Uma upika umuntu uvele aphakame ehlohlwa abantu abathize agcine eseyisitha sami elokhu engilandela ethi angimkhokheli. Phela kumele ingoma ibhaliswe kwaSamro, awulokhu ulandela umuntu kodwa uSamro uyakufakela imali yakho. Abantu abawazi umculo. Sengithathe isinqumo sokuthi ngizosebenza nomuntu owaziyo,” kusho uBongz.Uthe ngengoma yakhe entsha ufuna ukuqinisekisa abantu ukuthi usebuyile.“Indoda uma ungayiboni isuke ikhokha amandla. Ngizama ukubuyisa uDJ Bongz wakudala kanti ngiyabona ukuthi uyabuya manje ngoba ngiphethe induku kuphela. Abantu uma bengangiboni emculweni ngisuke ngigxile enkampanini iMabala Noise ngoba manje sekunabantu engisebenzisana nabo, abafana noReggie Nkabinde. Akufuneki ube wugombela empilweni. Xhumana nabantu ukuze uphumelele. Kufana nemoto, kukhona abenza u-gearbox, abenza umzimba nokunye.”",UBongz wodumo ubesakhokhe amandla emculweni
"MBONGISENI BUTHELEZIEseGoliK UNGENZEKA ukuthi akafuni ukuphumela obala ngokuthi yimuphi unozinti ozovimba ngempelasonto umqeqeshi weKaizer Chiefs uStuart Baxter oshaye ingwiji izolo wathi akashongo ukuthi kuzovimba uBrilliant Khuzwayo.IChiefs izobhekana nePlatinum Stars emdlalweni okulindeleke ukuthi ube nzima ePeter Mokaba Stadium, ngeSonto ngo-3 ntambama.Selokhu kuqale isonto bekulokhu kubhalwa ngokuthi uKhuzwayo nguyena ozovimba njengoba u-Itumeleng Khune ezobe edonsa isigwebo samakhadi amane aphuzi kule mpelasonto.Ekhuluma nezintatheli izolo ekuseni uBaxter uthe akazi ukuthi leyo nto ivela kuphi. Nokho ngemuva komdlalo weMoroka Swallows uBaxter wezwakala ethi uKhuzwayo nguyena ozovimba uma engafuni kufanele acashe.“Angazi ukuthi leyo nto iphumaphi. Akumina osho kanjalo, mhlawumbe bengibheme okuthize. Bonke onozinti bami abazilolongayo banethuba elifanayo lokuthi bangavimba kulo mdlalo wePlatinum. Ngizobona namuhla noma kusasa ukuthi ngubani okulungele ukuvimba. Ozovimba kufanele abe sesimweni esihle somqondo azi ukuthi akusiwo lo mdlalo kuphela azowudlala kodwa neminye kusuka manje,” kusho uBaxter.“Angifuni ukuthusa abadlali ngaphambi komdlalo, koya ngokuthi ngubani olungele ukudlala ngalolo suku. Kufanele siqaphele ekutheni singavele siqagule igama likanozinti ozovimba. Noma ngabe ubani esizomkhetha kufanele kube ngozokwenza umsebenzi.” kuchaza umqeqeshi.Kuzokhumbuleka ukuthi iChiefs yathelwa othulini yiBidvest Wits ngo 3-2 kuTelkom Knockout nalapho kwakuvimbe khona u-Arthur Bartman ngoba uKhune wayengekho. Lokhu kwenza abe mancane kakhulu amathuba okuthi kuvimbe uBartman ngoba uBaxter wamgxeka kakhulu ngokudlisela kulo mdlalo.“Sifuna ukusebenzisa lo mdlalo ukuvula igebe phezulu ku-log,” kusho uBaxter obebonakala ukuthi akafuni lutho kulo mdlalo ngaphandle kwewini.Umqeqeshi weStars, uCavin Johnson, uthe iqembu elizodlala kahle ngosuku lomdlalo lizonqoba.“Basishiya ngamaphuzu ayisithupha nokwenza kube nzima ukuthi sibabambe. Sebevele bayinqobile njengoba sengishilo ngaphambilini. Thina okwethu ngukuthi siziphathe kahle kulo mdlalo ukuze sikwazi ukulwela indawo yesibili ku-log. Abafana abadingi ukukhuthazwa okukhulu uma bedlala namaqembu afana neMoroka Swallows, Mamelodi Sundowns nayo iChiefs,” kusho uJohnson.Imidlalo ye-Absa Premiership:Namuhla: Maritzburg United v Moroka Swallows (8pm, Nelson Mandela Bay)Kusasa: Black Leopards v University of Pretoria (3pm, Peter Mokaba Stadium); Free State Stars v AmaZulu (3pm, Goble Park); Bidvest Wits v Orlando Pirates (6pm, Mbombela Stadium); Mamelodi Sundowns v Bloem Celtic (8.15pm, Pilditch Stadium); Chippa United v Ajax Cape Town (8.15pm, Phillipi Stadium)NgeSonto: Kaizer Chiefs v Platinum (3pm, Peter Mokaba Stadium); Golden Arrows v SuperSport United (3pm, Princess Magogo).",Akacacisi ngozovala esika-Khune
"UMNDENI waKwaMashu usale nezingubo obuzigqokile kusha umuzi izolo.Lo mndeni onamalungu ayisikhombisa uphume ugijima emzini wawo onamakamelo amathathu okulala.UNkk Thobekile Siphika  uthe uvuke ekuseni wayochelela izimbali ngoba bebengekho ekhaya kusukela ngoLwesihlanu  besemngcwabeni welinye ilungu lomndeni elingahlali nabo.“Ngikhe kabili amanzi ngichelela, kuthe sengibuya okwesithathu, ngabona intuthu iphuma ngefasitela ekamelweni lezingane.“Ngigijime ngaya endlini ngiyobheka ngafica kuvutha umbhede wezingane.  Ngavusa izingane nomyeni wami abebesalele ngoba besikhathele sibuye ebusuku emngcwabeni,” kuchaza uNksz Siphika.Uthe ekamelweni okuqale kulo umlilo amapulakikagesi awasebenzi ngeke kwenzeke ukuthi umlilo usuke kugesi.“Ayikho into ebibasiwe endlini njengoba ngisho ukuthi bekusavuke mina kuphela. Kusho ukuthi ukube asibuyanga ebusuku besizofika umuzi ushile singazi ukuthi ushiswe yini.“Akukho esikukhiphile ngoba umlilo ubushesha kakhulu ngithe ngiyangena ngiyothatha isikhwama esinamaphepha abalulekile ngajika ngingakafiki ekamelweni ngoba bese kusha i-ceiling board,” kusho yena.Uthe okwamanje abakazi ukuthi bazokwenzenjani ngoba basathukile.“Sibonga ukuthi akuphumanga mphefumulo yize singazi ukuthi sizolala kuphi namhlanje (izolo),” kusho yena.Ikhansela uMnuz Muziwenhlanhla Shezi lithe belisazohlanganisa amehlo nomndeni ukuze libone ukuthi yini umasipala ongasiza ngayo.“Ngeshwa umuzi okhokhelwe ngebhange umasipala awukwazi ukuwakha kabusha kodwa okungase kwenzeke ukubasiza ngento yokuthi bakhosele okwesikhashana, izingubo nokudla. Sizame nokubacelela usizo kosomabhizinisi bendawo,” kuchaza uShezi.",Basale nezingubo abebezigqokile kungqongqa umuzi KwaMashu
"UMNDENI wowesifazane waseNhlangwini eHlokozi, osephenduke inhlekisa ezinkundleni zokuxhumana kuthiwa ushade ‘nomdodovu wekhehla’, uthi uhlukumezekile kakhulu ngalezi zinkulumo ezingekho.Lo mndeni uthe empeleni lona bekungewona umshado walaba abavela ezithombeni osekushintshwana ngazo ezinkundleni zokuxhumana, kodwa umkhulu nomzukulu wakhe, bebegcina isiko lokushadisa unina kamzukulu owashona engaphelelisanga emgcagcweni.UNksz Khethiwe Shange (27) noMnuz Mlungiselwa Ngubo (74) bathi umndeni uthuke sewuthintwa yizihlobo nabangani zibatshela ukuthi bayathukwa ezinkundleni zokuxhumana ngenxa yesithombe esibaveza beshada.Abantu bachapha ikhehla ngenhlamba belisola ngokushada nengane encane.UNksz Nonhlanhla Shezi uthe usuku lwangoMgqibelo odlule bekungolubalulekile kumnandi kubona njengomndeni kodwa konke lokho kwashabalala ngezinto abathuke sezibhalwe ngomndeni kuFacebook.“Umkhulu nomzukulu abasezithombeni, besigcina isiko kwenziwa umabo kakhulu nomkhulu esebashona. Babegcine ngokushada omhlophe babhala kwase kukhaleleka isiko bese sikwenza njengomndeni, akulona iqiniso ukuthi umkhulu ubeshada nengane encane. Umkhulu ubemele umfowabo uKhethiwe emele ukhulu wakwaShange,”kusho uNksz Shezi.Uthe izithombe zifakwe wudadewabo ekhasini lakhe likaFacebook.“Ngicabanga ukuthi kukhona ozithathile wazidlulisa zafika kulaba bantu. Ngifonelwe umngani wami engitshela ukuthi zifakwe eLadies House kuyahlekwa, kwasiphoqa ukuthi sihlale phansi noKhethiwe simeluleke,” kusho uNksz Shezi. Eqhuba uthe okubaphatha kabi ukuthi nomuntu ozibize ngoZime Magudulela obe ngowokuqala ukusabalalisa amanga ngezithombe uziphendule ilungu lomndeni ekubeni bengamazi.“Silinde ukuhlangana nelungu lomndeni eliyiphoyisa nabantu abadala sithathe izinyathelo zomthetho. Sifuna afunde isifundo angacabangi ukuthi uzodicilela isithunzi sabantu bese kuphela kanjalo,” kusho uNksz Shezi.Izithombe zisajikeleza emakhasini ahlukene. UNksz Shezi uthe kuyabakhathaza lokho ngoba abazi ukuthi kungagcina kunamuphi umthelela kumalungu omndeni athintekayo.Izigameko zokuhlanjalazwa kwabantu ezinkundleni zokuxhumana sezivamisile kanti nengalo yomthetho isiyangenelela kuboshwe izigilamkhuba. Osaziwayo bakubantu abangasahleki uma kuza ezintweni ezibhalwa abantu ngabo ezinkundleni zokuxhumana, uBasetsana Kumalo ngomunye wabo nowagcina elinqobile icala.   USolwazi Sihawu Ngubane uthe ngokwesintu amalungu omndeni ayakwazi ukumela angasekho uma kwenziwa isiko. “Alikho iphutha uma amalungu omndeni egcina isiko ngoba abanye abantu kusuke sekubaphoqa kukhona lapho kukhaleleka khona. Kuyenziwa uma kuwumshado kodwa ngezindlela zokuganiselana kuyinto ende ehluka ngezindlela eziningi,” kusho uSolwazi Ngubane.",Kudumale umndeni kuhlekiswa ngabebegcina isiko
"NJENGOBA sesibuyekeziwe isinqumo sokuvimba abezindaba ngokubika ngecala likaMnuz Sandile Mantsoe ngoLwesihlanu, sekuvele izinsolo zokuthi uNksz Karabo Mokoena ubulawe ngenhloso yokuqeda amashwa esoka lakhe.UMantsoe usolwa ngecala lokubulala intombi yakhe ngemuva kokunyamalala ngo-Ephreli 28, okwasusa inkulumo kuzwelonke ngokuhlukunyezwa kwabantu besifazane.Phambilini umphenyi wecala uCaptain Phillip Radebe unxuse ukuthi ‘ubufakazi obuqinile’ bombuso kungabikwa ngabo.Ngokusho kukaRadebe, uMantsoe wabonakala engena kubo eSandton Skye Apartments noNksz Mokoena, okuyilapho agcina ukubonakala khona ephila.URadebe uveze ukuthi ngemuva kokubopha uMantsoe wavuma ukuthi umbulele wamyisa ehlathini lapho afika wamgaxa ithayi wamshisa.Uthe ngesikhathi beqala ukuthandana uMantsoe wamnxusa ukuthi bahlanganise amagazi abo ukuze babe munye nokuqinisekisa ukuthi ibhizinisi lakhe lokuhweba liba yimpumelelo.“Ibhizinisi likamsolwa lase lingasahambi kahle ngemuva kokuhlukana kwabo, okwenza ukuthi ambulale,” kusho uRadebe.Kepha encwadini efungelwe kaMantsoe uyiphikile eyokuthi wambulala ngenhloso yokukhipha ibhadi kodwa wathi wamthola eseshonile endlini yakhe, okwenza ukuthi ashise isidumbu sakhe ngoba esaba ukuthi kuzosolwa yena.Isicelo sebheyili kaMantoe siyaqhubeka ngoJuni 30.",Izinsolo ezintsha ngokubulawa kukaKarabo
"CHARLES KHUZWAYOI NKOSI yomculo weDurban Kwaito Music (DKM) uL’vovo Derrango usezimisele ngokudla umhlanganiso kumaSouth African Film & Television Awards (Saftas) njengoba esengene emkhakheni wokulingisa.Lo mculi wodumo lwenoni elithi 
Amabhoza nelithi
Simthela Ngamanzi uzobonakala elingisa emdlalweni wethelevishini i
Kota Life Crisis ngoFebhuwari walo nyaka.Echaza uL’vovo uthe bashuthe isigcawu alingisa kuso phakathi noNovemba.“Ukulingisa ngesinye seziphiwo zami kodwa ebezicashile. Abantu ngizocela baqale babuke isiqephu salo mdlalo ukuze babone ukuthi nginalo yini ikhono noma qha. Ngiyethemba bakhona abadidiyeli bemidlalo nabamafilimu abazothi uma bechazeka yikhono lami, bangiqashe ukuba ngizolingisa emisebenzini yabo,” kusho lo mculi omatasatasa ne-albhamu yakhe entsha ethi 
The Boss.Kulo mdlalo owasungulwa ngusomahlaya uTumi Morake nomyeni wakhe uMpho Osei-Tutu, uL’vovo uzobe enabanye osaziwayo ababizwe ngumuntu thizeni ofuna kuthiwe wazana nosaziwayo.Lo mculi akukhona okokuqala enza into ehlukile njengoba eminyakeni eyedlule eke wangenela umqhudelwano womdanso iStrictly Come Dancing, lapho ayedansa khona noMary Martins kodwa kwangabahambela kahle.Okumenze wangena kulo mncintiswano yikhono lakhe lokudansa nokusungula imidanso eshiya izihlwele zisahalela impinda okubalwa kuyo ukungqangqazelisa umzimba.Le ngwazi isiqophe inqwaba yama-albhamu okubalwa kuwo ethi 
The Teddybear, 
The Heavyweight,
Irresistable,
The Fabulous nethi 
The Headmaster.Uqokwe emiqhudelwaneni eminingi okukhona neyeChannel O Africa Music Video Awards ngo-2007 nango-2008.Ngaphandle kokucula nokulingisa uL’vovo ubuye abe yinxusa lomkhankaso i-16 Days of Activism Against Women and Children Abuse.Usenenkampani yakhe eqopha umculo futhi ibuye ihlele imicimbi iDerrango Records.",Ungena emkhakheni wokulingisa uL’vovo
"BELIWUKHUTHALELE  umsebenzi walo wokuvalela izigelekeqe, iphoyisa elidutshulwe ngabasolwa abangaziwa  lidlala i-snooker endaweni yokucima ukoma ekwa-C eMlaza, ngoLwesibili ntambama.U-Sergeant Siyabonga Radebe (34) obeyiphoyisa ngaphansi kophiko lwe- K9 eMlaza, kuthiwa ubejwayele ukuzichithela isizungu ngokudlala i-snooker kule ndawo  eseduze kwakubo. Ngesikhathi Isolezwe lifika endaweni okwenzeke kuyo isigameko izolo ekuseni, abantu bebesami izixongololo kubonakala ukuthi basashaqekile.Bamchaze njengephoyisa ebeliyinkukhu nempaka nezigebengu okubalwa kuzo  nezaziwayo endaweni.Omunye obekhona kudutshulwa uRadebe okhulume neSolezwe wacela ukungadalulwa,  uthe wehliswe yimoto yamaphoyisa sekuqala ukuhwalala wahamba waya kubo wabuya emva kwesikhashana esekhumule umfaniswano wamaphoyisa.“Igazi belimshiya.  Ngesikhathi ebuya kubo ume ngemva kwami ngaphandle kwalapho kudlalwa khona.  Ujwayele ukufika adlale, kodwa izolo (ngoLwesibili) baze bambiza ngaphakathi bathi akazodlala sikuyigemu yakhe.“Ayiphelanga imizuzu eyishumi engenile, kwangena amadoda amabili amdubula phambi kwethu, okuthe uma ewa abaleka,” kusho umthombo.Uthe ngesikhathi bebaleka amanye amalungu omphakathi alifukulile iphoyisa alifaka emotweni yomunye, aliphuthumisa esibhedlela okuyilapho lifike lashonela khona.Umndeni wakwaRadebe unqabile ukukhuluma nezintatheli, ngesikhathi zifika kulo muzi izolo. Bekunedlanzana labebelungisa egcekeni obekubonakala ukuthi bagcwele umunyu,  abezindaba bayalelwe ukuthi abahambe kwazise umndeni awukabikho esimeni sokukhuluma.Okhulumela  amaphoyisa kuzwelonke uColonel Brenda Muridili unxuse abanolwazi  olungalekelela amaphoyisa ukuthola umkhondo ukuthi bashayele inombolo yokubika ngobugebengu ethi: 086 00 10111 noma  babike kwi- app yawo i-MySAPS.  Uthe amaphoyisa ezingeni lesifundazwe  enza konke okusemandleni ukuqoqa izinsiza ezizolekelela ekwenzeni uphenyo ngokushesha.Ukubulawa kukaRadebe kulandela eduze komphathi-siteshi eNdwedwe obebambile uColonel Jabulani Ndawonde odutshulwe ngenyanga edlule ehamba ngemoto yamaphoyisa ebheke  ekhaya. NgoMsombuluko, amaphoyisa atholane phezulu nabane abasolwa ngokubulala uNdawonde  kwafa  abathathu nezinja zamaphoyisa ezimbili.Ngenyanga edlule ngaphambi kokubulawa kukaNdawonde, uNgqongqoshe wamaphoyisa uMnuz Bheki Cele ekhipha izibalo zobugebengu zekota yonyaka,  wathi ezinyangeni ezintathu kuphela unyaka uqalile, sekubulawe amaphoyisa angu- 24 kuzwelonke.",Belingabhekani nezigebengu iphoyisa elibulewe
"UKHALA ngokulawulwa wumsamo umndeni wasoPhokweni, eNumber 7 eCato Ridge, ozokwenzela indodana yawo umcimbi womhlonyane ngempelasonto.Kuthiwa kuzobe kusindwe ngobethole emndenini kaLangelihle Ngubane (21), ozokwenzela umhlonyane ozoqala ngoMgqibelo ebusuku. ULangelihle oyindodana yokugcina kulo mndeni, kuthiwa uzogeza emfuleni, afakwe inyongo ekhanda aphinde asine. Isolezwe linaso isimemo salo mcimbi okubhalwe nokuthi izihambeli zawo zigqoka umbala wosuku omhlophe nophuzi.UMnuz Bhekinkosi Ngubane, onguyise kaLangelihle, uthe emzini wakhe ulawulwa umsamo. Uthe akabheki isiko nokuthi kwenziwani kweminye imizi kodwa ulandela okushiwo umsamo wakhe. Uveze ukuthi uganwe uKaMagwaza onabadala, abadlulisa kuyena umyalezo womsamo.“Benginezingane ezilishumi zashona ezinye kwasala eziyisikhombisa. Zonke ngiyazenzela umhlonyane, angikhethi ubulili. Angikwenzi lokhu ngoba nginemali eningi noma ngifuna ukusuthisa abantu kodwa ngilawulwa wumsamo,” echaza.Uthe ezinganeni ezisele kunabafana abayisihlanu, abane asebenzelwa umhlonyane. ULangelihle ngowokugcina ezinganeni zakhe ukwenzelwa lo mcimbi njengoba ethe namadodakazi usewenzele, wamulisa neyodwa endala.“Ngizohlaba imbuzi ukubikela abadala ukuthi uLangelihle useyinsizwa. Uzofakwa inyongo bese ekuseni ngeSonto ayogeza emfuleni, abuye asine kudliwe kubuswe,” kusho uNgubane.Uthe akaphoqiwe indlela azogqoka ngayo uLangelihle kodwa uzosiniswa abafana namantombazane.Ekhuluma neSolezwe uLangelihle ubezwakala ukuthi uwubheke ngabomvu lo mcimbi. Uthe akanankinga ukuthi uwumfana ngoba bonke abafowabo benzelwa futhi abazali banezizathu.Uthe uyathemba ukuthi umhlonyane uzokhanyisa nezindlela zakhe nasebhizinisini.Oyisazi samasiko nosomlando uSolwazi Jabulani Maphalala, uthe ngokwesintu awukho umcimbi womhlonyane. Uthe yize lo mcimbi usunesasasa kwabaningi, awukho esikweni.“Ngokwesiko umfana uma esethombile ubamba inkunzi yenkomo ayibulale ngezandla esigodlweni sengonyama. Ubenikwa negama lebutho ngoba eseyinsizwa. Lokhu bekungahlangene nabazali. Emlandweni wesiko awukho umhlonyane ngoba nentombazane ayenzelwa,” kusho uMaphalala.UMnuz Sazi Mhlongo, ongusihlalo weCouncil of Traditional Healers Association, uthe abadala abahlangene nokukhuliswa komfana. Uthe akafuni nokubiza lo mcimbi ngomhlonyane ngoba akawazi.“Thina sazi ukuthi umfana osethombile uyakhuliswa, kubikwe ngembuzi kodwa hhayi umhlonyane,” kusho uMhlongo.",Bayalelwe yidlozi emsamo ngomhlonyane wendodana
"LUNGILE MAJOKAOSENGUMQEQESHI obambile kuMaZulu FC, uDelron Buckely, ululeka abadlali abasakhula eNingizimu Afrika ngokuthi balibambe ngazo zombili ithuba abalitholayo lokuyohlolwa amaqembu aphesheya.UBuckley ongomunye wabadlali baseNingizimu Afrika abazakhele igama ngokugijima kumaligi aphesheya, uthe ukwehla kwesibalo sabadlali baseNingizimu Afrika abathola amaqembu kumaligi aphesheya, kungenxa yokuthi bafike bazithele ngabandayo uma benikwa amathuba.Lo mqeqeshi owayeyibamba ohlangothini lwesokunxele ngezikhathi zakhe uqale ukudlala ibhola ezingeni eliphezulu eGermany njengoba ahamba kuleli eneminyaka engu-17. Wadlalela iVFl Bochum, Arminia Bielefeld neBorussia Dortmund. Udlale nokuFC Basel eSwitzerland. Udlale okokuqala kuleli ngo-2012 esayina kuMaritzburg United.Eqenjini lesizwe ubekhona kwelika-Under 23 elaba ngelokuqala ukudlala kuma-Olympic eSydney, e-Australia, ngo-2000. KuBafana udlale eNdebeni yoMhlaba ngo-1998 eFrance naseKorea/Japan ngo-2002.“Into ekhona ngebhola nasempilweni wukuthi uyayidinga inhlanhla. Ngakho abadlali laba uma bethola ithuba lokuyohlolwa kumele balibambe ngazo zombili. Ithalente liningi eNingizimu Afrika kodwa abadlali uma beya kohlolwa bayabuya kuthiwe abekho ezingeni. Empilweni uthola ithuba kanye okumele ulisebenzise. Uma ungakwenzi lokho uzosala ngemuva.“Abadlali abaningi abebeseqenjini lika-Under 23 ngo-2000 balisebenzisa ngendlela ephusile ithuba labo, ekugcineni iningi labo laba ngabanye babadlali abahle asebeke bakhiqizwa yiNingizimu Afrika,” kusho uBuckely.Leli qembu akhuluma ngalo uBuckley lashaya iBrazil ngo 3-1 kuma-Olympic. Emdlalweni wokuqala lakhala ngaphansi ngo 2-1 kuJapan. Lashaywa iSlovakia ngo 2-1.Iqembu leBrazil elaphuma kuma-quarterfinal lagcina linqobe iNdebe yoMhlaba ngo-2002.“Kuleli qembu kwakukhona okungenani abadlali abayisishiyagalolunye abaneminyaka engu-19/20 abase bedlala phesheya. Ukube iSafa yasigcina ndawonye saze sanyukela kuBafana Bafana, nginesiqiniseko ukuthi nathi sasizofinyelela ezingeni leBrazil,” kusho uBuckely.Kubadlali ayenabo eSydney asebehlonishwa ebholeni lakuleli ngabakuzuzile, kukhona uBenni McCarthy owanqoba isicoco seChampions League neFC Porto ngo-2004. USiyabonga Nomvete oseqeqeshwa nguBuckley kuMaZulu, usegijime kumaligi ahlukene phesheya, Matthew Booth, Nkosinathi Nhleko noQuinton Fortune bonke abadlale kumaligi aphesheya.“Namanje sinalo ithalente elingenza siziqhenye eBrazil. Okubalulekile wukuthi umqeqeshi alihlanganise ngendlela iqembu lakhe,” kusho yena.U-Owen Da Gama uzohola iqembu lika-Under 23 elizomela iNingizimu Afrika kuma-Olympic eBrazil ngo-Agasti. Liqhathwe neBrazil, Denmark ne-Iraq.",UBuckley weluleka abadlali ekusebenziseni amathuba
"UMQEQESHI weRoyal Eagles uRoger Sikhakhane uthi kusesekuseni kakhulu ngomjaho wesicoco seNational First Division (NFD), ngakho abalandeli bakanobhutshuzwayo bangethuki ngokuqala kwezakhe ngebatha.I-Eagles ayikanqobi nowodwa umdlalo selokhu kuqale isizini yeNFD. Ishaywe yiStellenbosch ngo 1-0 emdlalweni wokuvula, yashaywa ngomphumela ofanayo idlala neTS Sporting ngaphambi kokudlala ngokulingana nabakhaya iRichards Bay FC emdlalweni ophele ngo 1-1 ngeledlule.Njengamanje ezikaSikhakhane zikunombolo 14 kwi-log yeNFD ngephuzu elilodwa emidlalweni emithathu. USikhakhane, ongumakadebona kwiNFD, uthe kulesi sigaba akubalulekile ukuthi uqala kanjani kodwa kubaluleke ukuthi ugcina kanjani.“Kusesekuseni kakhulu, phela sikhuluma ngeligi la. Lena yi-marathon ngakho kumele ulungise izinto ngendlela, ngemuva kwalokho bese uyabonake ukuthi uhamba ufika kuphi. Sibasayinisile abadlali, ngakho ngibona sinesikwati esanele futhi esikufanele ukwenza kahle,” kusho uSikhakhane.Ukusho lokhu nje uyaziwa kwiNFD njengoba esinqobile lesi sicoco neChippa United neThanda Royal Zulu FC eminyakeni edlule.Lo mqeqeshi akafunanga ukuphumela obala ngokuthi ngabe uzokwazi yini ukukhuphulela leli qembu kwi-Absa Premiership ngesizini ezayo.“Sizohlanganisa nje, sibone ukuthi iqembu liyakwazi yini ukungena emidlalweni yokuhlunga noma lenza njani, sizobona. Okwamanje engingakusho wukuthi kusesekuseni kakhulu ukuthi sengingakhuluma izinto ezinjalo,” kuqhuba uSikhakhane.Ukudlala ngokulingana neBay ngempelasonto kumjabulisile kakhulu uSikhakhane njengoba kulo mdlalo ethole iphuzu lakhe lokuqala ne-Eagles kule sizini.“Ngiyalijabulela iphuzu esilitholile sidlala neBay ekuhambeni. Sizosebenzela phezu kwalo ngethemba lokuthi lizosivulela ukuthi sithole amanye amaphuzu,” usho kanje.I-Eagles izodlala umdlalo wayo olandelayo kwiNFD neTshakhuma Tsha Madzivhandila (TTM), eChatsworth Stadium ngoSepthemba 15. Ziya kulo mdlalo nje, i-TTM isendaweni yesine kwi-log ngamaphuzu ayisikhombisa futhi ayikashaywa okwamanje njengoba inqobe imidlalo emibili, yadlala ngokulingana kowodwa.",Wehlisa itwetwe kubalandeli owe-Eagles
"KUSOLWA ukuthi yingxabano phakathi kowesifazane noyise wengane (1)  edale ukuthi unina wayo ahlale kubhongwana enganeni yaze yashona.Kuvela ukuthi isigameko senzeke phakathi nesonto ngezithuba zasekuseni kungazelele muntu. Umthombo osondelene nodaba uthe owesifazane oneminyaka engu-22 ubudala waseSweetwaters, eMgungundlovu, ubexakwe wukhwantalala ’aludalelwa’ wuyise wengane, wavele wadinwa waklinya ingane. Emuva kwalokho wenze imizamo yokuzibulala kodwa yangaphumelela ngoba utholwe wudadewabo. Udadewabo uzwe umsolwa esho ngengila ekhala, wayombheka wamfica ezisika amalungu omzimba, ephuma igazi, wakhuza wababaza wamnqanda. Uthe esababaza lokho kanti kukhona okukhulu, wabona ingane idindilizile isithule iklinyiwe. Owesifazane akagcinanga lapho kodwa uke waphuza isiwoklo samaphilisi ezama ukuzibulala kodwa wangaphumelela. Uma abomndeni belulandela kahle udaba, kuvele ukuthi unina wosana noyise walo, bahlala ngokuxabana kubangwa izindaba zezithandani. Kusolwa ukuthi uyise wengane uyisoka futhi nesibhaxu uyasivulela kunina wengane. Lolu daba lushiye amalungu omndeni eshaqekile nomakhelwane bethi bayoyixoxela amagwababa echobana. Udaba lungenwe ngamaphoyisa asePlessislaer, athathe umsolwa amjikijela esitokisini amthwesa icala lokubulala futhi uzovela enkantolo maduze. Okhulumela amaphoyisa KwaZulu-Natal, uCaptain Nqobile Gwala uthe bahlale phezu kwakhe umsolwa, bemcaphuna emuva kokuthola umbiko. “Kunowesifazane oneminyaka engu-22 othathwe ngamaphoyisa asePlessislaer emuva kokusolwa ngokuklinya ingane enonyaka owodwa, yafa. Kuthiwa naye umsolwa uzamile ukuzibulala kodwa udadewabo washeshe wangenela. Isigameko senzeke kuleli sonto,  umsolwa kulindeleke ukuthi avele maduze eNkantolo yeMantshi eMgungundlovu,’’ kusho uCaptain Gwala.",Owesifazane uklinye ingane yafa exabane noyise
"WETHUSE abaningi umfundisi webandla labasindisiwe evuma emsakazweni Ukhozi FM ukuthi unoxhaxha lwezintombi ngaphakathi ebandleni.Unamakhosikazi amabili futhi kulezi zintombi ezikhona, uhlela ukukhetha ezintathu azozishada ngo-Okthoba kulo nyaka.Lo mfundisi odume ngelika King Prophet Sazi Ndwandwe webandla iHealing Hour Emmanuel Global Ministries, ingxoxo yakhe nomsakazi walo msakazo, uNomfundo Mkhize, isisabalele ezinkundleni zokuxhumana kanti abantu abawuvali umlomo, ngisho abangabazalwane baleli bandla.Leli bandla linamagatsha amaningi KwaZulu-Natal okubalwa kuwo KwaNongoma, eThekwini, Mtubatuba, oLundi, Ophongolo naseMnambithi.Ekhuluma neSolezwe ngoMgqibelo, uNdwandwe uzwakale emangala ngabanenkinga ngendlela aziphatha ngayo. Uthi akuyona imfihlo ukuthi unenqwaba yezintombi ebandleni, nangaphandle kwasebandleni uthi unazo.“Mina uma ngibone intombi ngayithanda, ngiyayitshela bese kuya ngokuthi siphathana kanjani nayo.“Uma sengibona sesithandana ukuthi ayiziphethe kahle, siyahlukana.“Nginazo zona izintombi futhi ngilungiselela ukuthatha ezintathu, zibe ngamakhosikazi ami ungakashayi u-Okthoba kulo nyaka.”Uthe kulezi zintombi zikhona ezisagcwele mpu nezinye ezingasaphelele. “Abangakathintwa, nami angibenzi lutho.“Ngibagcinela umshado kanti asebethintiwe, nami ngiyaqhubeka nokubathinta ngoba sebeyayazi indoda. Uma ngibagcina bazoqhubeka nokuthintwa ngabanye abafana ngasese.”Echaza ukuthi kungani enesithembu futhi ehlobonga nabanye abantu besifazane ekubeni engumfundisi osindisiwe, uNdwandwe uthe yena akafuni ukuphila impilo yamanga njengabanye abefundisi.“Mina ngiyindoda yomZulu. Abanye bakholelwa ukuthi uNkulunkulu okupha umfazi, mina ngineso lokubona umfazi wami.“Izishimane ezithi ziyaboniswa. Yizo lezi ezijola emakhoneni, zilalane bese kukhishwa nezisu. Mina ngiyinsizwa yomZulu esakhuzela uma ibona intombi eyithandayo.”Uthe nasemandulo kunamadoda kaNkulunkulu ayenenqwaba yezancinza.“Mina angiholwa yizwi kodwa ngilandela umgomo wakwaNdwandwe. Mina nganikezwa izwe kwathiwa angibuse kulo.”UNdwandwe uthe iningi labazalwane liyamjabulela ngoba wenza umehluko ezimpilweni zabo.Kodwa ngesikhathi leli phephandaba likhuluma namanye amalungu aleli bandla, asho okwehlukile.“Abanye bethu abaneme neze ngoba sikhonza namadodakazi ethu.Njengoba siyibandla labasindisiwe nje, akuzwakali kahle ukuthi umfundisi wethu unesithembu futhi aphinde abe noxhaxha lwezintombi.”Ukuthola ukuphawula kwamakhosikazi kaNdwandwe kugcine kungaphumelelanga.",Uthuse abantu umfundisi onenqwaba yezintombi
"IPHENDUKE isishebo indlovu eyeqe kwesinye seziqiwi eziseduze kwaseMthekwini, eMdletsheni, eHluhluwe, njengoba umphakathi uvele wayihlahlela wayosa, enye yafakwa emafrijini.Isolezwe lithole ukuthi indlovu le kusolakala ukuthi yeqe esiqiwini esizimele yayohlupha emphakathini.UMnuz Vusi Zungu waseMdletsheni, uthe le ndlovu, ibonakale emphakathini ngabo 2 kuya ku-3 ngoMsombuluko ntambama kwathi emuva kwalokho kwabonakala onogada bezemvelo sebendiza ngebhanoyi.“Onogada bayidubula yafa njengoba ibisisemphakathini. Umphakathi ube usuyihlahlela uzithathela inyama. Ubuzikhethela ukuthi uthathani, umuntu ubehlahlela indawo ayithandayo. Kuyimanje igcwele emafrijini abantu kuhle kwesishebo,” kusho uZungu.Uthe akazi noma iyadliwa yini indlovu ngoba yena akakaze ayidle kodwa-ke abaseMthekwini bayihlahlele bayosa, esele bayifaka emafrijini.UMnuz Musa Mntambo, obhekele ezokuxhumana kwezeMvelo KZN Wildlife, uthe indlovu bayibulele ngoba ibisiqala ukuba yinkinga emphakathini.“Abasebenzi bezemvelo bebehamba ngebhanoyi ngesikhathi bebulala le ndlovu. Iye yasala emphakathini okuyiwona okhethe ukuzisikela inyama wahamba nayo. Inyama yezilwane eziningi zasendle iyadliwa kodwa abantu bayazikhethela ukuthi bangadli uhlobo oluthile lwenyama,” kusho uMntambo.Izilwane eziwuhlupho emphakathini, uMntambo uthe ziyabulawa ngoba kusuke kuvikelwa umphakathi.BEBEYIHLAHLELA kanjena indlovu abantu baseMdletsheni abanye bebeyoyipheka ngenhloso yokuyidla Izithombe: ZITHUNYELWENgonyaka odlule Isolezwe like labhala ngezindlovu ebezibulala ucingo zeqe, zihluphe umphakathi owakhelene nesiqiwi iHluhluwe Imfolozi Park.Le ndlovu ebulewe eMthekwini, kuthiwa iphume esiqiwini esizimele kodwa kuye kwangenelela abezemvelo ngoba abantu baseMthekwini bathinte bona.Kuzokhumbuleka ukuthi izindlovu zike zahlalisa lubhojozi umphakathi eManguzi okuthiwa zeqa eMozambique bese zizodla emasimini abo.Babenovalo lokuthi lezi zindlovu ezigangile zizofundisa izindlovu zaseNdumo umkhuba omubi wokweqa.",Bazitike ngenyama yendlovu ebiwuhlupho
"USESIZA abanezibazi ezinjengezakhe owesifazane impilo yakhe eyashintsha emuva kokuba equnyelwe nge-acid ngumuntu owayekade ethunywe yisoka lakhe.UNksz Gugu Gumede (24) waseMawoti, eNanda, useyinxusa lenhlangano eyelapha abanezibazi emzimbeni, iLive Scar Foundation. Inhlangano, eyethulwe ngo-Ephreli, uyisungule ngokuhlanganyela noDkt Mark Rouscher owelapha isikhumba eThekwini.Akalukhohlwa usuku lwangoFebhuwari 28, 2017 olwashintsha impilo yakhe. Yize sekuphele iminyaka emibili ehlelwa yibhadi kodwa uthe impilo yakhe ayisophinde ifane.Uthe kusenzima ukukhohlwa yisehlo futhi usesaba kwasani. Wayekade ephuma emsebenzini ngesikhathi ehlangana nezinsizwa ezimbili ngakubo ezambingelela, eyodwa yase imthela ngokuthize emzimbeni. Kwahluluka ngokuhamba kwesikhathi ukuthi yi-acid ababekade bemthele ngayo.“Ngezwa kushisa umzimba wonke ngakhala ngamemeza ngiyogeza empompini. Eyodwa yabaleka enye yabanjwa ngamalungu omphakathi ayishaya eyibuza ukuthi ithunywe ngubani. Yathi yayikade ithunywe yisoka lami. Yaboshwa, kumanje ibhadla ejele,” kusho uNksz Gumede.Uthe kwase kuphele unyaka ayekade esehlukene nesoka lakhe anezingane ezimbili nalo. Lalilokhu limncenga ukuthi babuyelane. Yize indoda eyaboshwa yamusho owayeyithumile, uNksz Gumede uthe aliboshwanga isoka ngenxa yokushoda kobufakazi. Uthe namanje abaxhumani nalo kodwa wanquma ukuqhubeka nempilo azondlele nezingane.Walala izinyanga ezintathu esibhedlela, esegunjini labagula kakhulu. Washa entanyeni, engalweni, esihlathini nasemhlane.“Esibhedlela ngangihleli egumbini lami ngedwa ngendlela engangilimele ngayo. Ngapheshwa kathathu kungalungi. Ngangisaba ngisho ukubuka abantu sengiphuma esibhedlela. Ngangifa yizinhlungu ngingakholwa uma ngizibuka esibukweni.”Uthe kwakumele afe ngosuku ayethelwe ngalo kodwa akazi ukuthi wasinda kanjani. Ngenxa yokuzenyeza ngezibazi zakhe, wakhuluma nomunye umngani wamyalela udokotela wesikhumba eMhlanga.Uthe kwaba nzima ukuzikhokhela kudokotela ngenxa yokuthi kuyabiza ukulungisa isikhumba. UDkt Rouscher wambuza ukuthi kunganjani basebenze naye enhlanganweni yokusiza abanezibazi njengaye, wavuma.Echaza ngenhlangano, uthe isinabantu abawu-15 abelashwayo kumanje. Abasathathi kuphela abanezibazi zokusha kodwa noma yiluphi uhlobo lwesibazi. Ngisho abalimale ezingozini zezimoto. Inhloso wukusiza ukushabalalisa izibazi abantu babuyelwe yisithunzi nokuzethemba. Abaningi basuke bengenayo imali yokuzikhokhela ukulungisa isikhumba.“Kuyabiza kakhulu ukulungisa isikhumba nemithi yakhona iyabiza. Abafuna ukusizakala baxhumana nami bese ngibayisa kuDkt Rouscher. Ngiyazi kunzima kanjani ukuba nezibazi ngoba usaba ngisho ukuhlangana nabantu. Selokhu ngasizwa wudokotela akusefani.”UNksz Gumede, osethula nezinkulumo ezakhayo kwabesifazane, uthe kuyothatha isikhathi ukubuyela esimeni ngoba nokwalulekwa ngokomqondo akumsizanga. Unendodakazi eneminyaka eyisishiyagalombili nendodana eneyisihlanu. Uthe yize izingane zisencane, ziyezwa ngabantu ukuthi washishwa nguyise.",Uyokhohlwa efile wokwamehlela indoda imthela nge-acid
"SITHEMBISO MKHIZEINSEPHE yeTshakhuma Tsha Madzivhandila (TTM), uCelimpilo Ngema, inikwa ithemba ngamaphutha e-Orlando Pirates ewachaza njengafana nawabo ngaphambi komdlalo wala maqembu weDStv Premiership.ITshamkhuma izokwamukela iPirates eThohoyandou Stadium namuhla ngo-5 ntambama.Le njini yaKwaZulu-Natal, eyibamba kuthule umoya esiswini, itshele Isolezwe ukuthi kayilingabazi ibhola elidlalwa eZimnyama selokhu kuqale isizini.Nokho ithe nalo leli qembu laseSoweto linezinkinga abangakwazi ukungena ngazo.“IPirates inenkinga ethi ayifane neyethu yokuvumela ukungenelwa amagoli angafanele nokungasebenzisi amathuba ngendlela efanele. Ubufakazi balokhu wukudlala kwayo ngokulingana kahlanu bese kithi kube yisithupha. Sobabili sithi asilingane ngamagoli esisawashayile nasingenele. Ishaye ayishumi, kithina aba yisikhombisa. Singenelwe ayishumi yona aba yisishiyagalombili. Sobabili emidlalweni yethu edlule singenelwe amagoli abengenasidingo,” kubeka uNgema Obedlala kuThongathi.Uqhube wathi: “Okuhle wukuthi la maphutha siphezu kwawo ejimini. NgoMsombuluko sikuhlaziye konke ngeBucs, ubuthaka bayo. Uma singalandela imiyalelo yabaqeqeshi ngibona izoba senkingeni. Okuhle ngokudlala namaqembu amakhulu wukuthi wonke umdlali uyakwazi okulindeleke kuye.”ITshakhuma ecijwa uJoel Masutha ilele kweyesi-11kwi-log ngamaphuzu ayisishiyagalombili. Emdlalweni odlule ibambane ngo 2-2 neCape Town City. IPirates esendaweni yesithupha ngamaphuzu awu-14, yabelane ngamaphuzu emdlalweni wayo neSwallows uphela ngo 1-1. Ngemuva kwalo mdlalo umqeqeshi weBucs, uJosef Zinnbauer ukhale kakhulu ngokulahla amathuba amagoli, wathi kumele abagadli bakhe bakhuphule amasokisi phambi kwamapali.UNgema ukuvumile ukuthi kazehli kahle izinkinga ezibikwa eqenjini.Ezinsukwini ezedlule kuphinde kwavela ukuthi kukhona abafuna ukuthenga leli qembu likaMasala Mulaudzi. Kusolwa izinkinga zenkece okuthiwa ziholela ekutheni abanye abadlali bangaholelwa.“Noma kungabikwa izinkinga kodwa uma ungena enkundleni ukhohlwa konke ulwele ukunqoba. Kuba nale nto yokubeka iqembu phambili nokungavumi ukushaywa ngabanye abafana,” kusho uNgema.",OweTshakhuma ubona amaphutha kwiPirates
"SITHEMBISO MKHIZEUQOPHE umlando uMbuleli ""Mkhaya"" Mathanga waseMpangeni, enqobela iKwaZulu-Natal Athletics (KZNA) okokuqala indondo yegolide ku-10 000m, koweSizwe Medical Fund ASA Senior Track and Field +Combined Events & 20km Championships ePitoli.UMathanga oqeqeshwa wuMdu Khumalo kwiPhantane AC, ushaye intambo ngesikhathi esiwu-29:23.74. Owesibili kube wuzakwabo kwiPhantane AC, u-Adam Lipchitz ngesiwu-29:30.40.Kungokokuqala emlandweni walo mqhudelwano  ukuthi iKZNA ihlabane ngendodo yegolide neyesiliva kuleli banga. UNdumiso Sokhela wayo iKZNA akalibonanga elidlalayo njengoba egcine kunombolo-12 ngo-30:43.20.UMathanga usanda kwephula irekhodi laKwaZulu-Natal kuleli banga kumaKZN Track & Field Championship ngesikhathi esiwu-28:03.45. Uphinde abe umpetha kwelika-500m kulesi sifundazwe. Umqeqeshi wakhe uKhumalo uthe ukunqoba komsubathi wakhe ePitoli, kakuhlangani nezinhlelo zabo zokuya kuma-Olympic Games aseTokyo, eJapan ngoJulayi.""Ngiyabezwa abantu bethi uMathanga usengenile kuma-Olympic. Yiphutha lelo, sisazomfunela imijaho azohlunga ngayo. Kasenzeki isikhathi esihle endaweni ephezule njengePitoli. Indawo enhle ngegudle ulwandle,“ kubeka uKhumalo obongele kakhulu noLipchitz.Isikhathi esibekelwe ukungena kuma-Olympic ku-10 000m u-27.28.00. Kwabanye abagijimi beKZNA, uZakithi Nene wenze njengoba bekulindelekile ku-heat 1 we-400m elala endawo yokuqala ngo-46.06.Omunye owenze kahle ku-heat 1 kwabesifazane, yintokazi uKirsten Ahrens eshaye intambo  ngo-54:62. Ku-heat 3 uzakwabo u-Amy Naude, uphume isithathu ngo-54.11.Imijaho yamanqamu ka-400m ikusasa kusukela ngo-4.30 ntambama.  Kwabesilisa ku-heat 1 ku-100m, uMark Gains ugcine ephume isine ngo-10.58. Ku-1500m uMthokozisi Mazibuko uhluleke wancama elala kweyesithupha ku-heat 1 ngo-4:01.11.Omunye umjaho ububhekiwe osukwini lwayizolo u-5000m wabesifazane ogcine unqotshwe uCaster Semenya ngo-15:52.28.  Uhlule uzakwabo oyindlovukazi kuleli banga kuleli, uGlenrose Xaba olale isibili eqopha u-15:55.25. Intokazi yaseKZN uThobile Mkhize, ilale kweyokugcina ngesiwu-17:50.28. Ngemuva kokunqoba uSemenya uveze ukuthi akakubekile ekhanda ukufakwa esikwatini esiya kuma-Olympic Games, okumjabulisayo ukuqhubeka nokwenza kahle ku-5000M. USemenya ngeke akwazi ukuyovikela isicoco sakhe sika-800m ngenxa yomthetho weWorld Athletics omvimbela ukuthi agijime kuleli banga. ""Kufana nokugembula ukuthi ngingazitshela ukuthi ngizoya eTokyo. Ngisadinga ukwenza izikhathi ezinhle ku-10 000m. Kangilona lolu hlobo oluthatha indlela enqamulelayo. Okubalulekile kumina ukuba ngcono nokuphila kahle emzembeni. Ngibonga ukuba nomuntu ofana noGlenrose eduze kwami. Kakupheli ngami, ngisaya kude kulo mdlalo,“ kusho uSemenya. ",Umgijimi waseKZN uqophe umlando ethatha igolide
"USALE eziduduza ngomlando umqeqeshi weSuperSport United, u-Eric Tinkler, ezakhe zishweba isicoco seCaf Confederations Cup esithathwe yiTP Mazembe yaseDemocrati Republic of Congo ebaguqise ngo 2-1 sekuhlanganiswe imilenze emibili yamanqamu.Umlenze wesibili uphele ngo 0-0 eLucas Moripe Stadium, eTshwane, izolo ebusuku. AmaTsatsantsa angene emdlalweni wayizolo emelwe wumgomo wokuthola igoli kumnyama kubomvu kwazise emlenzeni wokuqala eLubumbashi ngeledlule abuye embathiswe u 2-1.UTinkler uqophe umlando omkhulu ngokufinyelela neSuperSport kowamanqamu eCaf kukodwa. Kusenguye kuphela ezinkakheni zeBafana Bafana ezinqobe i-Africa Cup of Nations ngo-1996 ukufinyelela kulesi sigaba sokuqeqesha.Nguye kuphela umqeqeshi waseMzansi ukufinyelela kweyamanqamu omqhudelwano weCaf kathathu uma kubalwa nokwango-2013 eyiphini likaDe Sa nokwango-2015 ephethe amatomu kwiPirates.Yize umthwalo wokushaya amagoli ububhekene namaTsatsantsa kodwa yiMazembe ekhombise ubungozi izolo nebhekane namathuba amaningana okubhakuzisa inethi.ISuperSport ibe yiqembu lesine laseMzansi ukudlala kweyamanqamu omqhudelwano weCaf.Ilandela iKaizer Chiefs ne-Orlando Pirates ngokudlala kweyamanqamu eCaf Confederations Cup. IPirates idlale ngo-2015 icijwa nguTinkler kanti iChiefs ibicijwa nguMuhsin Ertugral inqoba lesi sicoco sisabizwa ngeCup Winner’s Cup ngo-2001.IPirates idlale nakowamanqamu eCaf Champions League ngo-2013 uTinkler eyiphini likaRoger de Sa kanti ngo-1995 iwunqobile lo mqhudelwano iba yiqembu lokuqala laseMzansi ukudla ubhedu kwiCaf.* Khonamanjalo, amaBhokobhoko azigwazele ibhece ePadova, e-Italy, eyivathela ngo 35-6 emdlalweni wawo wesithathu weCastle Lager Outgoing Tour.Lo mjikelezo amaBhokobhoko azowuvala ngeWales eCardiff ngoMgqibelo.",UTinkler usale nomlando omuhle ehlulwa yisicoco seCaf
"LUZOPHINDELA eNkantolo eNkulu eMgungundlovu kusasa udaba lombango ngencwadi yefa leSilo esisasanda kubuza, uGoodwill Zwelithini kaBhekuzulu.Leli cala lafakwa enkantolo ngaphambi kokuba kuguqe iNdlovukazi Shiyiwe Mantfombi Dlamini Zulu, obeyibambabukhosi.Kwakufanele lilalelwe ngosuku eyatshalwa ngalo iNdlovukazi, kepha lahlehliswa ngenxa yokuthi kwakunenkonzo yesikhumbuzo ngalelo langa.Leli cala lihlukene kabili, elokuqala lafakwa nguNdlunkulu waKwaKhethomthandayo, uSibongile Dlamini Zulu, onguNdlunkulu wokuqala kaMdlokombane. Kuleli cala uNdlunkulu ufuna ukuba athole ingxenye yamafa kaBhejane njengoba ethi umshado wabo uhlanganisa amafa.Elesibili lafakwa ngabaNtwana baKwaKhethomthandayo, uNtandoyenkosi noNtombizosuthu. Abantwana bafuna kuchithwe ukuqokwa kweNdlovukazi njengebamba bukhosi ngoba basola ukuthi kukokoteliwe ukusayina kukaMdlokombane encwadini yefa eyayisho lokhu. Incwadi yefa eyashiywa yiNdlovukazi, yona yaqokela esihlalweni sobukhosi iSilo uMisuzulu kaZwelithini.Okhulumela inhlangano yezokushushisa KwaZulu-Natal, uNkk Natasha Kara, unqabile ukuphawula ngalolu daba.“Thina siphawula kuphela emacaleni athinta izenzo zobugebengu,” kusho uNkk Kara.Imizamo yokuthola ukuphawula kokhulumela abafake icala, uNksz Lynette Ntuli, ayizange iphumelele.Abamele indlunkulu bakuqinisekisile ukuthi icala lizolalelwa kusasa. UMmeli uMusa Ntsibande uthe akalindele ukuthi kube khona okutheni okuzoxoxwa.“Ngicabanga ukuthi okubalulekile ukuyovumelana ngosuku okuzoqalwa ngalo ukuqulwa kwecala,” kusho uNtsibande.Khonamanjalo, ama-minute omhlangano wokugcina wasendlunkulu akhombisa ukuthi zonke izindlu zasendlunkulu zeseka iSilo esisha.Kula ma-minute abonwe Isolezwe, bonke abebehambele umhlangano ababemele izindlu, KwaDlamahlahla, KwaMinya, eMatheni, KwaBhekusuthu, KwaNgenetsheni, KwaNobamba, KwaMandlakazi, eZulwini, eziBindini naKwaGanganana, bonke basho ngazwi linye ukuthi bazoseseka iSilo.",Libuyela enkantolo icala lefa leSilo
"AZOLINDA isimemezelo sikaNgqongqoshe weMfundo ePhakeme,uDkt Blade Nzimande amakolishi aKwaZulu-Natal mayelana nokuvula.Izolo Isolezwe libike ukuthi amanyuvesi ngeke azivumele izitshudeni ukuthi zize ezikhungweni kule nyanga kodwa zizobhalisa ngohlelo lwa-online ngesikhathi esizomenyezelwa.INyuvesi yaKwaZulu-Natal, eyaseZululand neMangosuthu University of Technology ziyalele izitshudeni ukuthi ziqhubeke nokuhlala emakhaya kuze kube ziyaziswa ukuthi zize ezikhungweni ezifunda kuzo.Izolo iDurban University of Technology (DUT) ithe iyaqhubeka nezinhlelo zokufundisa za-online kodwa kuzoba nomhlangano we-Executive Committee neSenate kusasa ukuxoxa ngodaba lokuvulwa kwalesi sikhungo.UNksz Simangele Zuma obhekele abezindaba eDUT, uthe ukubhalisa kwezitshudeni ezintsha kuhlelwe ukuthi kwenzeke ngoMashi 1 kuya kuMashi 14.Izitshudeni ebezivele zifunda eDUT  zizobhalisa ngoFebhuwari 22 kuya kuMashi 12.ECoastal KZN TVET College bathe bazolinda uNgqongqoshe weMfundo ePhakeme uDkt Blade Nzimande ukuthi enze isimemezelo sokuthi kuzoqhubeka kanjani ukufunda nokufundisa ezikhungweni zemfundo ephakeme kulo nyaka.Okwamanje bathe bebengakavuli.Elangeni College nakhona bathe bazophawula kangcono uma sekukhulume uNgqongqoshe weMfundo ePhakeme ngoba okwamanje bebengakavuli. Izikhungo zemfundo ephakeme zithe izitshudeni azivumelekile ukuza ezikhungweni ngenxa yokuthi zisezindaweni ezinesibalo esiphezulu sabahaqwe yiCovid-19.",Bazolinda uNzimande ngokuvulwa kwamakolishi
"MHLELI: Ngesikhathi sisayibukela kude iCovid-19, uNgqongqoshe wezeMpilo kuleli, uDkt Zweli Mkhize, wayezishaya isifuba ethi sikulungele ukubhekana nokuqubuka kobhubhane. Waphinda wagcizelela lokhu ngesikhathi kuba nomuntu wokuqala wakuleli okutholakala ukuthi usehaqekile.Angiboni ukuthi uDkt Mkhize nohulumeni bebekhuluma iqiniso. Uhulumeni wethu usihole wasifaka ehlathini. Abantu bangcwabe izihlobo zabo bengazibonanga. Kubikwe kaningi ngokuphambana kwezidumbu ngenxa yezinqumo ezingafanele ezathathwa. Abanye abantu bafihlwe besongwe ngocwazi kungafanele. Kuthe sekuxoveke izinto, wajika uhulumeni wathi kasikho isidingo sokusongwa kwabantu ngocwazi nokuthi bangcwatshwe bengabonwanga.Konke lokhu kukhomba ukuthi belungekho ulwazi olubeka uhulumeni wethu esimeni sokuthatha izinqumo ezifanele ngegciwane.Esikhundleni sokuthi kusetshenzelwe abantu ngokweqiniso, kujike kwavela inkohlakalo ezinhlelweni zikahulumeni. Namanje, kusasaphazwa imali eshisiwe kuphenywa ngaleyo nkohlakalo. Yize abanye bemisiwe noma bephenywa kepha akukho okubambekayo okukhombisa ukuthi izobuya imali entshontshiwe.Eyomgomo weCovid-19 imbule izinqe uhulumeni ngokungahleleki. Sigijime sathenga ingulube isesakeni eNdiya. Sekukhokhwe imali eshisiwe kwajike kwavela ukuthi umgomo othengiwe ngeke usisize ngalutho. Kanjani manje ngoba sihlale siziqhayisa ngokuthi sinochwepheshe bezesayensi abaseqophelweni eliphezulu? Sivuma kanjani ukuthengiswa into esingayazi? Manje siyadideka ukuthi ingabe ososayensi bethu noma uhulumeni ofaka inqola esihluthu?Umgomo esishintshele kuwona weJ&J sekuvela ukuthi udala izinkinga zamahlule egazi kubantu, manje sewumisiwe. Bekungaqalwa ngani ngocwaningo ngaphambi kokuthi kuthengwe umgomo? Kwenzeka lokhu nje, luvele uhlelo lomgomo luhamba ngonyawo lonwabu. Azikho nje izimpawu zokuthi simi ngomumo njengoba besitshelwa.Osopolitiki bethu ake bayeke ukusitshela iqiniso elingaphelele ngoba befuna ukuba bahle emehlweni ethu.Lisekhona ithuba lokuthi bashintshe ngoba uma kungenjalo kuyashabalala ngenhlangano ebusayo okhethweni oluzayo. Lokhu kuzokwenzeka uma iqhubeka nokusikhohlisa ngenkohlakalo.Madoda WandaEMBUMBULU",Ukhombisa ukungahleleki uhulumeni ekunqandeni ubhubhane
"ABADLALI beMamelodi Sundowns abafuni liwele phansi izwi lomqeqeshi uPitso “Jingles” Mosimane osekuneminyaka ebalisa ngokuhluleka ukuwina indebe yeMTN8.UMosimane uyena kuphela umqeqeshi waseNingizimu Afrika osawine indebe yeCAF Champions League ayiphakamise neSundowns ngo-2016.ENingizimu Afrika usewine cisho zonke izindebe kusukela efike eChloorkop ngaphandle kweMTN8. Uwine isicoco seligi amahlandla amane,Telkom Knockout neNedbank Cup naBafana BaStyle abajoyine ngo-2013.UMosimane ugcine ukuwina iMTN8 isabizwa ngeSAA Super 8 esaqeqesha iSuperSport United ngo-2004 behlula iKaizer Chiefs kowamanqamu. Ubehlala ebeka izaba zokuthi lo mqhudelwano uqondaba ngesikhathi bematasa neChampions League ebisuka isibheke kuvuthondaba.Kulokhu iChampions League iqale kanye nesizini ye-Absa Premiership okuyinto enike abadlali beSundowns isikhathi sokuphumula. UMosimane uyalele abadlali bakhe ukuthi bawine iMTN8 ukuze aziphelelise zonke izindebe eMzansi.Injini yeSundowns, uTiyani Mabunda, ithe aliweli phansi izwi likaMosimane.“Uma umholi esekhulumile awukwazi ukumphikisa. Ungumholi wethu, uma ethi kufanele siyiwine, kufanele siyiwine. Washo okufanayo ngeChampions League sayiwina. Usho okufanayo ngeligi sakwenza lokho. Uma umqondo wakhe uhlezi kule ndebe, nenhliziyo yakhe izokweseka lokho. Siyazi ukuthi kukhona okukhethekile azoqhamuka nakho futhi silindele ukukwenza enkundleni,” kusho uMabunda.ISundowns izobhekana neBloemfontein Celtic emdlalweni ozoba seLucas Moripe Stadium, e-Atteridgeville, ngoMgqibelo ngo-8 ebusuku.“Le ndebe isisiphunyuke isikhathi eside. Empeleni iyona kuphela indebe esingenayo ekhabetheni lethu. Kodwa uma umqeqeshi ethi lona wunyaka okufanele kube khona esikwenzayo ngalokho, kusho ukuthi kukhona asekubonile futhi usenalo iqhinga. Sibheke ukwenza lokhu azositshela khona ukuze akushoyo kuzokwenzeka. Sifuna ukwenza isiqiniseko sokuthi uyaqhubeka nokuba omunye wabaqeqeshi abaphambili e-Afrika nasemhlabeni jikelele,” kusho uMabunda.NgoMgqibelo: Cape Town City FC v Polokwane City (Newlands Stadium, 3pm); Orlando Pirates v Highlands Park (Orlando Stadium, 6pm); Mamelodi Sundowns v Bloemfontein Celtic (Lucas Moripe Stadium, 8.15pm)NgeSonto: Bidvest Wits v SuperSport United (Bidvest Stadium, 3pm)",Bathi izwi likaPitso ngeke liwele phansi
"IZOSHINTSHA impilo yabafundi basikole i-Emadungeni Secondary, eHighflats, abahlomule ngobuchwepheshe bokufunda nge-E Learning Portal 365 obuthulwe uMnyango wezeMfundo KwaZulu-Natal, izolo.Lo mcimbi obuhanjelwe uNgqongqoshe wezeMfundo KwaZulu-Natali uMnuz Kwazi Mshengu, inkosi yaseMadungeni ephinde ibe ngusihlalo wamakhosi omdabu uMnuz Phathisizwe Chiliza nobunye ubuholi obuphezulu kuhulumeni, ubuyisiqalo somkhankaso wokuthuthukisa ezemfundo eKZN.Lesi sikole esingaphansi kwesifunda iHarry Gwala sihlomule ngama-laptop kanye nethelevishini ekwazi ukuxhumanisa abafundi bezikole ezahlukene ukuze bafunde ndawonye befundiswa othisha abehlukene.UMshengu uthe lesi sinyathelo sihlose ukuthuthukisa indlela yokufunda nokufundisa ezikoleni zasemakhaya ukuze zibe sezingeni lezikole zasemadolobheni.“Njengamanje singena esigabeni esibizwa ngeFourth Industrial Revolution, lokhu kusho ukuthi uma ungafundile ngeke uze usebenze ngoba imisebenzi ebeyenziwa abantu abangafundile seyenziwa ngemishini,” kusho uMshengu.UMshengu ugqugquzele ukuthi abafundi bakulesi sikole bahloniphe impahla abanikezwe yona ukuze nabezayo bakwazi ukuyisebenzisa.“Siyawunxusa kakhulu umphakathi waseMadungeni ukuba uqinisekise ukuthi iyavikelwa le ngqalasizinda ngoba ingeyomphakathi akusiyo ekahulumeni. Sifuna ukuthi abafundi besizwe esimpisholo babe seqophelweni lomhlaba ngakho impahla kufanele ivikelwe,” kusho yena.Inkosi uChiliza idlulise ukubonga eMnyangweni wezeMfundo ngobuchwepheshe obulethwe eMadungeni.“Sithanda ukubonga kakhulu kumnyango ukuthi ulethele abantwana bethu into efana nale. Siyafisa ukuthi imisebenzi efana nale iqhubeke,” kusho uChiliza.UChiliza uphinde wagqugquzela abafundi ukuba bahloniphe othisha njengoba behlonipha nabazali.UMnuz Xolani Mbhele onguthishanhloko kulesi sikole uzwakalise ukujabula kakhulu ngalesi senzo soMnyango wezeMfundo.“Libaluleke kakhulu leli galelo ngoba ukufunda nokufundisa sekuzoba lula kakhulu. Bekuba nzima kakhulu kubafundi uma befuna imininingwane edinga i-internet noma bedinga ukusebenzisa amakhompyutha ngoba bekudingeka baye eXobho ukuze bakwazi ukuthola lokhu. Manje sekuzoba lula kakhulu ngoba amakhompyutha sebenawo khona la emagcekeni esikole,” kusho uMbhele.“Sijabula kakhulu nokuthi abantwana bazofunda ukusebenzisa amakhompyutha besebancane. Lokhu kuzobasiza kakhulu ngoba izinto eziningi sezenziwa ngamakhompyutha,” kuphetha uMbhele.",Abafundi basemakhaya bahlomule ngama-laptop
"UMGADLI weBafana Bafana, uDino Ndlovu, ukholwa wukuthi kukhulu okungazuzwa yiNingizimu Afrika kubadlali abasebancane uma abalandeli benganciphisa ukugxeka kodwa babakhuthaze.UNdlovu, oyibamba kwiHangzhou Greentown yaseChina, ubuyele eqenjini lesizwe emuva kwesikhathi eqiwa yijezi ngaphansi kwabaqeqeshi abahlukene. Ushaye igoli ngesikhathi iBafana ibhudluza iSeychelles ngo 6-0 emdlalweni wokuhlungela i-Africa Cup of Nations (Afcon) ngesonto eledlule.La maqembu adlale ngokuliingana ngo 0-0 kkowesibili ekuqaleni kwesonto.UDino uthe abadlali abasebancane abaficile eqenjini lesizwe bangaba yikusasa lezwe wathi badinga ukwesekwa ngabantu baseMzansi.“Ngikujabulele ukuba ndawonye nabadlali abasebancane. Ngicabanga ukuthi abantu baseNingizimu Afrika kufanele bawuncome umsebenzi wabo, babanikeze ithuba babeseke. Kunabantu abebekade behhewula uLebo (Maboe) ngoba ehlulwa amagoli. Ngesikhathi sidlala neSeychelles ekhaya wonke umuntu kade ehhewula uPercy (Tau). Bangabadlali abahle, badinga ukwesekwa namava kuleli zinga,” kusho uNdlovu.“Ngicabanga ukuthi siyashesha ukubheka okubi kubadlali bethu.Laba bafana badinga ukugqugquzelwa, bazosimela kahle ngomuso. Futhi angingabazi ukuthi ngokuba khona kwami, ngibanike isibindi nokukholwa ukuthi noma uneminyaa engu-20, 21 noma engu-19 izinto zingenzeka. Ungabahola abadlali abafana no-Itumeleng Khune. ULebohang Mothiba ukeenzile lokho. Kufanele banconywe benoPercy Tau baqinile ngokomqondo.”Ngokuhluleka ukuwina eSeychelles iBafana izifake ingcindezi yokuthi sekufanele nakanjani ithole amaphuzu amathathu emidlalwenii emibili esele.Bafana izobhekana neNigeria ngoNovemba 17 eFNB Stadium.Izovala ngeLibya ngoMashi 23 ngonyanka ozayo.“Sizenzele phansi, hhayi thina kuphela, kodwa isizwe sonke. Kodwa siyayihlonipha iSeychelles ngoba ayizange ililahle ithemba, ayizange iyeke ukukholwa ukuthi ingasithwalisa ubunzima.Bebekade benokuzethemba ngesikhathi sifika khona. Kukhona okubalwa obekuphikisana nathi njengenkundla ebikade iqinile. Ibhola belingagqomi kahle ngendlela obekwenzeka ngayo ngesikhathi sidlala nabo lapha ekhaya,” kusho uNdlovu.“Siphoxekile ngokwenzekile kodwa akukapheli ngathi.Sisele ngephuzu kwiNigeria. Sisenalo ithemba. Njengoba umqeqeshi eshilo, asikwazi ukuthatha okubi kule midlalo yomibili. Sikwenze konke. Kodwa sibe nebhadi lokungalishayi igoli. Akufanel sizibulale, okwenzeke eSeychelles sekudlulile, akufanele sigxile kukhona. Kodwa ngithembisa abantu baseNingizimu Afrika nabathanda ibhola ukuthi sizongena kwi-Afcon ka-2019 eCameroon.”",OweBafana ukhuthaza abalandeli beseke abadlali
"Kubikwa ukuthi uHHP, ogama lakhe lokuzalwa nguJabulani Tsambo, ushiye konke obekungokwakhe kwindonda yakhe uLeano.Ngokwephephandaba langeSonto eSunday World, umuzi walo mrepha obiza izigidi zamarandi, imali abeyenza ngama-image rights, kanye nomculo wakhe konke ukushiye kwindodana yakhe uLeano.Okhulumela umndeni wakwaTsambo, uMnuz Nkululeko Ncana uziqinisikisile lezi zindaba, wathi konke kuzoya kuLeano ngaphandle uma inkankolo ikhipha isinqumo esikuphikisayo lokhu.“Ngingakuqinisekisa ukuthi uHHP ushiye u-100% wezinto zakhe kwindodana yakhe uLeano. Akusithusi lokhu siwumndeni ngoba ushone kuyisifiso sakhe lesi. Okwamanje akekho osakuphikisile lokhu futhi asikulindele lokho, ngoba ngokubona wethu akukho okungaseka ofisa ukuphikisa le ncwadi,” usho kanje ecashunwa yiTshisaLive.Noma umndeni wakwaTsambo usuveze lokhu, lubukeka lusakude ukuphela udaba lwawo noLerato, olwaqala ngesikhathi lo mndeni uchitha ukuthi ungunkosikazi kaHHP ngokomthetho.Lo mndeni wakhipha isitatimende ucacisa ukuthi uyakuqabuka ukuthi uLerato ubesenkosikazi kaHHP. ULerato wafaka lolu daba enkantolo njengoba ayefuna ukuzingcwabela yena uHHP, ngemuva kokutshelwa umndeni ukuthi akadingeki. Inkantolo yamkhipha phambili uLerato.UNcana uthe bazosiphikisa enkantolo isinqumo sejaji esiveza uLerato njengonkosikazi kaHHP osemthethweni kulandela isitatimende esasishicilelwe umndeni esathi wayeyingoduso kuphela. Umndeni kaHHP wafaka lolu daba eNkantolo Yokudlulisela amacala uphikisa isinqumo senkantolo eNkulu eGoli. Kulindelwe ukuthi lenkantolo inqume ukuthi wawusemthethweni yini umshado wesintu kaHHP noLerato.Ngemuva kwesinqumo senkantolo eNkulu eGoli kwabikwa ukuthi uLerato wangena ngo dli emzini kaHHP, washintsha izingidi zomuzi. Lesi senzo kuthiwa sakhalisa kakhulu umndeni wakwaTsambo uveza ukuthi ngisho uLeano akasakwazi ukungena kuwo.  Muva nje umngani kaHHP owayebambisene naye ebhizinisini iLekoko Entertainment, uSeabelo Modibe waseBotswana, ushaya phansi ngonyawo ngokuthi  indondo yeLifetime Achievement obekuhlonishwa ngayo lo mrepha kumaSama yamukelwe uLerato.Ugxeke abahleli bamaSama ngokugijimela ukumema uLerato kulo mcimbi ngaphambi kokubathinta benomndeni kaHHP.Indondo igcine ilandwe yindondana kaHHP, uLeano.",Akabonwa nangokhalo emafeni kaHHP uLerato
"IYAVUTHWA indlela eya koganela esithenjini kumsakazi woKhozi FM oke walingisa nasemdlalweni wethelevishini Uzalo, uZimiphi ‘Zimdollar’ Biyela.Lesi silomo sisothandweni oluvutha amalangabi nosomabhizinisi waseThekwini uMnuz Mzwandile ‘MG’ Zondi. Kuvela ukuthi lo msakazi useze wethulwa nasemndenini kaZondi, nonkosikazi kaZondi kuthiwa usebamukele lobu budlelwane. Muva nje, uZimdollar kuthiwa ubehlezi eceleni kukankosikazi kaZondi kushoniwe e-Mt Elias, KwaMaphumulo, ngaseMtulwa.Ngokusho komthombo osondelene nalezi zithandani, uZimdollar, osakaza uhlelo lwesicathamiya nolukamaskandi, lezi zithandani azihlukani, osekusele wukuthi uZondi ayozishaya zonke kaBiyela.“Bambalwa abantu abangazi ngalolu thando ngoba seluneminyaka luqhubeka. Nemindeni yabo iyazi ngalolu thando lwabo. UZondi akapheli kubo kaZimdollar uma kunemicimbi kanjalo noZimdollar akapheli emzini kaZondi,” kusho lo mthombo ongashayi eceleni futhi osondelene kakhulu noZimdollar.Udalule ukuthi okwenza lezi zithandani zifihle, wukuthi azikalobolani futhi ukujola kwazo kuphambene nenqubo yebandla ezikhonza kulo lakwaShembe.Yize kunjalo kodwa umthombo uthi kuke kwashuba phakathi kukaZimdollar nonkosikazi kaZondi ngoba wayengayizwa indaba yokubangiswa yilo msakazi. Kodwa sebeyezwana ngoba bebehleli ndawonye ngisho sekubuywa emathuneni nasenkonzweni yomngcwabo,” kusho omunye umthombo osondelene nomndeni kaZondi.Imizamo yokuthola uZimdollar ayiphumelelanga kodwa uZondi, oqale wahleka kakhulu, uvumile ukuthi banobudlelwano noZimdollar futhi osebunesikhathi buqhubeka. “Singabangani nje. Siyasizana kokuningi ngisho nasemkhakheni wamabhizinisi njengoba nginoxhaxha lwamabhizinisi. Ngiqale ukwazana naye ngesikhathi ngizosiza ozakwabo ngezincwadi zokushayela.”Uvumile ukuthi uZimdollar ubekhona emngcwabeni wakubo futhi naye uyayihambela imicimbi yakubo kaZimdollar. “Ubengeyedwa kodwa ubehambisana nozakwabo. Nemindeni yethu iyazana.” UZondi waziwa kakhulu ngebhizinisi iSiyajabula Driving School futhi unoxhaxha lwamatekisi. Ubuye abe ngusihlalo wenhlangano efukula imiphakathi entulayo iKetanga, aphinde abe yiphini likamengameli woBumbano Driving School Operators Association nephini likasihlalo woBumbano LwamaZondi njengoba eyisizukulwane sesishoshovu somzabalazo iNkosi uBhambatha Zondi.",Iyavuthwa ekaZimdollar ebheke esithenjini
"USEFISA kungenelele uNgqongqoshe wamaPhoyisa kuleli uMnuz Bheki Cele, uyise womfundi owathunjwa ephuma esikoleni osekuyophela isonto lesithathu engatholakali.UMnuz Prince Ngcobo waseCastle Hill eNewlands West,  onguyise kaMmeli Ngcobo (17) obefunda ugrade 12 eHillgroove Secondary, uthe namanje kusacwebe isiziba ngomkhondo wendodana yakhe.“Ngiyafisa ukuthi uMnuz Bheki Cele angenelele kulolu daba  lokuthungathwa kwendodana yami. Sizwile ukuthi kukhona ababoshiwe kodwa kumina kuyafana nje,  ngoba abakhombi lapho abamfihle khona,”  kusho uNgcobo.UMmeli kuthiwa wagcina ukubonakala ngenyanga edlule, kuphuma isikole lapho kuthiwa wabonakala ehlohlolozwa kanzima ngamadoda amabili emphoqa ukuthi angene emotweni. Lokhu ngemva kokuthi esolwe ngokuthatha ifoni yomunye umfundi, afunda naye ekilasini ngesonto elandulela athunjwa ngalo.Kwavela ukuthi emotweni ayephoqwa ukuthi angene kuyo, kwakukhona umfundi okusolakala ukuthi wayethathelwe ifoni.  Kuthiwa ngaphambi kokuthi athunjwe, kwaqale kwafika abazali bomfundi esikoleni bamxwayisa ukuthi ayibuyise ngoMsombuluko owawulandela. Kuthe ngawo Msombuluko wathunjwa, okusolakala ukuthi kuhambisana nokwephulwa kwakhe isivumelwano sokubuyisa ifoni.Amaphoyisa awakuqinisekisanga ukuthi kukhona asebeboshiwe nalolu daba. Okhulumela amaphoyisa KwaZulu-Natal uCaptain Nqobile Gwala, uthe amaphoyisa asaphenya.",Akakatholakali umfundi owathunjwa esikoleni
"NGEMUVA kokuthi uGaston Sirino eshiye iningi lingawuvali umlomo ngebhola alikhombise ngempelasonto edlule, umqeqeshi weMamelodi Sundowns, uPitso Mosimane, uphumele obala ngokuthi sekusemahlombe alo mdlali ukuthwala iqembu.ISundowns ishiywe izilomo ebezigqamile kumasizini edlule, uPercy Tau, ojoyine iBrighton & Hove Albion e-England noKhama Billiat owelele kwiKaizer Chiefs.USirino ushaye ingcwenga yebhola bedlala neTogo-Port yaseTogo bewina ngo 2-1 emdlalweni weCaf. Champions League. Uphume negoli waphinde wakhanda elesibili elivalelwe uSibusiso “Villa” Vilakazi. Kusasa i’Downs izobhekana neChiefs emdlalweni we-Absa Premiership eLoftus Versfeld, ePitoli ngo-3 ntambama.Ngesizini edlule, imidlalo yeligi phakathi kwala maqembu okubhekwe ukuthi abe sembangweni wesicoco, inikeze iChiefs amaphuzu amane. Inqobe owokuqala ngo 2-1. Owesiili uphele ngo 0-0.Kusasa uMosimane uzothembela ekutheni uSirino, odabuka e-Uruguay, uzobe evutha engabeselwe njengoba enzile kwiTogo-Port.“Kumele aqhubeke manje. Leli yithuba lakhe. Yingakho samletha lapha. Indlela adlale ngayo iyona kanye esayiyela eBolivia siyombheka. ""Uyakwazi ukuyenza le nto. Okuhle wukuthi lokhu (indlela adlale ngayo kwiTogo) kuzomnikeza ukuzethemba ukubheka phambili,” kusho uMosimane kwi-website ye’Downs.USirino ufike kwiSundowns ngoJanuwari. Ubeke akhombise izimpawu zokuba umdlali osezingeni uma ethola ithuba. Kuthiwa iSundowns ngesikhathi iya eBolivia yayiyobheka * -Ali Meza kodwa yafike yachazwa uSirino obedlala kwiligi eyodwa noMeza.Sekuwumlando ukuthi uMeza naye igcine imsayinisile nokubhekwe ukuthi alekelele kubagadli njengoba ayefunelwa ukuvala isikhala sikaLeonardo Castro osekwiChiefs.Abanye abadlali beSundowns okuzolindelwa ukuthi bakhuphule izinga, umgadli uJeremy Brockie osafuna igoli lakhe lokuqala emdlalweni osemthethweni kumaBrazilians kusukela efike kuwona ngoJanuwari.UBrockie othengwe eshisa kwiSuperSport United usakwazi ukuthola igoli elilodwa kowobungani abawudlale naMakhosi emasontweni edlule. Emdlalweni weTogo uqalile futhi wawathola amathuba kodwa lutho ukubhakuzisa inethi.Imidlalo ye-Absa Premiership:Kusasa: Mamelodi Sundowns v Kaizer Chiefs (Loftus Versfeld Stadium, 3pm); Black Leopards v Polokwane City (Peter Mokaba Stadium, 6pm); Cape Town City FC v SuperSport United (Cape Town Stadium, 6pm); Bidvest Wits v Free State Stars (Bidvest Stadium, 6pm); Orlando Pirates v Highlands Park (Orlando Stadium, 8.15pm); AmaZulu FC v Baroka FC (King Zwelithini Stadium, 8.15pm)NgeSonto: Maritzburg United v Golden Arrows (Harry Gwala Stadium, 3pm); Bloemfontein Celtic v Chippa United (Dr Molemela Stadium, 3pm)",ISundowns isibheke amagalelo kaSirino
"IKHANSELA le-ANC eNelson Mandela Bay uMnuz Andile Lungisa likhwele ladilika koyiNhloko yezoKhetho ku-ANC uMnuz Fikile Mbalula limbiza ngembulu ekhosoza incenge izikhundla.ULungisa, oyilungu lekomiti leMeya eNelson Mandela Bay Metro, ubhale kuFacebook ukuthi uMbalula kade wakuqala ubuxoki bakhe.ULungisa ugxeka uMbalula emuva kokuthi ephawule wathi ukube i-ANC ayigadlanga ngoMnuz Cyril Ramaphosa okhethweni ngabe ayilunqobanga.Le nkulumo isuse umsindo ngoba igxekwe ngisho uNobhala-Jikelele uMnuz Ace Magashule kodwa wabuye waxolisa.ULungisa uthi umazi kahle uMbalula babenaye ku-ANCYL, unawo umkhuba wokukhosozela izikhundla.Uthe iyamkhathaza indlela aziphatha ngayo uMbalula ngoba ingase ikhinyabeze inhlangano i-ANC uma engakuyeki kusemanje.“Lo muntu wasidayisa siku-ANCYL ngesikhathi sikhuluma amaqiniso yena wancetheza encenge isikhundla sokuba ungqongqoshe. Ngaleso sikhathi wayekhothamela uMnuz Jacob Zuma,’’ kusho uLungisa.ULungisa uthi kuyaxaka okwenziwa uMbalula manje usencetheza kuRamaphosa ekubeni wayengameseki engqungqutheleni yaseNasrec.",Owe-ANC usola uMbalula ngokuba imbulu
"OWAYEYILUNGU lePhalamende, uNksz Vytjie Mentor, uthi wathola ukuthi umuzi wakwaGupta oseSaxonwold uwubukhazikhazi mhlazane etshelwa ukuthi uzothola isikhundla esisha sokuba nguNgqongqoshe wamaBhizinisi kaHulumeni.UNksz Mentor usho lokhu izolo ngesikhathi ethula ubufakazi kwikhomishini yeJaji uZondo ephenya ngokulawulwa koMbuso yidlanzana.Uthe wasuswa emzini wakwaGupta wayiswa eSahara Computers, inkampani yalo mndeni, emuva kokufika esikhumulweni sezindiza iOR Tambo International ngo-2010 ephuma eChina.Uthe wathintwa nguNksz Lakela Kaunda emtshela ukuthi uzoba nomhlangano nabantu bakwaGupta.UNksz Kaunda wayesebenzela owayengumengameli wezwe, uMnuz Jacob Zuma.“Ngesikhathi ngifika emzini wakwaGupta ngaphathwa kahle ngoba ngangilandwe yibona e-OR Tambo. Ngabuzwa wumpheki ukuthi ngingathanda ukudlani. Ngathi ngithanda i-mutton curry ne-chai tea.”Uthe ababemele lo mndeni bamthembisa isikhundla sokuba wuNgqongqoshe wamaBhizinisi kahumeni kodwa yena wayefuna ukubonana noMengameli Jacob Zuma kwazise izimemezelo ezinjalo zazenziwa nguye.",Ngaphathwa kahle eSaxonwold: Vytjie Mentor
"OWESILISA wasePhoenix eThekwini ozinikele emaphoyiseni kuleli sonto ngokubulala inkosikazi yakhe, uthe ubesekhathele ukuyinakekela njengoba ezimuke ngokweqile futhi ehlala embhedeni engakwazi ukunyakaza.UMnuz Dickson Naidoo (64) kuthiwa waqala ukuzama ukubulala inkosikazi yakhe, uDhunalutcmee (69) ngokumklinya ngomqamelo. Ngemuva kokuhluleka wabuya nommese omkhulu wasekhishini wamnquma uqhoqhoqho, wabe esezinikela esiteshini samaphoyisa ePhoenix.UNaidoo uvele enkantolo yeMantshi eVerulam ngoLwesine lapho angamoshanga khona isikhathi, wathi ucela ukugwetshwa ngoba ukwenzile asolwa ngakho.Umthombo othembekile osondelene nophenyo, uthi uNaidoo uveze ukuthi ubesekhathele ukunakekela inkosikazi yakhe.“Uyichaze njengomuntu obezimukile kakhulu wathi ubesehluleka ngisho ukumlekelela aye kogeza. Uthe ubekwazi ukukwenza lokhu phambilini kodwa ubesehluleka ngenxa yokuguga. Uthe akekho obemlekelela, lento ibisimcika,” kusho umthombo.  Kuthiwa inkosikazi yakhe ibinesifo esingaziwo esiyenze yahlala embhedeni isikhathi eside. Laba bashadikazi bebehlala ndawonye eflethini elise-Eastbury eThekwini.UNaido wazise amaphoyisa ukuthi indodana yakhe yadlula emhlabeni, indodakazi yakhe ngakolunye uhlangothi usekubhaceni ibalekela amaphoyisa njengoba ifunelwa icala lokweba.“Uthe ukubulala umkakhe isona sisombululo abesele naso sokuqeda ubuhlungu abebuzwa,” kuqhuba umthombo.Omakhelwane bathola lo wesifazane efile embhedeni kugcwele igazi. Omunye umakhelwane uveze ukuthi uNaidoo uke wazama ukucela usizo lokuthi umkakhe afakwe ekhaya labadala noma labantu abadinga ukunakekelwa kwanhlanga zimuka nomoya njengoba enganawo umbiko ovela kudokotela ngesimo sakhe sempilo.Icala lisaqhubeka.",‘Besengikhathele ukumnakekela’ - obulale umkakhe
"OMUNYE wophrojusa asebezakhele igama endimeni yomculo kuleli, uDJ Sliqe (Lutendo Kungoane), ufeze isifiso sabaningi ehlanganisa omrepha obekukholelwa ukuthi kabasadlelani.UDJ Sliqe ngenyanga edlule ukhiphe i-albhamu yakhe yesibili, iNavy Black, equkethe amaciko aphambili kuleli okubalwa kuwo u-AKA, Riky Rick, Kwesta, Reason, ChianoSky nomrepha wase-United States uSy Ari da Kid, ongaphansi kweCash Money eyasungulwa nguBirdman. Ngaphezu kwala maciko uSliqe uphinde wapika u-Emtee noMaraza eculweni elilodwa iKasi Anthem. Labo mrepha bekusolwa ukuthi kabasaboni ngaso linye nakuba beqale ukuqopha umculo ndawonye ngaphambi kodumo.“Siqophe i-video yeculo nabo ndawonye muva nje. Bebezipholele, behleka kumnandi. “Abantu bakhombise ukukujabulela kakhulu ukuthi ngikwaze ukubahlanganisa eculweni elilodwa kodwa bengizibuza ukuthi kungani bejabula kangaka ngoba ngokwazi kwami bangabangani abakhulu,” kusho uSliqe.By @veedeepusA post shared by 
Sliqe(@sliqe) on Aug 14, 2018 at 5:41am PDTLo phrojusa uqhube waveza nokuthi ubefuna ukubuyisa ‘umculo’ kwiHip Hop, nokuyisizathu esimenze wasebenza namaciko afana no ChianoSky, eculweni elinesiginci esicishe sifane nesikamaskandi. Echaza ngokusebenzisana nomrepha wase United States, uSliqe uthi wamthumelela umyalezo ku-Instagram.“Ngamthumelela umsebenza wami wawuzwa wawuthanda, wabuyisa izinsimbi engangimthumele zona sezihamba nevesi. Uma unikeza amaciko ‘ubuciko’ bakho bayakuthokozela kakhulu lokho futhi bayakukhombisa,” kuchaza yena.Ngaphambi kwale albhamu, uSliqe owaba nguDJ wokuqala we-hip hop ukuwina iSouth African Music Award ngo-2016, ukhiphe i-albhamu enesihloko esithi Injayam Vol. 1. Uthe iNavy Black indlalelela iVol. 2 athe useqalile ukuyipheka.",UDJ Sliqe uhlanganise obekusolwa ukuthi abasadlelani
"KUSHONE abantu abahlanu ngesikhathi iveni lishayisa unqenqema lomgwaqo kuN3 ngasePeacevale izolo.UMnuz Russel Meiring, okhulumela abezimo eziphuthumayo i-ER24, uthe ngesikhathi befika endaweni yengozi ngabo-12.06 bathole iveni isibhajwe ezinsimbini ezakha unqenqema lomgwaqo abantu besaphazeke emgwaqweni.“Sithole ukuthi abantu ababili bese beshonile, ibingekho into esingabasiza ngayo, abanye abahlanu bebelimele kakhulu, bekukhona nabebenemihuzukwana. Abasebenzi bazamile ukusiza abantu kodwa ababili kulabo akade belimele kakhulu bashona yize besizama ukuhlenga impilo yabo. Kwabashonile kukhona nezingane ezimbili. Emuva kokubaxilonga baphuthuniyiswa ezibhedlela ukuze bathole usizo,”Akucaci ukuthi owesihlanu ushonele endaweni yesigameko noma endleleni eya esibhedlela.UNksz Thobile Khwela oshonelwe ngudadewabo uNksz Nomcebo Khwela (23), uthe akazi bebephumaphi kodwa bebesendleleni ebuyela ekhaya uma ebuka.Uthe bafice abantu belimele kanzima ngebhadi udadewabo eseshonile.Akakwazanga ukuchaza okunye njengoba ebesaphatheke kabi.UNksz Nomfundo Mcetywa woMnyango wezokuThutha KwaZulu-Natal ukuqinisekisile ukuthi kushone abantu abahlanu engozini yemoto eyenzeke ePeacevale izolo.Uveze ukuthi abantu abane basesimeni esibi esibhedlela kanti abathathu abalimele kakhulu.Uthe amaphoyisa asematasa nophenyo ukuze athole ngembangela yengozi.ULt Col Thulani Zwane wamaphoyisa KwaZulu-Natal uthe amaphoyisa aseHammarsdale aphenya icala lokubulala ngokungenhloso emuva kokuthi iveni ebithwele abantu ibe sengozini.“Bahlanu abantu abashonile engozini yeveni eyenzeke kuN3, ePeacevale namhlanje (izolo). Amaphoyisa asaphenya ngembangela yengozi, akekho obeseboshiwe okwamanje. Uphenyo luyaqhubeka,” kusho uZwane.",Kufe 5 engozini yemoto ehlasimulisayo
"SISHUBILE isimo phakathi kwembongi yodumo, uCebo ‘Imbongi YasebuKhosini’ Shandu neNkosi yasoYaya eMbongolwane eShowe, uSthembiso Ntuli, kubangwa imali enguR2 500. UCebo (23) wasesigodini saseNgedleni, eMbongolwane, usola inkosi ngokunqwaha nenkokhelo yakhe.“Inkosi yangiqasha ukuba ngiyibongele ngesikhathi ishadelwa ngo-2017.“Ngemuva komshado yathi ngeke isakwazi ukungikhokhela ngoba yayingasenayo imali kodwa yathembisa ukunginikeza uR500 njalo ngenyanga.“Angibanga nenkinga nalokho. Savumelana, kodwa kuze kube yimanje ayisafuni ukunginikeza imali yami. Sengigqigqe izikhathi eziningi enkantolo nakoMkhulu kodwa angiyitholi le mali.“Sekuhluleke ngisho udaba sengilufake enduneni kodwa alukhulunywa udaba lwami,” kusho uCebo obuye azwakale engomeni yesihlabani sikamaskandi uKhangelani ‘DSD’ Mhlongo esihloko sithi Mkhaya Wami (ekwi-albhamu ethi The Clairvoyant) futhi obuye ahaye emsakazweni womphakathi i-Icora FM ngamaSonto.Isolezwe ngoMgqibelo lithole ukuthi inkosi yayigcagcelwa oDidini yiNdlunkulu yayo yaseMabomvini ngaphesheya koThukela ngo-Ephreli 16, 2017.UCebo uthe okumphoqa ukuba aze alufake kwabezindaba lolu daba ukuthi inkosi seyimsabise ngokuthi uzodingiswa endaweni uma eqhubeka nokuyifuna le mali.“Ngigcine ukuyobasela le mali ngo-Okthoba wangonyaka owedlule,” kuphetha uCebo. Ithintwa inkosi iphike yalala ngomhlane ukuthi ike yasongela uCebo ngokumdingisa.“Akukho sivumelwano engasenza naye, yena akaye kubantu abamqasha, hhayi kumina,” kubhoka ngolaka inkosi maqede yavala ucingo.UCebo uthe yena waxhunyaniswa nenkosi uMnuz Mbhekiseni Ntuli.“NgangiseThekwini, wathi kimina inkosi iyashadelwa, ngakho kufanele ngiyoyibongela. Wangithatha wangixhumanisa nayo, savumelana ngemali.”Ethintwa uNtuli uvumile ukuthi uyalwazi lolu daba futhi nguye owaxhumanisa inkosi noCebo.“Nami ngize ngaxabana nenkosi, sibanga ukuthi kungani ingasamkhokheli umfana imali yakhe. Mina ngabaxhumanisa kuphela, bavumelana bodwa ngemali,” kusho uNtuli obuye abe yilungu lomkhandlu wenkosi.Uthe ngeke inkosi yasabisa abantu ngokubadingisa ngoba akusekho emthethweni.“Angikholwa wukuthi inkosi yayingakhipha lawo mazwi ngoba nayo iyazi ukuthi akusenziwa lokho,” kuphetha uNtuli.",Sishubile isimo kwimbongi nenkosi ngolukaR 2 500
"BASIZWE yinyunyana yabo iNational Union of Metalworkers of South Africa (Numsa) abasebenzi abawu-2 895 akade sebekhonjwe indlela kwaToyota, abangafikanga emsebenzini ngenxa yesiteleka esingekho emthethweni.Izolo abasebenzi bakwaToyota babuyele emsebenzini emuva kwesiteleka esingekho emthethweni ebesesidonse amasonto amabili.Unobhala-jikelele weNumsa, uMnuz Mbuso Ngubane, uthe bavumelene nabasebenzi ukuthi babuyele emsebenzini namhlanje (izolo).“Isiteleka sesiphelile. NgeSonto saba nomhlangano nabaqashi sibacela ukuthi ababuyisele abasebenzi akade sebexoshiwe emsebenzini. Abaqashi bacele ukuthi abasebenzi ababhale incwadi ngamunye ngamunye, bachaze ukuthi kungani kufanele babuyele emsebenzini kodwa sakubona ukuthi kuzoba wumqansa lokhu. Sibe sesicela umqashi ukuthi ababuyisele. Uthe uzobanika izincwadi zokugcina zesixwayiso sase sivumelana ngokuthi ababuyele emsebenzini namhlanje (izolo),” kusho uNgubane.Uthe izixwayiso zokugcina zizohlala izinyanga ezing-18 ngoba bekuxoxiswana kanzima nabaqashi akade benganeme ngokuthi abasebenzi baqale isiteleka esingekho emthethweni.UNgubane uthe bazobhekisisa nesivumelwano sabo okuthiwa yiMasibambisane Pack okukhona kuso udaba lweQuality Bonus okuyiyona eyenze ukuthi abasebenzi baqale isiteleka.“Sifuna kucaciswe ukuthi abasebenzi kufanele bayithole uma kwenzenjani iQuality Bonus ukuze nabo bangatholi imilayezo eshayisanayo kubaqashi. Sizophinde sifundise amalungu ethu ngokubaluleka kokulandela umthetho ukuze lesi simo sokuthi baqale isiteleka esingavikelekile, esenza kube lula ukuthi baxoshwe, singaphinde senzeke,” kusho uNgubane.Uthe kunemithetho okufanele ilandelwe ngaphambi kokuteleka, okubalulekile ukuthi abasebenzi bayihloniphe ngoba noma benelungelo lokuteleka kodwa kufanele baqinisekise ukuthi bavikela imisebenzi yabo.Esitatimendeni esithunyelwe wuMnuz Mzo Witbooi obhekelele ezokuxhumana kwaToyota uthe: “IToyota South Africa Motors (TSAM) imemezele ukuthi isiteleka ebesingekho semthethweni samalungu eNumsa ebesiseProspecton sesiphelile. I-TSAM neNumsa babe nezingxoxo ezinde ukuze kutholakale isixazululo. Kugcine kufinyelelwe esivumelwaneni, abasebenzi akade betelekile babuyela emsebenzini ngoFebhuwari 4, 2020. Akekho oxoshiwe.”",Basizwe yinyunyana kuphela isiteleka kwaToyota
"OWAYENGU-MVIKELI woMphakathi uSolwazi Thuli Madonsela usole uDuduzane Zuma ngokuqamba amanga nokusebenzisa amasu okubalekela imibuzo ngenkathi efakaza kwikhomishini ephenya ngokulawulwa kombuso yidlanzana. UDuduzane, oyindodana kalowo owayengumengameli wakuleli uMnuz uJacob Zuma, uthe akanikezwanga ithuba lokuziphendulela ngezinsolo ezafakwa kumbiko woMvikeli Womphakathi ngenkohlakalo kuhulumeni ngaye. UMadonsela kumbiko wakhe wathola ubufakazi bukaMnuz Mcebisi Jonas, owayeyiphini likangqongqoshe weziMali, lapho aveza khona ukuthi uDuduzane wamuyisa emzini wakwaGupta eSaxonwold eGoli lapho ashelwa khona ukuthi athathe isikhundla sikangqongqoshe weziMali uma ezosebenzisana 'nabo'. UJonas waveza ukuthi kulowo mhlangano owawuhlelwe nguDuduzane, bazama ukumgwazela ngo-R600 million. Ephekwa ngemibuzo kwikhomishini kaZondo ngoMsombuluko uDuduzane ukuchithile lokhu wathi umhlangano wawungahlanganisi abakwaGupta kodwa wawuhlelwe nguye ukuthi kuhlangane uJonas noMnuz Fana Hlongwane ukuze badingide amahlebezi thizeni ayengehli kahle kuye. Utshele ikhomishini ukuthi kumbiko wakhe uMadonsela akamnikezanga isikhathi esanele sokuthi aziphendulelele kulezi zinsolo. UMadonsela obekhuluma nabe-eNCA ngoLwesibili ekuseni, uzichithile izimpendulo zikaDuduzane, wagcizelela ukuthi bekuyindlela yokubalekela iqiniso nokuzenza isisulu. “Akakhulumi iqiniso, uma kumele sikubeke kabuhlungu, yebo uqamba amanga. Angazi kungani eqamba amanga kodwa ngiyazi ukuthi uzotholani ngokuqamba amanga. Akutholile ngokuqamba amanga ukubalekela iqiniso nokuzenza isisulu. Siyazi njengabammeli ukuthi icala awunqobi ngamaqiniso kuphela. Izinkulumo ezisemphakathini nazo zibalulekile,” kuchaza uMadonsela.  UMadonsela uthe azimthusi izenzo zikaDuduzane, wagcizelela ukuthi bukhona ubufakazi obukhombisa ukuthi uDuduzane usenikezwe amathuba amaningi okuziphendulela kwizinsolo zikaJonas. UDuduzane uzoqedela ukwethula ubufakazi kule khomishana ngoLwesibili. ",'UDuduzane uhubhuze amanga kwikhomishini' - Madonsela
"SITHEMBISO MKHIZEUMQEQESHI weTS Galaxy, uDan “ Dance” Malesela, unxuse abaqeqeshi ukuthi bashumayele ivangeli kubadlali lokuthi bayeke ukuhamba izindawo zasebusuku ezidala ukuthi bangalali okuholela ezingozini zomgwaqo.NgoMsombuluko odlule kuvukwe ngezindaba ezimbi zokudlula emhlabeni kuka-Anele Ngcongca engozini yemoto eshiye imoto yakhe iyikopi.Ubebolekwe aMaZulu FC yiMamelodi Sundowns. Uzofihlwa kusasa eGugulethu.UMalesela udlulise amazwi endunduzo emndenini wakwaNgcongca.Uthe kumphatha kabi ukuthi abadlali bashona ngendlela eyodwa futhi esikhathini esiningi kuba yisekuseni.Uthe kukhona okumele kwenziwe ukuvimba lo mkhokha oya ngokwanda.Unxuse abaqeqeshi ukuthi bashumayele kubadlali ukuyeka  ukwenza izinto ezibenza bangalali bese bengena ezimotweni.“Noma sewuthanda ngeke ukugweme ukulala, kuyindalo.  Umzimba uyakudinga ukuphumula.“Ngiguqa phansi ngedolo kubaqeqeshi ukuthi bahlale bebakhumbuza abadlali ngengozi yokungalali bese bengena ezimotweni.“Leli vangeli kumele silishumayele yonke indawo ngisho emajimini. Kumele kube khona okwenziwayo.“Ngeke phela sebephelile abadlali bethu yizingozi zezimoto ezenzeka entathakusa. Kuzomele kube khona okwenziwayo.”Uthe akazi ukuthi uNgcongca ubephuma kuphi futhi eya kuphi.Ingozi kaNgcongca yenzeka kuN2 ngaseMtunzini ekuseni.“Angifuni ukukhuluma into engingayazi ngithi ubephuma ezindaweni ezimenze wangalala.“Mhlawumbe ubephuthuma into ebalulekile noma bekukhona obekumele ahlangane naye.“Kodwa kuyethusa ukushona kwabo ngendlela efanayo.”Ingozi kaNgcongca ilandela eyango-2018 eyaphoqa uWiseman Meyiwa, owayedlalela iKaizer Chiefs,  ukuthi aliyeke ibhola ngenxa yokulimala kanzima.Kwabanye abadlali abashona ezingozini zomgwaqo singabala uLesley Manyathela, owayedlala kwi-Orlando Pirates, Gift Leremi (Mamelodi Sundowns); Richard Henyekanye (Lamontville GoldenArrows), Cecil Lolo(Ajax Cape Town), Mondli Cele noMlondi Dlamini (Maritzburg United), Mogau Tshela  (Polokwane City), Sinethemba Jantjie (Free State Stars) noThembinkosi Mbamba (TS Galaxy).",‘Akutshelwe abadlali bayeke ukuhamba ebusuku’
"ISINALO iqhinga lokunyomfa zonke izinhlelo ze-Orlando Pirates, iHoroya AC yaseGuinea ezodudulana nezikaMilutin “Micho” Sredojevic kowesibili wamaqoqo ngaphansi kweCAF Champions League kusasa ngo-7 ebusuku e-Orlando Stadium.Lokhu kushiwo umdlali wayo wasesiswini, uNaby Soumah (osesithombeni) ngesikhathi ekhuluma ne-website yaleli qembu eliqale ngokubamba ompetha balo mqhudelwano i-Esperance de Tunis.Ngemuva kwalo mphumela we-Esperance leli qembu obekuyilona futhi elimise kabi iMamelodi Sundowns eminyakeni edlule emqhudelwaneni ofanayo, lifike kuleli linokukhulu ukuzethemba.Kwenzeka konke lokhu nje, iPirates aziyihambeli kahle izinto njengoba idlala ngokulingana kungafanele okugcina ngokuthi ilahle amaphuzu amqoka nakwi-Absa Premiership. KwiChampions League isifo sePirates sokudedela amagoli kumbe ibe buthuntu ngendlela exakayo sibukeka siqhubeka futhi uma ingazithela ngabandayo kwiHoroya umqansa uzoqonga kuleli qoqo ekulona ngoba linzima.Lo mdlali weHoroya uzishaya isifuba ngokuthi useke wasidlala lesi sigaba nabanye abaningi abazobe bekhona enkundleni ngakho-ke akukho okufanele bakwenze ngaphandle kokuyibamba ngobhongwane iBucs.“Akukho okudlula ukuthi uma isinika ithuba lokuthi siyicindezele iPirates silibambe ngazo zombili. Emaqenjini afana nayo kufanele usebenzise wonke amandla namava onawo ngoba ayingozi. Sihlele ukuyithwalisa kanzima kulo mdlalo (ongowayo) siphinde senze okufanayo noma sesisekhaya,” usho kanje.Leli qembu selivele linesonto lifikile eNingizimu Afrika ukuzozijwayeza nesimo sezulu nakho konke abadinga ukukujwayela.“Kuyangijabulisa engikubona emehlweni ozakwethu. Kusukela sifikile sonke siyazi ukuthi yini okumele siyenze futhi sonke sazi kahle kamhlophe ukuthi sizeleni eNingizimu Afrika. Kuyathokozisa nokwazi ukuthi iPirates idlale ngokulingana kodlule ngakho-ke lokho kusitshela ukuthi uma sithola umphumela oncomekayo sizobe sizisize kakhulu. Indlela esiqale ngayo isenza sizizwe singanika noma ubani esibhekana naye eqoqweni inkinga. Kumqoka ukuthi simlalelisise umqeqeshi ukuthi yini afuna siyenze kulo mdlalo,” kusho yena.“Siyazi kumele siwuzele kanjani lo mdlalo. Kusezandleni nasekuhlakanipheni kwethu ukuthi sizibeke ebuhleni ngomphumela esizowuthola kulo mdlalo. Uma senze njalo siyazi ukuthi siyobe silethe injabulo kubaholi bethu, kithina nakubalandeli bethu. Sinethuba lokuthola umphumela ozofana nomjovo kithina uma umqhudelwano usungena kuvuthondaba.”",OweHoroya usongela iPirates
"“NOMA ngubani oshushiswa ngokungemthetho, bonke abantu kumele basukume bameseke futhi bamvikele.”Usho kanje uMnuz Jacob Zuma, owayenguMengameli wezwe ethula inkulumo yakhe ngemuva kokuvela enkantolo eNkulu yaseMgungundlovu ngoLwesihlanu.UZuma ubevele ngamacala enkohlakalo, ukukhwabanisa nokushintshisana ngemali. Uthe uhlabeke umxhwele ngendlela abantu abaphume ngayo ukuzomeseka kuleli cala.“ENingizimu Afrika sengibonile ukuthi akekho umuntu ongasukelwa amabhubesi ayekelelwe,” kusho uZuma.Uthe usebonile ukuthi amandla enkululeko akhona, awawelanga phansi. NgokukaZuma, akekho oyomvimba ukuthi akhankase njengoba kuza ukhetho luka-2019. Uthe ziseziningi izinto okumele zenzelwe abantu bakuleli. “Okhethweni oluzayo, ngifuna i-ANC iwine ngamalengiso ukuze ikwazi ukulungisa izinto eziningi emphakathini.”YINGXENYE yabantu abebezokweseka uMnuz Jacob Zuma enkantolo eMgungundlovu okukhona kubo abefundisi nabaholi bomphakathiIzithombe: DOCTOR NGCOBOEnye yezinto athe ufuna ilungiswe yintando yeningi. Njengamanje uthe intando yeningi esebenzayo ePhalamende ivuna amalungu amaningi eqembu elithize. Uthe uma i-ANC iwina ngamalengiso okhethweni oluzayo kuzoshintsha kusebenze intando yeningi yomthethosisekelo. NgokukaZuma uma sekusebenza intando yeningi yomthethosisekelo kuzophela ukuyisana ezinkantolo kwamaqembu. UZuma ugqugquzele abantu ukuba baphume ngobuningi babo, bayovota ngonyaka ozayo. “Ngeke kusisize ukuthi sidube singavoti ngoba sithi asimfuni umuntu othize,” kweluleka uZuma.Mayelana necala lakhe, uthe abameli bakhe abasha batshele uMbuso ukuthi bayalichitha leli cala, ngoba abasafuni liphinde lithethwe kwazise phela ukuthi selithathe isikhathi eside. Uthe ukudonsa kwalo isikhathi eside kukhombisa ukungabikhona kobulungiswa.Njengoba icala likaZuma lihlehliselwe uNovemba 30, uthe abameli bakhe bazofika ngalo usuku nezethulo ezizochaza ukuthi kungani bethi icala alichithwe lingabe lisaqhubeka.Uthe kuzocaca kahle ngonyaka ozayo ukuthi icala lakhe lizobe limi kanjani njengoba sekuphele iminyaka engu-17 lilokhu lingena ezinkantolo, lichithwe, liphinde livuke.",Oshushiswa ngokungemthetho kumele esekwe - Zuma
"UCELA ukuthi abathandi bomcuo bakuleli baqhubeke nokuthenga i-albhamu yakhe entsha umculi we-Afro pop uMusa osedayise ngaphezulu kwegolide (15 000).Kuleli sonto lo mculi, oshisa izikhotha ngengoma ethi 
Mthande ayishaya noRobbie Malinga, uveze ukuthi i-albhamu yakhe ayikhiphe kulo nyaka isidayise ngaphezulu kwegolide, okungamakhophi angu-15 000 ngokolimu lomculo. “Ngiyabonga kakhulu kubo bonke abantu abangesekile ukuze ngizuze lokhu. Ngaphandle kwabo bengingeke ngibe lapha ngikhona manje. Ngithi abaqhubekele phambili nokungeseka size sithole ngaphezulu kweplatinum (30 000).UMusa uthe ngesikhathi eyikhipha le albhamu wayengazi ukuthi uzodayisa igolide kodwa kwakuyisifiso sakhe ukuthi idayise ubuthaphuthaphu.“Isetshenziwe yona le albhamu. Kungithathe isikhathi ukuthi ngiyihlanganise futhi namandla esiwafakile makhulu kakhulu nabantu ebengisebenza nabo okuyibhendi nabantu engibhale nabo izingoma.”IMr Serious yi-albhamu kaMusa yesibili elandela ethi The Dream ayikhipha ngo-2013 ngemuva kokunqoba umncintiswano womculo ama-Idols SA.“IThe Dream ayiphushekanga kahle. Ngicabanga ukuthi savilapha ukuyiphusha sizitshela ukuthi izinto zizozenzakalela ngoba ngangiphuma kuma-Idols kanti kuMr Serious siwufake wonke umfutho wethu.”Ngaphandle kokuqhubeka nokudayisa uthe ufuna nokuwola izindondo. Nge albhamu yakhe edlule waqokwa kumaMetro FM Music Awards emunxeni weBest Newcomer kodwa wanganqoba. Uphinde waveza ukuthi basacubungula ukuthi yiyiyiphi ingoma yesibili abazoyiphusha baphinde bayiqophele ne-video. “’Uma sesisikhipha eyesithathu sizozwa kubantu ukuthi bafuna yiphi.” Uthe uzohambela izindawo ezahlukene kuleli ebonga abantu ngokumeseka.",UMusa unxenxa abalandeli
"UZIME wakuleli uzidonsele amanzi ngomsele ezinkundleni zokuxhumana eveza ukuthi unesifiso sokuba umengameli wezwe ngelinye ilanga. UShufhadzo Musida onguMiss South Africa ubhale ekhasini lakhe likaTwitter ngokukhulu ukukhululeka kanti akazi ukuthi abantu bazomtinyela ngephupho lakhe. ""Ngifuna ukuba umengameli wezwe,"" kubhala yena. 4Emuva kwalokho kusuke esinamathambo abantu bemtshela ukuthi akaqhubeke nokuqimba njengoba ehlala ebonakala ezinkundleni zokuxhumana efake imisweswena yangaphansi.Babodwa ebebemtshela ukuthi lihle impela iphupho lakhe futhi lingaphumelela uma engabangi namuntu. Kusukela ewufakile lo mbhalo abantu baphawule baze bahlukana phakathi abanye beveza ukuthi asikho isidingo sokuhlaselwa kwalo zime ngoba naye kuyiphupho lakhe yize abanye bemsola nangokuthi akanayo ngisho inswebu yokuba umengameli.Abalandeli bakhe nobekubonakala ukuthi bayameseka babhoke bakhahlela kwizidlamlilo zakuTwitter ebezilokhu zimngcofe njalo lo zime. Esikhathini esingatheni kube sekuqalwa ihashtag ethi #ShuduForPresident. Abesifazane abaningi basebenzise lehashtag ukulwela lozime, nokuyinto esaqhubeka njengoba isesematheni indaba yakhe. UShudufhadzo sekuvamisile ukuthi ahlale ehlaselwa ezinkundleni zokuxhumana okuyinto engajwayelekile kozime. Shudu is Queen. FULL STOPIf she dreams of being President of SA or the coming United States of Africa it is not just okay, but perfect. As a black woman & Miss SA it’ll certainly be dope to have her as President because she’s VERY smart! #HandsOffShudu Dare to dream back child! pic.twitter.com/9UejrtyPWCOnly people that are Broken inside will attack our Miss SA, Shudu is intelligent, beautiful, Confident and also well deserved of the title she holds. #ShuduForPresident... Bullies always hide their pain by bulling others😾 pic.twitter.com/PuW7HVQBAIbetter society.Some of us are dealing with childhood trauma, but when we see presidents like Shudu , with so much confidence, love , peace, intelligence, we draw strength from you, thank you #ShuduForPresident , You're appreciated, you're loved, I love you so much and may GodSome comments are jaw dropping to say the least. How do people walk around with such hatred and negativity in their lives? Be anything you want to be our Queen #ShuduforPresident🇿![CDATA[]]>🇦![CDATA[]]>🇿![CDATA[]]>🇦",Usizwe abalandeli etinyelwa kuTwitter uMiss SA
"ODWA  MKENTANE, ESHLIN VEDAN noKHULEKANI MASEKOOWAYENGUMDLALI wasemuva weBafana Bafana neMamelodi Sundows u-Anele Ngcongca ubehlela umcimbi wokugubha usuku lokuzalwa lukanina oneminyaka engu-65 ngoDisemba 16. Lo mdlali (33), waseGugulethu kuthiwa ubesendleleni eya kohlangana nabeqembu lakhe AmaZulu FC, eThekwini njengoba ngoLwesihlanu esayine inkontileka yonyaka nabo. Umzala wakhe uNksz Ntombizodwa Magadlela, utshele iphephandaba elinguzwakwabo weSolezwe,  iCape Times ukuthi baze bathola ngo-8 ekuseni izolo ngokushona kwakhe.“Elinye lamaphoyisa abesendaweni yesigameko lishayele ucingo ilungu lomndeni lilazisa ngengozi. Ngesikhathi bengitshela, angizange ngikholwe. Bengithi kudlalwa ngathi njengoba kuke kwenziwe kwabanye osaziwayo. Size sakholwa iphoyisa selishaya ngocingo luka-Anele. Ngishayele isihlobo sethu esiseThekwini ukuze siqinisekise lokhu. Bathe kunjalo. Ubehlela ukwenzela unina (Nkk Nomahomba Magadlela Ngcongca) umcimbi wokugubha iminyaka engu-65 azalwa ngoDisemba 16.Ngempelasonto besikhuluma naye nje sihlela ethi asenze amakhadi esimemo somcimbi. Ubengumuntu othulayo kodwa uma ekhona bekuzwakala. Ubehlezi exhumana nomndeni,” kusho umzala wakhe. UNgcongca uchazwe wumndeni njengomuntu obezithobile futhi eyinsika. Nguyena kuphela ingane unina abesesele nayo, abanye sebashona. UNgcongca waqala ukudlalela iqembu iFC Fortuna, wagcina esegijima eBelgium, lapho anqoba imiqhudelwano eminingi neqembu lakhe iGenk, kusukela ngo-2007.“Sishaqekike, ubeyinsika kuleli khaya. Uyena kuphela ingane esele, abanye ababili sebashona. Ubemthanda unina. Uthando lwebhola waba nalo esemncane, wayehamba kuze kube yisebusuku edlala ibhola. Uninalume wamlethela isikhangiso kufunwa abadlali bebhola. Waba ngomunye owaqokwa ngoba wayelithanda futhi ezimisele. Waqhubeka nezifundo zakhe ebe edlala nebhola. Ubehlezi emamatheka, egcwele uthando,”  kusho uNksz Magadlela.UNksz Sisanda Ngcongca ongudadewabo uthe ubenezinyanga ezimbili egcinile ekhaya ngenxa yokuzinikela emsebenzini.Uthe basalinde umbiko wamaphoyisa ngomshayeli obehamba nalo mdlali emotweni.“Asinalo ulwazi mayelana nobudlelwane babo nabehamba naye,”  kusho uNksz Ngcongca.Uthe lo mdlali ubenengane eneminyaka emibili.Omunye uzwakwabo uSiyabonga Sangweni, uthe ubekulangazelela ukudlala nalo mdlali kuMaZulu.",UNgcongca ubehlela umcimbi kanina
"NOKUBONGWA PHENYANEU THOLWE emakhazeni kahulumeni eShowe, uMfundisi Joseph Sikhakhane (61), obese kuphele isonto engabuyi ekhaya nasocingweni lwakhe engatholakali emuva kokuba agcina ukukhuluma nomndeni wakhe engumuntu osendleleni ebuya enkonzweni eyayiKwaMashu kwa-E ngesonto eledlule.Isolezwe libike ngodaba lokuduka kukaSikhakhane webandla iChibilensindiso Church of Zion, izolo okuthe ngemuva kwalokho kwavela ukuthi washona engozini yetekisi eyaphaphalaza emgwaqweni ngelanga ayesuke ngalo esontweni.Le ngozi kuthiwa yenzeka sebeyongena edolobheni eShowe. Kuthiwa etekisini kwakukhona yena nomshayeli wayo owalimala kanzima.UNkk Sibongile Sikhakhane unkosikazi kaMfundisi, uthe basitholile isidumbu somyeni wakhe izolo ngemuva kokubizwa ngamaphoyisa ezobatshela ukuthi washona engozini.“Bese sididekile futhi siphatheke kabuhlungu ukuthi ngempela ngabe kwenzekeni. Kodwa manje kungcono ngoba simtholile,” kusho uNkk Sikhakhane.UMnuz Mthokozisi Nxumalo ongumxhumanisi kuleli bandla, uthe babonga kakhulu 
Isolezwe ngokuveza lolu daba njengoba kube sekuzwakala ukuthi kwenzekani ngaye.“Ubaba kuthiwa wagibela imoto encane esuka eThekwini, leyo moto yayingangeni eShowe nokwagcina ngokuthi bamise itekisi elalingena ngaphakathi edolobheni balicela ukuthi limgibelise. Kuthiwa etekisini kwakunguyena nomshayeli walo yena owalimala ubaba wadlula emhlabeni,” kusho uNxumalo.Uthe bathola ukuthi abantu ababefika engozini babengamazi uSikhakhane waze wathathwa wayobekwa emakhazeni kahulumeni.Omunye wesifazane othinte 
Isolezwe, uthe yena wayibona ingozi futhi kwashiwo ukuthi umuntu oshonile ubegqoke izimpahla zesonto.“Ngambona loya baba nguye impela osephepheni uyena owayeshonile kuleya ngozi,” kusho lona wesifazane.USikhakhane kuthiwa wavuka ekuseni ngeSonto elungiselela ukuhamba watshela abanye abazalwane ukuthi uyocela ukugitsheliswa izimoto ezizombeka ekhaya emgwaqweni onguthelawayeka u-N2.Indodakazi yakhe uNksz Zodwa Sikhakhane ithe okwenzekayo bekubaxaka ngoba uyise ubengajwayele ukuhamba angaziwa ukuthi ukuphi.",Obedukile utholwe emakhazeni
"UMHOLI we-IFP, inkosi uMangosuthu Buthelezi, uthe inhloso yokusungula iNgonyama Trust kwakuwukunika amatayitela imikhandlu ehlukene ephethe umhlaba.Uthe kwakuzobe sekubhekwa ukuthi abahlala kulowo mhlaba banikwe amatayitela.UButhelezi uthe umhlaba akuwona owamakhosi kodwa owomphakathi ohlala kuwona.“Uhulumeni ucabanga ukuthi siyizilima. Abantu abakhulumayo bacabanga ukuthi siyizilima mhlawumbe yingakho besibiza ngondlovukayiphikiswa,” kusho uButhelezi.Ukusho lokhu ekhuluma kwi-SAFM Sunrise izolo ekuseni engxoxweni ebiqoshiwe noStephen Grootes.Owayengumengameli wezwe, uMnuz Kgalema Motlanthe, wabiza amakhosi ngabantu abangondlovukayiphikiswa ngesikhathi kunomhlangano we-ANC ngendaba yomhlaba muva nje.UButhelezi uthe iSilo asiwona umnikazi womhlaba njengoba siwuphathele abantu.“ISilo siphethe umhlaba siwuphathele abantu baKwaZulu-Natal. Asiwona umnikazi womhlaba,” kusho uButhelezi.Mayelana nokuthi imali etholwa yiNgonyama Trust iya eSilweni, uButhelezi uthe le mali ayiyi kuNgangezwe kodwa iya ebhodini eliholwa yiJaji uJerome Ngwenya.“Uyijaji laseNkantolo eNkulu. Imali ayiphethwe noma ayiyi ephaketheni leSilo,” kuqhuba uButhelezi.Mayelana nezinkulumo zikaMotlanthe, uthe isitatimende esakhishwa yithimba ayelihola ngeNgonyama Trust samthusa.“Ngiyamhlonipha owayengumengameli. Kulula ukumgxeka (uMotlanthe) manje, udaba lweNgonyama Trust selube sezithebeni zezingqungquthela ze-ANC KwaZulu-Natal. Kwaba nemibiko yokuthi kumele kuqedwe ngeNgonyama Trust, ngiyamangala ngoba yimina engaqhamuka nomthetho olawula iNgonyama. Imina engaqhamuka nalo mbono, abanye abantu ababengakazalwa bakhuluma baze bayiphambanise bayihlanganise nokuthi yakhiwa ukuze kube nesivumelwano sokuthi i-IFP ingenele ukhetho,” kusho uButhelezi.Uthe yinto engekho le yokuthi kwakuncengwa i-IFP ukuthi iye okhethweni ngoba yayivele izoba yingxenye yokhetho kodwa isizathu kwakuwukuthi kuvikelwe umhlaba owawusele ngesikhathi siphucwa umhlaba.”Indaba yomhlaba isematheni kulezi zinsuku njengoba i-ANC ifuna uhulumeni athathe umhlaba ngaphandle kwesinxephezelo.UMengameli we-ANC nezwe, uMnuz Cyril Ramaphosa, uqinisekise izwe neSilo ukuthi ngeke uthathwe umhlaba ongaphansi kwamakhosi kodwa bafuna umhlaba ongu-87% ongekho ngaphansi kwezandla zamakhosi.Ne-ANC KwaZulu-Natal ibe nengqungquthela ngomhlaba kuleli sonto lapho iqinisekise khona uNgangezwe ukuthi ngeke uthathwe umhlaba ongaphansi kwakhe.Mayelana nodaba lokuhola i-IFP, uButhelezi uthe akuyona imfihlo ukuthi wathi usefuna ukwehla kodwa iqembu lamncenga lathi akaqhubeke.“Ngilisebenzele leli lizwe. Ngiyidlalile indima yami. Angicabangi ukuthi ikhona into engisayibhekile.”",'Umhlaba akusiwo owamakhosi'
"UMENGAMELI wakuleli, uMnuz Cyril Ramaphosa, uzwe usizi lwabantu bakuleli ebambezeleka egibele isitimela ePitoli ngoMsombuluko ekuseni.URamaphosa ugibele isitimela sakwaMetro Rail nezinye izikhulu ze-ANC njengengxenye yomkhankaso we-ANC njengoba kubhekwe okhethweni.URamaphosa nalezi zikhulu bebehlele ukungena esitimeleni banxene abavoti ukuthi bavotele iqembu elibusayo.Ngokohlelo uRamaphosa, bekumele agibele isitimela eMabopane Station ngo-6.30 ekuseni kodwa walinda isikhathi esingangehora ngaphambi kokuthi angene kuso. Uthe esengena ngo-7.30, wabhekana nezinkinga abantu bakuleli ababhekana nazo zinsuku zonke.Ngaphakathi abagibeli bazise uRamaphosa ngezinkinga zabo okubalwa kuzo ukungagcini isikhathi kwezitimela, abanye babeka izimpilo zabo engcupheni ukuze bakwazi ukugibela. Abanye abebelinde eBosman Station kusukela ngo-5 ekuseni bathe bazofika emsebenzini sesidulile isikhathi ngenxa yokungafiki ngesikhathi kwesitimela.URamaphosa uthe ujabule ngokukwazi ukubona ukuthi abantu bakuleli babhekana nobunzima obunjani ezitimeleni. Uthembise abagibeli ukuthi i-ANC izothuthukisa ukusebenza kwezitimela kuleli maduze.  ",Uzwe usizi lwabakuleli uRamaphosa ebhajwa esitimeleni
"KUPHOQELEKE ukuthi abafundi babuyiselwe emakhaya emuva kokufica isidumbu sikanogada esikoleni ngoMsombuluko.Abafundi nothisha baseButhathu’bunye High, eMhlabashane, eHighflats, bazithele esidunjini sikaMnuz Vusumuzi Ncobela (58) obewunogada esikoleni sinamanxeba okudutshulwa.Kusolwa ukuthi uNcobela, obegadile esikoleni ngeSonto ebusuku, uhlaselwe ngumuntu noma ngabantu bamdubula wafa. Isidumbu sakhe sitholakale eduze kwamathoyilethi esikole. Bekubonakala sengathi ubebaleka wawa washonela eduze kwamathoyilethi.Ayiqondakali imbangela yokudutshulwa kwakhe ngoba akukho okuntshontshiwe esikoleni nakuyena. Zonke izinto abeziphethe bezikuye, ngisho neselula.Kusolwa ukuthi udutshulwe ngeSonto ebusuku kodwa isidumbu size satholakala ekuseni sekufike othisha nabafundi.Umthombo osondelene nesikole uthe abafundi bebethukile bengakwazi nokufunda ngoba imoto ethwala izidumbu beyingakafiki ngesikhathi befika esikoleni.“Kuphoqeleke ukuthi othisha babadedele abafundi babuyele emakhaya ngoba bebethukile bengakwazi ukufunda. Akekho owaziyo ukuthi umufi udutshulwe ngasikhathi sini, ukuthi bebebengaki nabantu abafike bazomhlasela. Okwenza ukuthi kube novalo kakhulu wukuthi akukho okuthathiwe esikoleni noma kuye umufi, manje akuqondakali ukuthi ubulawelweni,” kusho umthombo.UMnuz Kwazi Mthethwa, okhulumela uMnyango wezeMfundo KwaZulu-Natal, uthe udaba lokuphepha ezikoleni seludinga ukuthi umphakathi ungenelele ukuze kuvikelwe izikole.“Siwumnyango sisodwa ngeke sikwazi ukuyinqoba impi yobugebengu obenzeka ezikoleni. Sekudingeka ukuthi umphakathi ubambe iqhaza. Abantu abenza ubugebengu ezikoleni baphuma kuwo umphakathi ngakho siyakholwa ukuthi uma ungabambisana nathi lesi sihlava sokubulawa konogada singanqontshwa,” kusho uMthethwa.Imizamo yokuthola umndeni yehlulekile ngoba kuthiwa umufi ubehlala yedwa emzini wakubo.",Kubulewe unogada esikoleni
"IPHINI likaMengameli le-ANC uMnuz David Mabuza lithe ngeke libangise uMengameli wale nhlangano nezwe uMnuz Cyril Ramaphosa esikhundleni sakhe.UMabuza oyiPhini likaMengameli wezwe, uthe isikhundla sikaRamaphosa siphephile, akasiconseli amathe.“Ngiyohlala ngisebenza eduzane kukaRamaphosa. Ngiyazibona izinguquko. Asinike uRamaphosa ithuba. Izwe lizothuthuka. Ngiyazibona izinto ezinhle ziza,” kusho uMabuza.Uthe akasoze asifuna isikhundla sikaRamaphosa sobumengameli.Ukusho lokhu izolo ngesikhathi ehambele esifundazweni iMpumalanga njengoba ubuholi obuphezulu bale nhlangano bebugasele kulesiya sifundazwe ukuzozwa izikhalazo zomphakathi.Ubuya nje bese kunesikhathi enyamalele, ubesekhefini lokugula. Imibiko yabezindaba ithe uke waya naseRussia lapho elashwa khona.Ngesikhathi ekhuluma nezintatheli uphefumule nangokugula kwakhe lapho ethe ubuyile futhi ungumqemane.“Ngizobuyela eRussia ngoba yilapho benamafayela ami okugula. Ngaya kuleli lizwe ngigula ngingakwazi ukuhamba bangilapha khona.Ngizobuyela ngoba ngihlala ngihlale ngiye khona ukuze babheke ukuthi akukho nkinga bese beyilapha. Njengoba ukugula kuthinta mina ngqo, ngizihambela ngemali yami ukuyolashwa khona,” kusho uMabuza.Uthe njengoba eyiPhini likaMengameli, umthetho uthi kumele ahlale egadiwe ngakho onogada aya nabo eRussia bakhokhelwa nguMbuso.“Akukhona ukuthi angizithembi ezempilo zakuleli. Ngiyazethemba kakhulu, ukuthi amafayela ami okugula aseRussia.”Uthe endaweni abekuyona, elokishini iThandukukhanya kunenkinga yezindlu zangasese. Uthembise ukuthi izolungiswa indaba yazo.Uthembise nokuthi bazobuya njengoba kunabantu abafuna izindlu wakhumbuza abantu ukuthi bavotele i-ANC.",Ngeke ngimbangise uRamaphosa: Mabuza
"UMOSES Bantsi, ongumengameli weConfederation of African Athletics (CAA Southern Region 5), uthi umqhudelwano i-Africa Athletics League, yisiqalo sokuzaleka komunye abafisa ukuthi ufinyelele ezingeni le-Diamond League.Lo mqhudelwano wethulwe ngokusemthethweni eMsunduzi Athletic Stadium, eMgungundlovu, ngoMgqibelo emini. Le nkundla izokuba ngeyokuqala ukusingatha lomqhudelwano ngoMgqibelo.“Lesi yisiqalo sento enhle kule sifunda. Lo mqhudelwano ozokuba kuyona lenkundla ngoSpethemba 22, nonyaka siwusungule ngemuva komhlangano esibe nawo eGoli lapho sibone kungcono ukuthi kube khona esikwenzayo ekutheni sithuthukise abagijimi ukuze bakwazi ukuqhudelana nabanye emazingeni omhlaba,” kubeka uBantsi.Uthi basabela kwikhwelo likamengameli we-IAAF uSebastian Coe, elithi akuthuthukiswe lomdlalo ngendlela esezingeni eliphezulu.“Siyisifunda sibe sesihlala phansi sabheka sazibuza ukuthi ngabe yiliphi iqhaza esingalibamba ekusabeleni kuleli ikhwelo.“Emhlanganweni esibe nawo eGoli siqhamuke nohlelo oluzothuthukisa imiqhudelwano yethu ngaphandle kokuthi imbe eqolo,” kuqhuba uBantsi.Uthi esikhathini esedlule ngokujwayelekile bebe nemiqhudelwano lapho ihlukaniswa khona ngokwezigaba okunge seYouth namaJunior.“Indlela endala ubuthola amazwe noma izinhlangano zihlanganisa amaqembu amabili nobekugcina kudla izimali ezishisiwe.“Ngale ndlela esiqhamuke nayo uthola ukuthi sekusetshenziswa indawo eyodwa yokudlala, eyokulala kanye nabaphathi bomqhudelwano bayahlangana kube yinto eyodwa.”Uphinde waveza ukuthi ngenxa yokuthi akuwona wonke amazwe ale sifunda anothile kwezomnotho nakwaziyo ukuthi ahambise abagijimi babo emazweni ase-Europe ukuyogijima khona ukuze bakwazi ukuziphendlela indawo emiqhudelwaneni emikhulu njengo World Championship, Olympic neDiamond League.“Sibe sesiqhamuka nokusungulwa kwalo mqhudelwano owuchungechunge, ozogijinyelwa emazweni amahlangu okuzokuba yiNingizimu Afrika, Mauritius, Zambia, Botshwana neZimbabwe. Ukuqoka lamazwe kungenxa yokuthi kuzokuba lula ukufinyelela kuwona kwabagijimi,” kuchaza uBantsi.Uthi lapha esifundeni esiseNingizimu kubagijimi abaphethe amarekhodi izindondo zemiqhudelweano emikhulu njengo-Olympic noCommonwealth Games.“Asimdingi umgijmi oqhamuka ngaphandle yize sizokuba nabo esizobamema ukuze siwuqinise ngokuwakhela isithunzi emazweni omhlaba.Lo mqhudelwano uzoqala eNingiziimu Afrika nonyaka bese kuthi ngonyaka ozayo usabalalele emazweni amathathu uma singeke sikwazi ukuwudlalela kuwona wonke.“Ukuze sikwazi ukuqhubekela phambili sidinga abaxhasi.""Yingakho sibe nesivumelwano neWWS Group ukuthi kube yiyona esihlwayena abazosixhasa,” kusho uBantsi.UThemba Njilo, iMeya yoMsunduzi, uthe kuyena kube wukusuku olukhulu lokuthi kugcine kumenyezelwe ukusebenza kwale nkundla asethole ukuthi ingenye yezisezingeni lomhlaba.“Le nkundla siyakhe ngemali elinganiselwa kuR91 million.""Ngesonto elizayo sizokube siyinikezela ngokusemthethweni komengameli bomdlalo wejubane.""Abantu baseMgungundlovu namaphethelo abaphume ngobuningi babo ukuzokwethamela lomqhudelwano ozophakamisa igama ledolobha,” kusho uNjilo.",Kwethulwe umqhudelwano i-Africa Athletics League
"UFUNA uMnyango wezeMpilo uqale uphenyo ngokushona kosana lwakhe lubelethwa owesifazane waKwaMashu.UNksz Dimakatso Mogoje (27) uthi usola ubudedengu babahlengikazi baKwaMashu Poly Clinic ngalesi sigameko.“Ngifuna kube khona isijeziso esinzima esizonikezwa laba bahlengikazi uma kutholakala ukuthi banecala ngokufa kwengane yami,” kusho uNksz Mogoje.Elanda ngesigameko esimehlele uthe ubekhulelwe esenezinyanga eziyisishiyagalolunye ngenyanga ephelile, uJulayi.Uthe ngomhla ka-19 uphoqeleke ukuthi anikele kulo mtholampilo ngesikhathi ezwa izinhlungu esiswini .“Ngichaze kahle ngezinhlungu kubahlengikazi engabafica endaweni yabagulayo, base bethi angiphuthume egunjini lababelethayo. Bengisola ukuthi ngiyabeletha, noma bekungakaqhumi amanzi njengenjwayelo,” kusho uNksz Mogoje.Eqhuba uthe abahlengikazi ababili abafica egunjini lababelethayo bambuza ukuthi aseqhumile yini amanzi.“Ngithe uma ngiphendula ngithi cha, bavele bangihleka. Oyedwa wabo wangibuza ukuthi eyesingaki ingane engiyikhulelwe. Ngimtshelile ukuthi eyesibili. Uvele wathi njengomama ongaqali ukuzala, kufanele ngizazi izinkomba zokubeletha,” kusho uNksz Mogoje.Uthe ngaleso sikhathi laba bahlengikazi bamphindise endaweni yabagulayo bengazange bazihluphe ngokumxilonga.“Banqaba noma sengisho ukuthi ngiyayizwa ingane ifuna ukuphuma. Bese kubuhlungu emanyongeni kungasahambeki. Egunjini labagulayo nganikwa amaphilisi ezinhlungu ngagoduka,” kusho lo mama.Utshele Isolezwe ukuthi ngalelo langa akalalanga ubusuku bonke ebhuqwa yizinhlungu.“Kuphoqile ukuthi isoka lami lingiphuthumise esibhedlela eKing Edward ngakusasa. Ngithe ngibambe ulayini, ngabonwa omunye umhlengikazi.Uvele wangiphuthumisa egunjini labakhulelwe ngaxilongwa. Odokotela bathe ingane isikhathele kakhulu futhi ingase ingaphili ngoba kudala izama ukuphuma,” kusho uNksz Mogoje.Uthe uhlinzwe ngokushesha yakhishwa ingane kodwa yashonela ngaphandle.“Ibuhlungu inhliziyo yami. Ukube ngithole ukunakwa ePoly Clinic ngabe kusheshe kwabonakala ukuthi ingane isengcupheni yokushona. Ngifuna bajeze abahlengikazi abangiphatha kabi bakhombisa ukungayilandeli imigomo kahulumeni eqhakambisa ukubeka abantu phambili. Sengisifakile isikhalazo,” kusho uNksz Mogoje.Ethintwa ngalolu daba okhulumela uMnyango wezeMpilo, uNksz Ncumisa Mafunda, uzwakalise ukudabuka ngokudlula emhlabeni kwengane.“Ukufika emhlabeni kwelungu elisha emndenini kuletha intokozo. Ngale kokwenzelela, iningi labahlengikazi bezempilo lisebenza ngokuzikhandla ngoba liqonda ubumqoka bomsebenzi eliwenzayo, bese kuba ilelo dlanzana labahlengikazi elizingaphathi kahle iziguli,” kuqhuba uNksz Mafunda.Uthe umnyango usuthole ukuthi isifunda esilawula isikhungo esithintekayo sesiyalele abaphathi balesi sikhungo ukuba benze uphenyo lwangaphakathi ngalolu daba.“Uma kukhona otholakala enecala uzothathelwa izinyathelo ezifanele,” kusho uNksz Mafunda.",Oshonelwe wusana ufuna kujeze onesi
"UHLONISHWE ngomngcwabo osezingeni eliphezulu ugogo oneminyaka engu-82 obengesenabani waseMondlo, oshone ngenyanga edlule.UNkk Agreeneth Sibisi (82) ungcwatshwe emzini wakhe, izolo ngosizo lukahulumeni luka-Operation Sukuma Sakhe obuhambisana nazo zonke izinhlaka zikahulumuneni okubalwa kuzo namaphoyisa.USihlalo kaSukuma Sakhe okuwuhlaka olusingethwe ihhovisi likaNdunankulu waKwaZulu-Natal, uNkk Hlengiwe Ndlozi, uthe ugogo bamthola ngesikhathi kugujwa usuku lokuzalwa kukaDkt Nelson Mandela nyakenye.“Ngesikhathi simthola ugogo wasichazela ukuthi akanasihlobo ngoba umyeni wakhe nezingane sebashona. Sacela ukumyisa ekhaya labadala kodwa wenqaba. Yingakho sanquma ukuba simnikeze usizo ehleli kwakhe eNceceni.“Kuthe ngenyanga edlule satshelwa yikhansela laku-ward 17, eNceceni ukuthi ugogo akasekho emhlabeni,” kusho uNkk Ndlozi.Uthe yilapho bengenelele khona bacela yonke iminyango kahulumeni okuhlanganisa namaphoyisa nosomabhizinisi bendawo ukuze bakwazi ukumngcwaba.“Nakuba ebengasenabani kodwa simhloniphe ngomngcwabo onesizotha ngoba umphakathi nawo ubuphume ngobuningi uzomphelezela okokugcina,” kuchaza uNkk Ndlozi.Uthe nakuba ugogo ebengenabani kodwa okuhle ukuthi ubenawo umazisi futhi eyihola impesheni.Uqhube wathi ubunzima buvele eseshonile bengakwazi ukumenzela incwadi yokumngcwaba kanti basizwe induna yendawo.",Ufihlwe kahle ugogo obeyintindili
"ISAZI somnotho nezomthetho uSolwazi Bonke Dumisa sithi ukucinywa kukagesi kuzoba nomthelela omubi kwezomnotho.UDumisa uthe ukucinywa kukagesi yikona okuholele ekutheni iNingizimu Afrika ilengele kwinzikamnotho kumakota amabili alo nyaka.“Ukucinywa kukagesi kusho ukuphazamiseka kokusebenza kwezimboni ezihlukene. Lokhu kusho ukuthi imali isuke ingangeni ngalawo mahora okusuke kucinywe ngawo ugesi. Uma izinkampani zikhiqiza kancane kusho ukuncipha kwempahla eziyidayisayo nokuncipha kwemali engena emnothweni wethu.Ukucinywa kukagesi yizindaba ezimbi ikakhulukazi kulo mnotho wethu ongakhuli ngendlela egculisayo,”Esitatimendeni esithunyelwe abezindaba, ngabase-Eskom bathe ukucinywa kukagesi kudalwa wukufa kwemishini.Bathe kunama-boiler tube avuzayo futhi kufe ibhande elihambisa amalahle esiteshini sikagesi iMedupi ngoMgqibelo okuholele ekutheni lesi siteshi sibe namalahle amancane.Lokhu bathe kuholele ekutheni basebenzise ama-generator okusho ukuthi udizili wabo wehlile.Baxolisile kubantu baseNingizimu Afrika bathi ukucinywa kukagesi ngokohlelo lwesigaba sesibili okuwukucinywa kukagesi ezindaweni ezimbili amahora amabili kanye kanye kubalulekile ukuze kuqinisekiswe ukuthi izwe alibi sebumnyameni isikhathi eside.INingizimu Afrika yagcina ukucinyelwa ugesi ngoMashi emuva kwesishingishane esasihlasele eMozambique.Okwamanje akucaci ukuthi ugesi uzocinywa kuze kube nini njengoba abakwa-Eskom bethi bebengalindele ukuthi kuzofa imishini yabo.UNksz Natasha Mazzone okhulumela iDA kwezamabhizinisi kahulumeni uthe uphoxekile ukuthi i-Eskom icime ugesi ekubeni yayithembisile ukuthi ngeke ucinywe ngoSepthemba nango-Okthoba.Uthe lokhu kuzowisa umnotho wezwe ngoba kulahleka uR1 billion ngosuku uma kucinywa ugesi eNingizimu Afrika.“Uma singenawo ugesi kusho ukuthi izimboni azikhiqizi. Imali iyahamba ezweni ngoba ucwaningo luthi kulahleka uR1 billion njalo uma kucinywa ugesi. Sifuna i-Eskom ibe nozinzo kodwa akubukeki sengathi luzoba khona uma kusacinywa ugesi.”UMnuz Stanford Mazhindu okhulumela inyunyana yabasebenzi i-UASA uthe ukucinywa kukagesi kubi emnothweni wezwe, kuzokwandisa isibalo sabantu abangasebenzi.“Siyacela uMengameli Cyril Ramaphosa amemezele izinhlelo zokulungisa i-Eskom ukuze kuphele ukucinywa kukagesi.Uma ugesi ucinywa izinsuku eziningi umnotho ngeke ukhule ngoba abaqashi bazonciphisa amahora asetshenzwa ngabantu. Abantu bangase bagoduke nemali encane njengoba kuza uDisemba uma ugesi ulokhu ucinywa njalo.” kusho uMazhindu.Uma ufuna ukubheka ukuthi ugesi ucinywa nini ngakini ungavakashela i-website kaMasipala weTheku ucindezele le-link Loadshedding link: bit.ly/11KH4duAbahlala kwezinye izindawo bangangenakwi-website yakwa-Eskom.",Kulahleka izigidi ngokucisha ugesi
"KUVELA ukuthi kunombango oshisa phansi wezikhundla sokuba wuthishomkhulu nesephini lakhe esikoleni iMvuzo High esishiswe entathakusa ngeSonto.Lokhu kuvele emhlanganweni ophuthumayo obuyizolo eMvuzo High, eseFrance, eMgungundlovu.Ithumba liqhunjuzwe nguMnuz Dumisani Shandu owayeyiPhini likaSihlalo wesigungu esilawula isikole esahlakazwa.Uthe ngesikhathi iMvuzo High ingakathutheli eFrance babengenazo izehlo zobugebengu futhi nothisha babeyimbumba ngoba baningi ababebheke isikhundla sokuphatha uma iMvuzo isiseFrance.“Isikole sesigqekezwe izikhawu eziwu-16 kodwa kuyamangaza ukuthi esidala sasingagqekezwa phezu kokuba sasingenawo amawindi. Ngeke ngithi inkinga wumphakathi ngoba siyasebenzisana nezinhlaka ezithintekayo futhi umphakathi uyiso lesikole kodwa kunombango oshisa phansi oqale emuva kokuqokwa kukathishomkhulu. Baningi ababesibhekile isikhundla. Kuthe uma kufakwa omunye umuntu kwaqala kwanezinkinga esikoleni,” kusho uShandu.Uthe kumanje iMvuzo High ayinaso isigungu esilawula isikole kodwa kunabantu ababesesigungwini esidala abavala amasango esikole.Njengoba izingane zakwezinye izikole beziyoqala ukufunda eMvuzo High bekungabonwa noyedwa umfundi futhi nothisha bathe bebesaba ukuya esikoleni emuva kokuthi sishisiwe kwaze kwalinyazwa nezimoto zabo emhlanganweni akade benawo ngoLwesibili.UMnuz Sandile Madlala onguthishomkhulu waseMvuzo High uthe banqume ukuthi baye eseketheni ngosuku lokuvulwa kwezikole bangayi esikoleni ngoba othisha bazibona bengaphephile. Uthe abafundi baphatha izikhali esikoleni, abazali abayihambeli imihlangano wathi udinga uxhaso emnyangweni nasemphakathini.UNgqongqoshe wezeMfundo KwaZulu-Natal, uMnuz Mthandeni Dlungwane, uthe iyamcika indaba yokubangwa kwezikhundla ngoba iphazamisa imfundo nekusasa lezingane. Ucele othisha ukuthi bangazibangi izikhundla ngoba miningi imisebenzi esazovela eMnyangweni wezeMfundo abale kuyo eyabaluleka ngezifundo, abaphathi bamasekethe nezinye izikhala ebezingagcwalisiwe.Uthe ulindele umbiko ozochaza ukuthi kungani kufinyelelwe esinqumeni sokuvala isikole. “Sizosilungisa isimo eMvuzo High futhi sizoseka isikole ngakho konke esikudingayo. Ngeke sibushintshe ubuholi obukhona. Labo abangazange bazithole izikhundla kufanele bamukele ukuthi abazitholanga baseke ubuholi obukhona esikoleni,” kusho uDlungwane.Uxwayise othisha abasebenzisa izingane ukufeza izinhloso zabo ukuthi baqaphele ngoba uma bebanjwa bazobikwa ophikweni olubhekelele ukusebenza kothisha bese bephucwa amalayisensi okusebenza.",Umbango wezikhundla esikoleni esishisiwe
"SAMUKELWE ngo-elethu amaqembu ezepolitiki KwaZulu-Natal, isinqumo sikaMengameli Cyril Ramaphosa sokuvumela imihlangano yezepolitiki esigabeni sokuqala somvalelandlini.URamaphosa wehlisele izwe esigabeni sokuqala, exegisa imigomo kathaqa, wathi isivumelekile imihlangano yezepolitiki yabantu abawu-250 abahlanganyela endaweni evulelekile ngaphandle noma abangu-100 endaweni evalekile.Okhulumela i-ANC KwaZulu-Natal uMnuz Nhlakanipho Ntombela, uthe isinqumo sikamengameli sizobanika ithuba lokuhlela izingqungquthela zezifunda okumele zisingathwe, bakhankase futhi baxhumane nemiphakathi kuqalwe uhlelo lokukhetha abantu abazomela i-ANC okhethweni lohulumeni basekhaya.UMengameli we-IFP uMnuz Velenkosini Hlabisa, uthe lokhu kuzobanika ithuba lokukhankasela ukhetho lokuchibiyela ngo-Ephreli, nolohulumeni basekhaya oluzoba phakathi kuka-Agasti noNovemba nonyaka.“Sisamukela ngokuqonda lesi sinyathelo ukuthi asikadluli kwiCovid-19. Basebaningi abantu abathelelekayo futhi siya ePhasikeni, uma kunobudedengu ingalandelwa imigomo sizongena kwisivuvu sesithathu saleli gciwane,” kusho uHlabisa.Umholi weDA KwaZulu-Natal uMnuz Zwakele Mncwango, uthe kube isinqumo esibalulekile ngoba kuyiwa okhethweni.“Kumele siye kubantu sikhulume nabo ikakhulukazi emakhaya lapho imibuthano ihamba phambili khona. Umengameli bekumele acabangele namaciko, oDJ nabahleli bemicimbi abadlelwa imizi, izimoto abaokuhlakazeka nemindeni yabo ngoba abasakwazi ukuba nemicimbi,” kusho uMncwango.UMnuz Vusi Khoza onguSihlalo we-EFF KwaZulu-Natal, uthe basishayela ihlombe lesi sinqumo wathi bese bembhalele incwadi yabameli uRamaphosa befuna avule leli thuba.“Sijabule ngesinqumo ngoba sesizokwazi ukukhankasa futhi sibuyele ePhalamende ngoba amasela abezidlela imali ngenxa yokuthi imihlangano isingathwa ngohlelo lobuchwepheshe,” kusho uKhoza.UNobhala jikelele we-NFP uMnuz Canaan Mdletshe, uthe kubathokozisile ukuvulwa kwethuba lemihlangano yezepolitiki.“Ukhetho selusemome, siqale ukululungiselela ngo-2019 ngakho kumele siye kubantu siyokhuluma nabo ngezinto esizobenzela zona uma sinqoba ukhetho. Lokhu kuzosinika ithuba elihle lokuba senze amalungiselelo,” kusho uMdletshe.",Awezepolitiki athi azoqala akhankasele ukhetho
"IPHINI lesibili eqenjini elikhulu le-Orlando Pirates, uBenson Mhlongo, libona ugcobho endleleni okuhlelwe ngayo iMultichoice Diski Challenge ephinde yadliwa yiLamontville Golden Arrows ngeSonto kulandela ukugingqa yona iBucs emdlalweni oqinisekise ukuthi Abafana Bes’thende basendleleni ebheke eSpain.Ayikho imininingwane egcwele okwamanje ngohambo lompetha beDiski Challenge okuthiwa lubheke eSpain hhayi eNetherlands okuyilapho i-Arrows iye khona ngemuva kokudla lesi sicoco ngo-2015. Namanye amaqembu ake asidla lesi sicoco njenge-University of Pretoria neMamelodi Sundowns avakashele eHolland kulandela ukuhlabana kwabo.Okukhathaza uMhlongo akuluthinti neze lolu hambo kodwa lo mqeqeshi osebenza ngaphansi kukaMilutin Sredojevic noRulani Mokwena ukhala ngendlela okuhlelwe ngayo lo mqhudelwano.“Angifuni ukuzwakala njengomuntu onyazayo kumbe odla amandla abakwaMultichoice ngoba umsebenzi wabo muhle. Akekho ongasiboni isandla seDiski Challenge kwi-Absa Premiership. Kuyinkinga kithina kodwa ukungabi nesikhathi esanele sokubahlola kahle abadlali asebekulungele ukunyukela esigabeni esikhulu. Mincane imidlalo uma ingu-15. Mincane kithina leyo midlalo ukubabona kahle abadlali ngoba kwesinye isikhathi abanye ababi khona ngoba belimele kanti kubuye kube khona nezigwebo zamakhadi,” kusho uMhlongo.Ngokwakhe kungangcono uma isizini ingagcwaliswa ibe nomdlalo womlenze wokuqala nowesibili.“Uma imidlalo ingu-30 maningi amathuba okuthi umdlali azibonakalise. Ngisho angaphazanyiswa amakhadi nokulimala kodwa uma isizini inemidlalo engu-30 nethuba lokululama likhona futhi liningi. KwiPirates kunabadlali abagcina bengakhushulwanga kodwa uthi usukucubungula lokho kukucacele ukuthi ube nebhadi mhlawumbe walimala isikhathi eside. Uma weqiwe imidlalo eyisithupha kwisizini enemidlalo engu-15 mancane kakhulu amathuba okuthi kube khona okwenzayo ngemidlalo esuke isele ngingasakubali-ke ukuthatha iso lomqeqeshi,” kusonga uMhlongo.Imidlalo yeMDC:NgeSonto: Cape Town City FC Reserves v Free State Stars Reserves (Parow Park, 10am); Kaizer Chiefs Reserves v AmaZulu Reserves (King Zwelithini Stadium, 11pm); Chippa United Reserves v Orlando Pirates Reserves (Wolfson Stadium, 12pm); Platinum Stars Reserves v Polokwane City Reserves (Royal Bafokeng Stadium, 12pm); Bloemfontein Celtic Reserves v Maritzburg United Reserves (King Zwelithini, 9am); Bidvest Wits Reserves v Golden Arrows Reserves (Bidvest Stadium, 1pm); SuperSport United Reserves v Baroka FC Reserves (TUT Stadium, 12pm); Ajax Cape Town Reserves v Mamelodi Sundowns Reserves (Ikamva Stadium, 12pm)",UMhlongo ubona ugcobho ngeMDC
"NJENGOBA kusasa kusongwa imidlalo yeDStv Premiershi, akungatshwazwa ukuthi amehlo azobe ebheke ukuthi izinkunzi zaseSoweto, iKaizer Chiefs ne-Orlando Pirates zizokuthola yini ezikudingayo, ukuze kube khona okubambekayo ezithi zikwenzile kwiligi kwisizini ka-2020/2021.IziMpofana zizovala ngokuqhuthana neTS Galaxy, eMbombela Stadium kusasa ngo-3 ntambama. Ngesikhathi esifanayo iBucs izobe igadulisana neTshakhuma Tsha Madzivhandila e-Orlando Stadium, eSoweto.Amaphuzu amathathu kwiChiefs angase ayinikeze ithuba lokungena kwiTop 8, okusho ithuba lokudlala kwiMTN 8 ekuqaleni kwesizini ezayo. IPirates yona izobe ilwela amaphuzu amathathu, ukuze ingabe isagudluka endaweni yesithathu ephethe ithikithi lokudlala kwiCaf Confederation Cup ngesizini ezayo. Amakhosi amelwe wukunqoba kwiGalaxy, okuyiyona evale kwiTop 8 ngaphambi kwemidlalo yokugcina.Ukuhluleka kwiChiefs wukunqoba kwiGalaxy, kuzobe kusho ukuthi le sizini ingenye yamabi ukuwedlula wonke emlandweni waleli qembu elaziwa ngezicoco.Kusengenzeka futhi konakale kakhulu kwiChiefs uma ingabuyi nalutho eMbombela ngoba iBloemfontein Celtic neBaroka FC bangayeqa uma benqoba imidlalo yabo yokugcina.""Sizowuhlelela ngendlela efanele owokusonga isizini. Umqoka kakhulu lo mdlalo ngoba nakuwona sidinga iwini, hhayi okunye.""Bazohluka kancane abadlali esizoya ngabo kwiGalaxy kodwa ukwazi ukuthi sisalelwe wumdlalo owodwa, okuyiwona futhi esingahlenga ngawo isizini, kwanele ukukhuphulela abadlali ukuzethemba,"" kusho u-Arthur Zwane oyibamba leChiefs.Awumkhulu kangako umehluko phakathi kokufunwa yiChiefs kulokhu okudingwa yiPirates ngale mizuzu engu-90 esele yesizini.IBucs kumele inqobe kwiTTM ukuze izibekisele indawo kwiConfed ngesikhathi esifanayo imincele ukuthi iGolden Arrows iyahlulwa yiStellenbosch FC eThekwini.Okungasiza iPirates wukuthi ishaye inqwaba yamagoli kwiTTM ngoba uma ingakwenzi lokhu, i-Arrows ingabeqa kube iyona eqeda isendaweni yesithathu. ""Sisalelwe wumdlalo onzima futhi siya kuwona sazi ukuthi uma singatholi amaphuzu agcwele isizini yethu izoba ngemnyama ngaphezulu kwalokhu eyikhona.""Kuhle ngoba siya kwiTTM sizethemba kulandela iwini kwiBaroka. Kucacile, (kuphakathi kokuthi) siyawina noma sivulela abanye ukuthi bangene,"" kusho uJosef Zinnbauer oqeqesha iPirates.UMandla Ncikazi oqeqeha i-Arrows, uthe bazimisele ngokuyivala ngezinga eliphezulu iligi. ""Kayikho kangako ingcindezi ngomdlalo wokugcina kodwa kungaba kuhle ukusonga ngokuqoqa amaphuzu agcwele ekhaya, bese konke okunye okwenzekayo kube yibhonasi,“ kusho uNcikazi.",Kubhekwe izinkunzi zaseSoweto kusongwa iligi
"AYIKHO into enochuku njengokungena nokuphuma kwemali uma kukhulunywa ngemali. Ibhizinisi lima nse ngenxa yokungangenikwemali.Ngisho abantu uqobo badinga ukubhekisisa indlela imali yabo engena iphinde isebenze ngayo baqinisekise isimo sabo somnotho.Uma uzwa kuthiwa isimo sezimali sikahulumeni simanzonzo kusuke kukhulunywa ngayo belu indlela imali engana iphinde isetshenziswe ngayo.Akupheleli nje ebhizinisini, lokhu kungena nokuphuma kwemali singakubuka kumuntu ngamunye noma izizinda ezifana neminyango kahulumeni noma uhulumeni wonkana.Okusemqoka ukuqinisekisa ukuthi imali engenayo ingaphezulu kwemali ephumayo. Lokhu akwenzeki sonke isikhathi njengoba ngezinye izikhathi zonyaka kudingeka imali eningi kunaleyo ekhona.Uma nje unebhizinisi umsebenzi walo okuwukuthunga inyufomu yezikole udinga imali eningi uma kuyophela unyaka ukuze ume ngomumo uma kuvulwa izikole ekuqaleni konyaka.Kanjalo uma uwumzali udinga imali ethe xaxa ngesikhathi sikaKhisimusi nokuvulwa kwezikole. Kuba ngcono-ke uma wazi ukuthi imali engaphezulu kokujwayelekile izodingeka nini ngoba uyakwazi ukuyihlelela. Yingakho iningi lidlala izitokfela ezikhokha ekupheleni konyaka. Kuyenzeka ukuthi uzunywe isimo obungasilindele esidinga imali ngokushesha.Kufanele ukwazi ukuthola imali ngokushesha kungaze konakale.Yilapha-ke odinga ukuba nendlela yokuboleka imali ngokushesha. Uma ungakwazi ukuhlelela ikusasa kahle uzithola usobishini lokudinga imali esheshayo njalo. Uma nje imali ephumayo ingaphezulu kwemali engenayo iyaqala inkinga. Uma kuphuma imali enkulu ngesikhathi esifushane kube kungengo zinhlelo zokuvala isikhala ngokushesha asuke esengena amazi endlini.Yingakho inkohlakalo ezinhlakeni zikahulumeni iyichilo elinomthelela omubi esizweni sonke.Kuba nzima kakhulu uma nokuqoqwa kwentela kungahambi ngendlela njengoba kuyikhona okufakela uhulumeni imali eningi.Inkinga yokungena kwemali nephumayo ivame kakhulu emabhizinisini amancane. Ingwadla abhekana nawo la mabhizinisi ukuthi kufanele abe nemali yokwenza umsebenzi ngaphambi kokuthi kube nemali ayongayo. Ithi ifika imali kufanele ikhokhele omunye umkhiqizo iphinde ikhokhe izikweletu.Uzwa osomabhizinisi bekhala ngokuthi imali iphelela ezandleni.Kuba ngcono uma uqala ibhizinisi ngemali yakho noma unabatshali zimali abazoba nesineke babekezele njengoba ibhizinisi lisakhula.Uma uyiboleka imali kufanele ibe nenzalo ephansi engeke igcine iwisa ibhizinisi. Lokhu kukusiza ukuthi ukwazi ukuboleka imali eyanele kuze kufike lesosikhathi ibhizinisi selisimeme.Emalini oyibolekayo kufanele ubale nemali yokukhokha sona isikweletu lesi okungenani izinyanga eziyisithupha.Akusho-ke ukuthi uboleke ngaphezu kwemali oyidingayo kodwa ukuboleka ngaphandle kokuhlela indlela osebenzisa ngayo imali yebhizinisi kuyingozi impela.Enye inkinga eyenza uhluleke ukuhlela kokungena kwemali nephumayo ebhizinisini ibangwa ukukhula ngokushesha kwalo ibhizinisi.Uma ibhizinisi likhula lidinga imali, uma likhula ngokushesha libeka ingcindezi kuyona indlela imali engena nephuma ngayo.Maningi amabhizinisi awayo ngenxa yokukhula ngokushesha agcine esenezinkinga angakwazi ukulawula indlela imali engena nephuma ngayo.Uma ungenayo indlela yokuthola imali ngokushesha kungcono ukugweme ukukhula okusheshayo.Ngiyazi ukuthi akuzwakali kahle lokhu kodwa kuyisifundo esibalulekile ebhizinisini.Ukwehluleka ukukhiqiza noma ukwenza umsebenzi kunomthelela omubi kakhulu ebhizinisini.Imali engenayo icishe ifane nesabelomali. Umehluko ukuthi isabelomali siwuhlelo lokusebenzisa imali okuncike emalini ekhona noma engenenayo.Isabelomali sisiza ukuthi uhlele izinto ezibalulekile ochitha kuzona imali.Njengoba isabelomali sikutshela ukuthi kufanele wenzeni ukuze ufike lapho uya khona.Akulula impela ukwazi ukuthi ikusasa liphetheni kodwa kubalulekile ukuhlelela izimo ezihlukene ezidinga imali.Kufanele imali ibe khona ngesikhathi edingeka ngaso.Lokhu kudinga uhlelo lokuthi wenzenjani uma kufika isimo esidinga imali ngesikhathi ingekho.Ngaphandle kwemali kuba nzima ukunyakaza kanti kungasho ukushabalala kwebhizinisi.Sebenzisa ulwazi lwe-cashflow ukuthi uhlele kahle ikusasa lomnotho wakho.- SIKHULA NGOMNOTHO",Ezezimali: Imali engenayo mayibe ngaphezulu kwephumayo
"UMETHULI wohlelo lwasekuseni kwiGagasi FM, uMzokoloko, ufuna ukugwema ukuthi abafundi abaphothule u-matric ngonyaka odlule bafane naye ngokungaqhubeki nemfundo ngenxa yokuntula imali.UMzokoloko, owethula i-I Love Mornings With Mzokoloko ngo-6 kuya ku-9 ekuseni, uqale uhlelo lokupha izitshudeni imifundaze.Imifundaze uyikhipha ngaphansi kwenhlangano yakhe iMzokoloko’s Heart ngokubambisana neBerea Technical College.“Ngemuva kokuphothula * -matric ngangingenayo imali yokufunda. Ulwazi lwalungekho ngoba ukuba lwalukhona ngangizozama imifundaze. Uma uphasa kahle futhi unolwazi amathuba ayavuleka,” kusho uMzo.Uthe yingakho ezopha izitshudeni ezinhlanu imifundaze yokufunda noma yini zize ziphothule izifundo zazo.“Okumele bakwenze wukungithumelela imiphumela yabo kanjalo nencwadi eshoyo ukuthi kungani kumele baxhaswe. Ukuthumela kuzovalwa ngoFebhuwari 9 bese simemezela abawinile,” kuchaza uMzo.Uthe imininingwane uyifakile emakhasini akhe ezinkundleni zokuxhumana.Uthe uyikhathalele imfundo nokuyingakho yena nethimba lakhe lasekuseni behambela izikole beyogqugquzela abafundi ukuze bazimisele.Lo msakazi ophinde abe nguDJ wasezindaweni zobumnandi ubuye wadalula ukuthi usehlukene nenkampani yokuqopha iMabala Noise Entertainment.Ngonyaka odlule ukhiphe ingoma ethi Ngena Enganeni kuyo le nkampani.“Isivumelwano ebenginaso bekungesengoma eyodwa. Sengiyazenzela manje. Ngifundile ngabe sengithi angizenzele izinto ngoba ngaleyo ndlela awukhombi muntu ngomunwe uma izinto zingenzeki,” kusho uMzo.Ngesonto eledlule ukhiphe ingoma entsha ethi Onjengawe apike kuyo iThee Legacy noDr Moruti.“Njengoba kuqala unyaka nje ngithe angikhiphe ingoma epholile futhi ifike kahle ngoba ngenyanga ezayo yinyanga yothando. Nayo ikhuluma ngothando futhi incoma abantu besifazane,” kusho uMzo.Ingoma iphume enkampanini yakhe iMzokoloko Events.",OweGagasi nosizo lwemifundaze kubafundi
"KUME ukusebenza emafemini aseJacobs, eThekwini, akhelene neKings Victory Trading, emuva kokuqubuka komlilo kule femu.Izolo iKings Victory ishe yangqonga, uMasipala weTheku ukhiphe umyalelo wokuthi wonke amafemu akhelene nalena akhiphe abantu ukuze bangahogeli intuthu nokuthi baphephe.Isolezwe lithole ukuthi le femu esekhoneni lomgwaqo uShetland noChelmer iqashe inqwaba yabasebenzi futhi inamanye amabhilidi aseJacobs.Leli phephandaba lihoshe umoya wokuthi iKings Voctory Trading yinkampani eyodwa neJini Trading eyasha ngonyaka odlule yona eyayikuGavin Road.Abasebenzi abangathandanga ukudalulwa amagama bathe bezwe ngozakwabo bekhala ngokuthi kuyasha basebethatha okuseduze baphumela ngaphandle.Baveze ukuthi bezingekho izinsiza zokucima umlilo futhi inkampani yabo ayikaze ibafundise ukuthi bayokwenza njani uma kwenzeka kusha.“Sihola njalo emuva kwezinsuku eziyisikhombisa asazi-ke noma sizowuthola umholo waleli sonto. Azikho izigubhu zokucima umlilo. Asazi noma amapayipi axhunyiwe ayasebenza yini. Okwamanje kulashwe abantu abathathu abahogele intuthu, akekho olimele kanzima,” kusho omunye umsebenzi.UMnuz Desmond D’SA oyisishoshovu sezemvelo kwiSouth Durban Community Environmental Alliance (SDCEA), uthe uMasipala weTheku akanalo uhlelo olucacile lokuvikela umphakathi uma kusha amafemu.ISHE yangqongqa ifemu yabomdabu baseChina eyenza izicathulo eJacobs kodwa akekho oshonile Isithombe: Nqobile Mbonambi/African News Agency(ANA)“Kunamafemu amaningi ayingozi eNingizimu yeTheku lana ko-Austerville naseWentworth ngakho kufanele kube nendlela yokususa abantu uma kuqubuka umlilo. Akuqali ukuthi kushe ifemu lapha eJacobs sekuyinto eyenzeka njalo ngoba kushe eyamafutha, eyezinsimbi enye yasha nangonyaka odlule,” kusho uD’SA.UMnuz Robert McKenzie wabezimo eziphuthumayo KwaZulu-Natal i-Emergency Medical Services (EMRS) uthe abantu ababili balashelwe endaweni yesigameko kwathi oyedwa waphuthunyiswa esibhedlela.UDivisional Commander Trevor Stevens wezicishamlilo eThekwini uthe imbangela yomlilo isaphenywa.Abanikazi befemu banqabile ukuphawula ngesikhathi beficwa efemini.Esitatimendeni esithunyelwe kwabezindaba, uMnuz Msawakhe Mayisela oyinhloko yezokuxhumana esabambile kumasipala uthe banezinhlelo ezicacile zokucima umlilo uma kunezimo eziphuthumayo eziqinisekisa ukuthi umphakathi uyavikeleka. Wathi isaphenywa imbangela yokuqala komlilo kodwa abantu kula mafemu baceliwe ukuthi baphume ukuze baphephe.",Isidumo kusha ifemu eThekwini
"UMHOLI kazwelonke weDemocratic Alliance (DA) uMnuz Mmusi Maimane, uthe uzohola umbhikisho ozolubangisa ekomkhulu le-African Global Operations ebeyaziwa phambilini ngokuthi iBosasa.Lokhu kulandela ukuvela kokuthi iBosasa yanikeza uMengameli Cyril Ramaphosa uR500 000.“Ukuzivumela kukaRamaphosa akwenze muva nje ukuthi iBosasa yanikela ngoR500 000 ekukhankaseleni kwakhe ekubeni enguMengameli we-ANC, akwehlukene nokukhwabanisa nokuthi kudinga ukuphenywa kabanzi,” kusho ihhovisi likaMaimane.Uthe iBosasa isike yanikela ngemali emalungwini ePhalamende amaningi e-ANC, kongqongqoshe, izikhulu ezithile, nasemndeni kamengameli.Kubikwa ukuthi iBosasa isithole uR10 billion ngamathenda kahulumeni.Uthe isitholwe nayiSpecial Investigating Unit (SIU) ithinteka ekukhwabaniseni nasenkohlakalweni.“Imali yeBosasa ingcolile. Umengameli kumele aziphendulele ebudlelwaneni anabo obuhambisana nenkohlakalo kwezamabhizinisi nale nkampani,” kusho uMaimane.Kusolwa ukuthi isikhulu sakwaBosasa uMnuz Gavin Watson, sanikela endodaneni kaRamaphosa u-Andile.Emva kwezinsuku ezingu-10 uRamaphosa washintsha ayekushilo ePhalamende, wathi le mali kwakuwumnikelo wokuqhuba umkhankaso wakhe wokuba umengameli, wathi wayengenalo ulwazi ngayo.Phambilini ePhalamende uRamaphosa wayekade ethe ngokwazi kwakhe, le mali yakhokhelwa indodana yakhe u-Andile ngomsebenzi ewenzela iBosasa.",Imali yeBosasa ingcolile – DA
"MTHOKOZISI MNCUSENIA SIKHO isidingo sokuthi abadlali beLamontville Golden Arrows bachazele abantu ngoba okwenzeke kuyona kufana nobekudaliwe futhi akukho okunye abasengakwenza ukugwema isimo abakusona.Lawa ngamazwi kaPhilani “Maoti” Shange ongomunye wabadlali abadala kuBafana Bes’thende abadliwe yizembe ngoLwesibili beshaywa AmaZulu ngo 1-0 ePrincess Magogo, KwaMashu. NgoMgqibelo bavale isizini ngesibhaxu beshaywa yi-Orlando Pirates ngo 3-1 eMoses Mabhida Stadium.Ngokusho kukaShange akuphelile nge-Arrows. Izovuka, futhi uma isibuya ukhakhayi luzobe seluqine ngokwanele ukuthi iphinde ihlale isikhathi eside esigabeni esikhulu i-Absa Premiership.“Akekho ongaphathekile kabi kithina njengabadlali. Okusehlele kubuhlungu. Kubuhlungu futhi ukubona abantu baKwaZulu-Natal bephuke umoya ngale ndlela. Siyazi singabadlali ukuthi sibenzele phansi. Siyazazi izinkinga ezidale ukuthi isimo size sifike kuleli zinga, yikhona nje ukuthi izinkinga zeqembu ngeke ngizineke ephephandabeni,” usho kanje uShange enkulumweni abe nayo neSolezwe.“Akuphelile ngaBafana Bes’thende. Lokho ngiyakufungela. Alikho ikhaya elingabi nazo izinkinga kodwa okumqoka wukuthi siphuma kanjani kulolu bishi esizifake kulona. Ngabe ngidlala ngabo ozakwethu, sizame konke ebesingakwenza kodwa-ke kwacaca sekuya ngasekugcineni ukuthi uMdali wayehlele ukuthi kube yithina esehlela kuNational First Division (NFD) kulokhu.”UShange, osineminyaka eyisishiyagalombili egijima ku-Arrows akakhombisi izimpawu zokuba nenkinga nokwehlela esigabeni esingezansi naleli qembu.“Engikwaziyo wukuthi nginenkontileka neGolden Arrows ngakho-ke okushiwo yimina akubalulekile kangako. Yibona abaphethe impilo yami njengoba nginenkontileka. Konke kusezandleni zikaSisi Mato (uMato Madlala ongusihlalo we-Arrows),” usho kanjeezwakala nokho ukuthi ushayekile emoyeni.Njengoba ekhuluma kanjena, uThanduyise Khuboni, ukaputeni we-Arrows, ucashunwe kuma-website ebhola naye efunga egomela ukuthi iqembu lizobuya kuNFD futhi uma selibuya lizokube seliqine kakhulu kunakuqala. Akazange nokho aphumele obala uma ebuzwa ukuthi uzokwehla nalo yini iqembu abelihola esigabeni esikhulu.Iyaqala ukudliwa yizembe i-Arrows kusukela yakhushulelwa esigabeni esikhulu ngo-2000. Ihamba nje isike yaba ngompetha beMTN 8 ngo-2009. Yize idliwe yizembe i-Arrows kodwa iwutholile u-R400 000 ngokuphuma unombolo 16.",Akekho ongaphathekile kabi kithina: Shange
"UTHUKA izanya umndeni wowesifazane okuthiwa ubhunyelwe wuyise wezingane zakhe ngophethroli wase emokhela ngomlilo maqede wasabisa ngokuhlasela umndeni wonke eKhangela (eNkunzana), KwaNongoma.UNksz Nompumelelo Mthembu (28) ushone ngoMgqibelo. Icala lakhe - wenqabe ukuthi babuyelane noyise wezingane.Umufi, onezingane ezintathu, kuthiwa ubesebuyele kubo emuva kokuba uyise wezingane emshaye waze wamdlokodla ubuntu bakhe ngesagila ngoMashi. Babekade bexabene ngenxa yemali yesibonelelo sikahulumeni yezingane.UNksz Mthembu wahlala isikhathi eside esibhedlela ekhishwa isagila kwaze kwaphoqeka ukuba akhishwe nesibeletho, kusho umndeni.Kwavulwa icala lokushaya, waboshwa umsolwa kodwa waphuma ngebheyili emuva kokuthi umufi esule icala.Emuva kwalokho umndeni kaNksz Mthembu wabe usumlanda nezingane zakhe ezineminyaka emihlanu, emithathu nezinyanga ezine.NgoMeyi 1 isoka kuthiwa lamhlasela lifuna ukuthi babuyelane ngenkani futhi abuyele kubo nezingane zabo.Ongumalokazana kaMthembu, uNkk Promise Mthembu, uthe kabasalali ngoba umsolwa akaboshiwe futhi ubasabisa ngokubabulala bonke.“Wambhunyela ngophethrloli wase emokhela ngomlilo kubuka abantu. Umufi wagijima waya emfuleni ezama ukuzicima. Umsolwa wamlandela wamcindezela ngetshe emanzini. Okwenza sisabe kakhulu wukuthi umsolwa akaboshiwe. Kumanje uyasifonela uyasisabisa ukuthi uzosishisa sonke nezingane zakhe ngomlilo. Ufuna izingane zakhe ngenkani. Manje siyesaba ukuthi uzosilimaza. Siwabikelile amaphoyisa nawo ayalandula ngoba athi awamtholi. Kubo kuthiwa akaziwa. Singabantu besifazane sihlala sodwa. Sesize sayekisa nezingane esikoleni ngoba asazi noma uzosihlasela yini. Sizokhululeka uma eseboshiwe,” kusho uNkk Mthembu.Umufi kuthiwa waze wathola usizo sekubizwa amadoda endawo. Umsolwa wabaleka. Umufi uyiswe esibhedlela, ubelaliswe egunjini labagula kakhulu waze washona ngoMgqibelo.Ikhansela le ndawo, uNkk Nokubekezela Xulu, ophinde abe yiPhini leMeya kuMasipala waKwaNongoma, uthe kumphethe kabi ukubulawa kwabesifazane ngamasoka abo.Okhulumela amaphoyisa KwaZulu-Natal, uCaptain Nqobile Gwala, uthe bekuvulwe icala lokuzama ukubulala kodwa manje sekungelokubulala. Umsolwa usadukile.“Bekunelinye icala abebhekene nalo lokushaya umufi,” kusho uGwala.",Usabisa ngokuhlasela umndeni 'obulale' unina wezingane ngokumshisa ngophethroli
"Lokhu kungenxa yokuthi abalolu hlelo baphinde balahlwa yicala lokudicilela phansi isithunzi nokuhlukumeza ilungelo lasesithe lo mndeni wakwaMakau.Kulokhu ukuhlulwa kweNo Excuse: Pay Papgeld kuhambisana nenhlawulo ka-R20 000 okufanele ikhokhwe ungakashayi uMsombuluko (namhlanje).Le mali izokhokhelwa uMnuz Mojapela Makau ofake isimangalo kwiBroadcasting Complaints Commission of South Africa (BCCSA) ngokuhlaselwa kwakhe ngosuku lo mshado wakhe owawuseLeondale, eRoodekop, ngoDisemba 8 nyakenye .UMakau uthe wathintwa umngani wakhe ethi umbone kuthelevishini esiqeshini sokukhangiswa kohlelo iNo Excuse: Pay Papgeld ngoJanuwari 23 nangoFebhuwari 9. Uhlelo lwaluveza amazwibela esizini eyayizoqala egabe ngeziqephu ezishisayo.UMakau uthe naye wagcina ezibonele amazwibela, washaqeka.Uthe kwavezwa imifanekiso okwakungavunywanga ukuthi abesiteshi bayithathe.“Abohlelo beholwa ngumethuli walo uMoss Makwati bagasela bengamenyiwe emshadweni, bangena etendeni. Ngenxa yokuthi babengagunyaziwe ukuba semshadweni, kwaba nokuhilizisana. Kwithelevishini kuphinde kuvele neziqubu ezinodlame olwasuka ngaphakathi etendeni phakathi kwabethelevishini nababesemshadweni,” kusho uMakau.UMakau uveze ukuthi amazwibela abebonakala kwithelevishini kwavela nomalume wakhe okhonza ebandleni leZayoni nogcine esequliswa kabi ngokubonakala kwithelevishini.Ukhale kakhulu ngokumosheka komshado wakhe ngenxa yokuquliswa kwakhe ngokungondli ingane yakhe.AbeMoja Love baziphendulele bathi babengenalo ulwazi lokuthi uMakau wayeshadelwa ngosuku abagasela ngalo.Baqhube bathi babehlose ukuya emzini wakhe bamcele aziphendulele ngezinsolo zokungondli kuphela. Baveze ukuthi umethuli wohlelo owangena etendeni, ithimba ayehambisana nalo lasala emgwaqeni. Bathe umqondisi wohlelo wanxusa uMakwati ukuba ayokhuluma noMakau ngoba embona ezihlalele yedwa. Kulapho uMakau aholela khona uMokwati ngaphandle kwetende. UMakau kuthiwa wayekhulumela phansi echazela uMakwati ukuthi isikhathi abafike ngaso asisihle ukuthi kungaxoxwa, wathembisa ukuthi babuye baxoxe. AbeMoja Love basole unkosikazi kaMakau njengowafaka ukushisa nokwaholela odlameni ngesikhathi ebona indoda yakhe inoMakwati.Mayelana nesikhalo sokuthi izicukuthwane ezazisemshadweni azeneme, abeMoja Love bathe ezikhangisweni babuhliphiza ubuso ukuze zingabonakali ukuthi zingobani. IMoja Love ixolisile ngokwenzeka.Ngenxa yesimangalo nobufakazi, iBCCSA inqume ukuthi uhlelo lungasakazwa. Amazwibela ezithombe obekukhangiswa ngawo acishwe angaphinde asakazwe. Iphinde yayalela abalolu hlelo ukuthi baxolise emndenini wakwaMakau.Okhulumela iMoja Love uLindiwe Mbonambi ucele ukuthunyelwa imibuzo kodwa kwaze kwashaya isikhathi sokushicilela engakaphenduli.",AbePay Papgeld baphide balahlwa elinye icala
"UMENGAMELI Cyril Ramaphosa uthi kumhlaba umxhwele ukubona abantu abasebasha bengafuni ukudlulwa amathuba okusungula amabhizinisi abo, ikakhulukazi uma ithuba livela kulesi sikhathi sokubhebhetheka kweCoronavirus .URamaphosa ukusho lokhu encwadini yakhe yamasontonke ephuma ngoMsombuluko lapho ekhuthaza khona abantu bakuleli ngokuthi basukume kube khona abazenzela kona kulesi sikhathi esinzima seCovid-19.“Ngazisa abantu abasebasha ikakhulukazi emalokishini ukuthi abasebenzise amathuba akhona azobawelisela ekubeni ngosomabhizinisi.Wenze isibonelo ngeCloudy Deliveries eseLanga, eCape Town.Uthe okwenziwa yintsha yakule ndawo esisungule ibhizinisi lamabhayisikili ukuthuthela abantu impahla esuka ezitolo babahambisele emakhaya emalokishini, kuyamjabulisa.Ubale nokwenziwa yintsha kwezinye izindawo njengaseLimpopo lapho abantu besungula khona amabhizinisi ngemali encane abanayo, nabo ubethulela isigqoko njengoba sekunabanye abantu asebebaqashile.Uthe osekukhonjiswe abantu bakuleli ezinyangeni ezintathu ezedlule selokhu kwaqala icovid-19, kumenza aziqhenye ngabo.“Okukhonjiswe osomabhizinisi abasebancane, yindlela yokulwa nokusabalala  kwecoronavirus esilethe ushintsho olukhulu endleleni esiphila ngayo nesiqhuba ngayo amabhizinisi,” kusho uRamaphosa.Uthe okwenziwa abantu abasha, kuhambisana nokwenziwa uhulumeni ebambisene nosomabhizinisi, izinyunyana zabasebenzi, izinhlangano zomphakathi, ongoti kwezomnotho namaqembu ezepolitiki ukuhlahla ikusasa emva kokudlula kweCovid-19.URamaphosa uthe akulona kuphela elakuleli elibhekene nale ngcindezi yaleli gciwane, kwazise nomhlaba wonke ubhekene nesimo esifanayo.Ngokuka Ramaphosa, nakuba kukhona uR500 billion owakhishwa uhulumeni ekufukuleni umnotho wakuleli, kumele kube khona izindlela ezinye ezicacile eziwuhlelo oluzosetshenziswa emva kweCovid-19.",URamaphosa utusa abasemalokishini abasungula amabhizinisi kulesi sikhathi seCovid-19
"IQALE phansi intukuthelo novalo kumalungu omphakathi waseMthwalume kudedelwa obesolwa ngokuba umalugaju okuthiwa kudalwe wubufakazi obungene ngemuva kokuthi isidumbu somsolwa wokuqala kuleli cala sitholwe silenga esitokisini eScottburgh, ngoMsombuluko ekuseni.Bekulindeleke ukuthi abasolwa ababili ababoshwe ngesonto eledlule ngokubulawa kwabantu besifazane, izidumbu zabo ezitholakale zilahlwe esimobeni eMthwalume babingelele imantshi, eNkantolo yeMantshi yaseMzumbe kodwa kwangabe kusenzeka.UMnuz Jeffrey Phehlukwayo onguyise wabesifazane ababili uNksz Akhona (25) noNosipho Gumede izidumbu zabo ezatholwa zilahliwe esimobeni ngo-Ephreli nonyaka, uthe kumzwise ubuhlungu kakhulu ukudedelwa komsolwa.“Lo msolwa odedelwe ngiyamazi futhi sakhelene. Akukho obekungisolisa ukuthi nguyena kodwa ngemuva kokuboshwa kwakhe nokutholakala nezinye izimpahla zabagilwa, ngibe nesiqiniseko sokuthi uyathinteka ekufeni kwabesifazane endaweni. Angazi ngizombhekelwa ngubani njengoba ekhishiwe nje,” kusho uPhehlukwayo.Isolezwe lithole ngamanye amalungu omphakathi angathandanga ukuvela ukuthi kubo kamsolwa sekusele amanxiwa njengoba kuthiwa bathuthe ngeSonto ngemuva kwezinsuku ezimbili eboshiwe.UNksz Hlengiwe Gambushe, oyisishoshovu somphakathi okuthiwa nguyena owayehola imashi ngenyanga edlule ukuthi udaba lokubulawa kwabesifazane lusukunyelwe, wathi kumthukuthelise kakhulu ukudedelwa komsolwa wasendaweni.“Yibuphi ubufakazi obudingwa yinkantolo? Engani izimpahla zokugqoka okubalwa khona namaselula amathathu okungokwabagilwa kwatholakala kuye? Ngizizwa ngiphelelwa amandla sesisebenze kangaka ukuthi kuboshwe izigilamkhuba. Kwakhona ukufa komuntu esitokisini kwenzeka kanjani engaphansi kweso lamaphoyisa?” kubuza uNksz Gambushe.UNksz Bongekile Sithole naye oyilungu lomphakathi uthe abesifazane basasengcupheni yokubulawa.“Ngeke siphele amandla. Siyazi siyafuna ukuthi iqiniso ligcine lisobala. Kuyacaca ukuthi kukhona umuntu onamandla kakhulu laba abamsebenzelayo ngoba umsolwa omunye sizwile kuthiwa uzame ukuzibulala, abekephi amaphoyisa? Ukuthathephi azame ukuzidlisa ngakho engaphakathi esitokisini?” kukhala uNksz Sithole.Oyinduna esigodini sasemaThulini, uMnuz Jabulani Mngoma, uthe kubathukuthelise kakhulu okwenziwe yinkantolo.“Okwenzeke enkantolo kusikhombise ngokusobala ukuthi ubulungiswa abukho emaphoyiseni. Abukho ngisho phezulu uma kukwazi ukuthi umuntu kungathiwa ufele ezitokisini. Kungani kuthiwa kufe lo ophambili kuthiwe osele osemuva?” kubuza uMngoma.Umphakathi ubuvuke ngesikabhadakazi wadela amakhaza abeshubisa umnkantsha wazobhikisha ngaphandle kwamasango enkantolo.Nakuba izinkantolo ziqala ukusebenza ngehora lesishiyagalombili kodwa kuthe kushaya ihora lesikhombisa bese kuvele kuphithizela ngaphandle kwale nkantolo abanye bedlubhe izimpahla ezinemibala yamaqembu ezepolitiki.Bebecula ndawonye bebeke eceleni ukwehlukana ngokwezepolitiki bephakamise izingqwembe ebezigcizelela ukuthi abasolwa baboshwe banganikwa ibheyili.Kusuke esinamathambo ngesikhathi iveni obekusolakala ukuthi inabasolwa ingena enkantolo nalapho amalungu omphakathi ebesho ukuyibamba ngezandla.Ngesikhathi Isolezwe likhuluma nabathile ngaphambi kokuqala kokungena kwenkantolo, bonke bebenethemba lokuthi abasolwa bazovalelwa bangaphinde babuye emphakathini. Bebekhona nabesebezwile ngokufa komunye wabasolwa yize bekungakaqinisekiswa.Ngenxa yombhedukazwe iCorona, yizintatheli namalungu omndeni nabaholi abathile bomphakathi kuphela abavunyelwe ukungena enkantolo. Kuphele ihora kuhleziwe kodwa esinye sezisikhonzi zenkantolo sitshele amalungu omphakathi nezintatheli ukuthi umshushisi omkhulu ulichithile icala wathi ubufakazi abenele.Zijikile izinto kwakhuphuka imimoya ngesikhathi abaholi bomphakathi bechazela amalungu omphakathi abengalinganiselwa ku-300 abegcwele ngaphandle, ngokuchithwa kwecala. Basole ukungasebenzi ngendlela kwamaphoyisa nesandla semfene kulolu daba.Kube nesasasa ngesikhathi kutheleka uNgqongqoshe wamaPhoyisa kuleli, uMnuz Bheki Cele kodwa ogcine sebemhhewula ngesikhathi egcizelela ukuthi akuhlakazekwe njengoba amalungu omphakathi abenganyakazi emasangweni enkantolo efuna ukuzibonela umsolwa odedeliwe.Uphiko lwabesifazane kwi-ANC KwaZulu-Natal luthe kuyabakhathaza ukuthi umsolwa ufe engaphansi kweso lamaphoyisa.USihlalo walolu phiko, uNksz Nonhlanhla Gabela, uthe badinga izimpendulo kulolu daba.“Sinxusa uCele ukuthi angenelele ngokushesha. Sikholwa wukuthi kukhona olunye ulwazi olufihliwe,” kusho uNksz Gabela.",Intukuthelo kudedelwa ‘umsolwa’
"MHLELI: Lidinga ukushayelwa ihlombe iJaji uRaymond Zondo ngesinqumo sokuvumela ukubhenywa kwensangu.Zimbalwa nje izinto abantu abasuke bazizibe uma kukhulunywa ngensangu. Okokuqala wukuthi awukaze uzwe kuthiwa kuliwe kwagwazwana lapho kubhenyelwa khona insangu.Okwesibili angikaze ngizwe ukuthi kukhona umuntu ofile ebulawa ukuthi ubheme weqisa ensangwini.Okwesithathu angikaze futhi ngizwe ukuthi kukhona umuntu oseyiswe esikhungweni sokusiza imilutha yezidakamizwa ngoba ehluleka ukuyeka insangu.Okwesine angikaze ngizwe ukuthi kukhona abantu asebehluleka ukuba amadoda emizi ngoba nakhu begxile ensangwini.Izinto engizibale ngenhla ziyabalwa otshwaleni, oselokhu kwathi nhlo busemthethweni.Baningi kakhulu abantu asebebulawe yizifo ezidalwa wukudla izinto ezinoshukela kepha ushukela usemthethweni.Kuqale kulo nyaka ukuthi imikhiqizo enoshukela ibanjelwe intela ethe xaxa kuneminye imikhiqizo.Kubalulekile ukuthi ngalesi sinqumo singabi ngabantu abangothathekile abazokwenza sengathi sekuzobhema wonke umuntu manje.Akunakwe lokhu okulandelayo:* Akushiwongo ukuthi ukudayisa insangu sekusemthethweni. Izotholakalaphi pho?* Akushiwongo ukuthi izingane ezincane nazo sezingayibhema insangu. Abantu bakuthathaphi ukuthi kuzophazamiseka izingane esikoleni?* Akushiwongo ukuthi ayibhenywe ezikoleni. Bangenaphi pho abafundi ekubhenyweni kwensangu?* Akushiwongo ukuthi isingabhenywa esidlangaleni. Bakhathazwa yini abantu uma ngibhema kwami?Kungaba yinto enhle ukuthi abantu bazihlele kahle izinto abafuna ukuzisho uma befuna ukuphikisa lesi sinqumo. Umuntu obevele ebhema insangu uzoqhubeka nokuyibhema.Angiboni ukuthi yini engadala ukuthi umuntu obengabhemi aqale manje ukubhema, ngoba nakhu isisemthethweni, ngoba kwasekuqaleni ngesikhathi ingekho emthethweni, yini ngempela ebimbambe ukuthi abheme?Asithathe lesi sinqumo sisifundisise bese thina ndlu emnyama sibheka ukuthi yimaphi amathuba omsebenzi esingaqhamuka nawo.Ngicela ukucacisa ukuthi angihambisani nokuxhashazwa kwezidakamizwa ngoba zonke zithuntubeza ingqondo.Zamani KhumbuzaEMGUNGUNDLOVU",[IMIBINO] Angikhumbuli kubikwa imithelela emibi ngensangu
"KUGCINE “kungcwatshwa” ithini likafishi lapho kukhishwe khona isidumbu sowesilisa okutholwe ukuthi kuphambane izinkomishini, kwangcwatshwa umuntu okungayena eSgqumeni KwaSwayimane.Lesi sigameko senzeke ngoMsombuluko ngemuva kokuvela kokuthi izidumbu zemindeni emibili, owakwaGasa nowakwaDlamuka, ziphambene kade zilandwa emakhazeni.UMnuz Bongumusa Gasa bekulindeleke ukuba afihlwe ngoMgqibelo odlule kodwa kwangezeka. Kuvele ukuthi isidumbu sakhe siphambane nesikaMnuz Jeff Dlamuka.Le ndaba isematheni kule ndawo kwazise imindeni ethintekayo isondelene. Yomibili ayifunanga ukuxoxisana ne
Solezwe ngalolu daba.Ngokuthola kwe
Solezwe umndeni wakaDlamuka wafihla ngoLwesine olwedlule umuntu okungayena. Balanda isidumbu emakhazeni akwaSibiya eWartburg.Kuthiwa amalungu amane alo mndeni adideka ngesikhathi elanda isidumbu ngoba befana laba bobabili abashone ngokugwazwa.Umthombo we
Solezwe uthe kube yinsumansumane sekumele kumbiwe isidumbu ebese singcwatshiwe.“Kwambiwa kwaDlamuka ngoLwesine, wagcina ngokufihlwa kwaba ukuphela. Kuthe ngoLwesihlanu babizwa kaGasa ukuzobona isidumbu sakhona ngoba sebethole ukuthi akusona esabo. Kufike kwacaca ukuthi nguDlamuka uqobo lona obezofihlwa kwaGasa. Kwacaca ukuthi kungcwatshwe umuntu okungeyena. NgoMsombuluko kumbiwe kwaDlamuka sekukhona nomndeni wakwaGasa. Isidumbu bese sinephungana kodwa bakwazile ukusibona ukuthi ngesabo. Ukhishiwe engcwabeni kwabe sekufakwa ithini likafishi kwavalwa ingcwaba,” kusho umthombo.Isolezwe kade livakashele le mindeni ibhoke yakhahlela yathi akukho ezokuphawula. KwaGasa bekunowesifazane obehlezi emakhandleleni ongafunanga negama othe: “Asinankinga layikhaya. Isidumbu sizobuya sifihle. Akukho lutho okonakele. Akukho okunye engizokusho.”NakwaDlamuka kube esifanayo, owesifazane ozibize ngoNkk Dlamuka uthe: “Akekho ozokhuluma nani ngalolu daba. Asithandi ukuphawula. Abekho nabadala.”Bekunamatende egcekeni kuyo yombili le mizi, kuphithizela nabantu kubonakala ukuthi kukhona okwehlile.Kwenzeka lokhu nje kuthiwe zombili izidumbu zibuyiselwe emakhazeni. Bekulindeleke ukuba kufihlwe kwaDlamuka izolo. KwaGasa kuthiwa kuzofihlwa ngeSonto.Kuthintwa abakwaSibiya’s Funeral eWartburg, owesifazane ozibize ngoSiko (owale waphetha negama eligcwele), uthe ngumnikazi wale ndawo ongakwazi ukukhuluma nabezindaba, kodwa akekho.Kuthe noma kucelwa izinombolo zakhe zeselula wala waphetha nazo.Amaphoyisa awazange aphawule ngalesi sigameko.Isolezwe lithole ukuthi amaphoyisa awazange athintwe ngesigameko njengoba imindeni ivele yahlangana nomnikazi wamakhaza bazilungisela isimo.Akuzange kucace ukuthi udaba lubikiwe yini enkantolo ukuze kumbiwe isidumbu.USihlalo wezinyanga KwaZulu-Natal uMnuz Sazi Mhlongo, ethintwa izolo ngosiko olujwayele ukwenziwa uma kukhona isidumbu esimbiwe uthe uyakuqabuka okokufaka ithini likafishi.“Ngokwesintu kufakwa umuthi okuthiwa umalibeni lapho kusuke kungcwatshwe khona isidumbu. Kube sekuhlatshwa nenkomo njengoba kusuke kwenziwe isidumbu sifihlwa. Okwethini likafishi ngiyakuqala. Ufunda uze ufe. Kungenzeka ukuthi isimanjemanje leso. Kudala kwakufakwa isilwane ethuneni, kubhekwe noma isele. Awasemaningi kodwa manje amasele,” kusho uMhlongo.",Bafihle ithini kuphambene izidumbu
"ILUNGU lomndeni wakwaGupta elisolwa ngokuba yingxenye yalabo abebebambe abaholi bakuhulumeni ngobhongwane selikukhahlele ngazo zombili ukuthi lake lahlangana nowayeyiPhini likaNgqongqoshe weziMali kuleli uMnuz Mcebisi Jonas. UMnuz Ajay Gupta ngoLwesine ushicilele incwadi evuthayo esola uJonas ngokuhubhuza amanga kwikhomishini ephenya ngokugwamandwa kwamandla ombuso yidlanzana kuleli.UJonas ungomunye wofakazi asebethule ubufakazi obushaqisayo kwikhomishini njengoba adalula imininingwano ngemizamo ‘yokugwazelwa’ abakwaGupta athi bamthembisa uR600 million uma ezozwa ngabo uma esengene esikhundleni sokuba nguNgqongqoshe weziMali.“Angikaze ngithembise muntu isikhundla sokuba ungqongqoshe njengokusho kwakhe. Angikaze ngithembise ukumkhokhela uR600 000 esandleni noma uR600 million kwi-akhawunti. Angikaze ngibe nolwazi ngokuguqulwa kwekhabhinethi futhi angikaze ngibe nesandla ekuqokweni kongqongqoshe,” usho kanje.  U-Ajay uqhube waveza ukuthi unabo ubufakazi bokuthi wayesemahhovisi e-Oakbay eSandton ngesikhathi okuthiwa kwakubanjwe ngaso umhlangano eSaxonworld, eGoli.Ngesikhathi efakaza uJonas wathi akanaso isiqinisekiso sokuthi ilona liphi ilungu lomndeni wakwaGupta ahlangana nalo kodwa wayelibona emaphephandabeni. Eqhubeka nokufakaza esebukisise izithombe wadalula ukuthi wahlangana no-Ajay, kodwa wathi kungenzeka futhi kube nguMnuz Rajesh Gupta.",‘Angikaze ngibe nesandla ekuqokweni kongqongqoshe’ - Ajay Gupta
"LUNGI LANGAO DOKOTELA bafuna ohulumeni bamazwe baluthathe njengenkinga yomhlaba udaba lokusabalala kwe-ebola oluhaqe amazwe aseNtshonalanga Afrika.Lokhu kuvele engqungqutheleni yodokotela bomhlaba yaminyaka yonke iWorld Medical Association (WMA) Annual Assembly ese-ICC eThekwini eqale izolo, izosongwa ngoMgqibelo.UDkt Mzukisi Grootboom, (
osesithombeni) wenyunyana yodokotela iSouth African Medical Association ephansi kwe-WMA, uthe amazwe angakabi nenkinga ye-ebola kufanele azitshele ukuthi ingabhebhethekela nakuwona.“Kungenzeka manje ukuthi i-ebola ihaqe abantu abasemazweni aseNtshonalanga ye-Afrika kodwa akufanele ibukwe kanjalo nje kuphela. Inkinga ngesifo wukuthi asidingi imvume ukuze singene kulelo zwe. Kufanele amazwe azilungiselele futhi aqinise isimo sezempilo. Amazwe ahaqwe yi-ebola okwamanje amazwe ake aba nenkinga yezimpi futhi izinhlelo zezempilo kuwona zibuthakathaka,” kusho uGrootboom.Ngokwezibalo zenhlangano yezempilo emhlabeni wonke i-World Health Organisation bangaphezu kuka-3 400 abantu asebebulewe yi-ebola kulo nyaka. Amazwe okuthiwa ahlaselwe yilolu bhubhane yi-Guinea, Liberia, Sierra Leone, Nigeria neSenegal. Zilinganiselwa ku-7 492 izigameko esezibikiwe zabantu okutholakale ukuthi banalesi sifo.Izolo odokotela bamazwe babe neziphakamiso mayelana nokufanele kwenziwe ngohulumeni ukulwa nokusabalala kwe-ebola.Ezinye zeziphakamiso abazenzile esokuthi amazwe angakahaqwa yi-ebola afundise abasebenzi bezempilo ngezimpawu ze-ebola, izindlela zokuvikela ukusabalala kwayo nokulandelela labo abake baxhumana nokutholakala ukuthi banayo.Ekhuluma ngesikhathi kwenziwa iziphakamiso umengameli we-WMA, uDkt Margaret Mungherera, uthe kubalulekile ukuthi izinhlangano eziya kosiza emazweni ahaqwe yi-ebola zisebenzisane nabasebenzi bezempilo abakhona kulawo mazwe.“Laba basebenzi sebenesikhathi bebhekene nalesi sifo sebazi kakhulu ngaso ngakho kuyadingeka ukuthi izinhlangano zifike zisebenzisane nabo zingabakhiphi inyumbazane. Okwamanje siyezwa ukuthi abanakwa,” kusho uDkt Mungherera.UDkt Grootboom uthe kuyakhathaza ukuthi eminye iminingwane ekhishwa ngendlela okusabalala ngayo i-ebola ayilona iqiniso.“Lesi sifo kungenzeka ukuthi sinezimpawu zomkhuhlane kodwa asithelelani ngendlela okuthelelana ngayo umkhuhlane. Abantu basithola ngokuthinta uketshezi lomuntu oke wanaso njengegazi, amathe, umchamo nolunye uketshezi,” kusho uGrootboom.Uthe enye into okufanele abantu bayiqaphele ukugeza izidumbu zabantu abasolwa noma okutholakale ukuthi babulawe yi-ebola ngoba isifo asipheli emzimbeni noma umuntu eseshonile.Kusasa uMnyango wezeMpilo kuzwelonke kulindeleke ukuthi ubize isithangami sabezindaba lapho uzokwethula uhlelo lokusiza empini yokusabalala kwalesi sifo. Ngaphambi kwalokhu uNgqongqoshe wezeMpilo kuzwelonke, uDkt Aaron Motsoaledi, uzohlangana nezinkampani eziku-JSE ukuxoxa ngoxhaso lokulwa ne-ebola.",Bathi yinkinga yomhlaba i-ebola
"UMNYANGO wezaBasebenzi ucacisa ngokumele kwenzeke uma kukhona obehaqwe wubhubhane iCovid-19 nemigomo okumele ilandelwe uma esebuyela emsebenzini.Umnyango uchitha imibiko eke yasabalala yokuthi umuntu obehaqekile akudingeki aphinde ahlolwe ukuqinisekisa ukuthi akasenalo igciwane uma esebuyela emsebenzini.UMnuz Tibor Szana, oyiChief Inspector yezokuphepha kwabasebenzi emnyangweni, uthe imibiko esabalele ayilona iqiniso.“Ngokwemigomo emisha, uma omunye wabasebenzi etholwa ukuthi uhaqekile, waphinde walandela imithetho yokugonqa, angabuyela kuphela emsebenzini uma sekuphele izinsuku ezingu-14.“Omunye umgomo wukuthi lowo obehaqekile kumele kuqinisekise umbiko kadokotela ukuthi usekulungele ukusebenza,” kusho yena.Ugcizelele ukuthi kubalulekile ukuthi umqashi aqinisekise ukuthi abasebenzi bagqoka izifonyo ngaso sonke isikhathi, bayaqhelelana futhi banazo izibulalimagciwane. Uthe abaqashi kumele babhekisise izimpawu kubasebenzi uma sebebuyele emsebenzini. USzana uthe uma kusabonakala izimpawu komunye wabasebenzi, kumele othintekayo agqoke isifonyo esibizwa nge-surgical mask okungenani izinsuku ezingu-21 emsebenzini.“Omunye umgomo obekiwe ngowokuthi uma kukhona obethintene nomunye wabasebenzi abahaqekile, kumele kulandelwe imithetho yezempilo ehambelana nemithetho yeCovid-19. Kumele kubhekwe ukuthi ngeke uyini abeke engcupheni impilo yabanye abasebenzi,” kusho uSzana.Uthe uma lowo msebenzi kubonakele ukuthi ukusebenza kwakhe kubeka abanye engcupheni, kufanele agonqe izinsuku ezingu-14. Uveze nokuthi umqashi angakwazi nokuthi amnikeze igunya lokuhlaba ikhefu lokugula ngalesi sikhathi esagonqile.",Okumele kwenziwe uma kunohaqekile emsebenzini
"UTHAMI Mngqolo, owazakhela igama elingisa emdlalweni iGenerations neGazi, nesinqandamathe sakhe uJo-Anne Reyneke bagcine bekuqinisekisile ukuthi kuphelile ngothando lwabo lweminyaka, njengoba base bethembisane nomshado.Laba bobabili ngoMgqibelo ntambama bakhiphe isitatimende kwabezindaba beqinisekisa ukuphela kothando lwabo lweminyaka.UJo-Anne uzakhele udumo ngokulingisa emidlalweni ehlukene kuleli, esiteshini sakwa-e.tv, okukhona kuyo iBroken Vow neRhythm City.Esitatimendeni abasikhiphile laba bathe lesi sinqumo bahlale phansi basixoxa njengoba iningi beselazi ukuthi kuphelile ngothando lwabo.“Sihlangabezane nezingqinamba ezahlukene sisathandana futhi saba nezikhathi ezimnandi. Sibusiswe ngezingane ezimbili sisendawonye futhi njengoba sithathe lesi sinqumo sizoqhubeka nokuthi sizikhulise ngokuhlanganyela,” kusho laba bobabili.Bathe bangabantu abangathandi ukukhuluma ngezinto zabo ezithinta uthando kodwa babone ukuthi bakhulume ngalolu daba.UJo-Anne Reyneke obesethandane iminyaka emibili noThami futhi banezingane ezimbili. Isithombe: INSTAGRAM“Sizama ukuthi kungakhulunywa izinto eziningi ezinye ezingagcina zingamanga. Yingakho sikhethe ukukhuluma ngalolu daba ukuze abantu bazi ukuthi kwenzakalani. Sifuna ukuqhubeka nempilo kungabi bikho zihibe futhi sihlale sisondelene kungabi bikho ukuxabana phakathi kwethu,” kuchaza bona.Bathe konke lokhu okwenzeka kubo manje akulula futhi kuphathe kabi ngisho izingane zabo.“Siyacela nisinike isikhathi sokuthi siqhubeke nempilo ngaphandle kokuhlala sikhuluma ngalolu daba. Akukho esisazokukhuluma okuthinta lona, lokhu yikhona kuphawula kwethu,” kuqhuba laba.Iphephandaba eliphuma ngeSonto liveze ukuthi laba ukuhlukana kwabo kungenxa yokuthi uJo-Anne uyena osengenisa imali njengoba uThami kungamhambeli kahle endimeni yokulingisa.",Sephukile isethembiso somshado
"MHLELI: Bengicela kwabohlanga kesibheke emuva lapho sisuka khona ukuthi ngabe sisayibambe ngakho noma isisiphunyukile isidla utshani? Ake sibheke isimo phansi kwalezi zihloko ezilandelayo.(1)imisebenzi (2)ubugebengu (3)ezokuhlaliswa kwabantu.(4)umhlaba.(5)abohlanga.Ngike ngizibuze ukuthi imbangela yokuswela umsebenzi ngabe yini? Ngike ngibone izikhangiso zomsebenzi ziziningi futhi zisho nemiholo emihle bese ngixakeka ukuthi pho kungani izingane zakwethu zihlale zikhala ngokungaqasheki zibe zifundile. Uma ulandelisisa inkinga ngamava.Ngiwufakazi walokho ngoba ngiye ngibone ezikhangisweni kufuneka abanamava eminyaka ewu-3,5,7 alowo msebenzi.Bekunganjani uma uhulumeni wethu ake abhekelele abafowethu nodadewethu abahleli neziqu zabo emakhaya ngenxa yamava angekho adingwa wumsebenzi abawufundele. Imalimboleko ebizwa ngoNSfas boyoyibuyisa nini behleli neziqu emakhaya.Benginombono othi njengoba uhulumeni ekwazi ukunikeza izibonelelo kubantu abahlwempu nabo akazame ukuthi umuntu ngamunye ngokomsebenzi awufundele athole lelo thuba lokusebenza esizana nasebemkantshubomvu ukuze azuze amava awumgoqo ekutheni aqasheke. Ngicabanga ukuthi singabasiza leso sibonelelo sokuthi bakwazi ukuzibheka besafuna amava. Ubugebengu ngicabanga ukuthi imbangela yabo ukusweleka komsebenzi.Yebo singephike ukuthi nokufuna imali esheshayo nobuvila nakho kunomthelela ebugebengwini. Okunye okuyinkinga wukuhlaliswa kwabantu ezindaweni ezingakulungele ukuhlala - ezingahlelekile, ezingenagesi, amanzi ukuthuthwa kwendle nemigwaqo.Uma ngikhumbula kahle indawo ekulungele ukuhlalisa umphakathi iqala ihlolwe wochwepheshe ukuthi kukhonani phansi nokuthi kumele izakhiwo zibe wuhlobo olunjani anduba kuhlaliswe umphakathi.Umhlaba ngane zakwethu ukhona ubanzi inkinga ukuthi siyakwazi yini ukuwusebenzisa?Asingafani nomuntu othenga imoto engakwazi ukushayela bese igcina isisetshenziswa ngabakwaziyo, ingabi nanzuzo kuye. Bengingacela singabohlanga kesihlukane nobuvila nokufuna ukwenzelwa wuhulumeni ngaso sonke isikhathi. Asimlekeleleni ukuze naye asisize kwesikuvezayo. Sasingavoteli ukuhlala sikhangezwa wuhulumeni. Sasivotela ukuba sikhululeke. Uhulumeni ake asilalele uma sikhala kungaze kushiswe izakhiwo zomphakathi kube yima elalela. Lokho kukodwa nje kusiphindisela emuva ngoba kusasa uzothi akanamali yokusisiza usalungisa umonakalo odaleke ngenkathi kubhikishelwa izimfuno zomphakathi.Ngakhoke ngiyacela bafowethu nodadewethu isikhathi sokushisa nokulimaza izinsiza sesadlula. Akusezona ezobandlululo sekungezethu, yimali yabakhokhi bentela esidlala ngayo. Ake sibe nezinye izindlela zokukhononda nohulumeni asheshe ezwe angalindi ukuthi abantu baze baphelelwe yisineke.Asingazitholi sesifana namanye amazwe ase-Afrika ngobuphofu ngoba nawo ayefana nathi ekusukeni. Asiqapheleni ngane zakwethu singazibulali sibhekile.Sesikhululekile manje asiyibambeni ingasiphunyuki, sokhomba bani ngomunwe? Abakuhulumeni abangazinothisi bona nemindeni yabo. Balapho nje bathunywe yithina.Petrus RadebeEMadadeni",Ake sibe nezinye izindlela zokukhononda singashisi impahla
"SIKHALA ezimathonsi isalukazi saseTshelimnyama ngaseMariannhill, okuthe sisavakashe lapho sizalwa khona, amadodana aso angamaphara asale edayisa umuzi.UNkk Buyisiwe Gumede (65) uthe ngenkathi efika emzini wakhe ukhangwe yindoda angayazi emtshele ukuthi umuzi sekungowayo, yagweva yathi akuhambe yena yona ayiyi ndawo ngoba iwuthengile lo muzi.Uthe lo wesilisa umtshele nokuthi uma ephuma kulo muzi, ufuna imali yakhe kodwa angafuni ukuyisho ukuthi yimalini.“Angizazi kwazingane lezo ukuthi zikuziphi izinkalo. Lezi zingane zazivele zingangifuni ngoba ngingazizali. Ngize ngiya ekhaya nje, bengithi ngiyoshaywa wumoya ngemuva kwengxabano engibe nayo nazo, zingithuka zingibiza ngayo yonke into,” kusho uNkk Gumede.Uthe wagana uyise ngemuva kokuthi eshonelwe wunkosikazi owayengunina walezi zingane ezidayise umuzi. Ukhombise leli phephandaba amaphepha awubufakazi bokuthi lo muzi usegameni lakhe.“Okubuhlungu wukuthi sengizame nosizo emaphoyiseni kodwa angilutholi,” usho kanje.“Amaphoyisa angitshele ukuthi ngeke akwazi ukumkhipha lo muntu endlini engagunyaziwe yincwadi yenkantolo okumele ngibe nayo,” usho njalo.Uthe ngenkathi eyofuna leyo ncwadi enkantolo, waziswe ukuthi akayoyifuna kubameli, kwaba ukwehliswa enyuswa kwakhe.“Nabo abameli baseNyuvesi yaKwaZulu-Natal okwakuthiwa ngiye kubona, bangitshele ukuthi basiza kuphela abantu abasebenza khona,” kuchaza uNkk Gumede.Uthe ugcine esemelwa wumqondo, engasazi ukuthi kumele enzenjani njengoba esechithwe yizinhlaka zomthetho.Owesilisa ozibize ngoNgidi okusolwa ukuthi nguyena owathenga lo muzi, uthe uma uNkk Gumede efuna umuzi wakhe, kumele axhumane nezingane zakhe kuqala ukuze kuhlelwe ukuthi imali yakhe izobuya kanjani.Ikhansela laseTshelimnyama, uMnuz Nada Ngcobo, lithe lizwile ngoNkk Gumede ngalolu daba.“Ngimtshelile ukuthi kuzokuba lukhuni kimina njengekhansela ukuthi ngiye kumuntu ngithi akaphume endlini ngoba lokho kungase kutolikwe ngendlela engeyiyo,” kusho uNgcobo.Uthe weluleke uNkk Gumede ukuthi kungakuhle balandele indlela yokusebenza komthetho, ngakho akayobika udaba lwakhe enkantolo ePinetown.“Umsebenzi wenkantolo wukuthi ukhiphe isithunywa sayo siyokhipha umuntu osendlini,” usho njalo.Uthe kuyammangaza ukuthi umuntu angathenga kanjani umuzi ezinganeni ngaphandle kokuthi kube namaphepha asemthethweni, achaza ubufakazi bokunikazi bomuzi.Ngokusho kwakhe, balindele ukuzwa kuNkk Gumede uma kwenzeka ehlangabezane nezinkinga ukuze angenelele.",Isililo amaphara edayisa umuzi
"USEKUBEKE kwacaca uGavin Hunt ukuthi akakuphuphi ngisho elele ukuqeqesha iqembu lesizwe iBafana Bafana.Empeleni uHunt uze uyakuveza ukuthi “usemncane” kakhulu, ukuthi angabhekana nokungagculiseki kwabathandi bebhola kuleli abagxeka kwasani olwenzeka kwiBafana.Ngaphandle nje kokuthi u-Ephraim “Shakes” Mashaba wakuleli, nguyena mqeqeshi onerekhodi elihle kwiBafana, kodwa amazwe amaningi asengene esitayeleni sokuqoka abaqeqeshi abadabuka emazweni abo futhi kubukeka kuwasebenzela.Kubaqeqeshi abathathwa njengabahamba phambili kuleli, kubukeka sengathi uyena yedwa umfo kaHunt ongakalinikwa ithuba kwelesizwe lokuba azibonakalise. Ngeke ukhulume ngoHunt, bese ukhohlwa ukuthi usenqobe isicoco se-Absa Premiership amahlandla amane. Usinqobe kathathu kwiSupersport United, wasinqoba kanye kwiBidvest Wits. Ngenxa yokuthi ushukela ubuye ubhoke kwabanye, ake ngikukhumbuze ngabaqeqeshi abambalwa asebeke bapheka iBafana, abangumnsinsi wokuzimilela kuleli.Lapha singabala uStanley Tshabalala, Clive “The Dog” Barker, Ephraim “Jomo” Sono, Trott Moloto, April “Styles” Phumo, Pitso “Jingles” Mosimane, Steve “Mphathi” Komphela noGordon Igesund.Indlela iBafana edlale ngayo kwi-Africa Cup of Nations (Afcon) ebidlalelwa e-Egypt ayigculisanga neze. Ngaphandle nje kokuthi akukho bhola elitheni ebelidlalwa uStuart Baxter nezakhe, kodwa inhloso ibingekho nhlobo. Ubungaboni ukuthi iBafana ifuna ukudlala liphi ibhola.Ngize ngasola ukuthi uBaxter hleze uza enkundleni elinde izitha ukuthi zikhombise ukuthi zidlala kanjani, bese ehlala emuva avike kuze kuphele umdlalo.Okungenza ngibhale le ngosi namuhla ukuthi bengicabanga nje ukuthi uma uHunt engathatha izintambo kwiBafana (uma kuvuma iSouth African Football Association), singashintsha yini indlela esibuka ngayo izinto.Okokuqala nje uHunt akalidlali ibhola elidle ngomjiko, ukuphaselana okusheshayo lokhu thina okusijabulisayo. Kusuka eseqeqesha iBlack Leopards, Moroka Swallows, SuperSport njengoba esekwiWits, uHunt uzidlalela “into yakhe” yedwa.Uyazi kwesinye isikhathi liyasuka ibhola kunozinti, lingathintwa muntu, lifike lingqofelwe enethini ngumgadli, linqobe kanjalo iqembu eliqeqeshwa nguHunt.Manje uma sithi sifuna uHunt acije iBafana, kuzofanele sishitshe indlela yethu yokucabanga. Ngabe kanti kadeni sifunani? Sifuna ibhola elihle lomjiko kodwa lutho imiphumela? Noma sifuna ibhola elizosinqobisa imidlalo, sithole ukuhlonipheka okusifanele ezwenikazi i-Afrika?Hleze sengingaze ngidlulele nakuyona iSafa. Phela uHunt uyaziwa ukuthi “akabhenywa”. Ngabe yona iSafa ikulindele ukuthi ithole umqeqeshi ongazuvuma yonke into, ozobuza izizathu zokuthatha izinqumo zale nhlangano?Kunezinto uHunt angeke azivume uma egxishwa zona yiSafa. Hleze kadeni sifuna umqeqeshi onjalo kwiBafana ngoba bonke abanye bangamavaka, acabangela izisu zawo adele isizwe.Ubufakazi bokuthi uHunt unobuhlakani ubuka abaqeqeshi asebenze nabo. Kusuka uThomas Madigage, Mosimane noKaitano Tembo asebenze nabo kuSuperSport uyabona ukuthi insizwa enamava futhi ekwaziyo ukusebenzisana nabanye abaqeqeshi. Sekungumlango ukuthi uMosimane udla izicoco kwiMamelodi Sundowns, uTembo usengumqeqeshi weSuperSport, ngeshwa uMadigage usadlula emhlabeni.Ngingakhohlwa kanjani * -Andre Arendse asebenze naye kwiWits, osengumqeqeshi wonozinti kwiBafana Bafana.Elami lithi singabathandi bebhola kuleli, uma sifuna uHunt abe ngumqeqeshi weBafana lokho kuyobe kusho ukuthi siyakhohlwa yindaba yokulokhu sicefeza ngebhola elihle, ngoba uHunt ungumqeqeshi ofuna imiphumela kwaphela.Kuyimanje asenzi kahle ezilinganisweni (rankings). Sibalwa kunombolo 70 emhlabeni, kanti e-Afrika sikunombolo 13.Lokhu akwemukelekile neze. Sinenqwaba yabadlali egcina ingakwazi ukuyodlala phesheya kwezilwandle ngenxa yalezi zilinganiso ezingagculisi.",UHunt angayelapha inkinga yeBafana Bafana
"KUHLONGOZWA ukuthi ihhovisi lezokuShushiswa koMphakathi kuleli, iNational Prosecuting Authority, kumele limhlawulise owayengumengameli wakuleli, uMnuz Jacob Zuma, ngokusebenzisa ulimi olulumelayo eNkantolo eNkulu eMgungundlovu, ngenkathi efake isicelo sokuthi kuchithwe ukushushiswa kwakhe ngamacala enkohlakalo.UZuma wayefake isicelo sokuthi le nkantolo imnikeze imvume yokudlulisela icala lakhe eNkantolo YokuDlukisa amaCala eBloemfontein.Ngenkathi amajaji amathathu aseNkantolo eNkulu eMgungundlovu ekhipha isinqumo ngokunqabela uZuma ukuthi sichithwe isicelo sokuthi angashushiswa, abale amagama athe kakumele ukuthi uZuma wawasebenzisa enkantolo.La magama kubalwa elithi “ukuhlanekezelwa kweqiniso”, “inkantolo enkulu isebenzela emuva” namanye.Amajaji avumelana ngokwenqaba ukuchithwa kokungashushiswa kukaZuma, akutholile ukuxolisa kukaZuma ngalokhu, ngommeli wakhe * -Advocate Muzi Sikhakhane SC.Nakuba kunjalo, athe lokhu kufike sekudlule isikhathi njengoba * -Advocate Andrew Breitenbach SC, omele uMbuso, ubesevele ewenzile umbiko wokuthi kuzomele uZuma ahlawuliswe ngamagama angamukelekile awasebenzisile.“Njengoba * -Advocate Breitenbach esechazile ukuthi ulimi olusetshenziswe nguZuma ngenkathi efaka isicelo sokuthi kuchithwe ukushushiswa kwakhe amagama awasebenzisa kawasebenzi enkantolo,” kusho amaphepha aphambi kwenkantolo.Ngokwalawa maphepha, ulimi olulumelayo kumele lugwenywe ngaso sonke isikhathi ezinkantolo.Ngokwalawa majaji, indlela uZuma aziphatha ngayo enkantolo, ingaholela ekutheni abantu bangazihloniphi izinkantolo nokusebenza kwamajaji.“Kasisho ukuthi izinkantolo mazingagxekwa kodwa kakumele ukuthi zedliswe isithunzi,” kusho isitatimende esikhishwe ngabameli.Ngokwala majaji, okushiwo wuZuma, ukuthi agxila ekutheni kunobugebengu emacaleni abhekene nawo kunokubhekela amalungelo akhe, ngezinye zezinto ezabhekelwa esicelweni sakhe.Nakuba bekungakacaci ukuthi uZuma angase ahlawuliswe malini, kunemibiko ethi kungase kube uR400 000 sekuhlangene nezindleko zokukhokhela abameli bakhe.",UZuma ephutheni lokuphaphalaza
"CELANI SIKHAKHANEU PHIKO lwentsha ye-ANC esifundeni saseBaqulusini luthathe isinqumo sokuthi ungaphazanyiswa umfuziselo womholi we-IFP, uDkt Mangosuthu Buthelezi esisoLundi njengoba kunomkhankaso wenhlangano yabafundi iSasco wokuba kushintshwe igama lalo mholi esikhungweni esiseMlazi esiqanjwe ngaye.Unobhala we-ANCYL eBaqulusini uNksz Mpume Sikhakhane, uthe babone kungcono ukuthi bangawuthinti umfuziselo kaButhelezi ngoba abalwa nayo yileyo yabaholi abamhlophe bangezikhathi zobandlululo ababecindezele abamnyama.“Siye sabheka ngisho ephalamende elidala ukuthi ayikho yini imifuziselo okumele isuswe, sathola ukuthi kukhona neyamakhosi akwaZulu ahlonishwayo emlandwweni wethu njengabantu abamnyama.“Lona kaButhelezi siwuyeke ngoba sibona ukuthi asikho isidingo sokuwugudluza ngoba silwa nabamhlophe ababecindezele leli lizwe,” kusho uNksz Sikhakhane.UButhelezi useke wathola ukuhlaselwa ngabaholi be-ANC neSasco bethi akususwe igama lakhe enyuvesi yaseMlazi iMangosuthu University of Technology ngoba kukhalwa ngokuthi wayehola uhulumeni wakhe waKwaZulu ngezikhathi zobandlululo.Omunye wabaholi bohulumeni ababebizwa ngabezabelo, uMnuz Lucas Mangope owayephethe iBophuthatswana osekuyiNorth West manje, umfuziselo wakhe owawuseLehurutshe Civic Centre, wagudluzwa ngoba kukhalwa ngokuthi wawumele umbuso wobandlululo.I-EFF KwaZulu-Natal ithe umfuziselo kaButhelezi kawufani neminye ngoba umlando wakhe awumile ngokwezombusazwe kuphela kodwa ubuye abe yinkosi yesizwe nanoNdunankulu kaZulu.Umholi we-EFF uMnuz Vukani Ndlovu echaza, uthe bona kabanankinga nomfuziselo wakhe kodwa abalwa nayo yileyo yabacindezeli ababephethe ngobandlululo.“UButhelezi okwakhe kuhlukile ngoba uma ubheka nomlando wakhe wangobandlululo, okokuqala akawuvumanga, uzimele-geqe njengabanye abavuma ukuthi izifundazwe ababeziphethe zizimele njengamazwe angeyona ingxenye yeNingizimu Afrika kodwa uButhelezi akavumanga. Ngaphandle kwalokho okusiphethe kabi wukuthi kunezichuse zoQueen Victoria noLouis Botha eThekwini seziqashwe ngelokhozi ngonogada okuyinto esixakayo ukuthi zivikelwa kanjani izinto ezisithusayo singabantu abamnyama,” kusho uNdlovu.Uthe bafuna zonke izikhumbuzo zabacindezeli ziqedwe kuthi abafisa ukufunda ngazo bazibheke ezincwadini.",Ngeke usuke umfuziselo kaButhelezi
"UMQEQESHI we-Orlando Pirates, uJosef Zinnbauer, uphumele obala ngokuthi akukho okumfaka itwetwe ngeMamelodi Sundowns abazobhekana nayo emdlalweni wama-quarterfinal weNedbank Cup eLoftus Versfeld Stadium, ePitoli, kusasa ngo-6 ebusuku.IPirates, esivele iwine indebe yeMTN 8 kule sizini, ihambela phezulu kwazise yenza kahle kwiCAF Confederation Cup. Ihlezi phezulu kuGroup A. Nokho ifomu yeZimnyama ayifani kwiDStv Premiership. Zizobhekana neSundowns esahlulwe kabili emiqhudelwaneni eyahlukene.""Lona wumdlalo omkhulu kithina. Sidlala neqembu elihlezi phezulu kwi-log futhi likwaphezulu kwiChampions League. Asikwazi ukuwuqhathanisa nojwayelekile weChampions League. Lapha womabili amaqembu ayazana, abaqeqeshi bayasazi nathi siyabazi. E-Afrika udlala imidlalo cishe emine ngaphambi kokubuyela eqenjini odlale nalo. Bayazi ukuthi sifunani, nathi siyazi ukuthi bafunani. Kodwa leli yithuba lokuzikala izinga eqenjini elidlala kwiChampions League. Sinalo ithuba lokuwuwina umdlalo. Siwubheke ngabomvu. Uma siwina lo mdlalo sizodlulela kowandulela owamanqamu,"" kusho uZinnbauer.""Ngibabuze umbuzo abadlali bami ukuthi bafunani. 'Nifuna ukuqhubekela phambili? Kufanele niwine lo mdlalo. Akukho ukudlala ngokulingana. Kufanele niwuwine lo mdlalo. Uma nihlulwa nizophuma, uma niwina nizodlulela phambili'. Ngeke silahlekelwe yilutho uma singaphumeleli. ISundowns iyona eyizimfivilithi. Manje sesiyalibona izinga eliphezulu kubadlali bethu okuyinto enhle kimina njengomqeqeshi ukubona ukuthi kuzokwenzekani kulo mdlalo. Siyakwazi enakho iSundowns ngokwezinga labadlali kodwa asiyesabi. ""Iqembu elizowina phakathi kwePirates neSundowns lizobhekana neTshakhuma Tsha Madzivhandila (TTM) kowandulela owamanqamu ngeSonto. Komunye umdlalo owandulela owamanqamu ozoba ngoMgqibelo eLucas Moripe Stadium, e-Atteridgeville, iPretoria Callies izogijimisana neChippa United.UZinnbauer uphonsele inselelo abadlali bakhe ngokuthi abakwenze abahlala bekusho ukuthi bafuna ukuwina izindebe kwiPirates.""Udinga abadlali abazothi 'ngifuna ukuwina'. Kungenzeka lokho emdlalweni ofana nalona. Akuyona iligi. Sekufanele sibone ukuthi kwenzekani ngabadlali bethu. Bahlala bekhuluma bethi 'sifuna ukudlondlobala, sifuna ukuphumelela, sifuna ukuwina iligi'. Ngikuzwa lokho sonke isikhathi uma bebuzwa. Manje yisikhathi sokukukhombisa lokho. Ukuthi kuzokwanela noma cha, yilowo umbuzo,"" kusho uZinnbauer.",UZinnbauer akanavalo ngaphambi komdlalo neSundowns
"KUZOXEGISWA eminye yemithetho yokuvalwa kwezwe kulandela ukubona izinto ezithize selokhu kwamenyezelwa ukuvalwa kwezwe uMengameli Cyril Ramaphosa ngoMsombuluko odlule.Izolo esithangamini nabezindaba kumenyezelwe ukuthi kuleli bangu-1 462 abaneCorona futhi bahlanu asebeshonile.UNgqongqoshe wezokuBusa ngokuBambisana nezoBuholi boMdabu kuleli, uDkt Nkosazana Dlamini Zuma, uthe kulandela ukubona izinto ezithize selokhu kuvalwe izwe babe sebekhetha ukuxegisa eminye imithetho nokulungisa ezinye izinto.UDkt Dlamini Zuma izolo kulesi sithangami sabezindaba ugcizelele ukuthi imingcwabo izoqhubeka, nabavela kwezinye izifundazwe bangaya emingcwabeni.Imingcwabo izohanjelwa ngabantu abangu-50 kuphela.“Baningi abantu esithole ukuthi baphatheke kabi ngoba bebefuna ukuya emingcwabeni kwezinye izifundazwe, base bavinjwa amaphoyisa. Umthetho ubuvele uthi akuvumelekile, siyaxolisa kulabo abaphatheke kabi. Sibe sesibona ukuthi lo mthetho uyinkinga sabe sesithi bavumelekile manje abavela kwezinye izifundazwe,” kusho uDkt Dlamini Zuma.Kwezokuthutha uthe kunenselelo ekuthuthweni kwabantu ngamatekisi.Kuphindwe kwacaciswa ukuthi abadayisa ukudla emgwaqweni bazovumeleka ukuthi baqhubeke badayise uma nje benazo izimvume.Nezitolo ezincane emalokishini nazo zivumelekile ukuthi zisebenze ngalesi sikhathi.UNgqongqoshe wezokuXhumana kuleli, uNkk Stella Ndabeni-Ebrahams, uthe uhlelo lokusebenzisa amaselula ukuthola asebehaqekile akukhona ukuthi uhulumeni ufuna ukulalela izindaba zabantu ezingcingweni zabo kodwa kwenziwa ukuze kulandelwe abantu abangahle babe negciwane ukuzama ukunciphisa ukuthelelana kwabantu.",Kuxegiswa eminye imithetho kathaqa
"INTATHELI YESOLEZWEUNOBHALA-Jikelele weSouth African Communist Party (SACP) uDkt Blade Nzimande izolo utshele izithunywa ebezisengqungqutheleni eyisipesheli yamaKhomanisi ukuthi impilo yakhe nekaNkk Joyce Moloi-Moropa onguMgcinimafa wale nhlangano, isengcupheni ngenxa yokugxeka isivumelwano esenziwe yiSABC neMultichoice.“Impilo yami nekaMgcinimafa isengcupheni njengoba sisatshiswa abathile ngenxa yokugxeka iSABC. Kungani kumele siphoqwe ngokubuka iDStv nezinhlelo zayo eziphindwa njalo kube ngathi yisona siteshi esihlukile? I-SABC isihlangene nabeMultichoice ekudlaleni ngabantu. Silwe kabi sizama ukukhulula iSABC ezandleni zeNational Party, kumele silwe neNaspers ekuzigayeleni imali isebenzisa ithelevishini,’’ kusho uNzimande.UNzimande ubethula umbiko wesimo seqembu kwezepolitiki, kule ngqungquthela ese-University of Johannesburg, ophikweni oluseSoweto.INaspers, ephethe iMedia 24, inamasheya kuMultichoice. UNzimande usole iphephandaba leMedia 24, i
  City Press ngokumphenya ngoba egxeka iSABC.“Sizolwa ukuze sikhulule iSABC kulo mkhuba owenziwa iNaspers.”IMultichoice edlala iziteshi ezikhokhelwayo, iqinisekise isivumelwano sayo neSABC sokuthola ilungelo lokusakaza isiteshi sezindaba esidlala amahora angu- 24 nesikaqedisizungu. Ngokusho kwesivumelwano esisayinwe ngo-2013, iMultichoice izokhokhela iSABC uR100 million ngonyaka, okuzoba yiminyaka emihlanu.Baningi abasigxekayo lesi sivumelwano, abanye baze bathi iMultichoice iyona elawula imifanekiso egcinwe yiSABC.Isiteshi sikaqedisizungu esibizwa ngeSABC Encore, sidlala izinhlelo ezindala zama-80 kuya kuma-90.UNzimande ujikele abezindaba, wathi uncamela ukubuka isiteshi sethelevishini saseRussia ukuze ezothola izindaba ezisile kunokuthi afunde amaphephandaba akuleli noma abuke iziteshi zezindaba njenge-CNN ne-BBC.“Angizifundi izindaba zangaphandle emaphephandabeni ethu ngoba awakutsheli lutho. I-BBC neCNN itshala inkoleloze yamazwe.”“Angilwi nabezindaba kepha ngibaphonsela inselelo.”",Kusatshiswe uBlade egxeka iSABC
"KUSHISWE amaloli angaphezu kuka-60 emasontweni amathathu KwaZulu-Natal.Lokhu kudalulwe ngabanikazi bamaloli esithangamini sabezindaba ebesihlanganise nongqongqoshe abehlukene ebesiseThekwini, izolo.Abanikazi bezinkampani zamaloli kuleli bathi kushiswa okungenani amaloli ayishumi ngosuku kulesi sifundazwe.NgeSonto kushiswe amaloli angu-17 eKZN, okuholele ekutheni izolo kube nomhlangano obuhlanganisa abashayeli bamaloli, abanikazi bamaloli, uMnyango wezeMisebenzi nokuQashwa, uMnyango wezaseKhaya, uMnyango wezamaPhoyisa kuleli, uMnyango wezokuThutha kuleli, uNdunankulu waKwaZulu-Natal noMnyango wezokuThuthukiswa koMnotho KwaZulu Natal.UNkk Pria Hassan wePositive Freight, okuyinhlangano yabanikazi bamaloli kuleli, uthe ngosuku kulesi sifundazwe kushiswa amaloli angaphezulu kweshumi.Ekhuluma nabezindaba uMnuz Sihle Zikalala onguNdunankulu, uthe ukucekelwa phansi kwamaloli ngeke kusabekezelelwa kulesi sifundazwe.“Sekusungulwe ithimba elihlanganise yonke iminyango elizohlangana sonke isikhathi lidingide konke okuthinta udaba lokucekelwa phansi kwamaloli. Asisezukwenza njengakuqala lapho umnyango nomnyango bewunikezwa umsebenzi othile, kuthiwe awuwenze, bese kuhlanganwa sekuzobikwa ukuthi esikhathini esingaka kwenzekeni. Manje ithimba lizosebenza ngokubambisana ngaso sonke isikhathi. Ezinye zezinto okumele zenziwe yileli thimba ukuthi kube nohlu lwamagama abashayeli abakhona kuleli, abasebenzayo nabangasebenzi, ukuqinisekisa ukuthi uma kunesigameko esenzekayo sisukunyelwa masinyane. Amacala avuliwe kumele senze isiqiniseko sokuthi ayaphenywa. Abasolwa ngokuthi bawenzile bashushiswe,” kusho undunankulu.UMnuz Bheki Cele wamaPhoyisa kuleli, uthe bangu-90 abantu ababoshiwe beyamaniswa nezigameko zokushiswa kwamaloli. Kodwa amacala abo athathwa njengamacala omgwaqo, okwenza ukuthi bungabonakali ubucayi bawo.“Kusamele sikhulume nozakwethu basophikweni lwezokushushisa nezobulungiswa, kubhekwe ukuthi akukho yini okungenziwa ukuze amacala angathathwa njengawomgwaqo ngoba awubugebengu obufaka ingcindezi kwezomnotho,” kusho uCele.UMnuz Sipho Zungu we-All Truck Drivers Foundation, okuyinhlangano emele abashayeli bamaloli, uthe abaqashi kumele benze isiqiniseko sokuthi bayabaqasha abantu bakuleli.“Asikugqugquzeli ukuthi kushiwe amaloli ngoba uma kushiswa amaloli kulimala abantu futhi ukushiswa kweloli kufana nokushisa ithuluzi lokusebenza ekubeni sithi sifuna umsebenzi,” kusho uZungu.Uzakwabo uMnuz Bheki Biyela weNational Truck Drivers Foundation, uthe abakaze bakhiphe umyalelo wokuthi kushiswe amaloli.“Abawenzayo lo mkhuba siyabacela ukuthi bame, badedele izingxoxo ezikhona ziqhubeke kuze kutholakale isisombululo,” kusho uBiyela.UDkt Aaron Motsoaledi woMnyango wezaseKhaya, uthe unesiqiniseko sokuthi umqashi ngaphambi kokuthi aqashe umuntu wangaphandle ufaka isicelo kulo mnyango, asho ukuthi udinga ikhono elingekho kuleli.“Lokho kusiza ekutheni sazi ukuthi umqashi ngamunye unabasebenzi abangaki bangaphandle, akavele azenzele nje. Konke lokhu kuzobhekwa uma sesihlangene siyithimba,” kusho uMosoalediKubuzwa uZikalala ukuthi yini esiyenziwe ngoba lolu daba kade kukhulunywa ngalo futhi kwenziwa nethimba, uthe abahloli sebezivakashele izinkampani eziningi KwaZulu-Natal, kodwa ngeke bakudalule ukuthi batholeni. Ulwazi olutholakele uthe luseyimfihlo.",Sekunethimba elizoqapha abashisa amaloli
"IKHANSELA elisolwa ngokubulala elinye elinguzakwabo eMlaza ngoba kuthiwa lalifuna isikhundla, likhale ngokuboshelwa amanqina enyathi njengoba lithi lalingeke libange isikhundla “esingenawo amandla”.Ikhansela laku-ward 80, uMnuz Mthokozisi Nojiyeza, isolwa ngetulo lokubulala ikhansela laku-ward 88 uMnuz Sibusiso “Bhabhane” Maphumulongo-Okthoba nyakenye.UNojiyeza naboshwe nabo; oMnuz Phumlani Nojiyeza noNkosinathi Mbambo bafaka isicelo sebheyili.Izolo enkantolo yaseMlaza, ummeli wakhe, u-Advocate Simphiwe Mlotshwa, ucele inkantolo ukuba imvumele aphinde abuyise uNojiyeza azofakaza njengoba umphathi wecala eveze imininingwane emisha.UNojiyeza uthe yena wayengeke abange nomufi isikhundla sokuba unobhala ekubeni yena engusihlalo.“Nkosi yenkantolo, engifisa ukukuchaza ngalesi sikhundla umphenyi wecala noMbuso abangisola ngokuthi ngabulala ngoba ngifuna sona, ukuthi akusona isikhundla ovotelwa kuso futhi kuwuhlaka lokusebenza nje olungenawo amandla. Umphenyi uveze ukuthi ngoba ngangibona ukuthi umufi unabalandeli abaningi abanganginikeza inkinga uma sekuvotelwa lesi sikhundla sikanobhala. Akunjalo ngoba lesi sikhundla uyaqokelwa kuso, awuvotelwa yimuntu. Akusona isikhundla saka-ANC njengoba umphenyi wecala evezile.“Futhi lesi sikhundla asinamandla kodwa senziwa umkhandlu (weTheku) ukuba amakhansela akwazi ukusisebenzisa kuma-ward awo,” kusho uNojiyeza.Uphinde wanaba ukuthi kungamanga ukuthi umufi uyena owayexhumana nosonkontileka ngenxa yalesi sikhundla sokuba unobhala wamakhanselaaseMlaza.“Uma kuzofika usonkontileka, ophethe umsebenzi kuba uyena oxhumana nekhansela lalapho kuzosetshenzwa khona alazise ukuthi kuza usonkontileka, akuthintwa unobhala noma usihlalo,” kusho uNojiyeza.Leli khansela lithe ngokwazi kwalo isikhundla sokuba unobhala sikamufi sasilingana nesikasihlalo. Uthe wayengeke abange isikhundla esifana nesakhe.UNojiyeza uphinde wacacisa ukuthi ngokwakhe, okwenza wangaveza ukuthi usake walahlwa icala phambilini ingoba wayedidwa igama elavezwa abaseshi elithi “usake wagqoka yini”.Uthe ngokwakhe wayazi kahle kamhlophe ukuthi ngo-1999 wakhokha inhlawulo kaR500 ngecala lokuntshontsha ushokoledi. UMbuso uthe uyakholelwa ukuthi uNojiyeza wafihlela inkantolo ngaleli cala ukuze eziveze emsulwa.Kulindele ukuba namhlanje abameli nombuso benze izethulo zabo, bese kuphuma isinqumo ngebheyili.",Likhale ngetulo ikhanselaelisolwa ngokubulala elinye
"NGEMUVA kweminyaka emihlanu elingisa indawo kaMaNgcobo emdlalweni Uzalo, uThandeka Dawn-King uyashiya kulo mdlalo.UThandeka ungomunye wabalingisi abaqala kulo mdlalo ngesikhathi ufika kwiSABC1.Imithombo emibili engaphakathi kulo mdlalo ipotshozele Isolezwe ukuthi izindaba zokushiya kukaThandeka kulo mdlalo sezifikile nakubaphathi bawo.Umthombo wokuqala okhulume neSolezwe uveze ukuthi, uThandeka ushiya lo mdlalo nje uya emdlalweni omusha oqoshwa eGoli, nazoba yingxenye yawo.“Uthole amadlelo aluhlaza eGoli, kukhona umdlalo omusha oqoshwayo khona. Okwamanje akukacaci ukuthi uzophuma kanjani njengoba izindaba zokushiya kwakhe zifike kule mpelasonto kwabaningi. Ababhali balo mdlalo ima bezohlala phansi bacabange ukuthi bazomkhipha kanjani ngenxa yokuthi kulo nyaka Uzalo belungakabuyeli ekuqopheni ngenxa yokuthi bekusavaliwe kuyoze kuqalwe ngomhlaka 18 kule nyanga,“ kuchaza umthombo.Omunye umthombo uveze ukuthi kumangaze abasebenzi abaningi kulo mdlalo ukushiya kukaThandeka.“Kwenzeke into ebingalindelekile ukuvela kwezindaba zokuthi uThandeka uyashiya. Esesikuzwile nje ukuthi okusanganisa ababhali balo mdlalo kakhulu ukuthi kushiya umlingisi omkhulu kangaka njengoThandeka nje, maduzane kuzohamba uBaby Cele kuwo, nokuzophoqa ukuthi bambuyise yize bese bezitshele ukuthi bayamchitha,“ kuchaza umthombo.UNomfundo Zondi okhulumela inkampani eqopha lo mdlalo iStained Glass, uthe ngeke baze baphawule lutho ngalolu daba okwamanje.“Akukho zimpendulo esizozinika abezindaba ngalolu daba,“ kusho uNomfundo.Isolezwe ngoMgqibelo lisanda kubika ukuthi abalingisi balo mdlalo babe noKhisimusi noNcibijane omuncu njengoba bengawuholelanga uNovemba noDisemba.Kuvela ukuthi okuholele ekutheni bangayitholi imiholo yabo, ukuthi bebemile bengaqophi. ",Uyashiya kuZalo  uMaNgcobo wodumo
"MLUNGISI GUMEDE noZAMANDOSI CELES IMAPEKETWANE isimo eChief Luthayi Secondary, eMpumalanga, eHammarsdale, ngemuva kwensakavukela yezigameko zokuxoshwa kwabafundi ngothisha mayelana namacala ehlukene.Kumanje kuthiwa kunabafundi ababili abafunda u-Grade 10 C, abafunda ngenkani kulesi sikole ngemuva kokukhonjwa indlela kulandela ukubanjwa ekilasini bephethe i-laptop.Laba bafundi kuthiwa sebedlala umacashelana nothisha wabo okuthiwa uma engena ekilasini bona babe bephuma. Ukuxoshwa kwabo kulandele isigameko sokuxoshwa kuka-Ayanda Zulu, yena okuthiwa uxoshelwe ukuthi wahleka kakhulu ekilasini.Isolezwe libike kabanzi ngodaba luka-Ayanda ofunda u-Grade 12, okumanje usefunda eHillgrove High School, eNewlands West.U-Ayanda uxoshwe eLuthayi ngoba kuthiwa wahleka kakhulu ekilasini kunabanye abafundi. Ngokusho kukaNksz Nomkhosi Zulu ongunina ka-Ayanda, uthe ingane yakhe yaxoshelwa ukuhleka ekilasini.Ugcine eshiyile eLuthayi ngoba uthisha obemfundisa lesi sifundo ethi ngeke akwazi ukufundisa ekilasini okukhona yena kulo.Umthombo we
Solezwe onguthisha kulesi sikole, uthe konakele esikoleni sabo ngenxa kathishanhloko ongenawo umgogodla.“Kunothisha okukhala isicathulo sabo esikoleni, uthishanhloko kwayena uzwa ngabo. Ngikhuluma nje kunamaPhini amabili kathishanhloko, leli elinye lize libizwe ngothishanhloko olinde ukungena esikhundleni,” usho kanje.Umthombo uthe umgomo womnyango uthi uhlahlo mali lwesikole kumele lumunyungwe ngisho nayi-SGB, wengeza ngokuthi kwesabo isikole akwenzeki lokho kodwa uthishanhloko nethimba lakhe yibona abanqumayo ukuthi imali izosetshenziswa kanjani.Ikhansela lendawo uMnuz Nkosiphendule Dlamini linxuse uMnyango wezeMfundo ukuba wenze uphenyo ngezigameko zokuxoshwa kwabafundi eLuthayi.“Kuyacaca ukuthi kuningi okonakele kulesi sikole akukwazi ukuthi kulokhe kuxoshwa abafundi ngale ndlela. Ngiyadumala ukuthi umfundi u-Ayanda uze wahamba esikoleni waya kwesinye phezu kwemizamo emingaka sizama ukuxazulula le nkinga,” usho kanje.UDlamini uthe kuyadumaza ukuthi kube khona izikole ezixosha abafundi kodwa bona benomkhankaso wokugqugquzela intsha ukuthi ifunde ikwenze imfashini ukuqeda u-matric.",Ziyaqhubeka izinkinga eLuthayi
"LUYASHUBA udaba lukasomabhizinisi waseNtuzuma odilizelwe isitolo ngabasebenzi bakaMasipala weTheku namaphoyisa awo ngoLwesihlanu olwedlule, osethole ummeli ozolungisa udaba lwakhe, wavula necala.UMnuz Nduduzo Magwaza (37) obengumnikazi weYoung Minds Tuck Shop, usamile ekutheni isitolo sakhe besisebenza ngokusemthethweni kodwa yilungu elithize lomphakathi elibikele uMasipala amanga ngaye. UMagwaza ubesedayise iminyaka engu-11 kulesi sitolo esiyikhonteyna. Uthe ufuna umasipala umbuyisele endaweni yakhe futhi umkhokhele nezimpahla ezicekelwe phansi ngesikhathi edilizelwa isitolo. Kuthiwa abasebenzi bakaMasipala namaphoyisa baklabhe ikhonteyna emuva kokuba kukhishwe incwadi yesexwayiso yokuthi uMagwaza kumele ayisuse.Okhulumela amaphoyisa kuMasipala uSuperintendent Parboo Sewpersad, uthe isitolo sikaMagwaza besingabekiwe endaweni efanele ngoba besiphazamisa nokuhamba kwezimoto nomphakathi.FUNDA: 
Usola umona odilizelwe isitolo“Ubesexwayisiwe ukuthi akayisuse ikhonteyna kodwa wangakwenza lokho. Sithole izikhalo zokuthi kuyagcwala kakhulu esitolo sakhe, kuphuzwe notshwala futhi sinama-video awubufakazi. Kusolwa nokuthi kusetshenziswa nezidakamizwa futhi umnikazi wesitolo ubechitha ngisho indle kuyona le ndawo. Sinqume ukuthi sithumele amaphoyisa ngoba uMagwaza ubengasilalelanga isexwayiso,” kusho uSewpersad.Uveze nokuthi sebeyazi ngecala elivulelwe amaphoyisa kamasipala, athe lingamanga futhi bazolilandela. “Wanikwa isexwayiso esanele kodwa wakhombisa ukudelela umthetho ngoba esekwa yikhansela elihlangene naye. Useke wahlawuliswa uR4 300 ngenxa yokuphula umthetho nokungabi nayo imvume. Kumele aye eNkantolo eNtuzuma ngoDisemba 7 ukuyokhuluma ngendaba yenhlawulo. Sithole nokuthi incwadi ayisayinise umphakathi uthathe nabantu abangahlali kuleya ndawo,” kusho yena.Mayelana nezinsolo zezidakamizwa nokugcwala ngaphandle kwesitolo uMagwaza uthe akukho okubi obekwenziwa.“Kuyo uyonke indawo enesitolo kujwayele ukugcwala abantu ngaphandle, obekuyizingane ezingomakhelwane. Kule ndawo kudonsa noWiFi yamahhala obekwenza ukuthi abantu bagcwale bezosebenzisa yona. Abefika kaningi amaphoyisa nekhansela bezosesha kodwa bathole ukuthi konke kuhamba kahle,” kuchaza uMagwaza.UMnuz Thomas Ntshangase oyikhansela uthe naye umangele ukuthi kungani sidiliziwe isitolo ngoba konke bekuhamba kahle.",Ufaka umasipala enkantolo odilizelwe isitolo
"IMARITZBURG United inike izintambo zokuqeqesha okwesikhashana uDelron Buckley obeyiphini lika-Eric Tinkler ochithwe ekuqaleni kwesonto.ITeam Of Choice ayikazi inqobe emidlalweni ewu-11 kwiDStv Premiership (uma kuhlanganiswa nesizini ephelile). Empeleni yagcina ukunqoba ngoMashi into engehli kahle kubalandeli nezikhulu zeqembu.Emidlalweni emine kuqale isizini iTeam Of Choice iselokhu ibhekwe yisambane, ayikaze inqobe nowodwa umdlalo futhi ayikaze idlale ngokulingana.UBuckley uthe uyazi ukuthi ubhekene nomsebenzi onzima wokufukula abadlali abangenakho ukuzethemba.“Kuyinto eyejwayelekile ukuthi uma iqembu lishiywa ngumqeqeshi abadlali baqale ukuzibuza ukuthi ngabe yini enye ezolandela. Njengoba ngibambile nje, umsebenzi wami wukuthi ngizame ukukhuthaza abadlali, ngibafunzelele ngaphambi komdlalo wangoLwesihlanu,” kusho uBuckley exoxisana nomnyango wezokuxhumana kwiMaritzburg.NgoLwesihlanu iMaritzburg izobhekana neSuperSport United emdlalweni weDStv Premiership eHarry Gwala Stadium ngo-8 ebusuku.UBuckley, obeyiphini likaTinkller futhi owake wadlala kwi-United, uthe uzokwenza okusemandleni akhe kodwa waxwayisa ngokuthi okuningi kusezandleni zabadlali.“Yisikhathi sokuthi abadlali bazibambele bona ngezandla zabo. Umdlalo okumele sidlalele ukufa nokuphila kuwo kube khona esikutholayo. Kumele sikuqonde ukuthi uma sifuna ukunqoba, kumele singalinge sizincenge izitha, singene kuzo zibekwa. Uma isimo sesifana nesethu, akusafanele neze udlale ibhola elihle kodwa sekumele ulwele ukuthola amaphuzu kwaphela,” usho kanje uBuckley.I-United akuyona kuphela esidilize umqeqeshi selokhu kuqale isizini, iBlack Leopards ixoshe uPatrick Aussems ngakho belu ukuphikwa yimiphumela. Ibe isiqasha uDylan Kerr wayinqobela umdlalo wokuqala ngokuhlula iTeam of Choice ngo 1-0 ngempelasonto edlule.",Unikwe izintambo zokuqeqesha isikhashana
"ZIBAKHALELE abalisa abathathu abasolwa ngokudayisa kabusha amathikithi ebhola emdlalweni weNedbank Cup Final obuphakathi kweKaizer Chiefs neTS Galaxy ngoMgqibelo.Kuthiwa lo mdlalo obusenkundleni yezemidlalo eMoses Mabhida uphele ngaphandle kwezigameko ezinqala.Kuthiwa kuboshwe abalisa abathathu abasolwa ngokudayisa kabusha amathikithi. Oyedwa walaba balisa kuthiwa utholakale namathikithi angu-49 kwathi owesibili watholakala namathikithi angu-20 omunye watholakala namathikithi amabili.Okhulumela amaphoyisa KwaZulu-Natal, uCol Thembeka Mbhele, ukuqinisekisile ukuthi abasolwa abathathu baboshelwe amacala okuthengisa amathikithi enkundleni yezemidlalo iMoses Mabhida.Abasolwa abaneminyaka ephakathi kweminyaka engu-46 kuya kwengu-57 kulindeleke ukuthi bavele eNkantolo yeMantshi eThekwini namuhla.Amaphoyisa aveze ukuthi ukubakhona kwamaphoyisa kulo mdlalo kube nomthelela omuhle futhi kufanele kunconywe. Kulo mdlalo iKaizer Chiefs ishaywe ngegoli elilodwa eqandeni yiTS Galaxy.",Kuboshwe abathathu bedayisa amathikithi eNedbank Cup
"UZOBUYELA ekubeni wujika nelanga owayeyiMeya yeTheku, uNkk Zandile Gumede ophinde washenxiswa ekubeni yilungu lesiShayamthetho nasemisebenzini ye-ANC yiqembu lakhe izolo.Lo ngqimphothwe wethuse abaningi njengoba leli qembu litshele abezindaba ukuthi uNkk Gumede obhekene namacala enkohlakalo yethenda yezigidi, nozakwabo uMnuz Mike Mabuyakhulu basazoke bame kancane ezintweni zaleli qembu kuze kube kuyacaca ngamacala ababhekene nawo.UNkk Gumede unezinsuku ezimbalwa engenile esiShayamthetho.UMabuyakhulu naye ubhekene necala lenkohlakalo yamathenda njengoNkk Gumede.USihlalo we-ANC KwaZulu-Natal, uMnuz Sihle Zikalala, uthe akusikona ukuthi amalungu e-ANC ayaxoshwa kodwa kufanele ayovela phambi kwekhomishini ebhekelele ukuziphatha kwamalungu ale nhlangano.Uthe bavikela isithunzi se-ANC futhi namaqabane athintekayo ayakuqonda lokhu futhi ayahambisana nesinqumo sokuthi ahoxe kancane ezikhundleni zawo.“Akusikona ukuthi amalungu ayaxoshwa noma ayasula emsebenzini wawo kodwa sithi bonke ababhekene namacala ezinkantolo abahoxe ezikhundleni abajutshwe kuzona nasemsebenzini we-ANC,” kusho uZikalala.Lesi sinqumo sethuse abaningi njengoba i-ANC kulesi sifundazwe ngesonto eledlule ikhulume yaze yakhihliza amagwebu ivikela isinqumo sokuqokwa kukaNkk Gumede esiShayamthetho yize esabhekene namacala enkohlakalo enkantolo.Ehuba elinye iculo uZikalala uthe ngisho amakhansela abhekene namacala ezinkantolo kufanele ahoxe ezikhundleni zawo.UNobhala we-ANC KwaZulu-Natal, uMnuz Mdumiseni Ntuli, uthe ubuholi be-ANC KwaZulu-Natal buzoxoxa nobuholi be-ANC kuzwelonke ukuzwa ukuthi azokwenziwa njani amalungu e-ANC abhekene nezinsolo ezingcolisa igama le-ANC kodwa angamangalelwe enkantolo.Uthe i-ANC yinhlangano eyingxenye yomphakathi, ewukhathalelayo futhi ewulalelayo uma unezikhalo.Lesi senzo senze ngisho abahlaziyi bepolitiki bakhwele badilika kubaholi be-ANC kulesi sifundazwe.Umhlaziyi wezePolitiki ozimele uMnuz Xolani Dube uchaze iKwaZulu-Natal njengesifundazwe esingenamholi. Uchaze uZikalala njengomholi ofana nento engekho uma ebuka izinqumo azithathile.“UZikalala noNtuli abakaze basebenza ndawo, lokhu kuyaziveza manje endleleni nasezinqumeni abazithathayo,” kusho uDube.Uthe kuzomele kube nengxoxo ejulile ngokuthi lesi sifundazwe sisabudinga yini lobu buholi.“Ngelinye ilanga abantu bakulesi sifundazwe bayovuka sekuthiwa ayisekho iKZN, isithathwe ngabanye abantu ngaphansi kwalaba baholi....Yihlazo leli. Lawa ngamasela uqobo adayise ngelinye isela elibuthakathaka,” kusho uDube.Imizamo yokuthola ukuphawula kukaNkk Gumede igcine ingaphumelelanga kodwa okhulumela abalandeli bakhe, uMnuz Mzomuhle Dube, uthe ukube leli qembu alizange limsuse esikhundleni sobumeya, ngabe ayikho yonke le nto.“Kwakumele bamyeke ngoba kucacile abazi ukuthi kumele balusingathe kanjani lolu daba lwakhe.“Bekungamele baze bakhiphe nalesi sitatimende abasenze namhlanje (ngoLwesihlanu),” kusho okhulumela abalandeli bakaNkk Gumede, wagcizelela ukuthi lolu daba alukazophela.Uqhube wathi ukube ubeyi-ANC ubengeke akhiphe sitatimende ngoba abazi ukuthi babemsuselani kwaasekuqaleni ngoba kucacile luyabehlula udaba lwakhe.",I-ANC  ayinamholi KwaZulu-Natal: umhlaziyi
"ALICACI ikusasa losonhlalakahle abaxhaswe uMnyango wezokuThuthukiswa koMphakathi ngaphansi kwezinhlangano ezingenzi nzuzo, osekuphele izinyanga ezintathu bengaholile.Labo sonhlalakahle abaqashwa ngaphansi kohlelo, iHome Based-Care, bathi bagcina ngoMashi ukuhola nokuyinyanga okuphele ngayo inkontileka evuselelwayo. Njengoba sekuphele izinyanga bengaholile nezinkontileka zingavuseleliwe, abazazi noma basenawo yini umsebenzi. NgoMsombuluko abanye babo babhikishe emahhovisi omnyango eMgungundlovu, bekhala nangokuthi sebefuna ukuqashwa ngokugcwele emnyangweni.Omunye wosonhlalakahle osebenzela eNseleni, uthe waqashwa ngo-2018, kwathiwa bafakwa kulolu hlelo ukuze bathole isipiliyoni.“Okusiphatha kabi ukuthi senza wonke umsebenzi wosonhlalakahle kodwa sihola ngaphansi kwabanye. Kumanje asazi noma izinkontileka zizovuselelwa yini uma sibhekene nalesi simo. Asanelisekanga nangezimpendulo esizithole ngoMsombuluko embhikishweni,” kusho yena.Omunye osebenzela eMandlankala, uthe sekukaningi bethula izinkinga zabo kubaphathi kodwa bengasizakali.“Asineme ngisho nangezimo esisebenza ngaphansi kwazo. Sisebenza ngokufanayo nosonhlalakahle abafunde njengathi kodwa asiphathwa ngokufana. Sisiza umphakathi ngokwaluleka nangokuzivikela nasezifweni namanje sisasebenza phezu kokungaholi.”Isitatimende esithunyelwe wumnyango siveza ukuthi kuyaphenywa ngodaba losonhlalakahle kusukela belethe izikhalo ngoMsombuluko.Kuvela ukuthi osonhlalakahle bebefuna ukukhuluma noNgqongqoshe uNkk Nonhlanhla Khoza, kwagcina kuthunyelwa iNhloko yoMnyango uNkk Nelisiwe Vilakazi. UNkk Vilakazi kuthiwa ubehambisana nezinye izikhulu zomnyango, ingxoxo yabo nosonhlalakahle yathatha amahora amane.“Osonhlalakahle bakubeke kwacaca ukuthi bafuna ukuqashwa ngokugcwele umnyango. Basebenza nezinhlangano ohlelweni lokulwa negciwane lengculaza, iTB nezinye izinkinga zomphakathi. Inhloko yomnyango icele osonhlalakahle ukuthi balinde izinsuku ezingu-14 ukuze kubhekwe izikhalo zabo, okubalwa nokungaholi izinyanga ezintathu,” kusho isitatimende.UNkk Vilakazi uthe bakhathazekile ngezinsolo ezibhekiswe emnyangweni ngenxa yezimo okuthiwa azigculisi, okusebenza ngaphansi kwazo labo sonhlalakahle.“Osonhlalakahle baneqhaza elikhulu ekuthuthukiseni imiphakathi, yingakho sizibophezela ukuzama zonke izindlela ukuxazulula izinkinga zabo,” kusho yena.Bangu-224 osonhlalakahle abangaphansi kwalolu hlelo abasebenzela KwaZulu-Natal.",Bakhala ngemiholo nokunye osonhlalakahle
"UTHISHA odle umhlanganiso eqwaqwada abanye emncintiswaneni wothisha abavelele eNingizimu Afrika ekufundiseni iSayensi, uthe kwaba yiqhinga likaNkulunkulu ukuthi ayeke umsebenzi awufundela angene ekufundiseni.UMnuz Mfanafuthi Nkosi (30) waseMadadeni, eNewcastle, ofundisa ePanorama Combined eNewcastle, udle umhlanganiso ekufundiseni iSayensi wawina imoto, izindondo, ivawusha, i-laptop, printer kanjalo nomakhalekhukhwini.Uwine emncintiswaneni wokuklomelisa othisha abavelele obungempelasonto eGoli.UNkosi oneziqu zeGeology azithola eNyuvesi yaKwaZulu-Natal ngo-2012 uqale ukufundisa ngo-2013.“Kwaba yiqhinga likaNkulunkulu ukuthi ngifundise ngoba ngiyathanda ukusiza umphakathi nezingane. Ngiqale ngiyobambela uthisha owayeyobeletha ngifundisa iMaths. Kuthe kuhamba uthisha owayefundisa iSayensi ngangena kuyona ngayifundisa,” kusho uNkosi.Uthe waba esenza iPGCE ukuze abe neziqu zokufundisa wathi ngo-2017 uqashwe ngokugcwele kulesi sikole.Nyakenye uthe ufundise iSayensi kwa-matric, wayisusa ku-48% wayiyisa ku-93%.“Kubafundi abangu-30 kufeyile ababili kuphela, kunabanye abathole o-A kulesi sifundo. Nyakenye ngikhohlwe wumsebenzi engawufundela ngoba ngithanda ukusiza abantu. Ngiyazi ayikho imali ekufundiseni, ikhona kulokhu engakufundela kodwa nginothando lokuthuthukisa ingane emnyama.”Uthe eqeda ukuthola iziqu zeGeology uke wazama ukuyofuna umsebenzi waya naseWitbank kodwa kwangalunga.Kwezemfundo wangena ngokuhambisa izinto zakhe ezama inhlanhla emahhovisi omnyango eMajuba ukuze angene kwi-database.“Nganginemiphumela emihle, ngisho esikoleni ngangiyiphasa iSayensi ngicabanga ukuthi ingakho bangibiza ukuthi ngizobamba ngoba imiphumela yami yayimihle.”Uthe noma bengenazo zonke izinsiza zeSayensi kodwa unezindlela afundisa ngazo acabanga ukuthi yizona ezimsizayo.“Noma amafoni engavunyelwe esikoleni kodwa ekilasini lami abafundi ngiyabagqugquzela ukuthi baqophe konke okusuke kufundwa ukuze bakwazi ukukusebenzisa uma sebesekhaya noma sebebuyekeza. Sine-WhatsApp group, esiyisebenzisayo ngisho ngingekho abafundi bayakwazi ukubuza ngibaphendule akudingeki ukuthi ngize ngibe sesikoleni,” kusho uNkosi.Uthe uma sekushube ngempela sekuzobhalwa kuba namakhempu lapho kulalwa khona kwakhe ukuze kubuyekezwe.“Ngishintshe igaraji ngalenza isikhungo sokufundisa iSayensi. Angikasibhalisi lesi sikhungo kodwa ngisiza nabafundi bakwezinye izikole ngalesi sifundo. Sisebenzisana namaphoyisa asizayo ngokuzulazula uma sekufundwa ekhaya ukuze abafundi baphephe ngoba kukhona nabafundi abasuka kude kakhulu. Unkosikazi wami ungeseka kakhulu kulokhu ngoba engikwenzayo kusiza ingane emnyama,” kusho uNkosi.Uthe ugqugquzelwe nguthishanhloko wakhe ukuthi angenele lo mncintiswano.“Uthishanhloko walala isibili kulo mncintiswano ngo-2015 ezintweni ezithinta ubuholi. Ungigqugquzele kakhulu ukuthi ngiwungenele ethi ucabanga ukuthi ngingawudla umhlanganiso, nakhu ngempela ngiwinile.”",Unqobile uthisha ofundisa iSayensi
"UYengeni owake walahlwa yicala lenkohlakalo, kuthiwa wenze isiphakamiso emhlanganweni wisigungu sokusebenza nsuku zonke.Kuthiwa uYengeni uthe uma uRamaphosa ezimisele ngokulwa nenkohlakalo kufanele abe yisibonelo yena qobo lwakhe.Umbono kaYengeni ulandela owelungu lesigungu esiphezulu kwi-ANC e-Eastern Cape, uMnuz Andile Lungisa, oke waveza ukuthi uRamaphosa kufanele ashenxe ngenxa yezinsolo ezimlandelayo zemali eyasebenza engqungqutheleni.Lokhu kwenzeka nje kunencwadi esematheni kulezi zinsuku kaRamaphosa, ayibhalele amalungu e-ANC ngodaba lwenkohlakalo bese kuba nenye okuthiwa ibhalwe wuMnuz Jacob Zuma eyibhekise kuRamaphosa.Kuthiwa ekaZuma ikhala ngokuthi uRamaphosa ugeje umgodi ngokuthi abhekise incwadi kuwo wonke amalungu e-ANC ethi akhohlakele, akubeni kungabantu abambalwa abatamuza imali kahulumeni ngesikhathi inqwaba yabantu ihlupheka.Ubhekwe ngabomvu umhlangano wesigungu esiphezulu e-ANC futhi udaba oluphambili yilo olwenkohlakalo.Indaba yenkohlakalo igqame kakhulu ngesikhathi segciwane iCorona, ngemva kokuba kuvele ukuthi kunabathile abebexephula umkhome.",UYengeni ufuna uRamaphosa asule
"Nebala ngivule umsakazo ngifuna ukuzizwela. Nangempela ubengekho kubambe uHeazy noZisto.Kuvele kwangikhanyela ukuthi kufakazela amahemuhemu abekhona okuthi useyojoyina Ukhozi FM njengoba eqalile izolo lapho ethula khona uhlelo lwantambama noMroza Buthelezi. Empeleni cishe mibili manje iminyaka kunamahemuhemu okuthi uMzokoloko uyojoyina Ukhozi kodwa kuphindekuthuleke.Ukhozi alugcinanga ngokuthatha uMzokoloko kodwa luphinde lwashaqa noKing Sfiso obenza izinhlelo zomculo i-house.Ngike ngabona ku-Instagram ekhasini loKhozi kubhalwe ukuthi “siqedile ngomunye umsakazo engingeke ngiwusho”.Akuphelanga sikhathi esingakanani kwaphendulwa kweleGagasi nombhalo othi “#WeGotTalent” engingawuchaza ngokuthi uthi banalo ithalente. Bekunesithombe esinombhalo othi “Kuqediwe ngathi? Sibatshele noma”.Cha uma ngiyibuka le ndaba sikhulu isikhala esivulekile ngokuhamba kukaMzokoloko. Phela ubenza uhlelo olubalulekile kakhulu ovukela kulo ekuseni. Yilo okumele lukudonse ukuze uzosale usuqhubeka nokulalela umsakazo usuku lonke.Abaphathi beGagasi bathi sekuzoqhubeka uNjabs Zwane noHeazy kuze kube kufika isikhathi sezinguquko. Bobabili laba bebevele basebenza noMzokoloko.Ngokwami bengizofaka u-Alex Mthiyane ukuthi kube wuye obambayo kuze kube kutholakala umuntu ozothatha izintambo uma lo msakazo sewenza izinguquko.Uma ukhumbula ngesikhathi u-Alex ekhishwa kungena uMzokoloko, kukhona vele ababa nokukhala ngoba babemthanda. Ngakho ukubanjiswa kwakhe kuzokwenza singanakeki kangako isikhala sikaMzokoloko ngoba kufakwa umuntu onamava.U-Alex engabanjiswa nabo oHeazy noNjabs ngenhloso yokuthi bancele ulwazi kuye ze kuthi uma sekufika isikhathi sezinguquko babe sebenolwazi oluthe xaxa. Kodwa ngiyayazi futhi ingozi engaba khona uma ubambisa u-Alex, uzokhumbula ukuthi u-Alex uphume kulolu hlelo esalwenza kahle kakhulu, kwaba wukuthi umsakazo wawuthatha enye indlela nje, hhayi ngoba kukhona okubi okwakwenziwa wu-Alex. Ngiyazi ukufaka yena isikhashana kungenza abalaleli bajabule kuze kweqe kanti uzophuma ngemuva kwenyanga kugcine kubahlukumeza futhi lokho. Iqiniso wukuthi u-Alex usemnkantshubomvu kwezokusakaza.Ebusuku ohlelweni Indaba ukhona uBongani Gina oke abambe vele uma u-Alex engekho. Angaqhubeka abambe u-Alex esesekuseni ngaphandle kwenkinga ngoba yinto aseyijwayele vele.Ngingaze ngikhohlwe, mangithi halala kuNomfundo The Dazzling One osehlabe ikhefu lokuyoteta.UZisto uke alubambe uhlelo lwakhe uma engekho ngakho ngeke ibe khona inkinga ngo-9 kuya ku-12 emini phakathi nesonto.",[IMIBONO] - Ubengasiza u-Alex Mthiyane  kolwasekuseni
"AYAQHUBEKA nemizamo yawo yokungenisa kuthelevishini amawele aseNewlands West njengoba ezobonakala ohlelweni lwaku-e.tv, i-Ultimate Braai Master.La mawele, uPretty noPrecious Zondo (25), sekunesikhathi ezama ukungenisa kuthelevishini njengoba eminyakeni eyedlule ake azama inhlolokhono ngesikhathi iMTV ifuna umethuli wezinhlelo okwagcina kunqobe khona uNomuzi Mabena.Ake aba nohlelo alwethula esiteshini somphakathi iGau TV, uhlelo lomculo, iVibe Zone.I-Ultrimate Braai Master, okuzoba yisizini yayo yesihlanu, izoqala ukukhonjiswa ngoFebhuwari 5 ngo-4 ntambama.La mawele azibiza ngeSpice Girls ohlelweni. Abanye abazobe bencintisana nawo kukhona kubo uGugu Ngobese noSamkelisiwe Cele baseSprings kanti amaqembu esewonke angu-10.UPrecious uthe bahambela inhlolokhono yohlelo, ngenhlanhla bathathwa.“Akukhona ukuthi wuhlelo esasifuna ukungena kulo kodwa sezwa ngenhlolokhono sabe sesiyozama. Sifuna ukulokhu sivela kuthelevishini ngethemba lokuthi kukhona ozosibona bese esinikeza ithuba. Akulula ukungena ngoba kwezinye izinhlelo akubi nenhlolokhono evuleleke emphakathini kodwa kubizwa abathize kuphela,” kusho uPrecious.Uthe bazolokhu beqhubeka nezinhlolokhono kuze kube bathola eziteshini ezinababukeli abaningi.Kulolu hlelo amaqembu ababili ahambela izindawo ezahlukene kuleli, lapho efike ancintisane khona ngokupheka ukudla okwehlukene emlilweni.Abanqobile bazohlomula nge-voucher yakwaGame kaR200 000, imoto iSuzuki Grand Vitara nokheshi kaR400 000.",Amawele aseThekwini ohlelweni ku-e.tv
"USEKUBHACENI umndeni wobhekene necala lokubulala umculi osafufusa, ogwazwe wabulawa esigamekweni esenzeke kwaK eMlaza ngeledlule.Umndeni kaMnuz Mvuyisi Mabhuti Moguda (30), obevele eNkantolo yeMantshi yaseMlaza ngoMsombuluko, uthe selokhu kwenzeke isigameko usuthuka izanya emuva kokuthi uhlaselwe ngamalungu omphakathi ethukutheliswe wukubulawa ngesihluku kukaLindokuhle Cele (23). Kuthiwa ashise indlu yommangalelwa. Ukuhlaselwa komndeni kuwuphoqe ukuthi uyobhaca esihlotsheni, ulala obenyoni usaba ukuthi bazowuthungatha bawuthole.Imindeni yomibili, okamufi nokammangalelwa ngokuhlukana, ichazele abezindaba ngenzwabethi ngokuholele ekuxabaneni kukamsolwa nomufi.Amalungu omndeni kaMoguda abesenkantolo ngesikhathi kuvela umsolwa, athe ezwa kuthiwa ummangalelwa uthi ugwaze umufi ngoba ubenegqubu lokuthi wayenabantu abamnukubeza ngokocansi esigamekweni esenzeke ngoNcibijane nonyaka. Kodwa umndeni kamufi uthi uyaqala ukuzwa udaba olunjalo.Ilungu lomndeni kaMoguda elingathandanga ukudalulwa, lithe umfowabo ngemva kokudlwengulwa uhambe amasonto amabili wayohlala ezihlotsheni enamahloni ngokumehlele, esephenduke inhlekisa.“Sithole ukuthi iningi labantu endaweni belazi ngalesi senzo, bekuyithina kuphela ebesingazi. Kuthe uma sekuvela kwafakazelwa yizimpawu njengoba kwesinye isikhathi ubehlale ezivalele,” kusho ilungu lomndeni.UMVUYISI Mabhuti Moguda evele enkantolo ngoMsombuluko ngecala lokubulala umculi osafufusa eMlaza uLindokuhle Cele. Isithombe: Motshwari MofokengLithe batshelwe ngabathile ukuthi umsolwa wayehleli nomufi nabangani bakamufi ngoNcibijane bephuza, okusolakala ukuthi umufi nabangani bakhe bamfakela okuthile okuyisidakamizwa maqede bazitika ngaye ngocansi beshintshana. Liveze ukuthi emuva kwalesi sehlo umsolwa uhambe amasonto amabili wayohlala esihlotsheni ngenxa yokuthi ubesephenduke inhlekisa. Uthe ukholwa wukuthi ugcine esembambela igqubu umufi, okwenze agcine esemgwaza ngoba ubengaxoxi ngokumehlele.Umndeni uvumile ukuthi okwenziwe yilungu lawo kuphambene nomthetho futhi kubi, kwakumele likhulume nomndeni, livule necala. Kodwa uchaze ummangalelwa njengomuntu onenhliziyo enhle obesebenzela futhi ondla umndeni wakhe.UNgqongqoshe wezokuThuthukiswa koMphakathi eKZN, uNkk Nonhlanhla Khoza, ugxeke isenzo sokubulawa kukaCele, wathi ummangalelwa kumele athole isijezo esimfanele.UNksz Nomusa Cele, ongubabekazi kaLindokuhle, utshele izintatheli ukuthi bezwe ngabantu ukuthi umsolwa umbulale umufi ngoba emuhle nokuthi udumile.“Sizwa kuthiwa ubemzondela ubuhle bakhe, kangangoba kuthiwa ubeze asho ukuthi ufuna ukumona ubuso. Uma sibheka indlela abulewe ngayo njengoba egwazwe ebusweni ummese wasala esweni, kufakazela khona loku okushiwoyo,” kusho uNksz Cele.UMNDENI kamufi, uLindokuhle Cele, ngesikhathi bevakashelwe wuNgqongqoshe wezokuThuthukiswa koMphakathi KwaZulu-Natal uNkk Nonhlanhla Khoza ukuzobhonga emswaneni izolo. Kusuka kwesobunxele wuNksz Nomusa Cele uyisekazi kamufi, uNkk Funani Cele nogogo kamufi uNkk Zondeni Cele Isithombe: MOTSHWARI MOFOKENG/ANAYomibili imindeni iphikile ukuthi laba bebengabangani kodwa yavuma ukuthi bebazana futhi bejwayelene.UNksz Cele uveze ukuthi bengumndeni bebecabanga ukuthi ingxabano kamsolwa nomufi yaqala ngesikhathi umufi enqaba nomngani wakhe wesifazane kumsolwa, okuthiwa wayemfuna. Uphinde waveza ukuthi utshelwe ukuthi umsolwa ubulale umufi ngoba ubemzonda ngokuthi uyisitabane. Ngesikhathi umsolwa engena enkantolo, izandla zakhe bezibhandishiwe okuvele ukuthi walimala ngesikhathi egwaza umufi.Icala lihlehlele uMsombuluko wesonto elizayo lapho ummangalelwa kulindeleke ukuthi afake isicelo sebheyili.",Igqubu nomona kubulawa umculi eMlaza
"UHLELO olwaluhlose ukuvuselela ngomculo wokholo seluphenduke inkundla yokuxazulula izinkinga zabalaleli emsakazweni womphakathi, umsakazi walo osezuze nezindondo ezahlukene.I
Dumisa Nathi Gospel Show engena ngeSonto ngo-6 ekuseni kwiVibe FM isizakhele udumo kubalaleli ngokudingida izihloko ezahlukene, ezinye ezibashiya bekhihla esikaNandi. Lolu hlelo olwethulwa uWiseman Mpunzana waKwaDukuza, ludlala umculo wokholo luphinde lube nezikhulumi ngezihloko ezahlukene. Kuphinde kube nesimenywa esifunda i
Bhayibheli sihlaziye nentshumayelo ukuvuselela abalaleli.Exoxa ngokuqala kwalolu hlelo, uMpunzana onguthisha eMelville Primary School, uthe waqala ukusakaza kwiVibe ngo-2009 bebathathu ohlelweni. Wabuye wangena yedwa kusukela ngo-2010 kuthiwa akadlale kuphela umculo opholile oxubile, athe wabona ukuthi kuzomehlula.“Ngabona ukuthi ngenxa yokuthi ngiwumuntu weGospel kuzongehlula ukudlala olunye uhlobo lomculo ohlukile. Saxoxisana nabaphathi besiteshi bathi kungcono ngidlale i-International Gospel kodwa nayo kwabonakala ukuthi ngeke kudlalwe yona yodwa ngagcina ngidlala u-90% wayo,” echaza.Uthe uhlelo lwanyukela kwelinye izinga esedlala umculo wokholo oxubile ohlelweni aluqamba ngokuthi 
Umthombo Wempilo.UMpunzana uthe naye wagcina emangala indlela uhlelo olube nesasasa ngayo ngoba belungalalelwa amakholwa kuphela. Ngo-2014 uhlelo lwashintsha igama lwabizwa nge
Dumisa Nathi Gospel Show ngo-6 kuya ku-10 ekuseni yize uMpunzana ethi akushintshanga umongo walo.“Uhlelo luyakhula kakhulu, namanje ngishayelwa ngisho abasejele, abanye bangitshele ukuthi basonta ngalo uhlelo. Ukuba kwami kulolu hlelo kungikhombise ukuthi abantu bathwele ngenxa yezinkinga. Kwesinye isikhathi ngihlangana nabo ngesikhathi sami ngibafunele nosizo,” kusho uMpunzana.Yize engakaze aqeqeshelwe ukuba ngumsakazi kodwa uthi ubevele ewuthanda umsakazo njengomlaleli. Ngaphambi kweVibe FM wayesakaza esiteshini somphakathi samakholwa iGood News, eVerulam. Ngo-2011 wathola indondo kumaSABC Crown Gospel Music Awards ngenxa yalo uhlelo, ngo-2012 waphuma kwiTop 4 kumaMTN Radio Awards eGoli. Wabuye wahlonishwa kumaMayoral Awards, KwaDukuza nakwiNdondo Awards, eMgungunndlovu. NgeSonto ubehlonishwa KwaDukuza kuma-Life Changers Awards ngeqhaza alenze ukushintsha impilo yabantu. Uma engekho emsakazweni ukhonze ukusebenza nomphakathi futhi unesikhundla sokuba yi-Elder ebandleni. Ngenxa yomsebenzi wakhe emsakazweni abanye bambiza ngomfundisi nokho yize ekuthatha njengobizo ukusakaza.",Luthinta impilo yabantu olweVibe FM
"UKWESABA kwabantu ukuya kodokotela ngenxa yeCovid-19 kwenza odokotela bakhathazeke ngoba sekubangele abanye bashaywe yinhliziyo nesifo sohlangothi.Ucwaningo olwenziwe ngabePharma Dynamics luveze ukuthi kwehle ngo-90% ukubonwa kodokotela selokhu kuqale iCovid19. Ucwaningo olwenziwe kodokotela abahlukene kusukela ngoMeyi, luveza ukuthi abantu sebeyasaba ukubonana nabo ngenxa yeCovid19.UDkt Anna-Marie Grebe, iMedical Consultant kwaPharma Dynamics, uthe yize abanye behlaliswe emakhaya ngenxa yemigomo nabanezifo ezibucayi abasayingeni. Lezi yiziguli okumele ngabe zibonana nodokotela ngaso sonke isikhathi ukuyobheka isimo sempilo.“Akumele abantu abanenkinga yokukwenyuka komfutho wegazi bahlale emakhaya bengazazi isimo sabo.”Uthe iziguli ezinezifo okubalwa kuzo ushukela, umfutho wegazi nenhliziyo kumele zizinake, zibheke nezimpawu zokugula.Uthe izimpawu okumele zinakwe kubalwa ukuncisheka ukuphefumula, isiyezi nokushaya kakhulu kwenhliziyo.UDkt Grebe uthe ukwehla kwezibalo kushaye wonke amazwe kanti odokotela abaningi basancamela ukubonana ngqo neziguli kunokuxhumana nazo ngocingo. Ngokwalolu cwaningo kuthiwa bawu-92% odokotela abasancamela ukubonana neziguli ubuso nobuso, bancane abancamela ubuchwepheshe bama-video ne-internet.UDkt Portia Kheswa-Masinga waseThekwini, uthe kusebenzeka kanzima ngalezi zikhathi wakufakazela ukuthi sehlile isibalo seziguli esibonana nabo. Uthe bonke ozakwabo bakhala esifanyo ngenxa yokuthi iziguli sezisaba ukuya kodokotela. Okunye okunciphisa izibalo wukuthi abanye abasenayo imali yokubonana nodokotela, okwenza bancamele ukuya emitholampilo kahulumeni.“Okokuqala emlandweni abeHPCSA (Health Professions Council of South Africa), bavumele ukuthi odokotela basebenzise ucingo noma ubuchwepheshe ukusiza iziguli. Akuzona zonke iziguli ongakwazi ukuzisiza ngaphandle kokubonana nazo ubuso nobuso. Iziguli ezinezifo ezibucayi okungenani uyaxhumana nazo ngocingo ubheke isimo sempilo, ubhale nemithi okumele ithengwe. Kunzima kulabo abagula kakhulu okudingeka bafakwe ne-drip,” kusho uDkt Kheswa-Masinga.Naye uthe usesebenzela ekhaya nge-i-internet nangocingo kodwa kunzima kubantu abadala abakholelwa ukuthintwa udokotela nokujova.“Umkhakha wethu ushintshe kakhulu futhi sishayelekile nasephaketheni,” kusho yena.",I-Covid-19 yehlise isibalo sabantu abaya kodokotela
"UMHOLI wamaqembu kamufi uMtshengiseni “Indidane” Gcwensa, uPotso Ngobese, uthe kunzima ukungena ezinyathelweni zalo mculi kodwa umsebenzi uyaqhubeka.Indidane yashona ngo-2015 ngemuva kokugula isikhathi eside, umsebenzi wokuhola amaqembu wawunika uPotso.“Kunzima ukungena ezinyathelweni zeNdidane kodwa ngiwuphethe nabafowethu, yingakho umsebenzi uqhubeka,” kusho uPotso.UPotso ubekhuluma naleli phephandaba ngemuva kokuthi Ezendidane zikhiphe i-albhamu yesithathu, ethi Inkinga Iproblem enezingoma ezingu-14.Amaqembu eNdidane akhipha kabili ngonyaka njengoba ngePhasika kuphuma i-albhamu yaMageza Amahle bese kuthi ngoDisemba kube Ezendidane.“Ngangithi ngizobamba singafuni kuphele ngomsebenzi weNdidane kodwa manje umuzi uyanda. Nababengabaza bayabona manje,” kusho yena.UPotso uthe i-albhamu yabo ibophele izingoma ezingalalelwa yiwo wonke umuntu njengoba bekhuluma ngezinto ezahlukene.“Inomyalezo kuwo wonke umuntu. Kukhona izingoma ezikhuluma ngothando, ukudabuka nezesonto. Ezesonto asizishiyi.”KumaCrown bekuqokwe Amageza Amahle ngengoma ethi Ngithandaze emunxeni weBest Gospel Maskandi. Lo mklomelo bawuthathile.Uthe kwi-albhamu usebenze nonina uTholakele Ngobese weZingane Zoma noMashwabana Mbatha.UPotso uthe abalandeli babo kumele balindele ukubabona ngasemakubo njengoba bezohambela isifundazwe sonke beyothula i-albhamu nakwezinye ezingaphandle.",Kunzima ukuvala isikhala seNdidane kohola amaqembu
"KUBOSHWE omalume abathathu okuthiwa bashaye umshana wabo wafa eShane Reserve, eGreytown.Okhulumela amaphoyisa KwaZulu-Natal, uCaptain Nqobile Gwala, uthe omalume abaneminyaka ephakathi kuka-25 no-26 baboshelwe ukubulala umshana wabo oneminyaka ewu-20.Ngokwesitatimende samaphoyisa, umshana wesifazane wahamba ekhaya eShane Reserve ngoMashi 24 engazisanga muntu waze wabuya ngoMashi 28.Kuthiwa esebuya omalume bambuza ukuthi uphumaphi base beyamshaya waze waquleka. Kuthe uma kubizwa abezimo eziphuthumayo bafike baqinisekisa ukuthi ushonile. Kuvulwe icala lokubulala esiteshini samaphoyisa eMatimatolo ukuze kuphenywe kwabe sekuboshwa omalume.UCaptain Gwala uthe omalume bavele izolo enkantolo yeMantshi eGreytown ngecala lokubulala.Kobunye ubugebengu amaphoyisa aseThekwini abophe amadoda amabili emijondolo ekuHoffman Place, eSpringfield, ngezinsolo zokubulawa koMnuz Menzi Ngubelanga (26).Amadoda aneminyaka ephakathi kuka-23 no-29 kulindeleke ukuthi avele eNkantolo yeMantshi eThekwini namhlanje.Ngokusho kwesitatimende esikhishwe amaphoyisa, uNgubelanga uvakashele abangani bakhe kuHoffman Place ngeSonto. Kube sekuba nengxabano phakathi kwakhe nabo.Kuthiwa ube eseshaywa ekhanda ngesagila wabuye wagwazwa.Uphuthunyiswe esibhedlela kodwa wagcina ngokushona.Kube sekuvulwa icala esiteshini samaphoyisa eMayville. Abaseshi baqale uphenyo olubaholele ekuthini babophe amadoda amabili.",Kuboshwe omalume abathathu ngokufa komshana
"INHLANGANO yabahleli iSouth African Editors Forum (Sanef) ithi ikhathazekile futhi idumele ngesigameko sokuhlukunyezwa kwezintatheli ngesikhathi zisebenza embhikisweni wabalandeli beMeya yaseThekwini uNkk Zandile Gumede.“ISanef ikhathazekile ngezigameko eziqhubekayo zokuhlukunyezwa nokwesatshiswa kwezintatheli. Sinxusa abaholi neziphathimandla zomthetho ukuba benze isiqiniseko ukuthi izintatheli ziphephile.""Akusona isigameko sokuqala ukuthi izintatheli zihlaselwe odabeni oluthinta iMeya yaseThekwini,” kusho isitatimende seSanef.ISanef ithe ziningi izindlela ezikhona ezingasetshenziswa uma kukhona onganeme ngokusebenza kwentatheli ethile.Isitebela sezindaba i-Independent Media sikugxekile kakhulu ukuhlukunyezwa, ukuhlaselwa nokushaywa kwezintatheli ngemuva kwesigameko sokushaywa kwentatheli uMnuz Sihle Mavuso.UMavuso uhlukunyeziwe washaywa ngamaphoyisa omkhandlu ngesikhathi esebenza embhikishweni wabalandeli beMeya yeTheku uNkk Zandile Gumede izolo.UMavuso ubonakale kwi-video ebanjwa ngesidlozana ngamaphoyisa, emshaya emlalisa phansi emgwaqweni ngendlela okwenziwa ngayo uma kuboshwa izigebengu.Ukuhlukunyezwa kukaMavuso, kulandele isigameko sokuhlukunyezwa kwezinye izintatheli zase-Independent uMnuz Piet Rampedi noMnuz Mzilikazi wa Afrika.URampedi noWa Afrika bafake isikhalo bavula necala lokwesatshiswa ngemuva kokulandelwa yizimoto abangazazi ebezisolisa.URampedi uthathe izithombe zezimoto ebezibalandela.“I-Independent Media ikhathazekile ngokunyuka kwezigameko zokuhlukunyezwa kwezintatheli eMzansi.""Ukuze intando yeningi isebenze, izintatheli kumele zikwazi ukwenza umsebenzi wazo ngokukhululeka nangaphandle kokwesaba,” kusho isitatimende esithunyelwe uphiko lwezokuxhumana e-Independent.UNgqongqoshe wezokuBusa ngokuBambisana neziNdaba zoMdabu KwaZulu-Natal, uMnuz Sipho Hlomuka naye ukugxekile ukuhlaselwa kwezintatheli eCity Hall.Uthe abezindaba kumele bakwazi ukwenza umsebenzi wabo ngokukhululeka ngaphandle kokwesatshiswa. UHlomuka usejube izikhulu zomnyango wakhe ukuba zimnike umbiko ogcwele ngalesi sigameko.NoSihlalo we-IFP kuzwelonke, uMnuz Blessed Gwala ukugxekile ukuhlaselwa kwezintatheli embhikishweni wabalandeli bemeya. Uthe amaphoyisa kumele abophe izigebengu hhayi izintatheli.Unxuse amaphoyisa ukuba asebenzise umfutho ofanayo noma ebopha izigebengu ezibulala abantu.UGwala uphinde wanxusa uNgqongqoshe wezokuPhepha eKZN uMnuz Mxolisi Kaunda ukuba aphenye ngalesi sigameko.UNobhala we-ANC KwaZulu-Natal, uMnuz Mdumiseni Ntuli ucashunwe kwabezindaba ethi bayawugxeka umbhikisho wabalandeli bakaNkk Gumede. Khonamanjalo, iDA eThekwini yona inxuse amaphoyisa akuba ababophe abalandeli bakaNkk Gumede.Umholi wekhokhisa yeDA eThekwini uNksz Nicole Graham uthe akukwazi ukuthi kuvunyelwe abantu ukuba badale ukuthi lungabikhona uzinzo edolobheni.",ISanef idumele kuhlukunyezwa izintatheli
"INKANTOLO yeMantshi eseHilbrow, ilihlehlisile icala lowesilisa osolwa ngokuputshuza iphepha lesibili le-mathematics likamatric, nyakenye.UMnuz Themba Daniel Shikwambana  (31) ubevele kule nkantolo ngoLwesithathu, icala lakhe lahlehliselwa uMashi16.  Ummangalelwa wayengumsebenzi wenkampani egaya amaphepha esebenzisana noMnyango wezeMfundo eGauteng, i-Lebone Litho Printers. Uboshwe ngoNovemba nyakenye ngemuva kokuthi ummnyango weMfundo eyisisekelo, udlulisele icala emaphoyiseni ophiko loKlebe, ukuthi aphenye kanti ungaphandle ngebheyili ka-R1000.Imibiko yokuputshuka kwephepha lesibili le-mathematics yavela sekusele ihora ukuthi libhalwe. Ngesonto elilandeyo kwaphinde kwabikwa ukuputshuka kwephepha lesayensi.  Umnyango wemfundo eyisisekelo waphakamisa ukuthi lawa maphepha abhalwe kabusha ngoDisemba14 no-17 kodwa iNkantolo eNkulu yasePitoli yasichitha isiphakamiso. Abekho okusabikwe ukuthi baboshiwe ngokuputshuka kwephepha lesayensi. Kulindeleke ukuthi imiphumela ka-matric imenyezelwe ngoFebhuwari 22 njengoba uhlelo lokuqoqwa kwamamaki luphothulwe kuleli sonto, kanti ngesonto eledlule luqediwe uhlelo lokumakwa kwamaphepha. UMnyango weMfundo eyiSisekelo uzohambisa umbiko ogcwele emkhandlwini olawula izingabunjalo lemiphumela ka-matric kuleli Umalusi, okuyiwona ozoqinisekisa ukwethembeka kwemiphumela ka-matric yanyakenye.",Lihlehlile elosolwa ngokuputshuza elikamatric
"NGEMUVA kokuphucwa iqatha emlonyeni ezakhe zihlulwa ngoqhwasha ka 1-0 yi-Orlando Pirates kowandulela owamanqamu weNedbank Cup, umqeqeshi weLamontville Golden Arrows, uClinton Larsen, usebheke ukuthi abuyise izinduku la maqembu esephinde ehlangana ngempelasonto kowokuvala iligi.I-Arrows eguqe ngegoli lika-Abbubaker Mobara, ePrincess Magogo Stadium, KwaMashu ngempelasonto, izokwamukela iPirates emdlalweni we-Absa Premiership ngoMgqibelo eMoses Mabhida Stadium ngo-3 ntambama.Nakuba Abafana Bes’thende bephuthwe yithuba lokusayina isheke lika-R7 million elihambisana nokuba ngompetha beNedbank Cup kodwa umdlalo wangempelasonto ungabanikeza ithuba lokulwela * -R8 million otholwa ngompetha beMTN 8 ngesizini ezayo.Iqembu likaLarsen njengamanje liyibambe endaweni yesishiyagalolunye kwi-log ngamaphuzu angu-35, lidinga amaphuzu amathathu kwiPirates ukuze libe nethuba lokuqeda kwiTop 8.Ukuhlula eZimnyama kuzoxikixa isigxivizo sokuthi okokuqala emlandweni wePremier Soccer League ziqeda isizini ngaphandle kwamaqembu ayisishiyagalombili aphezulu.Amanye amaqembu abanga iTop 8, iMaritzburg United, Ajax Cape nePolokwane City. IPlatinum Stars nePirates sekungadinga bawine ngembudlu yamagoli bese eyahlulwa la maqembu angaphezulu kwabo ukuze bathole intuba.“Umphumela lo (ka 1-0) awusho lutho. Kunalokho uyasigqugquzela ngoba sesiyazi ukuthi singaya kulowa mdlalo sifike silihlule leli qembu. Sicishe sakwenza namuhla (ngeSonto), ngesonto elizayo uma sisebenzisa amathuba silungise amaphutha singakwazi ukuwina,” kusho uLarsen.Lo mqeqeshi uthe kungenzeka ukuthi abadlali bakhe bathuswe yisiteji ikakhulukazi esiwombeni sokuqala. Abalandeli iningi labo obekungabePirates bebephume ngobuningi eMagogo.“Siyiqembu eliselincane kungenzeka ukuthi mhlawumbe abanye abadlali basindekile. Asizange sibahlakaze kanti nebhola besililahla kodwa ngiyaziqhenya ngabo, ekugcineni bazinikele ngakho konke. Njengoba sesiphumile kowomkhumulajezi kumele sigxile emdlalweni wethu wokugcina weligi.”ULarsen uthe uyakuqonda ukuthi iqembu lakhe alizange likwazi ukubamba umgqigqo kule sizini kodwa ukholwa wukuthi izikhinsi abadlule kuzona zizobenza iqembu elingcono kumasizini ezayo.“Abadlali bazofunda emidlalweni efuze lena. Bazokhula, ngethemba ukuthi ngesizini ezayo sizokwenza okungcono emiqhudelwaneni ngoba kukhona ukukhula engikubonayo umdlalo nomdlalo. Kumasizini ezayo laba badlali bazobe sebevuthiwe, sibe nesikwati esihle,” kusho uLarsen.",ULarsen ufuna babuyise izinduku
"PHEZU kokuthi abaphathi baMaZulu befisa ukuthi iqembu labo libe sembangweni wokunqoba isicoco seligi kodwa akuwona umbandela abawubekele umqeqeshi, uCavin “Mthakathi” Johnson, obekelwe umgomo wamaphuzu angu-45 azoqinisekisa indawo kwiTop 8.Lokhu kuvezwe yimenenja jikelele yoSuthu, uLunga Sokhela, ebiphawula ngomgomo abawubekele umqeqeshi njengoba esekwisizini yakhe yesithathu ekuleli qembu.“Kufanele sibe neqiniso. Ngeke senze ihaba ngokuthi sifuna ukunqoba isicoco seligi.“Khona singajabula ukuthi sibe yiqembu eliqhudelana ngokulinganayo nabangayo. “Esikudingayo ukubona iqembu lisheshe lifinyelela eduze kwamaphuzu awu-24 ngaphambi kokuthi kuphele isigaba sokuqala semidlalo yePremiership.“Thina sikholelwa ekutheni abadlali sinabo abangakwazi ukuthi basitholele amaphuzu awu-45 nokuthi bahambe ibanga elide kwiTelkom Knockout neNedbank Cup.“Ngesizini edlule sisuke sakhungathwa yizinkinga ezisehlele nesingeke sakhomba muntu ngenjumbane ngazo. Ngeke sibe sesibeka umbandela oyihaba,”kusho uSokhela.Uveze ukuthi bafuna amalungiselelo okuqala kwesizini entsha abe sezingeni eliphezulu ukuqinisekisa ukuthi bayiqala ngegiya eliphezulu imidlalo yePremiership.“Sithe umqeqeshi akanikeze bonke abadlali ithuba lokuthi baziveze njengoba kukhona abadlali beMDC (Multichoice Diski Challenge) abakhushulelwe eqenjini elikhulu abanjengo Sibusiso Maluleke, Sandile Khumalo, Charlie Hlalele noNtuthuko Madela okumele banikezwe ithuba ukuze basikhombise ukuthi basiphatheleni njengoba sibonile kwenzeka kuSphe Maduna.“Njengamanje uyabanikeza ithuba ejimini nabo bakhombisa ukuzikhandla,”kusho uSokhela.Amalungiselelo esizini entsha AmaZulu azolwa ngaphandle kukaMarc van Heerden, omunye wabadlali abanamava abebeyingxenye yeqembu laseThekwini.UVan Heerden (31) akwaziwa ukuthi ubheke kuphi ngempela kodwa maningi amathuba okuthi ubuyela ngakubo eGauteng kwazise udabuka eBenoni. Leli nxele bese kuyihlandla lesibili lidlala kuMaZulu. Like lathi qu kwiChippa United nakwi-Orlando Pirates.Usuthu luvula isizini ezayo neBidvest Wits eKing Zwelithini, eMlaza ngo-Agasti 3.Imidlalo yokuqala yePremiership:Ngo-Agasti 3:Stellenbosch v Chippa, eKapa ngo-3pm; Sundowns v SuperSport Utd, e-Atteridgeville ngo-3pm; Baroka v CT City, ePolokwane ngo-3pm; Orlando Pirates v Bloem Celtic, e-Orlando ngo-3pm; AmaZulu v Wits, eMlaza ngo-8.15pm.Ngo-Agasti 4:Leopards v Polokwane, eThohoyandou ngo-3pm; H’Park v Kaizer Chiefs, eMakhulong ngo-3pm; Golden Arrows v Maritzburg Utd, eClermont ngo-3pm.",Umbandela waMaZulu ngesizini entsha
"FANELESIBONGE BENGUU METHULI wezinhlelo zeMTV Base, uNomuzi Mabena, uthi ukuya kwakhe eMelika ukuyokwethula amaMTV Video Music Awards eLos Angeles, ngesonto elizayo kuzomulekelela ekutheni akhule njengomethuli wezinhlelo.UNomuzi uzohamba nomsakazi we-5FM uRoger Goode ukuyosakazela ababukeli beMTV le miklomelo.Abantu bakuleli bazoyibona bukhoma le miklomelo ngo-Agasti 25 ngo-3 entathakusa kuMTV channel 130 esizotholakala nakwiDStv Compact, izophindwa ebusuku ngo-9.“Ngizimisele ngokuthi ngiqoqe ulwazi oluningi engizoluthola phesheya bese ngibuya nalo ngilusebenzise lapha ekhaya. Ngizophinde ngifundise abanye ngengizokufunda nami. Lokhu kuzongisiza ekutheni ngikhule. Ngibuye ngibe nenkampani ehlela imicimbi engingakuthokozela ukwakha ubudlelwano nabantu abathile abazosiza ekukhuleni kwenkampani yami. Ngizobuka nangendlela abenza ngayo imicimbi,” kusho uNomuzi.Le ntokazi yaseBenoni, eGauteng, izobe yethula nokuzobe kwenzeka kukhaphethi obomvu lapho kulindeleke khona osaziwayo okubalwa kubo uBeyoncé, Nicki Minaj, Maroon 5, Iggy Azalea, Rita Ora, Usher nabanye.“Ngijabule kakhulu ngalolu hambo ngoba ngizobe ngiqala ukuya eMelika. Ngake ngaya e-Europe sihambe nesikole kodwa ngiyaqala ukuya ngedwa ngiyosebenza. Kuzoba mnandi. Angethukile kakhulu ngiyazethemba. Ngemuva kokuhluleka wukunqoba umncintiswano wokuthungatha umethuli we
Live nokunqoba oweMTV ngizethemba kakhulu. Angisazivumeli izinkulumo ezibhedayo ukuthi zingiphazamise,” kusho uNomuzi othi ujabule ukuthi kukhethwe yena kwazise bekungakhethwa omunye umuntu.Uthe abantu bangamphathisa imibuzo abafisa ababuzele yona kosaziwayo baseMelika.“Ngingajabula kakhulu uma bengangithumelela imibuzo kuTwitter ekhasini lami [email protected],” kusho yena.",Uthi kuzomkhulisa ukuyosakaza eMelika
"LUYA kude oluthinta umasipala nomcimbi ohlelwa umculi weHip Hop uCasper Nyovest iFill Up Mabhida nokulindeleke ukuthi ube eMoses Mabhida Stadium ngeDisemba 1. Lo mcimbi ohlelwa uCasper sewuzidalele amazinyo abusheshelezi kubahleli nakubaculi bakulesi sifundazwe okudalwa nawukuthi uMasipala weTheku awufuni ukuphumela obala ngokuthi liwuxhase ngamalini lo mcimbi.Isolezwe selike lawubuza kaninginingi lo mbuzo kodwa umasipala ubika imbiba ubika ibuzi. Ezinye zalezi zinkampani okubalwa kuzo izinhlangano ezihlela imicimbi nezamaciko zibize umhlangano ophuthumayo eMoses Mabhida ukuzocacisa ngezindaba esezisabalele, ezithinta ukuxhaswa kwemicimbi kuleli dolobha. Kwizinhlangano ezizobe zikhona kubalwa i-Afrotainment (DJ Tira), Family Tree (Cassper), Creative Workers Union of SA (CWUSA), Amadelangokubona nabanye.Lokhu kubiza lesi sithangami esiphuthumayo zikwenza njengoba kunamahemuhemu athi uCasper uxhaswe ngemali enkulu ukudlula nemicimbi elokhu ikhona. Kwenzeka lokhu nje kuvele kunokukhulu ukukhala njengoba lomasipala uphinde wathembisa ukuthi uzofaka uR3 million ukuze kubukwe ibhola eliphakathi kweChiefs nePirates ngoMgqibelo, wathembisa uR200 000 othi uzowufaka kwaMax eMlaza nomunye ozoya e-Artizen KwaMashu, kulemicimbi yomithathu kuzokuba nobhazabhaza wethelevishini lapho okuzobe kubukwa khona ibhola.UDJ Tira kuthiwa naye uyakhala ngoMnyango wezokuVakasha kuMasipala weTheku njengoba kuvela ukuthi sekuphele cishe iminyaka emithathu iFact Durban Rocks inikezwa  uR850 000, kuphinde kuvele ukuthi iHazelmere Durban Jazz Festival eba minyaka yonke ephinde ihlelwe uMdu Ngcobo yona ithola uR500 000, nayo seyiqinise isikimu ngokuthi iyadi libe netende khona njengoba kunomcimbi okuthiwa uncintisana nayo iJazz obizwa ngeBraai Day Picnic, nayo okuthiwa uxhaswa umasipala.Iphephandaba eliphuma kanye ngesonto lidalule ukuthi loDJ usebunqamulile ubudlelwano anabo nalo mnyango ngoba ekholwa ukuthi kudlalwa ngaye njengoba kunanenkolelo yokuthi iningi imali enikwe uCassper.Ekhuluma naleli phephandaba eliphuma ngeSonto uTira ukuqinisekisile ukungaboni ngasolinye nomnyango wezokuVakasha nokungcebeleka eThekwini.“Saqala ukuphikisana kwiVodacom July nonyaka. Kade baqala ukusixhasa ngalesi samba (R850 000). Benginethemba lokuthi lokho kuzoguquka kodwa kubukeka engathi kunabantu abangayithandi lento engiyenzela abantu baseThekwini. Ukuze kube nokuthula sengikhethe ukungazihlanganisi nabo,” kusho uTira.“Lento akuyona eyami, angizenzeli mina, ngiyenza ngoba nginothando lweTheku. Nabo bayahlomula ngokuthola abavakashi abasuke bezozithokozisa kulo mcimbi.",Luyashuba olwamaciko aseThekwini nomasipala
"ZIBALELWA ku-20% izingane ezincane zaseNingizimu Afrika ezineminyaka ephakathi kuka-8 no-12 esezike zahlangabezana nezinto eziphathelene nezocansi zisebenzisa i-internet.Lokhu kuvezwe wucwaningo olwenziwe abeWorld Economic Forum (WEF) oluveza ukuthi iDQ Institute iveze ukuthi leli lingelinye lamazwe angu-10 kwangu-29, aphezulu ngokuba sengcupheni.UDkt Robyn Whittaker uthe lokhu kubonakale emazweni elidlondlobala khona izinga lokusetshenziswa kwezobuchwepheshe njengeNingizimu Afrika.“Amazwe amaningi phambilini abengasebenzisi kakhulu ubuchwepheshe besimanje ngaphandle kokuzilungiselala, osekwenza abe sengcupheni manje.Yilokhu esikubona eNingizimu Afrika manje. Sikhulu isibalo sabazali abangazi lutho ngokwenzekayo.Yizingane ezaziyo ukuthi zingenzani nge-internet,”Eqhuba uthe benze nemizamo yokuhlinzeka lezo zikole ezisele ngezinsiza ezifanele zokuqeqesha ngamakhono kanjalo nokukhuluma ngezingqinamba ababhekana nazo ezikoleni. “Iningi lalezi zikole lisengcupheni yokuba yizisulu zodlame nokuhlukumezeka ngokocansi online. Lokhu kungezinye zezinkinga eziningi ezibhekene nazo,”.Ucwaningo olwenziwe ezinganeni eziwu-38 000 emazweni angu-29 ngosizo lwezinhlangano ezifana neSymphonia, luvele nokuthi izingane zisengozini yokuhlangana nabantu abadala abangazicija ngolwazi olungafanele ngoba befuna ukuzisebenzisela izinhloso zocansi ngokuhamba kwesikhathi.Lokhu kungenzeka ngokuthi babe nezinkulumo eziphathelene nezocansi nama video, kugcine kuyinto eyinjwayelayo ingane. Lolu cwaningo luveza nokuthi * -64% wezingane sewuke wahlangabezana nale ngozi, * -55% usuke wahlukumezeka kwathi * -11% wakhuluma ngisho nabantu ongabazi, abanye baze bahlangana ubuso nobuso.Kuzona lezi zingane * -18% usuke waba nezingxoxo ngocansi nabantu abangaziwa okufaka kwi-internet izinto eziphathelene nocansi.Ungoti wezobuchwepheshe, uKethan Parbhoo uveze ukuthi noma zingenisa ezobuchwepheshe kodwa izingane zidinga ukucijwa ngolwazi olufanele lokusebenzisa ngendlela i-internet. “Ukuze sonke sivune izithelo ezinhle zokuphila ngesikhathi sobuchwepheshe emphakathini nakwezamabhizinisi, kumele sifundise isizukulwane esizayo ukuze siphucuzeke siphucule neNingizimu Afrika.""",Izingane engcupheni yokufunda imikhuba nezocansi
"UKarabo Morogwa, woMzansi Magic, uthe uMakwenzeke MK Mathebula umgulukudu wesigebengu esiyingozi esiphushwa umhawu namandla esinawo senze izinto ezingalungile.“Ubengumshayi wesibhakela odume ngelikaDon kulo mkhakha. Ungumholi weqembu lezigilamkhuba elishushumbisa abantu libayise kwamanye amazwe uphinde abe ngumnikazi wamakilabhu abashayi besibhakela ahlukene eGoli. Ebuncaneni bakhe uMK wayeshayela amatekisi kwathi ngokuhamba kwesikhathi wathola umsebenzi wokuba unogada ezindaweni zobumnandi lapho ahlangana khona nabaqeqeshi besibhakela abamcela ukuthi azosebenza nabo,” kusho uKarabo.Uthe uMK uzobonakala esebenzisana nomsebenzi omdala ematekisini uSgegede.“USgegede waboleka imali kuMpiyakhe wangayikhokha. UMpiyakhe utshela uQaphela ukuthi akayoyifuna okuphoqa uSgegede ukuthi asebenzise imali ayikweleta uMK ukukhokha isikweleti bese esola uQaphela ngokuthi uyithathe ngenkani. Kulapho uMK eziveza ukuthi ungubani,” kuchaza uKarabo.NgoLwesihlanu abantu bebejabula ezinkundleni zokuxhumana bebona lo mlingisi kulo mdlalo.",Uzolingisa indawo yesigelekeqe  kwiSibaya
"UKUBEKA ukuphepha nempilo yabantu phambili nokugwema ukubhebhetheka kwegciwane elibanga isifo seCovid-19 eNingizimu Afrika kwenza inhlangano eyengamele umdlalo wejubane kuleli, i-ASA, ingaphangi umdaka ngokufaka isicelo kuNgqongqgoshe wezemiDlalo, uNathi Mthethwa, sokubuyela komdlalo wejubane emzileni.UMengameli wale nhlangano y-Alec Skhosana utshele Isolezwe ngeSonto ukuthi ngeke baphanyeke izingane zabantu emnqamulezweni bazifake engozini yokuthi zigcine zihaqwe yilolu bhubhane.“Umdlalo wezejubane uphephe kakhulu ngakho ngeke kuthi ngoba nakhu sibona ezinye izinhlangano zifaka izicelo bese nathi senza kanjalo.""Umdlalo wethu uhlanganisa abantu abaningi ngesikhathi esisodwa, abaqhamuka ezifundazweni ezehlukene, iningi lazo zithathwa njenge sizinda seCovid-19,”kubeka uSkhosana.Uthe abagijimi abakhululekile ekutheni bangabuyela ekugijimeni yilabo abagijima emiqhudelwaneni yamazwe omhlaba nakuma-Olympics.“Abagijimi abafana noWyde (Van Niekerk) noma kuthe angaphumela ngaphandle wahaqeka, yibona esithe bangayingenela imijaho yamazwe omhlaba, abanye cha, asikabavuleli ngoba isimo lapha ekhaya sisemanzonzo,” kuqhuba uSkhosana egcizelela ngokuthi basazoqhubeka bakhele isimo umkhanya ukuze baqinisekise ukuthi sekuphephile ukubuyela emdlalweni.Ngesonto eledlule uVan Niekerk, ongumpetha wama-Olympic ebangeni eliwu-400m, bekufanele agijime emqhudelwaneni obuseTrieste, e-Italy, lapho ebezogijima ebangeni eliwu-100m no-400m ube esetholakala ukuthi usehaqwe yigciwane iCorona.Kuphinde kwatholakala ukuthi uma esephinda ehlolwa okwesihlanu kwatholakala ukuthi akasenalo nobekumvumela ukuthi usengaqhubeka nokusubatha. Kodwa ngenxa yokuthi ubesedonse negazi ube esenquma ukungabe esaqhubeka ukubhekelela isimo.“Sizoqhubeka nokuthi silandele imithetho nemigomo kahulumeni.“Kuyothi uma esethi sekuphephile nemidlalo isingabuyela ensimini, siyobe sesithatha isinqumo ngokusuku lokuqala kwemijaho. Sifuna abagijimi babuyele ekugijimeni ngaphansi kwesimo esijwayelekile sokusubatha, hhayi ngaphansi kwesimo esisibonayo ukuthi sisemanzonzo. Kithina impilo yomuntu ihamba phambili kunakho konke, umdlalo uza emuva. Angifuni sizwe amanzi ngobhoko ngezingane zabantu,” kuphetha uSkhosana.USkhosana ukhuluma kanje, ezinye izinhlanga zemidlalo ezifana neSwimming South Africa (SSA) neSouth African Hockey Association (SAHA), nazo sezifuna ukubuyela emachibini nasezinkundleni njengoba kwenzeke esigabeni esikhokhelwayo sikanobhutshuzwayo.",I-ASA ibeka eqhulwini ukuvikeleka kwabagijimi obhubhaneni
"USOBISHINI umaskanda obandakanyeke engozini yemoto edlule nemiphefumulo yabantu abathathu eVryheid ngeSonto ebusuku.UMthandeni ‘Igcokama Elisha’ Manqele wehlelwe yingozi ephuma kocula emcimbini obuseJozini eMkhanyakude. Lo mculi wehlelwa yile ngozi nje nguye obeshayela itekisi yakhe iQuantum ebilayishe amagidangoma akhe ayisithupha.Oyimenenja yeGcokama uVusi Leeuw ukuqinisekisile ukuthi lo mculi ubeshayela itekisi ebilayishe abantu ngaphandle kwePrDP (Professional Drivers Permit) Licence, okuyimvume ekugunyaza ukuba ushayele itekisi enabagibeli.“Igcokama alisiye usomatekisi ohambisa abantu zinsuku zonke kodwa belizishayelela itekisi yalo. Asikho isidingo sokuthi lize libe nePrDP ngoba belihambisa abantu abambalwa nje. Lokhu kufana nokuthi umuntu azithengele itekisi yomndeni. Sekungadingeka aze abe nePrDP ukuze ashayele imoto yakhe?” kjubuza uLeeuw.Uthe njengamanje lo mculi usesibhedlela lapho exilongwa khona ngodokotela.“Egameni leGcokama nakubaphathi balo sicela ukudlulisa amazwi enduduzo emindenini yamalungu asishiyile emhlabeni. Sithi akwehlanga lungehliyo,” kusho uLeeuw.Okhulumela amaphoyisa aKwaZulu-Natal uLieutenant Colonel Thulani Zwane usekuqinisekisile ukuthi ingozi yenzeke ngoMashi 5 ngo-7.55 ebusuku. Uthe kunemoto eshayisane netekisi ebishayelwa yiGcokama Elisha emgwaqweni uLouwsburg.“(Kule ngozi) kufe abantu abathathu kwathi abanye balimala kabi. Amaphoyisa aseHlobane amatasatasa aphenya icala lokubulala ngokungenhloso nangembangela yengozi.” UZwane uthe akafuni ukuphawula ngezinye izinsolo ngenxa yokuthi lolu daba selusezandleni zamaphoyisa.Okhulumela uMnyango wezokuThutha KwaZulu-Natal uMnuz Kwanele Ncalane uthe akekho umuntu ovunyelwe ukushayela imoto ethutha umphakathi ngaphandle kwemvume ebizwa ngePrDP, eyayaziwa ngePDP kudala.“Usuke uphule umthetho uma ushayele imoto ungenayo le mvume. Kufana nokushayela iloli ungenayo imvume yalokho usuke uphule umthetho. UNgqongqoshe * (Mxolisi) Kaunda uzwelana kakhulu nemindeni elahlekelwe futhi ufisela nomaskanda ukwelulama okusheshayo.”Esephetha uthe bazohlela nabeRoad Accident Fund ukuthi bazongcwatshwa kanjani abashonile.Imizamo yokuthola iGcokama igcine ingaphumelelanga njengoba ucingo lwalo belukhala lungabanjwa.Lo mculi wehlelwa yile ngozi nje ubesanda kuyithenga itekisi yakhe neFortuner.",Lizalelwe yinja endlini iGcokama
"BATHOLE elinye ithambo lokugiya abalandeli be-Orlando Pirates ezabo zishaya izimbangi, iKaizer Chiefs ngo 1-0 emdlalweni weMultichoice Diski Challenge (MDC) eVosloorus izolo ntambama.Lona umdlalo wesibili wabakhaya baseSoweto emuva kokuba iChiefs ijabhise abalandeli ihlulwa iPirates. Kwi-Absa Premiership amaBhakaniya asale ehleka kuvela elomhlathi ngemuva kokuqumba phansi iChiefs ngo 2-1.NgoMgqibelo la maqembu azophinda ahlangane eMoses Mabhida Stadium eThekwini kowandulela owamanqamu eTelkom Knockout ngo-3 ntambama. Akubuzwa ke ukuthi yibaphi abalandeli abazofika kulo mdlalo beshayela phezulu.IPirates ithole igoli umdlalo usanda kuqala elishaywe uLehlohonolo Sepeng ngemuva kwemizuzu emithathu. Usebenzise ubudedengu bodonga lweChiefs olungazange lumgade ebhokisini wasala yedwa, wakwazi ukuqedela ibhola abeligotshwe uSimiso Bophelo owenze umsebenzi omuhle eqhamuka ngesokudla.Ngemuva kwalokho Amakhosi awatholile amathuba okulinganisa kodwa wala uWyane Sandilands ezintini zeBucs.Amathuba awo ahlele uLebohang Lesako noSizwe Twala esiwombeni sokuqala kodwa bahluleka wukudlula kuSandilands.USandilands kubonakala sengathi usegxilile lapha eqenjini leMDC, kwazise ushiywe nangaphandle esikwatini seBucs esibhaliselwe ukudlala kwiCaf Champions League eqala ngoDisemba.Konozinti eZimnyama zibhalise, uSiyabonga Mpontshane, Jackson Mabokgwane noBrilliant Khuzwayo.IChiefs ibuye ngamandla esiwombeni sesibili yakha inqwaba yamathuba kodwa uSandilands wala emapalini ePirates evimba amabhola anzima ka-Itumeleng Shopane noYaseen Bunting.Ngemuva komzuliswano wemidlalo yangempelasonto kuminyene utshumo esicongweni njengoba emathathu amaqembu abambene ngamaphuzu awu-15, okuyiCape Town City, Polokwane City neBloemfontein Celtic. IBidvest Wits inamaphuzu awu-15. Iyeke ithuba lokuhlala phezulu ihlulwa iHighlands Park ngo 1-0. Kanjalo naMaZulu FC abenganyukela esicongweni ukube awavumanga ukuhlulwa iLamontville Golden Arrows ngo 2-1 kowabakhaya. Yize iPirates inqobile nokho kwilog isengemuva kweChiefs.Imiphumela yangempelasonto yeMDC: Mamelodi Sundowns 2-2 SuperSport United; Highlands Park 1-0 Bidvest Wits; Maritzburg United 6-1 Black Leopards; AmaZulu 1-2 Golden Arrows; Cape Town City 0-0 Chippa United; Baroka 1-2 Polokwane City; Free State Stars 1-2 Bloemfontein Celtic; Kaizer Chiefs 0-1 Orlando Pirates",AbeBucs nelinye ithambo lokugiya
"UMASIPALA weTheku usuthembise ushwele ukusiza labo abangene ezikweletini ngenxa yokubheduka kobhubhane iCorona.Lo masipala uthi ngeke bakhokhiswe inzalo labo abangene ezikweletini kunyaka wezimali u-2020/21, inqobo nje uma bezokwenza isibophezelo sokukhokha isikweletu baphinde bahlephule nengxenye ephakathi kuka-5% no-10% wemali abayikweletayo.Lokhu kuqukethwe kwisabelo  sezimali salo masipala esesihlelwe kabusha, esethulwe yimeya uMnuz Mxolisi Kaunda, emhlanganweni womkhandlu. Ushwele uzobakhona kuze kube sekupheleni kukaJuni.UKaunda uthe bayakuqonda ukuthi ukubheduka kweCorona kube nomthelela ongemuhle kwezomnotho, wathi yingakho bebeke phambili abahlwempu ngesikhathi kuhlelwa kabusha isabelo sezimali salo masipala.“NgoMashi sathatha isinqumo sokungacishi ugesi noma sivale amanzi kulabo abaswele. Kepha kulabo abakweleta kakhulu futhi abahlulekayo ukukhokha, kwasiphoqa ukuthi sinqamule ugesi noma amanzi.”Amaqembu aphikisayo asigxekile lisabelo sezimali athi izigidi zamaRandi zizoya ekukhokheleni abasebenzi amabhonasi esikhundleni sokuhambisa intuthuko.Ohola inguyazana ye-DA kulo masipala uNksz Nicole Graham, uthe isabelo sezimali sifana nokuthi abantu baseThekwini bashaywa ngempama.UNksz Graham uthe kuyihlazo ukuthi nakuba umasipala unenkinga yokungaqoqwa kukadoti, amapayipi amanzi avuzayo angalungiswa kanye namalambu kagesi angakhanyi, umasipala uhlela ukunikeza abasebenzi amabhonasii.“Izikhulu zamanzi nokuthuthwa kwendle zizothola amabhonasi afika ku-R54 million. Lokhu kuzokwenzeka nakuba lo mnyango uyinhlakanhlaka. Le mali kufanele engabe isetshenziselwe ukulungisa izinkinga ezibhekene nalo mnyango, hhayi ukukhokhela abasebenzi.“Abasebenzi bakwadoti, abachitha isikhathi esiningi beteleka kunokuba besebenze, bona bazothola amabhonasi afika kuR31.6 million.”UMnuz Prem Iyir we-IFP, uthe le mali kufanele engabe izosetshenziselwa ukuhambisa izidingo kubantu.“Siyazi ukuthi ungqongqoshe wezimali uMnuz Tito Mboweni, ukhulume ngokuncishiswa kwemiholo ezisebenzini zikahulumeni, kepha lapha sibona kwenzeka okuphikisana nakushilo.”Khonamanjalo lo masipala umemezele ukushiya kwesikhulu esiphezulu kwezokuphathwa kwezimali zomkhandlu, uMnuz Krish Kumar.UKumar ubesesebenze kulo masipala iminyaka engaphezu kuka-40.Ukushiya kwakhe kulandele ukusula kwePhini lemeya kulo masipala uNkk Belinda Scott, obesebenza eduze naye njengoba uNkk Scott ebengusihlalo wekomiti lezezimali kulo masipala.",ITheku noshwele  kwabakweletayo
"UMNYANGO wezokuHlaliswa kwaBantu KwaZulu-Natal uthi luzosheshiswa uhlelo lokuqedwa kwemijondolo, ezindaweni ezakhele uMasipala weTheku.Lokhu kushiwo nguNgqongqoshe womnyango uMnuz Jomo Sibiya, ngesikhathi enikela ngempahla yokwakha izindlu zesikhashana emphakathini ohlala emijondolo ebizwa ngeMarikana eseCato Crest, emuva kokusala dengwane ngesikhathi kungqongqa imijondolo engu-48 ngesonto eledlule.USibiya ubehambisana noSihlalo wekomiti lezokuHlaliswa kwaBantu nokuThuthukiswa kweNgqalasizinda kuMasipala weTheku, uMnuz Thanduxolo Sabelo.“Sibeke imali engaphezu kukaR700 million kulo nyaka eyokuqeda izindawo eziyimijondolo. Le mali ibhekele ukuqeda imijondolo kuphela ayibekelwa ukwenza okunye. Sifuna abantu bakwazi ukuhlala ezindaweni ezihloniphekile ngoba ngeminye yemigomo ye-Freedom Charter, ukuthi abantu bahlale ezindaweni abazohlopheka ngokuhlala kuzo,” kusho uSibiya.Uthe inkinga wukuthi abantu bakha ezindaweni zikamasipala ngenkani osekwenziwe kuzo iziza zokuthi kwakhelwe abantu izindlu. Uthe ngaphansi kohlelo oseluqalile eCato Crest, olubizwa ngeCato Crest Slum Clearence Project, kanti inhloso ngalo ukuqedwa kwemijondolo kule ndawo. Zingu-1500 izindlu okwakumele zakhiwe kodwa kwakhiwa kuphela ezingu- 1045. Uthe ezisele zizokwakhiwa ngokushesha.Uyedwa umuntu oshonile uNkk Marathabile Letela (38) ongowokudabuka eLesotho, kwalimala kabi oyedwa ona-16 okuthiwa usesimeni esibucayi esibhedlela. Umfowabo kamufi uMnuz Leeto Letela, uthe kubathoba amanxeba ukuthola umnikelo.“Namanje asikazi ukuthi isidumbu sakhe sizohlala isikhathi esingakanani njengoba eshone ngokusha. Sizolinda amaphoyisa  aphothule umsebenzi, kodwa kuyasijabulisa ukuthi uhulumeni kukhona asenzela khona njengoba kwasha yonke into yakhe,” kusho uLetelo.USabelo uthe umasipala usezinhlelweni zokuphucula isimo sabantu abahlala emijondolo sibe ngcono ngesikhathi besalinde ukwakhelwa izindlu eziphephile.“Siyawulekelela umphakathi owakhe emjondolo njengomasipala. Sinohlelo lokuthuthukisa imijondolo, okuwuhlelo umasipala osuke ukuqinisekisa ngayo ukuthi uzofaka ugesi, amanzi, amathoyilethi nemihubhe ukuze abantu bathole zonke izidingo ezisuke zibhekiswe kubona,” kusho uSabelo.",Luzosheshiswa uhlelo lokuqedwa kwemijondolo eThekwini
"ISILOMO somculi kamaskandi uKhuzani “Indlamlenze” Mpungose siphose itshe esivivaneni kwabesifazane ngokusayinisa intokazi engumculi ngaphansi kwenkampani yalo Indlamlenze Group and Production (IGP).UKhuzani wethule lo mculi uSiphesihle Zulu (23) odabuka KwaMthethwa, eNtuthunga, eMpangeni.UKhuzani echaza ngesinqumo sokusayinisa uSiphesihle, uthe kuwumzamo wakhe wokufukula abesifazane njengoba kuyinyanga yabo.“Ngiwumuntu obukhali kakhulu ekuboneni ithalente yingakho ngisayinise leli ciko. Ngibone kufanele ngifukule abanye abantu ngoba nami lapho engikhona kungenxa yabantu. Abesifazane akufanele sibabuke njengabantu bokuhlukunyezwa ngoba sisemhlabeni ngenxa yabo,’’ kuchaza uKhuzani.USiphesihle uthe ukujabula kwakhe kuhambisana nokwethuka ngoba uyakuthanda ukucula kodwa udumo uyalwesaba.Echaza ngokuhlangana kwakhe noKhuzani , uthe wayeyolekelela uCevuzile eyocula kuKhozi FM ohlelweni uSigiya Ngengoma. Useke wacula engomeni kaKhuzani ethi uTsotsi.“UKhuzani wacela ukuthi uTshatsha athathe inombolo yami. Saxhumana noKhuzani ngaleso sikhathi,’’ kuchaza uSiphesihle.",UKhuzani usayinise umaskanda wesifazane
LUNGILE MAJOKAUCASTER Semenya ungenele ukugijima u-5000m emqhudelwaneni iSizwe Medical Fund ASA Senior Track and Field ezobanjelwa eTshwane Stadium kusukela ngoLwesine.USemenya akavumelekile ukuncintisana ebangeni alijwayele u-800m ngenxa yomgomo wenhlangano eyengamele ezokusubatha emhlabeni iWorld Athletics.Le nhlangano yanquma ukuthi abagijimi besifazane abane-testosterone ephezulu kunejwayelekile kwabesimame bangagijimi ku-400m kuya ku-1500m ngaphandle kokudla imishanguzo yokuyinciphisa.USemenya washaya phansi ngonyawo wathi ngeke ayidle leyo mishanguzo futhi lo mthetho ucindezela abantu besifazane.Usalulwa lolu daba njengoba eseludlulisele kwi-European Court of Human Rights.USemenya ungumpetha wama-Olympic ku-800m. Njengoba lolu daba lungakapheli kusho ukuthi ngeke asivikele isicoco sakhe emqhudelwaneni ozokuba seJapan ngoJulayi. ,USemenya uzogijima u-5000m kwekazwelonke
"WILLEM PHUNGULAISEMANZINI indlunkulu kaZulu emva kokukhothama kwezinyane leSilo samaBandla, uMntwana uLethukuthula Zulu.UMntwana (50) kuthiwa utholakale esephangalele egumbini lakhe lokulala ngoLwesihlanu efulethini lakhe eNorthwold, eGoli.UMntwana kuthiwa ubengusomabhizinisi eGoli kodwa akutholakalanga ukuthi hlobo luni lwebhizinisi.Nguye obeyinkosana kandlunkulu wokuqala uNkk Sibongile Dlamini, esigodlweni KwaKhethomthandayo.Okhulumela indlunkulu uMntwana uMbonisi Zulu, okhulume neSolezwe ngeSonto eseGoli, uthe okwamanje kunzima ukuchaza ukuthi uphangalale kanjani ngoba ubengakayitholi  imininingwane yamaphoyisa kodwa bathole ukuthi uphangalale ngoLwesihlanu ekuseni.Akukacaci ukuthi ukhothame kanjani njengoba amaphoyisa ethi kuzocacisa umphumela wokuhlolwa kwesidumbu. esehlakalweni okukholakala ukuthi bekubanjwa inkunzi kuso. Imininingwane engaqinisekisiwe ithi izigebengu zingene efulethi lomntwana zashaqa isamba esilinganiselwa kuR80 000, zamdubula washonela lapho.Kuthiwa kuthathwe amaselula nama- laptop omntwana nomngani wakhe.Isolezwe ngeSonto lithole ukuthi inkosi Mangosuthu Buthelezi njengoNdunankulu kaZulu, iye kobikela ngokusemthethweni iSilo uZwelithini noNdlunkulu umaDlamini.Okhulumela amaphoyisa aseGauteng, uBrigadier Mothapelo Peters, uthe amaphoyisa aseHoneydew aphenya icala lokufa komuntu.UPeters uqhube wathi umufi utholakale esekhotheme ekamelweni, futhi amaphoyisa asaphenya.Uphethe ngokuthi umphumela wokuhlolwa kwesidumbu yiwona ozosiza.",Likhotheme izinyane leSilo
"UHLUBUKE maqede wasungula ibandla lakhe owabe eyisethenjwa ebandleni lakwaShembe ohlangothini lwaseBuhleni.UMprofethi Benedict Xaba wethula ngokusemthethweni ibandla elithi yena namuhla iDr X Revival Ministries eGoli namuhla.UMphrofethi uXaba ophinde abe nohlelo lapho eshumayela khona kwiBay TV ngeSonto nangoMsombuluko ekuseni, uzakhele udumo ngokwelapha ngemikhuleko nokusebenzisa amanzi athandazelwe namatshe.Ethintwa, ukuqinisekisile ukuthi usephumile eBuhleni.“Ngiphume khona ngoFebhuwari nonyaka ngenxa yokuthi bengibona ukuthi impilo yami ayisaphephile,” usho kanje.Nakuba engathandanga ukwanda ngesizathu esimkhiphe kuleli bandla uveze ukuthi akanankinga nencane nomholi waseBuhleni uNyazi futhi uyaluhlonipha ngoba alubanga nasandla ekuphumeni kwakhe.Uthe ungene kwaShembengo-2004 futhi ubesonta ethempelini iSandanezwe okuyilapho ebengumshumayeli khona kwaze kwaba uyashiya.Yize kade eSabatha kwaShembe kodwa zijikile izinto njengoba esevule elakhe ibandla ngoba ukhonza ngeSonto. Uthe akugcini lapho ngoba zikhona nezinye izinsuku phakathi nesonto lapho esonta khona aphinde alaphe njengoba aziwa ngakho.Uthe selokhu ephume kwaShembe ibandla lakhe likhule ngendlela exakile.“Abantu sebebaningi kakhulu ebandleni lami. Ngicabanga ukuthi balethwa yindlela esikhuleka ngayo ngoba siyakholelwa egameni likaJesu uMsindisi,” echaza.Uthe okunye abantu okufanele bakwazi ngebandla lakhe wukuthi alehluleli umuntu ngokubheka akugqokile kunalokho lisebenza ngenhliziyo yomuntu.UMphrofethi uXaba uthe umile ekutheni noma ngabe umuntu ugqokeni, ngisho kungaba ngowesifazane ogqoke ibhulukwe yena akanandaba nalokho ngoba yinhliziyo yomuntu ebalulekile.Uthe kukhona abantu abajaha ukunaka izevatho nokunye okungabalulekile esikhundleni sokusebenza ngomkhuleko nokuguqula inhliziyo yomuntu kubuyiswe nonembeza.Uthe yingakho ungekho umfaniswano ebandleni lakhe.Into ekhona efanayo yisikibha esimhlophe esinobuso bakhe uMphrofethi negama lebandla.“Angithi noma uye emihlanganweni yezepolitiki uye ubabone befake isikibha esibhalwe neqembu lelo lepolitiki kodwa lokho akusho ukuthi kukhonzwa lowo muntu. Nami-ke akukhonzwa mina kodwa sikhonza uJesu owasifela.”Kuleli bandla bayakholelwa kwabangasekho. Bababona njengezingelosi futhi kuyahlatshwa.Lo mcimbi uzokhonjiswa kwiBay TV, kulindeleke ukuthi kunandise abaculi abafana noShwi noMtekhala.",Wethula ibandla ohlubuke kwaShembe
"KUYIZWISE ubuhlungu iNdlunkulu kaZulu nesizwe sonke  ukusatshalaliswa kwezindaba ezingamanga ngabathile, ezinkundleni zokuxhumana zokukhothama kweSilo samaBandla, iNkosi uZwelithithi kaBhekuzulu.UNdunankulu kaZulu, uMntwana uMangosuthu Buthelezi esitatimenndeni esithunyelelwe abezindaba ngemuva kokusabalala kwalawa mahlebezi, uthe lesi senzo sokubulala inkosi iphila siwunya olumangalisayo. Uthe uNgangezwe uyelulama esibhedlela ngemva kokuthi engeniswe kuso ngeSonto exinwe ukugula.“Inkosi ingeniswe esibhedlela ngenxa yokukhuphuka kwezinga likashukela. Ayikaze ibebuthaka kangangoba nanamhlanje ekuseni (izolo) iyazihambela futhi iyaqhubeka nemishanguzo yayo. Odokotela banqume ukuthi ilashelwe egunjini labagula kakhulu ngoba befuna ithole ukunakekelwa okufanele,” kusho uButhelezi.Uthe izimo ezifuze lezi zokufafazwa kwezindaba ezingamampunge ngabamthile emithonjeni yabezindaba aziqali ukwenzeka njengoba naye sekuke kwabakhona abathi akasekho ngesikhathi kubikwe ukuthi uyagula.“Kulesi sikhathi samanje zokusetshenziswa kwezinkundla zokuxhumana, izindaba ezingesilo iqiniso zibhebhetheka njengomlilo wequbula. Ungathemba ukuthi labo ababika izindaba emthonjeni yezindaba esemthethweni bangaba neso elibukhali ekubhekeni ubuqiniso bodaba,”  kusho ubuthelezi.Ikhasi likaFacebook okukholakala ukuthi elaseSwatini i-Eswatini Live Feed, elilandelwa abantu abevile ku-25 000, ligxekiwe ngokubhala kuleli khasi, liqinisekisa ukukhothama kweSilo.",INdlunkulu ichitha eyokukhothama kweSilo
"IZIKHUKHULA ezidlule nemiphefumulo elinganiselwa ku-70 eThekwini namaphethelo yacekela phansi nezindlu, impahla iholele ekutheni iKwaZulu-Natal imenyezelwe njengendawo yenhlekelele.Mkhulu umonakalo odalwe yilezi zimvula njengoba namanje imindeni elahlekelwe yimizi ingenayo indawo yokufihla ikhanda, kuthi nalabo abashonelwe basabamba beyeka ukuthi bazohlanganisa ini nani ukuze bangcwabe imindeni yabo.Njalo uma kunemvula enamandla emadolobheni akuleli abathwala kanzima kakhulu kuba ngabantu abampofu. Ezabo izindlu aziqinile ngokwanele ukumelana nemvula enamandla, kanti kukhona nodaba lwalabo abayimihambima abalala noma yikuphi.Sekukhulunywe kaningi ngokubaluleka kokuhlonipha imvelo ngokuthi kungangcoliswa izindawo esihlala kuzo, kepha abantu babukeka bethalalisa nje. Ukulahla kwabantu imikhiqizo kaplastiki egcina igugulwe amanzi ize iyofika olwandle, kuholela ekufeni kwezilwane zasolwandle.Kunesithombe esisabalale ezinkundleni zokuxhumana esiveze indlela ichweba laseThekwini ebelingcole ngayo. Bekungathi izikebhe zimi phezuu kwasezaleni. Lobu bunuku bokuthi abantu basebenzise okuthile bese bekulahla phansi kuholela ekubhajweni kwezitamkoko, bese ziyahluleka ukudlulisa amanzi ngezikhathi ezinzima njengalezi.Cishe kuzona zonke iziza ezinezingqwembe ezibhalwe ukuthi akungalahlwa kuzo udoti, ufika ingqumba kadoti ilahlwe khona, kushaywa indiva umyalelo kamasipala.Yize kungeke kwabekwa ukungcola njengesizathu sezikhukhula, kepha ukungcola nobunuku bethu singabantu yibo obuholele ekutheni kube nzima ekutheni amapayipi adlulise amanzi, lokhu kwadala amaxhaphozi emigwaqweni, kwaguguleka izimoto, kwaminza abantu.Kungaba yinto enhle ukuthi ihlonishwe imvelo ngoba ososayensi sebekuvezile ukuthi ukungayikhathaleli kwabantu imvelo nokungcolisa imvelo ngezinye zezinto eziguqula isimo sezulu.Izikhukhula eziqhamuka ekwindla azijwayelekile neze ngokwesimo sezulu. Lokhu kuyasho ukuthi imvelo nesimo sezulu sekuguquke kakhulu.- Umbono wePhephandaba",[IMIBONO] Ubunuku nabo yibo obusibeke la
"UDINWE uyaveva umphakathi waseMuden osola amaphoyisa ngokuthi adubule indoda yafa kubo ngoba ethi inesibhamu esingekho emthethweni.Kodwa kuthiwa umufi udubule amaphoyisa kuqala nawo ase ezibuyiselela.UMnuz Nkwimbi Dladla kuthiwa udutshulwe esendlini yakhe yokulala izolo ekuseni ngamaphoyisa ophiko lwe-National Intervention Unit (NIU) abezofuna isibhamu esingekho emthethweni.Amanye amalungu omphakathi athe awakholwa wukuthi uDladla udubule amaphoyisa kuqala ngoba awazange asibone isibhamu sakhe futhi awazange avunyelwe ukubona isidumbu sakhe.Ilungu lomphakathi elingathandanga ukudalulwa lithe kunzima ukuthemba amaphoyisa ngoba sekube nezinto eziningi ezenzekayo endaweni abangagculisekile ngazo.“Ngesonto eledlule komunye umuzi kungene abazenze amaphoyisa nabo bafuna izibhamu. Bathola isibhamu esisemthethweni bahamba naso. Uma sesilandela, bekungewona amaphoyisa kodwa ngabantu okuthiwa abaziwa. Manje uma ungqongqozelwa ngabantu bethi bangamaphoyisa awusathembi. Manje njengoba sekubulewe umuntu kuthiwa yingoba ubedubula amaphoyisa, sizokholwa kanjani,” kusho ilungu lomphakathi.Ilungu lomndeni elithintwe yiSolezwe izolo lacela ukungavezwa igama lithe kusenzima ngoba abazi noma baphephile yini.“Okwamanje sisezwa okushiwo amaphoyisa ngoba asisibonanga isibhamu okuthiwa ubadubule ngaso, asizwanga noma kunokuqhuma okusuka endlini. Sididekile, sifuna kuphenywe,” kusho owomndeni.Obhekele ukuphepha komphakathi eMuden, uMnuz Thandanani Lembethe, uthe okwenzekile kubashaqile kodwa wanxusa umphakathi ukuba wehlise umoya.“Esikudingayo wukuba amaphoyisa aphenya amacala enziwe ngamaphoyisa (IPID) aphenye bese eyasitshela ukuthi kwenzekeni. Okwamanje umphakathi usadiniwe ngalokhu ngoba awuqondi ukuthi kwenzeke kanjani. Kumele umphakathi uthembe ukuthi amaphoyisa azowuvikela hhayi ukuwuhlasela,” kusho uLembethe.Uphenyo lamaphoyisa luyaqhubeka.",Basola amaphoyisa ngokubulala indoda
"SEBEFUNA ukulandwa ebusuku bengabonwa muntu abantu asebehaqeke ngeCovi-19 KwaZulu-Natal.Ngaphandle kokulandwa ebusuku, bafuna izimoto ezibalandayo zipake kude namakhaya abo ukuze abantu bangababoni ukuthi sebehaqekile.Ubeke kanje uNdunankulu wakulesi sifundazwe ngeSonto uMnuz Sihle Zikalala ngenkathi ekhuluma nabezindaba ngokusha osekwenzekile mayelana nokusuleleka kwabantu ngeCovid-19 kulesi sifundazwe.“Laba bantu akumele bacwaswe,” kuxwayisa uZikalala.Uthe kulesi sifundazwe, bangu-457 abasebenzi bakahulumeni asebehaqekile ngaleli gciwane.NgokukaZikalala, kuzobasiza ukuthi basabalalise imikhankaso yabo ngokuqeqesha abasebenzi bakahulumeni nabezempilo ngeCovid-19.“Sifuna bonke abahlengikazi babe ngomaqhawe alwa nokusuleleka ngeCovid-19,” usho njalo.Uzwakalise ukudumala ngokwanda kwesibalo sabahaqekayo kulesi sifundazwe.NgokukaZikalala, sebengu-112 abantu asebeshonile kulesi sifundazwe ngenxa yeCovid-19 ezinsukwini eziyisikhombisa ezedlule, kwazise ngeledlule bebengu-84 abashonile.“Ngeledlule bebengu-74 othisha nabafundi abahaqwe yileli gciwane. Manje sebengu-187,” uchaze kanje.Amasonto nemingcwabo uthe kunomthelela kulokhu kukhula kwezibalo.Mayelana nokuqhubekayo okuthinta abamatekisi ngokulayisha, uthe konke kusingethwe uMnuz Bheki Ntuli onguNgqongqoshe wezekuThutha kulesi sifundazwe, kwazise uNgqongqoshe kazwelonke wezokuThutha uMnuz Fikile Mbalula, uyena ozothula umbiko ophelele ngalokhu.Uthe njengoba kuzoqala inyanga yamadoda uJulayi, ufisa ukubona umkhankaso wokulwa nokuhlukunyezwa kwabesifazane nezingane, ukhula kakhulu kunakuqala.Mayelana nezomnotho, uthe bawuvulile, okubalulekile ukulandela imibandela yokuphepha yeCovid-19. ",Bafuna ukulandwa ebusuku bengabonwa abahaqwe yiCovid-19 KwaZulu-Natal
"NGABE sekufike ekugcineni ngabadlali ababili abanemidlalo ecela kweyikhulu kwiBafana Bafana uma ubahlanganisa, uTeko Modise (36) weCape Town City noMorgan Gould (35) weSuperSport United?Bobabili laba badlali asebeke bagijima nasezinkunzini zebhola zaseNingizimu Afrika basalelwe yizinyanga eziyisithupha ezinkontilekeni abanazo.Njengoba bekulesi simo nje, nemidlalo abayitholayo isiqala ukugqoza okwenza kuvele imibuzo yokuthi kungenzeka yini ukuthi sekuphelile ngabo ebholeni elikhokhelayo. Ithalente elikulaba badlali ngeke laphikiswa kodwa umbuzo omkhulu uthi zizovuselelwa yini izinkontileka zabo? Uma zingavuselelwa, bazowathola yini amakhaya amasha uma ziphela izinkontileka zabo ngoJuni?Njengoba iwindi lokushintshana ngabadlali liqhubeka, akubona oModise noGould kuphela abasalelwe yizinyanga eziyisithupha ezinkontilekeni zabo kepha bakhona nabanye abadlali abanamagama.Amaqembu avame ukubadedela ngoJanuwari abadlali abasalelwe yizinyanga eziyisithupha ezinkontilekeni uma efuna ukwenza inkece ngabo kodwa uma lokhu kungenzeki bayahlala bengadlali izinyanga zokugcina bese bekhululeka ngoJuni.Akubona bonke nokho ababa naleli bhadi njengoba kuke kwenzeke kwezinye izikhathi banikwe izinkontileka ezintsha sekuvalwe amehlo. UGould ungomunye walaba badlali abasengavuselela ngoba uyinkakha yeSuperSport futhi ngeke kwethuse uma enikwa umsebenzi uma kungukuthi sekuphelile ngaye ebholeni elikhokhelayo. NoModise kunezinsolo zokuthi uBenni McCarthy ufuna ukumgcina kodwa inkinga kungase kube yiholo lakhe elishaya phezulu lo mdlali oseke wadlala kwiMamelodi Sundowns ne-Orlando Pirates.Omunye umdlali obhekene nalesi simo uGranwald Scott obuye eNingizimu Afrika ngo-2017 wajoyina iBidvest Wits esuka eqenjini laseSlovakia. Uhambe kuleli ehlonishwa engukaputeni we-Ajax Cape Town.Kuyona iWits lesi simo sibhekene noFrank “Gabadinho” Mhango. Iyaphela inkontileka yakhe ngoJuni ngakho-ke ngeke kwethuse uma engashiya kuyona manje ngoba vele umqeqeshi uGavin Hunt akasambheki nakumbheka uma esetha isikimu.KwiPirates * -Abbubaker Mobara usesezinyangeni zakhe zokugcina eziyisithupha zenkontileka kodwa uyalithola ijezi kulezi zinsuku okuyizinkomba zokuthi kungenzeka ukuthi usesezinhlelweni zikaMilutin “Micho” Sredojevic noRulani Mokwena abashayela umkhumbi weBucs.Owayedlalela iBucs kwaphinde kwasuka umsindo omkhulu ngaye kwi-Ajax Cape Town, uTendai Ndoro weHighlands Park asayine kuyona inkontileka yonyaka owodwa, kubukeka sengathi uzoyiqeda isizini kodwa ebholeni ngeke wazi.",Ikusasa alaziwa kwabaphelelwa yizinkontileka
"ZIWAKHALELE amadoda amane abanjwe oqotsheni edayisa amathikithi omgunyathi okubuka umdlalo weChiefs nePirates, ozoba ngoMgqibelo.Lawa madoda amane kuthiwa abedayisa ithikithi ngalinye ngoR500 eWorkshop, eThekwini, aboshwe ngoLwesibili ntambama, avele enkantolo yeMantshi eThekwini, izolo.Okhulumela amaphoyisa kulesi sifundazwe, uLt Col Thulani Zwane, uthe lawa madoda amane abanjwe ephethe amathikithi angu-110.Izolo kugcine kungatholakalanga ukuthi icala lawo lihlehliselwe inini ngoba idokodo belingakabuyi enkantolo.Khonamanjalo amadoda amane aboshwe enkundleni yezemidlalo eMabhida ngoLwesibili ngecala lokweba utshwala nelokufuna umsebenzi ngesitifiketi esingumbombayi. Kulindeleke ukuthi avele eNkantolo yeMatshi eThekwini namhlanje.ULt Col Zwane uthe la madoda amathathu atholakale notshwala okusolwa ukuthi abuntshontshe ema-bar ale nkundla, ngoLwesibili. Oyedwa kuwo kuthiwa ibisebenzisa isitifiketi esiwumbombayi ifuna itoho lokugada kule nkundla njengoba bekudlala iBafana Bafana neParaguay.Uqhube wathi amaphoyisa nezinye izinhlaka zezokuphepha zizobe zimi ngomumo njengoba kuzobe kudlala izinkunzi zaseSoweto, ngoMgqibelo. “Abanamathikithi omgunyathi bangazihluphi ngokuya enkundleni, abazodayisa lawo mathikithi nabo bangezi ngoba bazoboshwa.” Usho kanjena nje amadoda amane asolwa ngokuthi ayedayisa amathikithi omgunyathi ngesikhathi kudlala AmaZulu nePirates kanye neChiefs neSupersport ngeledlule asengaphakathi ngemuva kokunqatshelwa ibheyili.",Kuboshwe abebedayisa amathikithi eTKO ngoR500
"LUTHATHE elinye igxathu udaba lwesitobha seBafana Bafana, uBuhlebuyeza Mkhwanazi, ophenduke undingasithebeni emuva kokuthengiswa kweBidvest Wits.UMkhwanazi, odlalele iBafana ifika kuma-quarterfinal e-2019 Africa Cup of Nations, ube yingxenye yabadlali abangawelelanga emaqenjini amasha kodwa abathathwe yiTshakhuma Tsha Madzivhandila.Lo mdlali akabonanga ngasolinye neTshakhuma kwazise bathe abakwazi ukuqhubeka nokumholela imali elingana nabeyithola kwiWits lapho abebalwa khona nabadlali abebeyikha ngamafosholo.Isisombululo bekuzoba wukumnxephezela ngokunqamula inkontileka yakhe ngaphambi kokuba imnike amaphepha okumkhulula ngokwesicelo sakhe kodwa ayangakuvuma iTTM.Lokho kuholele ekufakaneni emthethweni nokungenela kweSouth African Football Players' Union (Safpu).Isolezwe ngeSonto  lithinta iSafpu ngalolu daba, uCavin Motloung, okhulumela le nhlangano uveze ukuthi uMkhwanazi udaba useludlulisele kubameli abazimele.""Udaba luke lwafika impela kithi kodwa umdlali ubuye waludlulisela kwabanye abameli abazimele. Ngaleyo ndlela asinalo ulwazi ngezakamuva ngalo kodwa sisekhona, umnyango siwuvulile ukuthi noma yinini uma edinga ukwalulekwa ngokuthile okuthina lona udaba, simsize,"" kusho uMotloung.UMkhwanazi akakaze abonakale enkundleni kule sizini kwazise ugcine ukudlala kuphela ngesizini edlule esekwiWits.Ukungadlali sekumkhiphe ngisho ezinhlelweni zomqeqeshi weBafana. uMolefi Ntseki, ozomemezela udonga lwasemuva olusha ngoLwesine.UMotloung uthe kumqoka kubo ukuthi lolu daba luphothulwe futhi luvune umdlali ukuvikela nabanye nangomuso.""Indaba yokudayiselana amaqembu kayifiki manje futhi isazoba khona kodwa akumele kuhlukumezeke abadlali ngalokho. Umthetho wokudayiselana wukuthi uma uthenga inkampani, uthenga konke nezinkinga nezikweletu zayo. Akukwazi-ke ukuthi uthathe umdlali enenkontileka neqembu, bese ufika ngale umehlisela umholo kodwa inkontileka ingakapheli futhi kusadlalwa esigabeni esifanayo. Silindele isinqumo esizophuma kulolu daba ukuthi sibe yinsika yokuvikela abanye abadlali esimeni esifanayo nangomuso,"" kusho uMotloung.Inqwaba yabadlali beWits ibuthwe ngamanye amaqembu.UMkhwanazi ube yingxenye yodonga lwasemuva eyibamba nobengukaputeni wakhe, uThulani Hlatshwayo, osekwi-Orlando Pirates.",Lungene kwelinye iqophelo olukaBuhle Mkhwanazi ongadlali
"USALE egxeka abadlali bakhe abayibamba kwiBafana Bafana umqeqeshi weBidvest Wits, uGavin Hunt, obalisa ngokuthi bazenzele phansi njengoba sebehlisiwe esicongweni se-log ye-Absa Premiership.IWits ihlulwe yiCape Town City ngo 3-2 emuva kokuthi kuyiwe ekhefini ehamba phambili ngo 2-0 emdlalweni wePremiership obukade useBidvest Stadium ngoMgqibelo ebusuku. Lokhu kulandela ukuthi iZitshudeni zikade zibanjwe ngo 1-1 yiMamelodi Sundowns ingasaphelele enkundleni emdlalweni owandulela oweCity. Ukulahla amaphuzu kuholele ekutheni iWits yehle esicongweni se-log ebisihlale kuso isikhathi eside kule sizini. Leli qembu selehlele endaweni yesithathu kwazise kweyesibili sekune-Orlando Pirates. Udonga lweWits lwakhiwe ngunozinti uDarren Keet, Buhle Mkhwanazi, Thulani Hlatshwayo noSifiso Hlanti abadlalela iqembu lesizwe. Kukhona noVuyo Mere owake wadlala kwiBafana eminyakeni edlule.“Siwudlale kahle wonke umdlalo. Amathuba amathathu abawatholile bashaye amagoli. Ngokwamathuba esiwatholile besingagcina siwina ngo 8-3 kodwa asimakanga kahle, amaphutha abadlali ngabodwa ayamangaza. Amaphutha enziwa abadlali beBafana. ICity ishaye igoli emuva kwemizuzwana engu-18 sibuye ekhefini. Senze amaphutha elandelana. Sesingenelwe ama-free kick amaningi ukudlula wonke amaqembu kwi-ligi. Noma kunjalo besinawo amathuba okuwina umdlalo. Singenelwa amagoli kodwa sinabadlali cishe abayisihlanu beBafana Bafana emuva,” kusho uHunt.IWits izithola ingase iphunyukwe yisicoco seligi nje ibivule igebe lamaphuzu futhi indlela ebidlala ngayo bekucaca ukuthi kuzoba nzima ukuyehlisa emthini. Ukuba iwinile kwiCity ibizobuyela esicongweni kwazise izimbangi, iMamelodi Sundowns, zibanjwe yiBloemfontein Celtic ngo 0-0.“Leli bekuyithuba lokweqa sizinike nentuba yokuphefumula. Ngikholwa wukuthi noma ubani angayiwina le ligi ngoba amaqembu awanawo umgqigqo.Wonke amaqembu asephezu kwethu ngenxa yezenzo zethu. Hhayi ngoba engcono kunathi kodwa yingoba sibuyele emuva esikhundleni sokuthi ngabe sivule igebe lamaphuzu ayisihlanu noma ayisithupha esicongweni, sinethezekile. Kodwa konke lokhu kungenxa yodonga lwasemuva. Siyawakha amathuba,” kusho uHunt.",Bashaywe wakhala ngabeBafana
"BEHLULEKE nawukuzibamba onina bezingane abahola isibonelelo sikahulumeni sokondla izingane, njengoba kuchwaza ezinkundleni zokuxhumana, befaka amavideo becula bejabula bebonga uMengameli Cyril Ramaphosa ngokubengezela le mali ngoR300 ingane ngayinye kule nyanga.Abanye bazwakale kulama-video bethi ngesikhathi uMengameli eyimemezela, kwakunzima ukukholwa. Kodwa kuse ngokunye uma sebeyifica kuma-akhawunti abo izolo nanamhlanje.Abahola le mali kule nyanga bathole uR740 ingane ngayinye ,okusho ukuthi unina wezingane ezintathu eziholayo ubambe uR2 220 kule nyanga. Kulama-video onina bezingane bayakikiza bayacula. Babiza uRamaphosa ngoyise wezingane zabo ongazizali uStep-Father.""Le mali izohamba ibanga elide ngoba izingane zivele zihleli ekhaya zidla kakhulu. Igilosa engizoyithenga kule nyanga ngizoyiphinda kabili ukuze kushaye umholo olandelayo kusekhona ukudla,""kusho uNksz Nomasonto Mkhize ongomunye wabaholele izingane zakhe ezine uR2 960.Njengamanje izitolo zokudla nolayini abaya emishinini yokukhipha imali,kugcwele kuyachichima.Ngenyanga ezayo kulindeleke ukuthi abahola le mali baphinde bengezelelwe uR500 umzali ngamunye(hhayi ingane ngayinye).  ",Babize uRamaphosa 'ngoyise' wezingane zabo bejabulela imali
"INHLANGANO yezempilo emhlabeni iWorld Health Organisation (WHO), ithi izinyanga ezizayo zisazoba nzima njengoba amazwe amaningi eseqalile ukubona izibalo zabahaqwa yiCovid-19 zenyuka.UMqondisi-jikelele we-WHO, uDkt Tedros Adhanom Ghebreyesus, uthe amazwe okubukeka sengathi azoba senkingeni kakhulu yilawo okunezinkomba zokuthi asengcupheni yokuthi ahlaselwe yisivunguvungu sesibili seCovid-19 njengamanje.Uthe maningi kakhulu amazwe aseqalile ukubona izinkomba zokuthi kungenzeka ahlaselwe yisivunguvungu sesibili seCovid-19.“Izinyanga ezizayo zizoba nzima kanti amanye amazwe sekubonakele ukuthi azothwala kanzima kakhulu kunamanye. Maningi kakhulu amazwe kumanje anezibalo zabahaqwa yileli gciwane ezenyukayo. Iziguli eziningi kuwo sezilaliswe ezibhedlela emagunjini abadinga ukunakekelwa okuthe xaxa. Njengamanje siseku-Okthoba okusho ukuthi uma isimo siqhubeka ngale ndlela kuzoba nenkinga yokushoda kwemibhede ezibhedlela,” kusho yena.Unxuse abaholi bamazwe ukuthi bahlale besiqaphile isimo emazweni abo, uma kuba nesidingo basheshe bathathe izinyathelo ezifanele zokunqanda ukusabalala kwaleli gciwane.Izibalo zakamuva zikhomba ukuthi bangu-42 million emhlabeni abahaqwe yiCovid-19, abashonile bangu-1.1 million.UDkt Maria van Kerkhove, weWHO e-Europe, uthe isimo sakwamanye amazwe ase-Europe siyakhathaza, njengoba sekukhona amazwe asenezibalo ezintsha zabahaqwe yileli gciwane.“Kwamanye amazwe lezi zibalo ziba wuhhafu wezibalo ebezikhona ngamahora angu-24. Lokhu kuyakhathaza impela. Imibhede ebekelwe ukulalisa iziguli ezidinga ukunakekelwa okuthe xaxa, uma ukuhaqeka kwabantu kwenyuka ngendlela efanayo emasontweni ambalwa imibhede izobe isiphelile,” kusho uDkt Van Kerkhove.Amazwe okubikwa ukuthi asenezinkomba zokuthi angase ahlaselwe yisivunguvungu sesibili ngokushesha kubalwa iSpain, Hong Kong neMexico.KwaZulu-Natal uNdunankulu uMnuz Sihle Zikalala uzwakalise ukukhathazeka ngokuthi ziyanyuka izibalo zabahaqwa yileli gciwane.",Uvalo lukhulu ngokugadla okwesibili kweCovid-19
"UYALELWE “ukuyolungisa umsamo” uMark “Professor” Mayambela osephenduke umantuntanendishi kusukela echithwe yiChippa United ekupheleni kwesizini edlule.UMayambela ngomunye wabadlali abadlala ibhola elinomjiko elithokozelwa yiningi ebholeni laseMzansi. Kodwa kuze kube manje alikho iqembu elifuna ukuzihlanganisa naye. Ngaphambi kokuqala kwesizini kuvele ukuthi useqede konke neLamontville Golden Arrows kodwa kwabuya kwashabalala konke lokho. Kumanje uziqeqesha neHighlands Park kodwa akukho okubambekayo mayelana nenkontileka.Umqeqeshi weHighlands, u-Owen da Gama, uthe umtshelile uMayambela njengomqeqeshi nanjengobaba ukuthi akabheke umsamo wakhe ngendlela izinto zakhe ezibhidlika ngayo.“Ngimqeqeshile uMark kwiCeltic. Ngesikhathi ngifika khona wayengadlali. Ngesikhathi ngimqeqesha waba nesizini ewadlula wonke. Yilapho iPirates yamthenga khona. Kukhona okungahambi kahle ngoMark, okuthile ngempilo yakhe. Njengobaba ngimbonisile. Kimina akusikhona kuphela ukuba umqeqeshi, kufanele ubekhona empilweni yakhe. Ngimyalile njengobaba ukuthi aphindele ekhaya ahlale phansi nomndeni athandaze abone ukuthi yini engenziwa ngempilo yakhe ngoba ngicabanga ukuthi udinga inhlanhla. Ungumdlali osezingeni eliphezulu ngiyakwazi angakwenza. Kufanele alungise umqondo wakhe, alungise impilo yakhe,” kusho uDa Gama.UMayambela uchithwe kwiPirates ngo-2013 eyintandokazi yabalandeli kodwa enuka iqaqa kubaqeqeshi. Emuva kwalokho uwelele phesheya kwezilwandle, wadlala imidlalo embalwa kodwa kwaphelela emoyeni konke lokho. KwiChippa uchithwe esengukaputeni. Ubefuna ukubuyela kwiCeltic kodwa waxakwa yinkemane edla lubi kwiPhuya Selesele kwazise abadlali babuye bengaholi.“Kufanele alungise noma ngabe yini lena engalungile empilweni yakhe ngokwesintu. Uyazi ukuthi ngichaza ukuthini. Mhlampe khona ongajabule ekhaya. Mhlampe umndeni awujabule ngezinto ezithize. Yikho ngithe akayohlala phansi noyise, unina nomalume wakhe nomndeni wakhe wonke azame ukuthola ukuthi yini lena okufanele yenziwe,"" kusho uDa Gama.",Kukhalwa ngesinyama kuMayambela
"INZIMA impilo kubantu baseSt Chads, eMnambithi, njengoba sekuyohlangana izinyanga cishe eziyisithupha bengenawo amanzi ezindlini.Abantu bakule ndawo bayaphoqeleka ukuthi bahambe amakhilomitha amabili kuya kwamathathu njalo ngosuku uma beyokha amanzi empompini.Ilungu lomphakathi waseSt Chads, uMnuz Jabulani Sikhosana, lithe sekuphele izinyanga bengenawo amanzi ezindlini njengoba anqamuka ngo-Okthoba nyakenye.“Asazi ukuthi amanzi anqanyulwa yini, akekho umuntu owake wafika kithina siwumphakathi ezosichazela ukuthi kwenzakani,” kusho uSikhosana.“Sithwele kanzima impela, siyafisa izikhulu zikaMasipala wasoThukela ukuba ziyilungise le nkinga yamanzi ngoba iyasihlukumeza,” kusho yena.Abantu besifazane nezingane zamantombazane bona amanzi bawathwala emakhanda ngezigubhu nangamabhakede.Elinye ilungu lomphakathi, uNksz Sebenzile Khoza, lithe ungafunga ukuthi bahlala emakhaya ngendlela abawahluphekela ngayo amanzi.“Isiphatha kabi le nto eyenzekayo ngoba kukude lapho sikha khona amanzi. Kungaba ngcono ukuba umasipala uyasisondezela amanzi ngamaloli ukuze siwakhe eduze,” kusho uNksz Khoza.Ngesikhathi sombhikisho wamalungu omphakathi kule ndawo, kuvele izinsolo zokuthi kucekelwe phansi isakhiwo soMgeni Water okwenza ukuthi abantu bangawatholi amanzi.Kodwa umphakathi uyakuphika lokho, uthi inkinga yamanzi iqale ngonyaka odlule ngaphambi kombhikisho.Naselokishini laseZakheni ikhona inkinga yamanzi njengoba abantu bakhona bethi aba khona, aphinde anqamuke.“Ngesikhathi sombhikisho amanzi abengekho nhlobo lapha eZakheni kodwa kuthe ungaphela abuya okwenza sisole ukuthi kukhona abawavalayo ngoba belwa nathi singumphakathi,” kusho elinye ilungu lomphakathi laseZakheni.Imizamo yokuthola izikhulu zikaMasipala wasoThukela ayizange iphumelele.",Bakhala ngamanzi angabonwa endaweni
"NONTUTHUKO NGUBANEK UVELE ukuthi bese lilobola omunye wesifazane iphoyisa eliboshelwe icala lokubulala inkosikazi yalo engumhlengikazi ngeledlule.UNkk Thabisile Doyisa (46) wadutshulwa eqeda ukungena emzini wakhe oseNapierville, eMgungundlovu, ephuma emsebenzini.Umyeni wakhe, uMnuz Nkosinathi Shangase (43), osebenza ophikweni lwePublic Order Policing (POP) eMgungundlovu, uvele izolo eNkantolo yeMantshi eMgungundlovu ngecala lokubulala.Icala lihlehliselwe uMeyi 4, usuku ayocela ngalo ibheyili.Isolezwe lithole ukuthi uShangase wahilizisana nenkosikazi yakhe eyayisafake umfaniswano wasemsebenzi. kuthiwa udutshulelwe phambi kwezingane zakhe.Kusolwa ukuthi uShangase wathatha isibhamu wadubula inkosikazi yakhe maqede wabaleka. Kuthe sekugcwele amaphoyisa wabuyela emzini wakhe wazinikela kuwo.Kwenzeka lokhu nje kuvele ukuthi umsolwa ubezama ukwehlukanisa nenkosikazi njengoba ubesevele elobola omunye wesifazane wakhona eMgungundlovu.Umthombo we
Solezwe osondelene nodaba nongathandanga ukudalulwa uthe indaba yengoduso ivele emuva kokufa kukaDoyisa.“Kuthe uma isishonile inkosikazi kwavela ukuthi kunengoduso aseyilobolile uShangase. Inkosikazi ibingazi lutho ngayo. Kusolakala sengathi ubevele engasafuni ukuqhubeka nomshado wakhe, yingakho edubule inkosikazi,” kusho umthombo.Udaba lwengoduso kuthiwa lukhulunyelwa phansi nasemndenini yabo bobabili njengoba bengafuni ukuba ivele emphakathini.Kuvele nemibiko yokuthi uDoyisa noShangase bese behlala bexabana emzini wabo.UDoyisa ulokhu asebenza esibhedlela i-Edendale kusukela ngo-1992. UDoyisa kuthiwa ubefunde wagogoda kwezokubelethisa. Kuthiwa sikhulu isililo ngaye kozakwabo esibhedlela.Izingane zakhe kuthiwa zithathwe yizihlobo ngenxa yokuthi zisencane – endala ineminyaka ewu-11, enye ineyisikhombisa, eyokugcina ineminyaka emine.Imizamo yokuxhumana nengoduso nemindeni ukuba iphawule ayizange iphumelele izolo.n amaphoyisa asematasa athungatha abasolwa ecaleni lokubulawa komhlengikazi wasesibhedlela i-Grey’s khona eMgungundlovu.",Ubesethole omunye odubule inkosikazi
"INTATHELI YESOLEZWEI ZITHANDANI ezishadile zaKwaZulu-Natal ezifisa ukuba yingxenye yohlelo olusha lwethelevishini olwenzeka ngempela, i
Power Couple, zizozibeka ethubeni lokulungenela.Namhlanje kuzoba nenhlolokhono enkundleni iMoses Mabhida, eThekwini, nokuyilapho abadidiyeli bohlelo bemema khona bonke abaganene baseKZN abafisa ukulungenela.“Isigaba sokuqala senhlolokhono yalolu hlelo sihambe kahle kakhulu eKapa ngempelasonto edlule. Abashadile baseKapa balinyusile impela izinga kodwa sifuna ukubona ukuthi iTheku lisiphatheleni.Lokhu ngikusho ngoba ezinhlelweni ezenzeka ngempela zakwaM-Net, kuwina abantu baseKZN, njengakuma
-Idols sekuwine uKhaya Mthethwa noVincent Bones nakwi
Masterchef SA sekuwine uRoxi Wardman (Kamini Pather noDeena Naidoo),” kusho uLani Lombard okhulumela iM-Net.Uthe uhlelo lwenhlolokhono luzoqala ngo-7 ekuseni luqhubeke usuku lonke.Ngenxa yokuthi kuphakathi nezinsuku, izithandani ezishadile zigqugquzelwa ukuthi zifike ngesikhathi sekhefu emini noma uma seziphume emsebenzini kwazise kuzoze kuvalwe ngo-7 ebusuku.Abazofika ukuzohlola ikhono bazophinde bathole nethuba lokuthathwa izithombe estudiyo esizobe sihleliwe kanti lezi zithombe bazogoduka nazo, kuphinde kube nomshini wekhethelo ozobaqamba igama ngokuhlanganisa amagamo abo, wena owabona abalingisi baseMelika uBrad Pitt no-Angelina Jolie asebebizwa ngoBrangelina.Lolu wuhlelo olusha okuzongenela kulo abashadile abayisishiyagalombili abazovalelwa esithabathabeni somuzi eKapa nokuyilapho bezobhekana khona nezinselelo ezehlukene ezizotshengisa ukuthi bazana kangakanani, bathembana kangakanani nokuthi uthando lwabo lujule kangakanani.Imiphumela yemisebenzi abazobe beyenza yiyo ezosho ukuthi ngobani abazophuma isonto nesonto.Ngokusho kukaLani, izithandani zingawina imali engaphezu kuka-R1 million kulolu hlelo njengoba ilokhu ikhula noma incipha ngokuqhubeka kwalo.Uthe ngemuva kwenhlolokhono yanamhlanje eThekwini bazonikela eGoli lapho khona ezoba seNdaba Hotel, ngoFebhuwari 28.Abazongenela kumele kube ngabantu abaneminyaka engaphezu kuka-21 ubudala, babe yizakhamuzi zakuleli ngokugcwele futhi bazimisele ukwenza noma yini ukutshengisa abathandiweyo babo ukuthi babathanda kangakanani.Lo mdlalo uzoqala ukuqoshelwa eKapa ngoMashi kanti wona uzoqala ukudlala kuM-Net (Channel 101) ngo-Agasti kuwo lonyaka.",Ithuba lokungenela uhlelo iPower Couple
"USAKHUNGATHEKILE unina wesitshudeni saseWelbedacht West esibhokodwe ngommese yisoka laso elingumakhelwane elingumshayeli wetekisi sashona ngoba lingasafuni ukwaliwa.UZimhlophe Mawaba (20) obezoqala unyaka wesibili eDurban Commercial College, ngoLwesihlanu ugwazwe amanxeba amathathu yileli soka (21) lakhe ebesethandane nalo iminyaka engaphezulu kwemine kubuka umphakathi.Leli soka limgwaza nje kulandela ukuthi uZimhlophe enqabe ukuthatha izicathulo zikaR2 230 ebelimthengele zona njengesipho sokuxolisa emuva kokuthi lilale nomngani wakhe naye ongumakhelwane.Unina kaZimhlophe, uNkk Vuyokazi Ntombela uthi laba bahlukana ngoDisemba 24, isoka lilokhu lincenga umufi enqaba ngoba bese kuwumkhuba walo ukumhlupha ngezintombi bese lixolisa. UNkk Ntombela uthi sisekude ukuphola isilonda sokubulawa ngesihluku kwendodakazi yakhe ayifice seyiphefumula okokugcina.“Baphume beya edolobheni nodadewabo omncane kanti uzogibela naye esitobhini esilandelayo. Uqale ngokumchukuluza etekisini waze wamshaya ngempama. Udadewabo uthi banqume ukuthi abehle esitobhini eBlue House ngoba kunezihlobo zethu. Uthe uma ehla etekisi wamlandela wamgwaza phambi kukadadewabo. Nami ngimfice esekweqe amehlo ngamphuthumisa esibhedlela kodwa wafike washona,” kusho uNkk Ntombela.Uthe akafisi nokuthi lithole ibheyili leli soka ngesenzo salo. Intombi entsha yakamakhelwane nebiwumngani omkhulu kamufi kuthiwa selokhu kwenzeke lesi sigameko ayibonakali endaweni.UNkk Ntombela uthe bakhuluma nomndeni wentombi bawubikela isanda kubanjwa ukuthi seyiqome isoka lendodakazi yakhe kwadlulwa kulokho njengoba sekwenzeka lesi sigameko.Leli phephandaba liphinde lathola ukuthi esagwazwe inxeba elilodwa umufi ubalekile wangena komunye umuzi kodwa isoka lamlandela lamgwaza amanye amanxeba. Udadewabo omncane obebuka kwenzeka konke lokhu kuthiwa usadidekile kodwa unina uthembise ukumzamela usizo lokwelulekwa ngokomqondo.Okhulumela amaphoyisa eKZN uColonel Thembeka Mbele uthe likhona icala lokubulala elivuliwe eChatsworth. “ Umsolwa uzinikele emaphoyiseni, uzovela enkantolo ngoMsombuluko (namuhla),” kusho uColonel Mbele.",Isitshudeni sibhokodwe yisoka laso safa
"UMVIKELI woMphakathi u-Advocate Busisiwe Mkhwebane, uthwese  uNgqongqoshe wezokuVikelwa koMbuso uDipuo Letsatsi-Duba icala lobugebengu ngokungathumeli kuyena amaphepha angavikelwe wumthetho ukuthi angaveli emphakathini, abezosiza ekuphenyeni uNgqongqoshe wezamaBhizinisi kaHulumeni, uMnuz Pravin Gordhan.Esitatimendeni u-Adv Mkhwebane uthe ukuhluleka kukaLetsatsi-Duba ukuletha lo mbiko kuphazamisa ukusebenza komvikeli womphakathi futhi kuphambene nomthetho.""Kungumbono wami ukuthi ukuhluleka kukangqongqoshe ukuletha lo mbiko kuphazamisa ukusebenza kwehhovisi lami futhi kuyicala.Umthetho ukubeka kucace ukuthi akekho umuntu noma uhlaka lukahulumeni oluvumeleke ukuthi luphazamise ukusebenza kohlaka oluzimele njengehhovisi lami. Inkantolo yomthethosisekelo ukuchaza kabanzi lokhu ukuthi akuvumelekile ukuthi ngiphazanyiswe ukwenza umsebenzi wami, ngibukelwe phansi noma ngicindezelwe ukuthi ngisebenze ngokukhululeka,"" kusho u-Adv Mkhwebane esitatimendeni.Icala livulwe ngoMashi 13 ngemuva kwezinsuku ezimbili  uNgqongqoshe uLetsatsi-Duba evulele uMkhwebane icala lobugebengu ngokufuna umbiko athole ukuthi uvikelwe wumthetho ukuthi uvezwe emphakathini.UMkhwebane ufuna ukuphenya ukuthi uGordhan akayiphulanga yini imithetho elawula amalungu esigungu esiphezulu ngokukhokha imali yokushesha ukuya empeshenini kowayephini leKhomishana yakwaSARS u-Ivan Pillay.",UMkhwebane uvulele ungqongqoshe icala
"KUSOLWA  “Inkosi Yebhola”, uJomo Sono ongumnikazi weJomo Cosmos, ngokubulala umlando ngokuzicabangela yena yedwa ngokusebenzisa iqembu lakhe “njengenkulisa yamanye amaqembu, angesenantshisekelo yokuyikhuphulela kwiPremiership”.USono ngenye yezinkakha zikanobhutshuzwayo zaseNingizimu Afrika ezihlonishwa umhlaba wonke kanti selokhu asungula iCosmos ngo-1983, ugqoka izigqoko eziningi kuleli qembu elinomlando nelidume ngezeNkosi.Ngaphezu kokuba ngumsunguli nomnikazi weCosmos, uphinde abe ngumqeqeshi nomhlonzi wethalente kanjalo nosihlalo nokunye okusuke kudingeka ngaleso sikhathi.ICosmos ihamba yodwa emlandweni wokwehla yenyuka kwi-1st Division nePremier Division lapho egcine khona ngo-2015.ICosmos iyaziwa ngokukhiqiza idayise ulozolo lwabadlali kodwa uLefa Tsutsulupa, enye yezinsephe ezidlule esikoleni sezeNkosi, usola “uthisha” wakhe ngokubeka isisu sakhe phambili kamuva nje.“Mhlawumbe kumele sizibuze ukuthi ngabe yini inhloso, ngabe usafuna ukubuyela kwiPremiership noma injongo yakhe manje sekuwukudayisa abadlali nje kuphela?“Ngikusho lokhu ngoba kula masizini amabili noma amaththu edlule, usenomkhuba wokuvele adayise inqwaba yabadlali ngoDisemba nokusho ukuthi usuke esezodlala isigamu sesibili sesizini ngeqembu elisha. Yingakho ezithola esekuleso simo,” kusho uTsutsulupa oseyinxusa leMTN8.UTsutsulupa akasoli uSono ngokudayisa abadlali kodwa ukhala ngokudayisa isigamu sonke seqembu phakathi nesizini.“Yena wenza imali ngoDisemba bese eqala kabusha ngoJanuwari. Lihamba kanjalo elakhe ikhalenda. Uma ufuna ukunyukela phezulu, awukwazi ukudayisa izaqheqhe zabadlali bakho phakathi nesizini, usendaweni yesihlanu ngoDisemba?“Kubukeka sengathi akasazimisele ukubuyela kwiPremiership, ukunalokho wanele ngokuba yinkulisa yamaqembu ePSL. Njalo ngoDisemba kuyaziwa kunabadlali bakhe azobadayisa kwiChippa United.“Mhlawumbe abane noma abahlanu. Wenza cishe uR4/R5 million lapho. Athathe okungenani uR2 million awutshalele ekuvikeleni ubulungu bakhe (be-1st Division), abale inzuzo yakhe okungekho elinye iqembu eliyenzayo.”Eminyakeni engu-37 ikhona iCosmos ike yashubisa inqoba izicoco okubalwa kuzo iNedbank Cup, Telkom Knockout neligi.“Kungaba mnandi ukubona iCosmos kwiPremiership yenza izinto ezihlukile. Yiqembu elinomlando. Sikhala ngawo umlando obulawa wukudayiswa kwamaqembu amadala kodwa yena-ke akasayingeni eyokukhushulwa,” kusho uTsutsulupa, ogcine ukudlala kwiMoroka Swallows.Sekuphele amasonto kuzanywa uSono ukuthi aphendule kulokhu kodwa akalubambi ucingo futhi akaphenduli nemiqhafazo. Kwale ngisho esecelwa ukuthi abeke amabili, amathathu ngoDiego Maradona ongasekho kodwa wawuhlaba inhlali.",Kusolwa uJomo ngokuzicabangela yena
"SIKHULU isililo ngokudlula emhlabeni kukamakadebona wesishoshovu sezepolitiki esalwa nohulumeni wobandlululo wakuleli, uDkt Denis Goldberg.Phakathi kwabadlulise isililo sabo, yi-University of Cape Town (UCT).UGoldberg ungomunye wezishoshovu ezalwa nobandlululo zabekwa icala noMnuz Nelson Mandela, Ahmed Kathrada, Walter Sisulu nabanye abagcina sebaziwa ngokuthi yiRivonia Trialists.Ungomunye wababoshwa bahlala iminyaka engaphezulu kuka-20 ejele.Njengengxenye ebibambe iqhaza e-UCT, ubevelele kwababambe iqhaza nasekuthuthukiseni lenyuvesi kulokho ekwenzayo.Uzalelwe eCape Town ngo-1933. Uqedele imfundo yakhe e-Observatory, wadlulela e-UCT lapho athole khona iziqu zeBSC kwezobunjiniyela ngo-1955.UGoldberg ungomunye wezishoshovu ezalwa nobandlululo zabekwa icala noMnuz Nelson Mandela, Ahmed Kathrada, Walter Sisulu nabanye abagcina sebaziwa ngokuthi yiRivonia Trialists.Ngo-2019 le nyuvesi imhloniphe ngeziqu zobudokotela (DScEng (honoris causa) ngeqhaza lakhe ekusebenzisaneni nayo.Wabeka kanje esaphila emva kokuhlonishwa ngalezi ziqu: “Ngiyazigqaja ngenyuvesi yami ngokuhlonipha indoda eyakha izikhali zokulwa nodlame.”UMphathi wale nyuvesi uVice-Chancellor uSolwazi Mamokgethi Phakeng, uthe: “Uzokhumbuleka ngomoya wakhe wokusebenza ebe engaziphakamisile eyisibonelo esihle ngekusasa lezizukulwane ezizayo. Siyazigqaja ngaye”.UGoldberg ubengumuntu ongesabi ukukhuluma okuphakathi kwakhe.Ubekugxeka kakhulu okwavela ngokulawulwa kwezwe yidlanzana, ubaziwa futhi ngokuthi wayenombono wokukufela ayekholelwa yikho.",Sikhulu isililo ngokudlula emhlabeni kwesishoshovu
"UNGQONGQOSHE wezeMpilo kuleli uDkt Zweli Mkhize ngoMgqibelo uxwayise abantu ngokuhambela imingcwabo kulandela ukunyuka kwesibalo sabantu abaphethwe yiCovid-19 kuleli, nokushona kwabanye ababili osekubeke isibalo sabashonile ku-52. Isibalo sabahaqekile sinyuke ngo-251 kuleso ebesimenyezelwe ngoLwesihlanu sika- 2 783. Kuyaqala ukuthi isibalo sikhuphuke ngo-251 osukwini olulodwa kusukela kwabikwa ngomuntu wokuqala ohaqekile kuleli ngo-Mashi 5. UMkhize ube nomhlangano nabaholi bezifundazwe ngoMgqibelo lapho kuvele khona ukuthi kunezinkinga emajele ase-Eastern Cape kwaphinde kwavela nokuthi basengcupheni abahambela imingcwabo. ""Sesikugcizelelile ukubaluleka kokuthi imingcwabo ihanjelwe yisibalo esincane sabantu ngoba izinto ezenziwa emingcwabeni zingasidalela izinkinga. Sikuqaphile ukuthu abantu abahambela imingcwabo (ngisho bengekho ngaphezulu kuka-50) bazifaka engcupheni yokuthola iCovid-19 ngenxa yezinto ezenziwa uma kufihlwa,"" kuchcaza uNgqongqoshe. UMkhize uthe ukuqhelelana kwabantu iyona ndlela ehamba phambili yokuqinisekisa ukuthi alisabalali igciwane. Uthe uma kufihlwa abantu bayabambana, bayakhalisana baduduzane, basebenzisa amathuluzi awodwa futhi babuye bageze izandla ebhakedeni elilodwa. ""Sixwayisa abantu bakuleli ukuthi uma behambele imngcwabo benza lezi zinto basenkingeni yokutheleleka ngfeCovid-19. Iqiniso ukuthi kungenzeka ukuthi kukhona oyedwa oneCovid-19 emngcwabeni, abantu abangeke bazi ngaye. Uma singekho isidingo sokuthi uhambele umngcwabo siyacela ungayi. Uma uzoya sicela ulandele yonke imigomo yokuhlanzeka, ukuzivikela ngokuziqhelelanisa kanye nokufaka isifonyo,"" kusho uMkhize. UNgqongqoshe uthe sebebalelwa ku-108 021 abantu asebehlolelwe iCovid-19 kuleli. ","#Coronavirus: Sinyukele ku-3 034 isibalo sabahaqekile kuleli, kuxwayiswa abantu ngemingcwabo"
"ISITOBHA saMaZulu FC, uSadat Ouro Akoriko, sikholelwa ekutheni uma bengathola amaphuzu amathathu kwiSuperSport United namuhla, bazobe sebesindile ezembeni.Lesi yisikhathi esinzima kwi-Absa Premiership njengoba ewodwa amaqembu amincele ukunqoba isicoco seligi, akhona nalawo alwela ukuzibekisela indawo kwiTop 8, nalawo asempini enzima yokuvika izembe.Usuthu alubalwa ndawo kula maqembu, ngaphandle kokuthi kunokwesabela ukuthi lungase lushibilike, luwele kwalasha, okuwumbango wokuvika izembe.Emasontweni amabili edlule AmaZulu athole iphuzu elibalulekile edlala ngokulingana neLamontville Golden Arrows kowabakhaya emdlalweni ophele ngo 1-1, eSugar Ray Xulu Stadium, eClermont.Leli phuzu lisho ukuthi Usuthu lusendaweni ka-11 kwi-log ngamaphuzu awu-27, emidlalweni ewu-26. Ngokusho kuka-Akoriko, uma bengathola amaphuzu amathathu kwiSuperSport, ngeke besasondela emaqenjini asemsileni, okuyiBlack Leopards, Free State Stars, Chippa United, Baroka FC neMaritzburg United.AmaZulu azodlala naMatsatsantsa a Pitori emdlalweni we-Absa Premiership ozoba ngo-7.30 kusihlwa, eKing Zwelithini Stadium, eMlaza. “Kufanele sithole amaphuzu amathathu. Ngokwami ukubona uma senze njalo, sizosinda ezembeni, ngeke sisayikhuluma indaba yalo. ISuperSport iza ekhaya lethu, kufanele siyenze izwe ukuthi ihambile. Asishayeki kalula thina ekhaya,” usho kanje * -Akoriko izolo.Eqhubeka echaza, * -Akoriko odabuka eTogo, uthe basalelwe yimidlalo emine ebalulekile njengamanje. Uthe emibili yaleyo midlalo bazoyidlalela ekhaya.“Kule midlalo esisalele, emibili siyidlalela ekhaya. Sifuna ukuthola amaphuzu ayisithupha kuyona, bese kuthi le eminye esizoyidlalela ekuhambeni, sesingayikhuluma-ke eyokuthi mhlawumbe sizozama iphuzu kuyona. Lesi yisikhathi sokuthi ulisebenzise ithuba lokudlalela ekhaya ngokuthi uthole amaphuzu,” kuchaza * -Akoriko.Emdlalweni woSuthu ne-Arrows, * -Akoriko wayagixabezwe ngebhande likakaputeni. Nokho ngokusho kwakhe, akaboni ukuthi yinto yesikhathi eside lena ngoba uNhlanhla Vilakazi wayengekho kulo mdlalo.“Uzobuya ukaputeni weqembu uVilakazi emdlalweni wethu neSuperSport. Ngicabanga ukuthi uyena ozoqhubeka nokubamba ibhande. Umqeqeshi wethu ngeledlule wavele wabiza igama lami ngoba nakhu edinga owayezohola iqembu. Ngisola ukuthi ngaba nenhlanhla yangaleso sikhathi,” kuphetha * -Akoriko.Emzuliswaneni wokuqala owawuseLucas Moripe Stadium nyakenye, iSuperSport yanqoba ngo 1-0. Usuthu luya kulo mdlalo ngaphandle kukaButholezwe Ncune noMarc Van Heerden ngenxa yezigwebo zamakhadi aphuzi.",Amaphuzu amathathu azosisindisa ezembeni: Sadat
"UMDLALI wasemuva weKaizer Chiefs, uKearyn Baccus, uncamela ukuthi behlulwe behlasela kunokupaka ibhasi uma sebebhekene neHoroya AC koweCAF Champions League.IChiefs izogijimisana neHoroya yaseGuinea emdlalweni wokugcina wesigaba samaqoqo kaGroup C eGeneral Lansana Conte Stadium, eConakry, ngoMgqibelo ngo-9 ebusuku. Kulo mdlalo kufanele kuphume iqembu elizolandela iWydad Casablanca yaseMorocco kuma-quarterfinal. IChiefs neHoroya bayalingana ngamaphuzu ayisishiyagalombili kwi-log. Amakhosi adinga ukudlala ngokulingana okunamagoli noma awine ukuze ezodlulela kuma-quarterfinal.""Ngincamela ukuhlasela ngihlulwe kunokuhlala emuva ngidlale ngokulingana. Ngakho, ngokwami uma sihlasela ngakho konke, sidlalela ukuwina, akukho okuzosilahlekela,"" kusho uBaccus.""Umoya muhle eqenjini. Siwulungele umdlalo. Sifuna ukwenza kahle kwiChampions League njengoba singenzi kahle kwiligi okwamanje. Siwubheke ngabomvu umdlalo futhi sijabule. Sibheke uMgqibelo.""IChiefs ifulathele uMzansi izolo ekuseni nabadlali abangu-18. Ihambe ngaphandle kukanozinti uDaniel Akpeyi, nomgadli uSamir Nurkovic abathole amakhadi abomvu ngesikhathi leli qembu lihlula iWydad ngesonto eledlule. ULeonardo Castro, obekubhekwe ukuthi atakule Amakhosi, usale kuleli kulandela ukwephuka ikhala eshaya igoli emdlalweni weligi ophele ngo-2-2 neStellenbosch ngoLwesibili.Uma iChiefs iphumelela ukwehlula iHoroya ekuhambeni, izoba yiqembu lokuqala laseMzansi elenze lokho. IHoroya isibhekene namaqembu ahlukene akuleli emiqhudelwaneni yeCAF kodwa alikho eselike layishayela ekhaya. Ngo-2018, idlale ngokulingana ngo-2-2 neMamelodi Sundowns esigabeni samaqoqo, kwathi ngo-2019, yathela isibhaxu sika-2-1 kwi-Orlando Pirates. Nyakenye iHoroya ivulele isibhaxu sika-2-1 kwiBidvest Wits esigabeni samaqoqo kwiCAF Confederation Cup.Emdlalweni wokuqala wesigaba samaqoqo, iChiefs neHoroya badlale ngokulingana ngo-0-0.Isitobha seChiefs, uReeve Frosler, sithe umphumela wakamuva weChampions League behlula iWydad ubafaka umfutho nokuzethemba.""Kubalulekile ukuhlala sigcwele ukuzethemba futhi sikholelwe kwesikwazi ukukwenza. Sidlala ekuhambeni, kuzoba wumdlalo ohluke kakhulu. Kufanele sibekezele, sikholelwe kithina ukuthi sizodlulela phambili,"" kusho uFrosler. ",OweChiefs akayizwa eyokupaka ibhasi eGuinea
"MBALI KHANYILEA BACULI bowokholo besifazane sebethathe isinqumo sokungenelela ekuqwashiseni ngokudlwengulwa kwabantu besifazane kulandela ukwanda kwesibalo sokudlwengulwa kogogo.Laba baculi bahlele umcimbi obizwa ngeWomen In Christ, ozoba seThekwini Community Church, ngoMeyi 4.Phakathi kwabaculi abazoba semcimbini kubalwa uThabile Myeni, Kholeka Dubula, Hlengiwe Mhlaba, Nomathembu Mabeka, Thobekile Mkhwanazi nabanye.Kusanda kutholakala izidumbu zabantu besifazane ezikoleni ezimbili zaseMlazi okukholakala ukuthi baqale ngokudlwengulwa ngaphambi kokuthi babulawe. Nokudlwengulwa kwezakulazi nezingane sekuthanda ukuba yinsakavukela umchilo wesidwaba.UNosipho Daniels ongomunye wabagqugquzeli bomcimbi uthe inhloso yawo wukukhuthaza abantu besifazane ukuthi baphumele obala ngokuhlukumezeka.“Ngalo mcimbi sikholwa wukuthi bazobona ukubaluleka bokuphumela obala nabantu besifazane abashadile, abahlukunyezwa ngokocansi kanjalo nentsha yesifazane esiphenduke ukudla kwenduku kubantu besilisa. Sifuna abantu abaphila ngaphansi kwalezi zimo baphume isiguqukile imiqondo yabo, bazibone ukuthi babaluleke kangakanani emhlabeni,” kubeka umgqugquzeli womcimbi.Uthe kwamukeleke wonke umuntu kule ndumezulu yomcimbi yize izinto ezizobe zidingidwa zigxile kakhulu kubantu besifazane.Ephetha uthe abantu besilisa abazimisele ngokuhambela umcimbi nabo bamulekile ukuze bazizwele ngokwabo kukhuluma imbokodo mayelana nezinkinga ehlangabezana nazo empilweni.Amathikithi okungena emcimbini aseyatholakala ema-Computicket, Shoprite nakwaChechers ngo-R120.",Bazoqwashisa abesifazane
"LIZOQEQESHWA nguRoger Sikhakhane iqembu elisha laseRichards Bay elizogijima kwiNational First Division (NFD).Lezi zindaba zitshelwe Isolezwe wumthombo walo othembekile. Namuhla kulindeleke ukuthi iPremier Soccer League iphaphisise ukudayiselana kwaMaZulu FC neThanda Royal Zulu engompetha bangesizini edlule beNFD.Ibamba lesikhulu esiphezulu kwiPSL, uMato Madlala, kuleli sonto liqinisekisile ukuthi luzodingidwa lolu daba emhlanganweni wanamuhla.Ngokunqoba iThanda ibizodlala ku-Absa Premiership ngesizini ezayo kanti AmaZulu wona ahlulekile ukukhuphukela esigabeni esiphezulu njengoba esethenga.Kuvela ukuthi isitifiketi saMaZulu sokudlala kuNFD sizothathwa nguSifiso “Jomo” Biyela osezoba neqembu lakhe.“UBiyela useqalile ukuthungatha abadlali azoqinisa ngabo iqembu lakhe. Uzobuyisa ithimba elifanayo labaqeqeshi. Lizoholwa nguyena uRoger Sikhakhane ozosebenza noJomo Ntuli noSipho Zimba. Okwamanje indaba yegama leqembu isabhungwa,” kusho umthombo.USikhakhane uzothola u-R300 000 nenye imali ngaphezu ngokufaka iThanda esigabeni esikhulu. Lezi zindaba zitshelwa leli phephandaba ngusihlalo weThanda oseyidayisa uPierre Delvaux.Iqembu likaBiyela lizodlalela imidlalo yalo yasekhaya eMhlathuze Sports Complex, eRichards Bay okuyinkundla ebisetshenziswa yiThanda.“Iqembu likaJomo ngeke lishintshe kakhulu uma uliqhathanisa neqembu leThanda elidle umhlanganiso. Uzimisele ngokuthi baphinde lokhu abakwenze ngesizini edlule. Leli qembu ufuna kube ngelabantu baseRichards Bay namaphethelo,” kusho umthombo.UBiyela ethintwa ngendaba yeqembu ucele ungaphawuli kakhulu.“Konke kusezandleni zePSL. Ake silinde sizwe ukuthi izothini. Mayelana nokuthi sengizoba neqembu yinto ebengingayazi leyo. Mina ngisasebenza njengomsebenzi weThanda. Nathi silinde isinqumo sePSL,” kusho uBiyela.IThanda ibisizabalaze iminyaka eyisikhombisa izama ukubuyela esigabeni esikhulu. UDelvaux uyidayise ngoba ekhala ngokuxinwa yizikweletu. Ukusho kwagcwala umlomo exoxa naleli phephandaba ukuthi usefuna ukushiya unomphelo ebholeni ngoba alisamletheli injabulo kodwa kunalokho limdalela usizi.Usuthu nalo lisanda kuqinisekisa ukuthi ngeke lenze inqwaba yezinguquko uma selidlala esigabeni esikhulu.",Lizoqeqeshwa nguSikhakhane iqembu laseBay
"UMQEQESHI we-Orlando Pirates, uJosef Zinnbauer, akethukile ngemashi ehlelwe ngabalandeli baleli qembu abathi kabasamdingi.Ekuqaleni kwesonto kusabalale ukuthi abalandeli neZimnyama bahlela imashi ezoya e-Orlando Stadium enesiqubulo esithi #coachout #JZout ngoJune 5. Lokhu kwenzeke emuva kokuthi iPirates ihluleke ukudlulela kowandulela owamanqamu weCaf Confederation Cup. NgeSonto leli qembu libhudluzwe yiRaja Casablanca yaseMorocco ngo 4-0 ekuhambeni emdlalweni womlenze wesibili wama-quarterfinal. Umdlalo womlenze wokuqala kuleli waphela zibambene ngo 1-1. Abalandeli baleli qembu bahlela imashi nje kusaphele amasonto ambalwa kumashe abeKaizer Chiefs bekhala ngokubhacaza kweqembu.""Kuhlala kwenzeka ukuthi abalandeli bangajabuli ngemuva komdlalo uma nihluliwe. Ngiyabaqonda abalandeli. Kodwa kolunye uhlangothi kukhona abakubonayo okuhle. Siwine nendebe kule sizini. Sidlale saze safika kuma-quarterfinal. Ungakusho konke okubi,  thina sibheka ngakolunye uhlangothi. Abadlali bethu bathole isipiliyoni,"" kusho uZinnbauer.""Impumelelo akuyona into ehlale ibekwe phambili. Bekukhona neCovid-19. Kufanele ubheke nokuthi bangaki abadlali abebekade belimele. Kodwa kufanele ngifunde emaphutheni engiwenzile ngingumqeqeshi, ngiqhubekele phambili. Ukunganeliseki kwabalandeli akukhona okwase-Afrika kuphela, kwenzeka emhlabeni wonke, e-England, eGermany uma uhluliwe. Kodwa uwina imidlalo emibili noma emithathu kulunge konke.""UZinnbauer ubekhuluma ngesikhathi kwethulwa ngokusemthethweni iCarling Black Label Cup, emcimbini obuseFocus Room, eGauteng izolo. Lo mqhudelwano onika abalandeli ithuba lokuziqokela abadlali abazodlala, uzoba ngoJulayi 31, ngo-8 ebusuku enkundleni esazomenyezelwa.Ngaphandle kokuvotela abadlali, abalandeli kulokhu bazobophela isikimu, bazoqoka umdlali ozoshaya iphenathi uma yenzeka ngesikhathi somdlali, umdlali ozofaka ibhande lika-kaputeni nendlela iqembu elizodlala ngayo. Ngaphezu kwalokho abalandeli bazokwazi ukuvotela umdlali ozophuma nozongena ngeTwitter.IPirates izobuyela enkundleni kusasa uma isibhekene naMaZulu emdlalweni weDStv Premiership e-Orlando Stadium ngo-5 ntambama.",UZinnbauer akumethusi ukumashelwa ngabalandeli
"UNGQONGQOSHE wezeMfundo KwaZulu-Natal, uMnuz Kwazi Mshengu, unxuse umphakathi waseMlaza ukuba uvikele isikole iCanaan College ebugebengwini. ‘‘Asithandi ukubona isikole esihle kangaka futhi esizosiza izingane zethu ngemfundo ecokeme sesibuswa yizigebengu njengezinye zezikole,” kusho uMshengu.Lesi sikole esizimele besivulwa ngokusemthethweni izolo eMlaza, silethe ithemba entsheni yakule ndawo elangazelele ukufunda ngobuchwepheshe.Lesi sikole saqala ukusebenza nyakenye sinabafundi abalinganiselwa ku-300 kepha kulo nyaka isibalo sabafundi sifinyelele ku-700 kuhlanganisa abafundi bamabanga aphansi naphezulu.UMshengu uthe bayaseseka lesi sikole ngenxa yokuthi izifundo ezifundwa khona zinomthelela omuhle esikhathini esiphila kusona. Ukuqinisekile ukuthi uMnyango wezeMfundo KwaZulu-Natal, uzosebenzisana nabaphathi beCanaan College ukuthi izifundo ezifundwa khona zidlulele nakwezinye izikole.Omunye wabafundi bakulesi sikole, uSeluleko Ngxulelo (14) ofunda uGrade 9, uzwakalise ukuzigqaja okukhulu ngesikole sakhe. “Ukufika kwami kulesi sikole kungenze ngakulangazelela kakhulu ukufunda ngoba othisha banothando futhi bayamukelana.”Okhulumela isikole uNksz Sithabile Shezi ukuqinisekisile ukuthi lukhona uhlelo lokuxhasa abafundi bendawo oluvela kwa-Old Mutual nase-Edinvest ngemifundaze kulabo abangenawo amandla okukhokha esikoleni.Wathi babheka indlela umfundi akade enza ngayo ezifundweni zakhe emabangeni angaphambilini nezinhlelo zemidlalo ezikhona ngaphakathi esikoleni.",OwezeMfundo ufuna kuvikelwe isikole ebugebengwini
"UMIKE Makaab, omunye wabantu abanamagalelo abambekayo kunobhutshuzwayo waseNingizimu Afrika, ukholwa wukuthi ukuhlakaza isigungu seSouth African Football Association (Safa) yikhona okungavusa ibhola laseMzansi.UMakaab, oseyimenenja yabadlali enkampanini, iPro-Sport International, uveze lokhu emcimbini obuseMhlanga wokwethula kwenkakha yeBanyana Banyana, u-Amanda Dlamini, njengenxusa elisha leLaureus Sports for Good Foundation SA“Iyodwa into okumele yenzeke, akuvalwe iSafa. Ayivalwe kuqalwe kabusha phansi,” kusho uMakaab, umbona ebusweni ukuthi imvusela ushukela indaba yokubhimba kwezinto kwiSafa.“YiSafa okufanele isolwe ngokucwila kwebhola laseNingizimu Afrika. Baqala ukulihlakaza ibhola ngo-1997 sikunombolo-18 emhlabeni. Ngaleso sikhathi ngangiwumeluleki ethimbeni labaqeqeshi. Saxoshwa sibuya kwi-1997 Fifa Confederation Cup kade sidlala nompetha bamazwekazi abayishiyagalombili. Savula ngeCzecko- Slovakia eyayibalwa namazwe aphambili ebholeni lomhlaba. Kusukela lapho umzila ubheke ezansi kwiBafana ngenxa yabantu abasebholeni ngenhloso yokufeza izinhloso zabo.”Ngaphandle kokuba yimenenja yabadlali nokuba wumeluleki ethimbeni labaqeqeshi elaliholwa nguClive Barker, uMakaab, uke wacija iPirates ibheke kweyamanqamu e-1995 Caf Champions League lapho eyanqoba khona isiphethwe nguBibey Mutombo.Ezintweni ezibawa nguMakaab ekuweni kwebhola laseMzansi wukushintshwa ubuthaphuthaphu kwabaqeqeshi.Uma sebebalwa bonke abaqeqeshi asebeke bahlala ebhentshini leBafana kusuka ngo-1992 ibuyela ebholeni lamazwe ngamazwe, bangu-30.Omunye walaba baqeqeshi uMakaab akhala ngaye nguPhilippe Trousier waseFrance.“Ngemuva kwalokho (ekuxoshweni kukaMakaab nethimba elaliholwa nguBarker) bazoqasha uPhilip Trousier. Yizwa lana-ke, ngisengumqeqeshi wePirates ngo-1995 ngamehlula uTrousier, abalandeli beKaizer Chiefs ayeyicija baze bamdabulela amathayi emoto yakhe ngoba becikwa wukuthi ukhombisa ukungabi nandaba nebhola lethu. Yini-ke esiyenza iSafa iqashe umqeqeshi onjalo eqenjini lesizwe? Umuntu ongenandaba nebhola lethu! ongenandaba ne-Afrika!” kusho uMakaab.Kubaqeqeshi, le nsizwa imvelaphi yayo eseNew Zealand, ibale * -Ephraim “Shakes” Mashaba, okusakhala iningi ngaye ukuthi iSafa yenzela izwe phansi imxosha.UMashaba waxoshwa ngemuva komdlalo iBafana eyayiguqise ngo 1-0 iSenegal kuhlungelwa ukuya iFifa World Cup edlalelwa ezosongwa eRussia ngoJulayi 15.“Ngisanda kukhuluma nomunye wabadlali bethu kwaPro-Sport (ulishilo igama kodwa ligodlelwe ukumvikela). Uyangitshela lo mdlali ukuthi bengabadlali babejabule kabi ngaphansi kukaShakes kodwa inkinga yaba wukuthi asho into ngoDanny Jordaan wase eyaxoshwa. Uthi kwabacika lokho bengabadlali futhi namanje basakholwa wukuthi ngabe bayile kwiWorld Cup ukube kwaqhutshekwa noShakes.”UKwenzakwakhe Ngwenya, onguSihlalo wezemiqhudelwano kwiSafa KwaZulu-Natal, uthe uyabhibhidla umuntu othi akuvalwe iSafa.“Abantu abawazi umsebenzi esiwenza kwiSafa. Bayinkinga abantu abakhuluma ngemizwa,"" kuphetha yena.",UMakaab uthi makuvalwe iSafa
"NONTUTHUKO NGUBANEKUBE nomunyu nosizi kushona abayisishiyagalombili bozalo lwakwaMkhize engozini yetekisi abebehamba ngayo beya emcimbini “wokuqomisa’ intombi eNtunjambili, KwaMaphumulo, ngeSonto.Umcimbi awubange usaqhubeka emuva kwesibhicongo esenzeke sekusele amanenjana bafike kubo kwentombi, uKhululiwe “Khule” Bhengu obelethelwe yisoka lakhe, uMnuz Siyonga Mkhize (33) impahla yokumqomisa.Isimo sibe muncu, isililo saqhuma phezulu esigodini eMwane, eNkandla lapho bekusuka khona abashonile. Itekisi abebehamba ngayo kuvele ukuthi iphunyelwe yisondo langaphambili, yaphaphalaza maqede yashaya isihlahla. Izolo lishone kubikwa ukuthi sebeyisishiyagalolunye abashonile kodwa amaphoyisa bengakaqinisekisi.UMkhize utshele 
Isolezwe izolo ukuthi ikhanda liyaduma njengoba kubhubhe abomndeni engozini.“Isibhicongo lesi. Angiyazi into enjena. Bonke abashonile abozalo lwami. Bebengiphelezela ukuya emcimbini wokukhunyulwa kwentombi yami (umcimbi wokuqomisa). Bengihamba ngemoto encane bona behamba ngetekisi, ngibalandela. Ngifike itekisi seyingaphansi kwesihlahla. Izihlobo zami ebezingiphelezela bese zishonile. Abanye bebekhala belimele kanzima.“Ngiyadumala ngoba bengizama ukuvusa umuzi wakithi kodwa kwagcina ngokushona abantu basekhaya,” kusho uMkhize.Phakathi kwabashonile kukhona abashana, abazala bakhe noninalume, abaneminyaka esuka kwengu-12, abaningi okuyizingane zesikole.“Bonke abebekule ngozi sihlobene nabo, izingane zodadewethu nezinye izihlobo zethu. Iningi labo lihlala ngandawonye. Sisokhalweni olulodwa. Yisililo sodwa emphaka-thini wangakithi,” kusho uMkhize.Umcimbi wokukhunyulwa uthe yilapho kusuke kuhanjiselwa intombi izimpahla zokuyikhunga. Akuwona umembeso, wumcimbi owenziwa ngezigodi uma intombi isanda kuqoma insizwa yamisa neduku. Intombi bebeyipha-thele izipho ezigcine zingafikanga njengoba ingozi yenzeke besaya emcimbini.UNgqongqoshe wezokuThutha KwaZulu-Natal uMnuz Willies Mchunu uzwakalise ukukhathazeka ngokwanda kwezingozi njengoba kushone abangaphezu kuka-16 emahoreni angu-24.“Sishaqekile yilezi zingozi ezishaqisayo zamatekisi. Sihlezi sishumayela ivangeli lokuphepha emgwaqeni. Sizokhuluma nabaphethe amatekisi mayelana nalesi simo. Sizolekelela imindeni eshonile,” kusho uMchunu.Okhulumela amaphoyisa eKZN uLt Nqobile Gwala uthe baphenya amacala okubulala kungenhloso.",Isililo kufa 8 engozini beyoqomisa
"KUBHUNTSHE umngcwabo abamakhaza begoloza nesidumbu befuna imali okuthiwa bebengavumelananga ngayo nomndeni kamufi.Umndeni wakwaMohlakwana eMzongwane, eMatatiele, ukhala ezimathonsi ngezindleko othi ufakwe kuzo yinkampani yabangcwabi iHambakahle Funeral Parlour ekwaV eMlaza, kulandela ukunqaba nesidumbu sikaNksz Buhle Mohlakwana (35) okuthiwa ushonele esibhedlela iKing George eThekwini ngesonto eledlule.Isidumbu bekulindeleke ukuthi sifike eMatatiele ngoLwesihlanu. Kuthiwa bese kwenziwe zonke izinhlelo zokuthi afihlwe ngoMgqibelo.UNkk Mavundle Khoza waseMatatiele ethintwa yiSolezwe uthe bezwe ubuhlungu obukhulu ngesikhathi bethintwa ngocingo wudadewabo kamufi uNksz Busisiwe Mohlakwana, ebazisa ukuthi abamakhaza abebeke kuwo udadewabo, bayanqaba nesidumbu.“Sihlale kwaze kwasa silindile ukuthi isidumbu kuzothiwa siyeza, hleze abamakhaza bashintshe umqondo kodwa lutho. Omakhelwane abebezosikhalisa kudingeke ukuthi babuyele emakhaya. Sifile ngezindleko esingene kuzo kulungiselelwa umngcwabo ebesazi ukuthi uzoba ngoMgqibelo,” kusho uNkk Khoza.UNksz Mohlakwana uthe usola ambize ngomnikazi wenkampani yabangcwabi uMnuz Ndabezinhle Manzi ngokubalutha ethi uzobagcinela isidumbu emakhazeni ngemali encane okuthe uma sebesayinile washayela ucingo amalungu omndeni wafuna imali enkulu.“Ngesikhathi ngithola ucingo lokuthi udadewethu ushonile, ngiphuthume esibhedlela. Osebenza emakhazeni kahulumeni othe ungowakwaKhanyile, usitshele ukuthi kubiza kakhulu ukugcina umuntu emakhazeni kahulumeni ngakho kungakuhle sithole awethu amakhaza lapha sizomgcina khona,” kusho uNksz Mohlakwana.Uthe bacele umsebenzi ukuthi abaxhumanise nenkampani yabangcwabi engabasiza njengoba bengenayo imali eyisamba yokukhokhela amakhaza, wabe esebaxhumanisa noManzi.Uthe ufike kubo wathembisa ukuthi uzobenzela konke bese bona bemkhokhela imali abanayo ngohlelo lwesitolimende. Uveze ukuthi bavumelane ngoR11 000 kuhlanganisa ibhokisi nemali yokuhambisa isidumbu eMatatiele.“Sekumele kuthathwe isidumbu, uManzi ufune uR17 000, wasinqabela nokuthi sibone isidumbu ethi sikhona emakhazeni kodwa sizosibona uma sesikhokhile.” Kuthintwa uManzi, uthe umndeni yiwona ozikhethele uhlobo lokungcwaba olubiza uR17 000.“Bakhethe ibhokisi oluwuhlobo olubizayo ngoba udadewabo kamufi ubethenjiswe abaqashi bakhe ukuthi bazomnika imali enguR10 000. Uthe omunye uR10 000 uzowuthola kusonhlalakahle obelandela udaba lokugula kukamufi,” kusho uManzi.Ukhale ngezindleko athe ungene kuzo eya ezihlotsheni zikamufi, ehla enyuka ngemoto yomsebenzi eyobanxusa ukuthi bakhokhe ngenxa yokuthi bebengasamthinti kwaze kwaphela izinsuku ezintathu kungaxhunyanwa. Emuva kokungenelela kweSolezwe namaphoyisa asesiteshini saseMlaza umndeni ogcine ubike kuwo, uManzi uthe bavumelene nomndeni ngokuthi isidumbu uzosihambisa namuhla.UNksz Mohlokwana ukuqinisekisile ukuthi bavumelene noManzi, ngokukhokha imali enguR7 500. Uthe babikele amaphoyisa aseMlaza agcine esebaphelezela ukuyoxoxa noManzi.",Kubhuntshe umngcwabo kubangwa imali
"IKAIZER Cheifs isikuqedile ukuqagela ngozothatha izintambo zokuqeqesha leli qembu ngemuva kokuthi imemezele uGavin Hunt ngoLwesine ntambama.Abemaningi amagama abendiza emoyeni ngozovala isikhathi sika-Ernst Middendorp oxoshwe ngoLwesithathu olwedlule kwiChiefs ngemuva kokuhluleka wukunqoba isicoco se-Absa Premiership.Amakhosi aphunyukwe yiqatha ngemidlalo yokugcina ebanjwa iBaroka FC ngo 1-1 ngesikhathi iMamelodi Sundowns engompetha beligi, ibhaxabula iBlack Leopards ngo 3-0 kowayo umdlalo wokugcina.Amanye amagama abebalwa kwabangase bathathe umsebenzi wokupheka iChiefs bekukhona uBenni McCarthy no-Adel Amrouche wase-Algeria.Kodwa isitatimende seChiefs sikuqinisekisile ukuthi uHunt uyena ogcine edle umhlanganiso.“Lo mqeqeshi ozalwa eKapa ngeke esapholisa maseko ekuthatheni lo msebenzi wakhe. Uzoqeqesha iqembu elikhulu laMakhosi amasizini amathathu,” kusho isitatimende seChiefs.UHunt obeyibamba kwiBidvest Wits kumasizini ayisikhombisa edlule, usenqobe izicoco ezine zeligi, ezintathu azithathe neSuperSport United, esinye wasinqoba neZitshudeni.KwiChiefs uhlalelwe wumsebenzi onzima wokubuyisa injabulo kubalandeli bayo osekuphele iminyaka iqembu labo lihluleka wukubanikeza indebe.Amakhosi agcina ukubhiyozela ukunqoba ngesizini ka-2014/2015 kusakhona uStuart Baxter owashiya ngemuva kokuwina iligi neMTN 8.Kusukela lapho kuqhuma isililo kuphela eNaturena, izindebe azibonwa.Usihlalo waMakhosi uKaizer Motaung uthe basicubungule kahle isinqumo sokuqasha uHunt.“Sisibheke kabanzi isimo sethu kanjalo nezidingo zethu ngaphambi kokunquma ngoGavin. Ngenxa yokuthi iCovid-19 isiphoqe ukuthi siqede isizini sidlala kwi-bio buble nokuthi isikwati sizoba namasonto amabili kuphela okuphumula ngaphambi kokuqala kwamalungiselelo esizini entsha, besimdinga umqeqeshi oqondayo isimo sasekhaya kanjalo nemakethe yethu. Ngiyakholwa wukuthi kuHunt silethe umuntu onesipiliyoni esanele kanjalo nomfutho wokukwenza lokho,” kusho uMotaung.Kuthiwe amaphini kaHunt azomenyezelwa maduze. Kuzokhumbuleka ukuthi ibhantshi ligcwale umoya nakuShaun Bartlett obeyiphini likaMiddendorp.",Kuphele ukuqagela iChiefs imemezela uHunt njengomqeqeshi omusha
"KUPHINDE kwashona abanye abantu abangu-48 ngenxa yeCovid-19 kulamahora awu-24 edlule.   Lezi zindaba zidalulwe nguNgqongqoshe wezeMpilo kuleli, uDkt Zweli Mkhize, izolo. Kulaba bantu asebesishiyile emhlabeni kubalwa abayisishiyagalombili base-Eastern Cape nabangu-40 baseWestern Cape.Lezi zibalo zakamuva zenza isibalo sabangasekho emhlabeni sifinyelele ku2 340. Nakuba kunjalo kodwa isibalo sabashonayo sesiqala ukwehla kancane kancane. Kuleli sonto  isibalo sabashonayo sehlile, sisuke ku111 sehlela ku103, saphinda sehlela ku87 njengoba manje sesingu48 ezinsukwini zilandelana kuleli sonto.Izibalo zabahaqwe yiCovid-19 eNingizimu Afrika zenyukele ku-124 590, lapho iWestern Cape igenqeza phambili ngo46% wabantu abahaqekile sebehlangene, kulandele iGauteng ngesibalo esiwu25.2% bese i-Eastern Cape  ilala isithathu ngo17.6%.  Emahoreni awu24 kutholakale abantu abangu6 282 abahaqekile. Asebehloliwe bawu-1 493 104, kuhlanganiswa nezibalo ezintsha zabantu abangu-33 092. Isibalo sabashonile sesingu-1.9%,  kanti asebesindile emlonyeni wengwenya sebengu-64 111, okusho ukuthi asebesindile kulesi sifo bangu-51.5%.Le mininigwane ivezwe ngaboMnyango wezeMpio kuleli.",Ziphinde zanyuka izibalo zababulawe yiCovid-19
"AMAPHOYISA aphenya icala lokubulala ngokungenhloso emuva kokufa komuntu oyedwa ngenkathi kushayisana izimoto ezimbili eWestgate, eningizimu noMgungundlovu, ngeSonto ebusuku.Abosizo oluphuthumayo baphuthume emgwaqweni uR57 emuva kwehora lesikhombisa lapho kade kubikwe khona ingozi.Okhulumela abosizo oluphuthumayo i-ER24, uMnuz Ross Campbell, uthe abosizo oluphuthumayo bafice imoto eyodwa onqenqemeni lomgwaqo, enye isemgwaqweni.“Umshayeli oshonile nabagibeli ababili bebevaleleke emotweni baze bakhishwa ngezindlawu ngabahlengi nabosizo oluphuthumayo. Umshayeli wemoto eyodwa ufele endaweni yengozi,” kusho uCampbell.Uthe umshayeli wenye imoto uthole imihuzukwana.“Bonke abalimalile bahloliwe endaweni yengozi ngaphambi kokuthi baphuthunyiswe esibhedlela,” kusho uCampbell.Okhulumela amaphoyisa KwaZulu-Natal, uCol Thembeka Mbele, ukuqinisekisile ukuthi kufe indoda eneminyaka ewu-39 engozini.“Icala livulwe esiteshini samaphoyisa ase-Alexandra. Amaphoyisa aseqale uphenyo mayelana necala lokubulala ngokungenhloso,” kusho uCol Mbele.",Kufe oyedwa kushayisana izimoto ezimbili
"UMLINGISI womdlalo onezinkumbi zabalandeli Uzalo, uSimphiwe Majozi, uthi kube lukhuni satshe ukudlala indawo yomfana omncane othandana nomama omdala owaziwa ngoBen 10 ngenxa yemali. Lo mlingisi odabuka eMthwalume, ogwini oluseningizimu yeKwaZulu-Natal, odlala indawo kaSbu kulo mdlalo, uthi nakuba eseyejwayele le ndawo kodwa usebenze kanzima.“Ngike ngathi ukudonsa kanzima ngesikhathi isaqala le ndawo ngoba bekufanele ngiqabule umuntu olingana nomzali wami. Kwakufanele ngizikhumbuze ukuthi ngingumlingisi ngisemsebenzini kufanele ngiyenze le nto,’’ kuchaza uSimphiwe.Lo mlingisi udlala le ndawo noNtombifuthi Dlamini odlala indawo yomfelokazi uNkk Madlala ophunyelwe yifa likaR10 million nokwenze uSbu athi ne kuyena ukuze amchuthe. Leli qhinga uSbu ulihlanganise nentombi yakhe ethanda izinto ezibizayo nemali.Lo mlingisi uthi uthwale kanzima elingisa le ndawo aphinde abhekane nenkinga esechazela abantu asondelene nabo ngayo. Uthe bakhona abambuza ukuthi kodwa umshaya kanjani ngesinqandi umama omdala kunaye.“Ngichaza nsuku zonke, sekuze kwaba yivesi lemihla ngemihla ngoba nasekhaya bafike bakhuze bababaze into abangibone ngiyenza emdlalweni. Udadewethu nje wayengibuza ukuthi kunjani ukuqabula umuntu omdala,’’ kusho lo mlingisi ephela yinsini.Uthe ngaphandle kokulingisa useqale ukusebenza njengomqondisi wemidlalo ukuze abe nenye into ayenzayo angathembeli entweni eyodwa.“Uma ulingisa kuke kuphele nezinyanga ezintathu ungabizwanga ndawo bese uyalamba. Kuba ngcono uma kukhona okunye oqhubeka nakho eceleni ukuze uphile, nami ngizama lokho.’’",OwoZalo kumthwalise kanzima ukudlala indawo kaBen 10
"MBALI KHANYILEABANTU sebeqalile ukubheka izindawo abazozihambela uma sekufike isikhathi samaholidi okuphela konyaka njengoba isiqala imvunge ehlawumbisela ukuphela komvalelandlini.Yize abanye sebemi ngomumo belinde kushaye isikhathi sokuvala nesamakhefu abazowathatha, abanye babo babamba bayayeka ngenxa yokuguquka kwezinhlelo.Lo nyaka ube nomthelela ekuguquleni izinhlelo abantu abasuke benazo  njengoba kuneCorona.Okuhle ngawo wukuthi ube nomthelela ekutheni abantu babhekisise abafuna ukukwenza ngesikhathi sokungcebeleka. Ngokujwayelekile bavamise ukukhetha  abakuthandayo nokuhambisana nephakethe labo ngale kokuthi bazihluphe ngokuqhathanisa izindlela zokuzijabulisa kwabo nemali abasuke bezoyisebenzisa.Lokhu kubanga ukuthi abantu basale bevalekile, sekuphele imali yokuthenga ukudla ekhaya, eyokugibela nekaphethroli uma sebebuya ekungcebelekeni.Kwesinye isikhathi uthola sebeboleka imali yokuthenga izimpahla zezingane ngaphambi kokuthi zibuyele ezikoleni.Lokhu akugcini ngokushiya abantu benengcindezi yokungabi namali kodwa nasemqondweni bayaphazamiseka ngoba akube kusaba lula ukuhlela basabalale ngezinhlelo abafuna ukuzifeza.UNksz Verushka Ramasami, obhala ngezokuvakasha, uthe yize isimo sokuntenga komnotho siguqule izinhlelo eziningi zabantu kulo nyaka, zikhona ezinye izindlela zokuzijabulisa ezingadingi ukuthi abantu basebenzise yonke imali abanayo.“Ukuphazamiseka kwesimo semali akuchazi ukuthi abantu mabayeke ukuzithokosiza ngezikhathi abajwayele ukungcebeleka ngazo zamaholidi. Ziningi izindlela ezehlukile kunalokho abajwayele ukukwenza abangakwazi ngazo ukugwema ingcindezi elethwa wukushoda kwemali,” kusho uNksz  Ramasami.Uthe iKwaZulu-Natal iyisifundazwe esinezinto ezinhlobonhlobo zokuzijabulisa.Phakathi kwazo ubalule ukuvakashela emapaki ezinyoni nezilwane zehlathi, ukuvakashisa izingane ema-museum okungenwa mahhala kuwo. Ezinye zalezi zindawo uthe kungenwa ngemali encane elinganiselwa kuR20 umuntu emunye, kuma-museum kungenwa mahhala.“Njengoba iTheku linenkundla yezemidlalo eyaziwa umhlaba wonke, ejwayele ukuhanjelwa yizivakashi zamazwe, ngicabanga ukuthi nabantu abahlala kulo abangakaze bazijabulise kuyo inkundla  kungakuhle bayivakashele ukuze bazibonele ubumnandi obudonsa izivakashi zakwamanye amazwe.”Phakathi kwezinto ezingadingi imali exakile ezingenziwa ngabantu abathanda ukungcebeleka, ubale ukuvakasha nomndeni esiqiwini, ukuyophola noma ukuyokosa emapaki, ukuvakasha emadamini anezinto ezehlukene zokuzijabulisa nabangani noma nomdeni.Okumnandi ngamadamu wukuthi asuke ekhona ama-tour guide asizayo,  asuke egade abantu abavakashile ngaleso sikhathi.Noma begwedla emanzini, asuke eseduze kwabo echaza ngomlando wedamu nezindawo ezisondelele nalo.UNksz Ramasami uthe kumele abantu bazinike isikhathi esanele kulo nyaka  sokwazi kabanzi ngamadolobha abahlala kuwo nangomlando wawo njengoba izindawo zokungcebeleka zithe chithi saka. ",Sebeqalile ukubheka izindawo abazozivakashela
"FANELESIBONGE BENGULISINDE ngokulambisa iqembu le-hip hop laseThekwini, iDreamteam, ngesikhathi imoto ebelihamba ngayo ishayisa itshe ngaseMthunzini izolo entathakusa nokusolakala ukuthi libekwe yizigebengu.IDreamteam edume ngezingoma i
Tsekede ne
Yaya ibiphuma konandisa kwaNembula, eSikhawini emcimbini obizwa ngeMbizo ngesikhathi yehlelwa yingozi.Leli qembu lehlelwe yingozi nje, omunye umculi uSipho “Big Fish” Makhabane usesibhedlela ngemuva kokuba sengozini yemoto ku-N4 eMpumalanga ngeSonto ekuseni.IDreamteam ihlanganiswe nguLusaso “L-Sas” Ngcobo, Mthoko “M-Dash” Mkhathini noTrevor “TrevorTrey” Sineke.UTrey utshele 
Isolezwe ukuthi ingozi yenzeke ngabo-1 entathakusa sebephindela eThekwini besuka eSikhawini.“Asiqedanga ngisho amakhilomitha angu-10 sijoyine uthelawayeka u-N2 sibheke ngaseMthunzini ngesikhathi sizithela phezu kwetshe ligcwele umgwaqo. Sigibele phezu kwalo imoto yaze yagcina isihamba emzileni wezimoto esiphambana nazo. Kuqhume amasondo elangaphambili langena ngaphansi,” kusho uTrey.Uthe ngenhlanhla bayilawulile imoto yaze yama.“Sibonga uNkulunkulu okwazile ukuthi sisinde ngoba akekho noyedwa kithina olimalile. Sithukile kuphela. Ukube kuthiwa kukhona oyedwa wethu olimele besingeke sibonakale emcimbini esiqashwe kuyo (namhlanje). Imoto yona ilimalile kodwa ngenhlanhla ayithintekanga injini. Kuzoba yimali enkulu khona ukuyilungisa kodwa sisaxhumana nabantu bomshwalense,” kusho uTrey.Kuzokhumbuleka ukuthi ngenyanga edlule uDJ Merlon noMondli Ngcobo bodumo lwengoma ethi 
Koze Kuse imoto yabo yalimala yaphela ngesikhathi begibela amatshe endaweni efanayo.Babephuma emcimbini wokwethulwa kwamaMetro FM Music Awards eRichards Bay sebephindela eThekwini ebusuku.Iphoyisa laseMthunzini elingagunyaziwe ukuphawula kwabezindaba laziqinisekisa izigameko zokuphonswa kwamatshe emgwaqweni kodwa lathi abantu kabawavuli amacala.UTrey uxwayise abashayeli ukuthi baqaphele emgwaqweni ngoba izingozi zidlangile ngalesi sikhathi samaholidi.“Abantu abahlale beqaphile uma besemgwaqweni. Bengagijimi futhi bengashayeli bephuzile. Ukube thina besigijima noma besiphuzile mhlawumbe ngabe kukhulunywa enye indaba,” kusho uTrey.",IDreamteam icishe yalimala engozini
"BAZOVELA obala uma sekumakwa amaphepha ka-matric abafundi abakopele noma abasizwe ngothisha ngesikhathi kubhalwa izivivinyo.Lokhu kuvezwe nguNgqongqoshe wezeMfundo KwaZulu-Natal uMnuz Mthandeni Dlungwane izolo ekhuluma nabezindaba ngemuva kokuphothula kwabafundi baleli banga ukubhala.UDlungwane uthe azibanga khona izehlakalo zokuputshuka kwamaphepha okubhala ngoba ezokuphepha beziqiniswe kakhulu.“Kube nesehlakalo esenzeke eMlaza lapho omunye wazama ukubhalela omunye kodwa washeshe watholakala. Wabaleka kubizwa amaphoyisa ngoba abaqaphile babona ukuthi kukhona okusolisayo. Beziqine kakhulu ezokuqapha * -matric ngoba bekukhona nabebevakashela izikole behlola ukuthi kubhalwa kanjani,” kusho uDlungwane ngemuva kokubheka ukuthi libhalwe kanjani iphepha le-Agricultural Management eDumisane Makhaye High, ngaseChatsworth.Uthe njengoba kuqalwa ukumaka ngelizayo abamaki bazoqala ukufika ngempelasonto ezikhungweni ezingu-27 zokumaka.“Uma sekumakwa sikwazi ukubamba labo abasize abafundi bekopela. Sibabamba ngendlela okusuke kuphendulwe ngayo imibuzo. Ukumaka kuzoqala ngoDisemba 3 kuphothulwe ngoDisemba 14,” kusho uDlungwane.Uthe kube nokuphambana kwezinto okwenziwa ngumnyango kazwelonke ephepheni iHindi.“Sawazisa umnyango kazwelonke ngoba kwafika iphepha lokuqala kodwa ngaphakathi kuyiphepha lesibili. Leli phepha labonakala selivulwa ezikoleni ngoba akekho okwazi ukulivula ngaphambi kokuba lifike ezikoleni.”Uthe abafundi abangakwazanga ukubhala ngoba begula noma besezibhedlela bazothola elinye ithuba lokubhala ngonyaka ozayo.“Kunezivivinyo zokuchibiyela abazothola ithuba lokuthi babhale kuzona abangakwazanga ukubhala zonke izifundo zabo. Senza izinhlelo kubafundi izikole zabo ezakhahlanyezwa yimvula ngokuthi sibahambisele amakilasi angomahamba nendlwana ukuze babhalele kuwona,” kusho uDlungwane.Bangu-7706 abazomaka * -matric, bangu-1485abangama-senior markers, babe ngu-63 abangama-chief markers, angu-203 ama-deputy chief markers babe ngu-1289 abazosiza ngesikhathi kumakwa.UDkt Barney Mthembu, obhekele izivivinyo, uthe nakuba zibekhona izinxushunxushu kwezinye izindawo kodwa aziphazamisanga izivivinyo.Uthe ezinye zalezi zindawo yisoThungulu nakwiLembe wathi uDlungwane wangenelela zangaphazamiseka izivivinyo.UNgqongqoshe weMfundo eyisiSekelo uNkk Angie Motshekga uzomemezela imiphumela ka-matric ngoJanuwari 4 ntambama bese kuthi iminyango yezifundazwe iyikhiphe ngoJanuwari 5.Bangu-802 636 abafundi ababhale * -matric kuzwelonke, kulaba bangu-634 527 ababhale ngokugcwele.Zingu-144 izikhungo zokumaka kuzwelonke kanti bangu-44911 abazomaka amaphepha angu-10million.",Ukumaka kuzoveza abakopelile
"ISITATIMENDE sikaNgqongqoshe wezeMpilo kuzwelonke uDkt Aaron Motsoaledi ngabokufika, sesidale uhlevana ezingxenyeni ezithile zezepolitiki. UMotsoaledi ukhale ngokuthi abokufika benza ukuthi umnyango wakhe udonse kanzima ngoba kufanele uhlinzeke nabo ngezidingo zezempilo. UKHETHA SANGWENI uxoxe nokhulumela i-EFF, uDkt Mbuyiseni Ndlozi, osola uMotsoaledi ngokucasha ngesithupha.: Uphaphalazile kakhulu ungqongqoshe ngento ayishilo ngabokufika, asivumelani naye. Le nto ayishoyo iyingozi ngoba ingase ibhebhethekise impi yokucwaswa kwabokufika. Sibona ukuthi ukwehluleka kwakhe uMotsoaledi uzama ukucasha ngabokufika, ubenza izimvu zomhlatshelo. Umnyango wakhe usukhombise ukuthi ubuthakathaka, iminyaka eyishumi yonke ukhungethwe yizinkinga zokushoda kodokotela nemishini nemithi nokwenza. Abantu bakuleli bathwale kanzima.: Nizolusukumela kanjani udaba lukaMotsoaledi njengoba nilokhu nithi kufanele aqondiswe?Okokuqala nje kufanele iSouth African Human Rights Commission (SAHRC) ihlale izithonto kuyena imthathele izinyathelo ngoba le nto ayishoyo ithinta amalungelo abantu. Uma ethi abokufika baningi kakhulu kuleli zwe usholo phezu kwani ngoba alukho ucwaningo noma izibalo azibeke etafuleni, uvele wakhuluma nje. Ayikho indaba yokuthi abantu abaningi badala ukuthi umnotho ufadabale. Empeleni abantu abaningi badala ukuthi umnotho uqine ngoba bonke basuke bebamba iqhaza ngobuningi bewukhulisa. Uma uya eChina abantu bakhona baningi kabi kodwa umnotho wakhona wenza kahle.: Niyaphika yini ukuthi abakufika baningi kuleli ?: Asikuphiki kodwa esilwa nakho ukuthi kuphunywe iqhubu nabantu base-Afrika ngoba ukube abelungu laba abagcwele, ngabe kuthulekile ngoba bona bayesatshwa. Le nto ikhomba ukuthi umuntu omnyama usazenyanya yena ngoba abantu bakithi abamnyama laba esikhala ngabo.: Nina njenge-EFF nibona kufanele zisingathwe kanjani ezempilo kuleli?: Into edala ukuthi kugcwale ezibhedlela zikahulumeni ukuthi asinalo uhlelo lokusheshe sinqande izifo kusenesikhathi. Abantu bafika ezibhedlela sekukubi kakhulu. Konke lokhu kukhomba ukuthi alikho icebo elicacile.",‘Uphaphalazile uMotsoaledi ngakusho ngabokufika’
"I-ANC isikhumbuze abaholi abaqokelwe ezikhundleni eziphezulu enhlanganweni ukuthi kumele bashiye izikhundla ezisezifundazweni, kubizwe ingqungquthela kukhethwe abaholi abasha ukuze kuvalwe lezo zikhundla.Lokhu kusho ukuthi uMnuz Ace Magashule oqokelwe kwesikaNobhala Jikelele wenhlangano, onguSihlalo we-ANC eFree State, uMnuz David Mabuza onguSihlalo we-ANC eMpumalanga oseqokelwe kwesePhini likaMengameli we-ANC noMnuz Paul Mashatile oqokelwe kwesikaMgcinimafa njengoba engusihlalo we-ANC eGauteng, kumele bazishiye izikhundla ezifundazweni zabo.UDkt Mathole Motshekga, obekhuluma ngezinto ezithinta umthethosisekelo we-ANC uthe kulezi zifundazwe kumele kubizwe imihlangano ama-Provincial General Council bese kukhethwa abazovala izikhala.Uthe umthethosisekelo we-ANC ucacile uthi uma usukhethelwe esikhundleni esiphezulu kumele ushiye esingaphansi kwaleso.“Uma usukhethelwe esikhundleni esiphezulu awukwazi ukungenela ukhetho esikhundleni esingaphansi kwaleso. Kanjalo futhi uma usuqokelwe esikhundleni esiphezulu, esingaphansi kumele usishiye,” kusho uMotshekga.Uthe ingqungquthela isichithile isiphakamiso sokwengeza amalungu ezigungu zezifundazwe.Mayelana nokuqashwa nokuxoshwa koNgqongqoshe, uthe lokho kusemseni kamengameli.“Esinye isiphakamiso esichithiwe ngukuthi iContralesa yenziwe ibe wuphiko lwe-ANC njengophiko lwabesifazane noma lwentsha. Le nhlangano imele abaholi bendabuko noma kungathiwa bakuliphi iqembu,” kusho uMotshekga.Mayelana nokuvota ePhalamende, uthe amalungu kumele alandele imigomo yenhlangano nalokho akuthunywe yinhlangano hhayi ukuvota ngonembeza.Usho lokhu nje ngesikhathi kuvotelwa ukuchithwa kukamengameli Jacob Zuma ePhalamende amanye amalungu avota ngonembeza angahambisana nokushiwo yi-ANC ukuthi avikelwe.UNksz Nocawe Mafu, okwikhomishini ethinta impilo jikelele, uthe indaba yokushiywa ngaphandle kwabesifazane ezikhundleni eziphezulu kumele ibhekwe ngelibanzi. Kwezokuphepha nozinzo uMnuz David Mahlobo uthe kumele kunyuswe isibalo samaphoyisa emphakathini. Uthe uma sinyuswa isibalo umphakathi uzophepha. Uqhube wathi izinkampani ezizimele zonogada ezisebenzisa imifaniswano ecishe ifane neyamaphoyisa noma amasosha kumele kubhekwane nazo.",Okukhunjuzwe abaholi abaqokiwe kwi-ANC
"Isolezwe lithole ngomthombo walo ukuthi uKhuzani ngomunye wabalingisi abafakiwe eziqeshini ezintsha zomdlalo.“Okwamanje uyena kuphela osakhona kwabasha, angazi noma kusazoba khona abanye njengoba ukuqopha kuzophela ekupheleni kwesonto,” kusho umthombo.Ethintwa uKhuzani uvumile ukuthi uqophile nalo mdlalo izolo futhi lokhu kusho lukhulu kuye. “Ngibonga kuMjosty ngento ayenzile njengoba kunguyena obone ukuthi le ndawo ngingayilingisa kahle. Ngiyacela ukuthi abantu babukele lo mdlalo njengoba indawo yami izodonsa amehlo kakhulu.”Uthe ngesikhathi eqopha akubanga nzima njengoba abalingisi balo mdlalo bememukele ngezandla ezimhlophe okwenze umsebenzi wakhe waba lula. “Lokhu kungikhombise ukuthi angiyena nje umaskanda kuphela kodwa nali elinye ikhono lami eselimbulekile nesengifuna liqhubeke. UMjosty ngeke ngimkhohlwe ngempela njengoba ekhombise ukungabi nomona wangifaka entweni enkulu kangaka.”UKhuzani kulo mdlalo uzobe engalingisi ndawo yamuntu okuchaza ukuthi uzobe enguyena. UKhuzani unxuse abantu ukuthi babukele lo mdlalo ngoba ubafihlele induku emqubeni. Uzobonakala esiqeshini esizobonakala ngeSonto elizayo ngoMashi 24 kuMzansi Magic (161).Kwenzeka lokhu nje wonke amehlo abheke emcimbini i-#Gcwalisa iMabhida ekupheleni kwenyanga nokungumcimbi osungulwe uKhuzani ohlelwa iDlamlenze Development Foundation.Lo mcimbi uzoba seMoses Mabhida ngoMashi 30.",UKhuzani uzobonakala eHostela eziqeshini ezintsha zalo mdlalo
"ISIKHULU esiphezulu seDurban Chamber of Commerce of Commerce, uNkk Palesa Phili, sifuna uMasipala weTheku uze nohlelo olucacile lokulwa nenkinga yezikhukhula ezenzeka njalo uma izulu lina isikhathi eside.UNkk Phili uthe imvula iphazamise ukusebenza kwamabhizinisi amaningi ngenxa yokuthi abasebenzi abafikanga bonke emsebenzini ngoLwesibili.Amanye alinyalelwe yizindawo zokusebenza ngenxa yemvula ene isikhathi eside.“Umonakalo omkhulu udalwe wukuthi amapayipi ahambisa amanzi madala kakhulu. Kufanele alungiswe ngoba ukungalungiswa kwawo kuholela ekulimaleni kwabantu, kuphazamise nomnotho. Uma abasebenzi bengakwazanga ukufika emsebenzini kusho ukuthi usomabhizinisi akakwazi ukukhiqiza impahla ngesikhathi esilindelekile. Lokhu kusho ukwehla kwemali engenayo ebhizinisini nasemnothweni weTheku nowezwe,”Uthe kunzima kakhulu kosomabhizinisi abancane uma amabhizinisi abo ezohlaselwa yimvula ngoba iningi labo alinawo umshwalense owanele ozolisiza ukuthi limelane nemali elahlekile uma lingasebenzanga.“Sicela uMasipala uze nohlelo olucacile lokuthi uzokwehlisa kanjani umonakalo odalwa yimvula kubantu nasemnothweni wezwe. Uhlelo kufanele lusho ukuthi ingqalasizinda ithuthukiswa kanjani nokuthi amapayipi amadala ahambisa amanzi azolungiswa nini. Ucacise nokuthi njengoba imvula idala isiminyaminya nomunye umonakalo kwezokuthutha uzokwenzanjani ngalokhu.”Uthe uma zingatholakali izisombululo zenkinga kusho ukuthi baningi abantu abazolahlekelwa wumsebenzi ngoba uma amabhizinisi elahlekelwa yimali agcina ewile.Uphethe ngokugqugquzela osomabhizinisi abangamalungu abo ukuthi babike umonakalo owenziwe yimvula kuMnuz Yolan Nagoor oyiPolicy and Advocacy Manager kwiDurban Chamber ku-031 335 1000 noma bambhalele i-email [email protected]",‘Umasipala akenze uhlelo lokulwa nezikhukhula’
"BABALELWA ku-31 000 abasebenzi abangamalungu eNumsa abasebenza ukukhiqiza izimoto abatelekile izolo ngemuva kokuba izingxoxo zamaholo zifinyelele kwangqingetshe ngenyanga edlule.“Abasebenzi kule mboni bafuna ukukhushulelwa amaholo ngo-14% kuwo wonke umsebenzi noma ngabe kunezikhathi lapho bengabizwa khona abanye,” kusho ohola izingxoxo kwiNumsa, uMnuz Alex Mashilo.UMashilo uthe i-short-term yenzeka uma kunezinkinga zokulethwa komkhiqizo bese abasebenzi begodukiswa.Ngalesi sikhathi basuke bengaholi kuze kube isimo sibuyela kwesijwayelekile, babuye babizwe emsebenzini.“Abasebenzi bakhathele wukugodukiswa uma kunezimo ezenzekayo emsebenzini ezingaphezu kwamandla abo bese beyolaliswa bengaholi nakuhola. Laba basebenzi abanaye omunye umqashi ngakho kumele bahole uma inkampani isasenkingeni isabamisile,” kusho uMashilo.“Akulona iphutha labo ukuthi izingxenye ezithile zezimoto azifiki ngesikhathi enkampanini njengokufanelekile.”Abasebenzi bafuna no-R750 wemali yokwesekwa ekuthengeni izindlu no-R125 wokugibela njalo ngesonto.Izingxoxo zamaholo selokhu zaqala ngoMeyi zaqhubeka kwaze kwaba wuJulayi. Nokho zehluleka, abaqashi nabenyunyana abafinyelelanga esivumelwaneni.Kusukela ngoJulayi bekunezingxoxo ezinye kwaze kwaba yingoMsombuluko odlule kodwa nakhona zifinyelele kwangqingetshe.Izinkampani ezithintekayo yi-BMW, Nissan, Mercedes, Volkswagen, General Motors, Toyota, UD Trucks, neMAN Truck and Bus. 
– Intatheli yeSolezwe",Kuteleke abakhiqiza izimoto abawu-31 000
"Izinkinga phakathi kwabo ziqale ukuvela emphakathini ngesikhathi oWabantu ezwakalisa ukungenami ngobudlelwano akubo ezinkundleni zokuxhumana.Wazwakalisa ukuphatheka kabi ekhasini lakhe lika-Instagram lapho abhala khona ukuthi udinga ukwenza izinguquko empilweni yakhe ukuze abuyise ubuyena. Wabhala wathi uzokhulula uNtobeko ngoba usakhula. Kungakapheli zinsuku ezingakanani uZodwa washintsha umqondo wathi empeleni basazowushaya no mfo kaLinda.Kuleli sonto nokho uZodwa usephinde washaya ungqimphothwe eqinisekisa ukuthi kuphelile ngomshado wakhe. Engxoxweni neTshisaLive uthe: ""kuphelile ngomshado. Ngeke usabakhona. Kuphelile obekusihlanganisa noNtobeko. Sesihlukene.""UZodwa uveze ukuthi esinye sezizathu zokuhlukana kwabo ngukuthi wayelindele ukuthi uNtobeko uzomlwela ngesikhathi behlabe ikhefu kodwa wangakwenza lokho. Uthe lokho ukuthathe njengomyalezo ovela kuyena ukuthi kuphelile ngabo. Kusolakala ukuthi lezi zithandani bese kuphele inyanga zihlukene kanti bezizama ngakho konke ukufihla ukwehlukana kwazo.UZodwa uveze ukuthi akazi noma umndeni kaNtobeko uzoyibuyisa yini imali amlobola ngayo. Ekhuluma emsakazweni Ukhozi FM izolo ekuseni, oWabantu ukuqinisekisile ukuthi umshado awusekho kanti uthe akazi noma ilobolo lizobuya yini. Muva nje lo nontandakubukwa uzithengele olunye unyanyavu lwemoto. View this post on InstagramI used my Brains,my Legs & Lots lots of Respect in the Industry. Promoters,Mentors,Millionaires, billionaires,Businessman/ Businesswoman ❤️🙏A post shared by 
zodwalibram(@zodwalibram) on Jul 25, 2019 at 11:59pm PDT",Kuphelile ngoZodwa Wabantu nesoka lakhe
"UNksz Smangele Mnyandu (34) waseMlaza elandisa Isolezwe ngokuhlaselwa kwakhe, uthe kwaba khona ingxabano phakathi kwamalungu omndeni ngosuku ahlaselwa ngalo.“Impi yaqala ngesikhathi ngithukwa amanye amalungu omndeni emva kwengxabano esaba nayo, kwathi ngesikhathi ngiya egunjini lami lokulala ngahlaselwa amalungu amabili omndeni angishaya angidonsa ngezinwele.”Uthe akazi noma uphephile yini kubo njengoba engazi noma abesifazane bomndeni wakhe bangazama yini ukumqedela.“Indlela abangishaya ngayo iyakhombisa ukuthi babefuna ukuqeda ngami njengoba ubuso bami babudumbile.“Okubuhlungu kakhulu ukuthi ingane yami encane yakubona konke ukuhlaselwa kwami okuzokwenza ukuthi kube nzima kuyona ukukhululeka ngabantu abahlasela unina,” kusho uNksz Mnyandu.Owenhlangano engenzi nzuzo iNathi Singabantu Foundation, uMnuz Vincent Mathonsi, uthe ucela umthetho usebenze.“INingizimu Afrika ilwa nokuhlukunyezwa kwabantu besifazane kuyimanje kepha kukhona abantu ababona kuyinto elungile ukuhlukumeza umuntu wesifazane ophila nokukhubazeka, sifuna ubulungiswa ukuze nabanye bafunde isifundo sokuthi abantu besifazane abahlukunyezwa,” kusho uMathonsi.Okhulumela amaphoyisa KwaZulu-Natal, uColonel Thembeka Mbele, uthe amaphoyisa aseMlaza aphenya icala lokushaywa komuntu wesifazane. Kuboshwe abasolwa ababili abaneminyaka engu-38 no-56.“Owesifazane owavula icala wabe eseboshwa naye emva kokuthi omunye wabasolwa amvulela icala lokushaya. Bobathathu abasolwa bavele eNkantolo yeMantshi eMlaza ngo-Agasti 19.“Icala lahlehliselwa uSepthemba 2,” kusho uColonel Mbele.",Umangele ehlaselwa yizihlobo zakhe
"USEPHELELWE wumsebenzi ujele wesifazane owabonakala kwi-video eyagcwala ezinkundleni zokuxhumana ezitika ngocansi nesiboshwa ejele. Okhulumela umnyango wezokuHlunyeleliswa kweziMilo uMnuz Singabakho Nxumalo uthe lo msebenzi uxoshelwe ejele laseNcome. Uqhube wathi omunye ujele owavuma ukuthi kusetshenziswe ihhovisi lakhe ukuze bazithokozise ngocansi naye ukhonjwe afika ngayo.“Emva kokuqondiswa izigwegwe isiboshwa asixolelwanga njengoba siphucwe amagunya, sayiswa ejele elikhulu,” kuchaza uNxumalo.Uqhube wathi njengoba umnyango wakhuluma nezwe ngoMashi 2021 ngalolu daba bekudingeka ukuthi balandele inqubo mgomo bese kuthathwa izinyathele ezifanele ngokushesha. UNxumalo uthe, “Umnyango wezokuhlunyeleliswa kwezimilo ufuna ukuthumela umyalezo wokuthi izenzo zocansi phakathi kojele neziboshwa azivumelekile futhi angeke zibekezeleleke.”Uthe indlela yokuziphatha ayivumelani naloku.  “Ababanjwa bephula umthetho bazoyikhotha imbenge eyomile. Umnyango angeke ungabaze ukuthatha izinyathelo kulabo abaphula umthetho. Ojele kumele babe yisibonelo esihle hhayi kwiziboshwa kuphela kodwa nasemphakathini, ” usho kanje.",Ukhonjwe indlela ujele owazitika ngocansi nesiboshwa
"IZIDONSELE amanzi ngomsele inkampani yomshwayelense i-Old Mutual  umndeni kamufi obukhala ngokungakhokhelwa imali kamasingcwabisane, ushiya isidumbu ngaphandle kwehhovisi lakhona esifundazweni saKwaZulu-Natal. Le nkampani isolwa ngokuhluleka ukukhokhela umndeni kamufi izimali zikamasingcwabisane. NgoLwesibili ebusuku, kusabalale ama-video ezinkundleni zokuxhumana lapho bekuvela khona amalungu omndeni abethwele isikhwama esinesidumbu sikamufi. %%%twitter https://twitter.com/OldMutualSA?ref_src=twsrc%5Etfw"">@OldMutualSArefused to pay their policy benefit. Old Mutual’s arrogance is stinking now. What a shame! May the soul of the poor person Rest In Peace. Plz Retweet. 
pic.twitter.com/Gk2QFQWkoM— White Man Confession (@ConfessionWhite)Ama-video asedonse amehlo abaningi njengoba abantu bekhala ngesenzo salenkampani sokungazwelani noomndeni oshonelwe. I-Old Mutual iziphendulile lezi zinsolo, yaveza ukuthi umndeni usukhokheliwe imali. Lenkampani ithe ukukhokhwa kwemali kunemibandela yakhona ethinta umuntu ngamunye. Iningi labantu lisigxekile isenzo sale nkampani kuTwitter.“Ukuhlolwa okwengeziwe kwenziwa kuqedwe uma umndeni usufika nesidumbu?” kubuza u-Itumeleng Makgae. “Sekuyisikhathi sokuthi ngihlolisise ubudlelwano bami ne-Old Mutual. Lokhu akujabulisi neze,” kusho uReshoketswe. I-Old Mutual ichaze ukuthi ukungakhokhelwa komndeni kamufi kwakungenxa yesidingo sokuhlola okwengeziwe. Lenkampani ithe u-99% wezimali zikamasingcwabisane zikhokhwa ngemuva kwamahora angu-8 uma zonke izimfuneko zikamasingcwabisane zilungile. Esitatimendeni esikhishwe kuTwitter, lenkampani iveze ukuthi izohlangana  namalungi omndeni. We take note of this incident and would like to assure our customers that claims are assessed on an individual basis and the incident at this branch whilst isolated is regrettable.While we make every attempt to settle claims as speedily as possible, this specific claim had to undergo further assessments. Old Mutual strives to pay claims speedily - 99% of funeral claims are paid within 8 hours once all requirements are met.",Isidumo umndeni ulaxaza isidumbu kwa-Old Mutual
"NGEMUVA kwezinqumo ezimshiye enengcindezi iBafana Bafana ibanjwa yiNamibia ihlulwa nayiZambia, umqeqeshi wayo uMolefi Ntseki ujikele kubadlali abaqine ukhakhayi ebuya u-Itumeleng Khune, Bongani Zungu noThulani Serero esikwatini.Laba bayingxenye yesikwati sabangu-25 abazobhekana neSao Tome emilenzeni emibili yeyokuhlungela i-2022 Africa Cup of Nations eseCameron.Umdlalo wokuqala uzoba seMoses Mabhida Stadium, eThekwini ngoNovemba 13 kuthi omunye umdlalo ube sekuhambeni ngemuva kwezinsuku ezintathu (Novemba 16 ngo-5 ntambama).UKhune sekunesikhathi engabonwa ngenxa yokulimala.Kukhombisa ukuzwa ingcindezi kuNtseki ukubiza kwakhe uRushine de Reuck, isitobha seMartizburg United asolwe kakhulu ngokusiziba ekuqaleni kwale nyanga.UDe Reuck ngeledlule uqokwe njengesitobha esivelele kwiPSL ngo-2019/2020.Kubuye noZungu osanda kusayina kwiGlasgow Rangers yaseScottland naye uNtseki agxekwe kakhulu ngokumshiya.Babuyile noKamohelo Mokotjo  osedlala kwiFC Cincinnati e-USA, Serero we-Al Jazira yase-UAE noDean Furman weCarlisle United yase-UK.Omunye obiziwe naye okusolwe ngaye uNtseki nguBradley Grobler, umgadli weSuperSport United.ome ngoNovemba 14 bese bebuyela eMzansi ngoNovemba 16 ngemuva komdlalo.Sesisonke isikwati simi kanje:Ezintini: Darren Keet (Oud-Haverlee Leuven FC), Ronwen William (Supersport United), Itumeleng Khune (Kaizer Chiefs FC)Emuva: Thibang Phete (Belenenses), Motjeka Madisha (Mamelodi Sundowns), Thulani Hlatshwayo (Orlando Pirates), Lyle Lakay (Mamelodi Sundowns), Innocent Maela (Orlando Pirates), Rushine de Reuck (Maritzburg United), Abubaker Mobara (Cape Town City), Reeve Frosler (Kaizer Chiefs)Esiswini: Andile Jali (Mamelodi Sundowns), Themba Zwane (Mamelodi Sundowns), Thulani Serero (Al Jazira), Teboho Mokoena (SuperSport United), Bongani Zungu (Rangers) , Keagan Dolly (Montpellier), Percy Tau (Anderlecht), Lebohang Manyama (Kaizer Chiefs), Kamohelo Mokotjo (FC Cincinnati), Luther Singh (Sporting Braga), Dean Furman (Carlisle United)Abagadli: Kermit Erasmus - (Mamelodi Sundowns), Bradley Grobler (Supersport United), Thabiso Kutumela (Maritzburg United).","UKhune, Serero noZungu babuyele kwiBafana"
"BASOLA osomatekisi ngokuba nomhobholo abashayeli bezimoto ezincane ezithutha abantu i-Uber noTaxify.Lokhu kulandela ukuthi bethole izinsongo zokuthi kusukela kusasa sekuzosebenza izimoto ezincane zeYo Taxi okuyi-App entsha esungulwe ngosomatekisi bososeshini abawu-12 baseThekwini.Bathi kunemiyalezo esabalale ebasabisayo ethi kuzophela nya nge-Uber noTaxify.Omunye wabashayeli beTaxify ocele ukungadalulwa uthe kuthiwa bona bangajoyina iYo Taxi ngoR10 000 imoto ngayinye.“Izimoto zosomatekisi kuthiwa zona zizojoyina ngoR6 000. Nakhona bathi bazobeka isikalo sezimoto ezizojoyina. Sebesukwe wumona osomatekisi. Kuzoshuba ngoba akekho ozogoba uphondo kalula. Abaningi bathenge izimoto bazifaka kwi-Uber noTaxify, basazikhokhela,” kusho lo mshayeli.Okhulumela uMnyango wezokuThutha KwaZulu-Natal uMnuz Kwanele Ncalane uthe ababoni ukuthi ukuncintisana sekungaze kudale ingxabano.Uthe uhulumeni usacubungula izindlela zokugunyaza ukusebenza kwezimoto zeTaxify ne-Uber kodwa ukuthi azigunyaziwe akuchazi ukuthi azivalwe ukusebenza.“Asifisi ukuthi la KwaZulu-Natal kwenzeke njengaseGauteng lapho bekuhlaselwa abashayeli kushiswe nezimoto. Sizosiqapha isimo, sicele namaphoyisa asilekelele. Sizoxoxa nezinhlaka zonke ezithintekayo,” kusho uNcalane.Bekhuluma neSolezwe ngeSonto osomatekisi abangabaholi beYo Taxi bakuqinisekisile ukuthi izimoto zabo ezingaphezu kuka-100 zizoqala ukusebenza kusasa.Bathe abazile ukuzokhipha abantu emsebenzini kodwa abafuna ukujoyina bazofaka izicelo kososeshini abasendaweni abahlala kuyo.Imali yokujoyina bathe ngu-R10 000 ohlanganisa ukubhalwa kwemoto ngaphandle, inyufomu nethuluzi lokusebenza.Ilungu leYo Taxi lithe abashayeli be-Uber noTaxify bazobhekana nengalo yomthetho kusukela kusasa ngoba basebenza ngaphandle kwemvume.“Le App kusithathe iminyaka emibili ukuthi siyenze isebenze ngokulandela imigudu efanele. Siyisungule ngoba sibona ukuthi uTaxify no-Uber usiphuca isinkwa sezingane. Sithenge nezinkampani iMozzie Cabs neZippy okwenza sibe nemvume yokusebenza,” kusho leli lungu.Lithe ezokuphepha zizobe ziqinile kulezi zimoto.Uthe zizoshibha kunalezi ezikhona ngoba kuzoba uR7 ikhilomitha kanti abafundi nabadala bazophulelwa * -25%.Ithintwa iMenenja yeBolt Taxify kuleli uMnuz Gareth Taylor ithe bazisiwe ngezinsongo ezibhekiswe kubashayeli beTaxify.Uthe lolu daba baludlulisele kwabomthetho ukuqinisekisa ukuphepha kwabashayeli nabagibeli.Uthe abashayeli batsheliwe ngezindlela zokuziphephisa uma behlangabezana nobunzima.Ukugxekile ukuvinjelwa kwabantu uzikhethele izimoto abafuna ukuhamba ngazo.",Osomatekisi vs Taxify no-Uber
"SEWUHLALELE ovalweni umndeni wowayeyisihlabani somculo kamaskandi, uMtshengiseni ‘Indidane’ Gcwensa ngemuva kokuba kuhlasele abalisa abangaziwa emzini waso okuthiwa iKwaDlulujeqeze esigodini saseMngeni KwaMajozi eMsinga, bashaqa izindondo nemali kuleli sonto.Ingoduso yeNdidane, uNksz Zothini Ziqubu, ithe bekuyizithuba zabo-6 ntambama ngesikhathi kutheleka amadoda amane abezifihle ubuso. “Bengihleli nezingane zamantombazane ekhaya. Ngithe ngisageza ngezwa kunomsinjwana, ngatshela ingane ukuba iyobheka emnyango ukuze ibone ukuthi ngobani labo. Ibuyile yathi ayiboni lutho.”UNksz Ziqubu uthi ushaqekile ukubona enye yezindlu igqekeziwe futhi yashiywa igengelezile. “Ngingene khona ngafica amashalofu ku-wardrobe ekhishelwe phansi. Ngithole ukuthi bahambe nezindondo zeNdidane nemali enguR2 000 ebengiyifihle emcamelweni.”UNksz Ziqubu uthe uze wezwa ngendodana yakhe ukuthi laba bantu bafike ngeGolf emhlophe futhi begqoke izigqoko ezibafihla ubuso. “Esinye isigqoko sisifice egcekeni."" Le nto isiphethe kabi kakhulu ngoba asikwazi ukuvala ikhaya, sihambe nezingane.”YIKHO kwaDlulujeqeza, umuzi weNdidane Gcwensa ohlaselwe yizigebengu ezifike zagqekeza futhi zantshontsha izindondo nemali kuleli Isithombe:SIGCINIWEUbuye wakhala kakhulu ngokunganakwa ngamaphoyisa asesiteshini saseNhlanhleni eMsinga. “Siwashayele ucingo siwazisa ukuthi sekwenzekeni kodwa athe angeke asisize ngalutho ngoba asikalivuli icala. Athe thina asize esiteshini sizovula icala. Kusiphathe kabi kakhulu uma senziwa kanje ekubeni Indidane yayiqhawe laseMsinga.""Oyinduna yabalandeli beNdidane naMageza Amahle, uVeloh Bhengu, uthe lesi sehlakalo sibaphethe kabuhlungu.“Kukhombisa isihluku esikhulu. Abantu esibazwela kakhulu abangumndeni wasekhaya ngoba lama-award ebeyigugu kubo nesikhumbuzo ngobaba wakhona.“Le nto iyisilonda esingapheli kithi balandeli. Kubuhlungu kakhulu ngoba siyazi lezi zindondo zazichazani kuNdimande futhi yinto ebesiziqhenya ngayo noma sivakashele khona ngoba ithina esazivotela zonke ngaphandle kwale uNdimande ahlonishwa ngayo kumaSatma engasekho.”UVeloh uthe sebethemba umthetho ukuthi uzokwenza umsebenzi wawo nokubambisana nomphakathi uma uzwa umkhondo, ubikele abomthetho.Okhulumela amaphoyisa aKwaZulu-Natal, uColonel Thembeka Mbele, ukuqinisekisile ukuthi kugqekezwe umuzi weNdidane.“NgoNovemba 21, 2018 kunomuzi okusolwa ukuthi ugqekeziwe eMngeni kwathi izindondo zomculi ongasekho nesamba semali esingadalulwanga kwebiwa. Icala lokugqekeza nokweba livulwe esiteshini samaphoyisa saseNhlanhleni ukuze liphenywe,” kuphetha uColonel Mbele.",Kwebiwe izindondo nemali emzini weNdidane
"UKUVELA kwegama lengqwayingqwayi yomholi weDA uNkk Helen Zille embangweni wesikhundla sikasihlalo kungase kudale itwetwe kumholi wayo, uMnuz Mmusi Maimane ohleli ngesinqe esisodwa. UNkk Zille umemezele ukuthi uyawungenela umbango wesikhundla sikasihlalo wesigungu seqembu esishiywa wuMnuz James Selfe. Abanye abangenele umbango wesikhundla wuMnuz Athol Trollip, uMnuz Thomas Walters noMnuz Mike Waters.Lokhu kusho ukuthi kuzoba nokhetho lukasihlalo omusha ngasekupheleni kwenyanga esikuyo.UNkk Zille umemezele kwiTwitter ukuthi usecelwe abaholi abaningi abaqavile ukuthi angenele umbango.Akagcinaga lapho kodwa ubuye wahoxisa ubudlelwane bakhe ne-Institute for Race Relations (IRR).Lokhu kumenyezelwe yiyona le nhlangano ekhiphe isitatimende isho ukuthi uNkk Zille uzihoxele kuyo njengoba kade elekelela ngemigomo.UNkk Zille uyahlonishwa kwiDA, uke waba wumholi wayo nasePhalamende waphinda waba wuNdunankulu waseWestern Cape.Umhlaziyi wezepolitiki uSolwazi Bheki Mngomezulu uthi uma angase akhethwe uZille kungabe kubhedile kuMaimane.‘’Isikhundla sikasihlalo sinamandla kakhulu kwiDA futhi ubudlelwane bukaMaimane noNkk Zille abusebuhle neze. Uzokhumbula ukuthi ngesikhathi uNkk Zille ebhala amagama angehli kahle, uMaimane wamyalela ukuthi axolise wangayingena leyo.“Uma engase abuye angasebenza nalabo abangasamfuni uMaimane,’’ kuchaza uMngomezulu.Kwenzeka lokhu nje uMaimane uhleli ngesinqe esisodwa emuva kokuvela kwezindaba zokuthi wemukela imoto esikhulwini saseSteinhoff esisolwa ngenkohlakalo.Akayiphiki indaba yeToyota Fortuner abetetemuka ngayo ekhankasela ukhetho kodwa uthi wayiphindisela emuva sekuvele amahlazo enkampani.Olunye udaba oluthanda ukuba yinkinga olwendlu kaR 4 million ahlala kuyo uMaimane eClaremont, eKapa.Kuthiwa indlu ekasomabhizinisi waseThekwini nakho okudala umsindo.Ziyavela izinkulumo ezithi isimo asisihle ngaphakathi kwiDA njengoba kukhona abamfuna ephumile uMaimane.Ikomiti lezezimali kwiDA lithe alibutholanga ubufakazi bokuthi kukhona angakuhambisanga kahle uMaimane.",UZille embangweni wobuholi kwiDA
"AYA ngokuqonga amahlebezi okuthi bangase babuyiswe abalingisi abamiswa kuZalo oludlala ku-SABC1, abebedlala bengamaphoyisa esikhaleni sabo kwafakwa amaphoyisa angempela.Isinyathelo sokubuyisa abebedlala indawo yokuba ngamaphoyisa, kuthiwa sithathwe ngenxa yokungahlabi umxhwele kwamaphoyisa akwaSouth African Police Service (SAPS) obekuvalwe ngawo isikhala sabalingisi.Ngokwemithombo, bese kubami emphinjeni abadidiyeli ukuqala phansi njalo uma kuqoshwa ngenxa yokuthi kuvele kudume upotiyane emaphoyiseni eSAPS, uma sekulingiswa.“Siningi isikhathi ebesichitheka kulokhu kuthiwa “cut” (okuyindlela yokumisa umthwebuli wekhamera ukuqopha), ngoba iphoyisa lingenzi lokhu okufiswa ngumdidiyeli,” kusho umthombo.Umthombo ongaphakathi uthe ukuchitheka kwesikhathi yinto abadidiyeli abangahambisani nayo, ngoba usuku nosuku basuke bezikalele ukuthi ungakanani umsebenzi okufanele wenziwe. Uqhube wathi ukuma izikhathi eziningi bekubonakala ukuthi kubuyisela emuva.“Yingakho sekubonwe kungcono ukuthi akubuyiswe abalingisi, ngoba bayawazi umsebenzi wabo futhi abenzi maphutha,” kusho umthombo.Isolezwe ngeSonto labika ngonyaka odlule ukuthi kuze kufike kulesi sigaba nje kwaphuma umbiko owawuvela ekomkhulu leSAPS omayelana nokuvalwa kokugqokwa nokusetshenziswa kwezinto ezithinta amaphoyisa akuleli emidlalweni nasemafilimini.Lokhu kwenza ukuthi aboZalo bagcine sebesebenzisa amaphoyisa angempela.Yize kunjalo, eminye imidlalo ayizange ithinteke nakancane ngenxa yokuthi yona ayisebenzisi umfanekiso woqobo. Ngokwemithombo, uZalo nalo seluhlele ukwenza njengeminye imidlalo, lusebenzise umfaniswano ozokwehluka kancane kowamaphoyisa, ukuze kuqhutshekwe nokusebenzisa abalingisi abaqeqeshiwe. Ukuvalwa kwezinto zeSAPS kwaba ngenxa yokuthi abanye babalingisi bagcina bengalandeli kahle imithetho yokuziphatha neyokugqoka ngendlela efanele.Okhulumela uZalo, uKoketso Phala, uphawule wathi akukho angakuphawula okwamanje kodwa uma kuba khona okwenzekayo bazokhipha isitatimende ukwazisa abezindaba.",Iyinkinga eyamaphoyisa alingisa kuZalo
"ZAKHELE XABAUBALISA ngengcindezi abayithweswa ngamanye amaqembu umdlali wasesiswini weBidvest Wits uPhumlani Ntshangase ohlalelwe wumsebenzi wokuhlakaza iminyakazo ye-Orlando Pirates emdlalweni we-Absa Premiership namuhla ebusuku.IWits, esendaweni yesibili ku-log yePremiership ngamaphuzu awu-45 emidlalweni ewu-22, iyona kuphela esele ngamaphuzu angaphansi kuka-10 kuMamelodi Sundowns esiqala ukucacisa ngesicoco seligi. AmaBrazilians asesicongweni ngamaphuzu awu-52 nokusho igebe lawu-12 phakathi kwayo nePlatinum Stars enyukele endaweni yesithathu ngempelasonto ngawu-40. Umdlalo weWits nePirates uzoba seBidvest Stadium ngo-7.30 ebusuku.Amehlo wonke azobheka ukuthi iZitshudeni ziqhubeke nokuhlala ezithendeni zeSundowns ukuze ingaqhubeki nokuvula igebe lamaphuzu ngoba lokho kungasheshe kukhiphe amanye amaqembu embangweni wesicoco seligi.Yileyo ngcindezi uNtshangase akhala ngayo ukuthi yenza bazithole sebephoqeka ukuwina yonke imidlalo ebasalele kuPremiersip.“Abantu bonke babheke thina ukuthi simise kabi iSundowns. Ngokwamaphuzu singakwazi ukukwenza lokho ngoba singagcina sithole amaphuzu awu-24 emidlalweni eyisishiyagalombili esisalele. Kodwa lokho kusifaka kwenkulu ingcindezi ngoba sekufanele nakanjani siwine, ayikhulunywa eyokudlala ngokulingana,” kusho uNtshangase.“Nathi siyakuqonda ukuthi ukuze sibabambe kufanele sicoshe amaphuzu ukuze sigqugquzeleke. Uma izinto sezinjena ugcina usuphindela emuva, ucabanga imidlalo esilahle kuyo amaphuzu kungafanele okukhona kuwo oweFree State Stars esathola kuwo iphuzu, oweMpumalanga Black Aces noweBloemfontein Celtic esabuya kuyo silambatha.”IPirates izobhekana neWits ihambela phezulu emuva kokuthela ngehlazo lika 5-0 iJomo Cosmos emdlalweni wePremiership e-Orlando Stadium, ngoMgqibelo ebusuku. Ukuwina iligi kwePirates, esendaweni yesithupha ku-log ngamaphuzu awu-32, sekuncike ekutheni iSundowns ihlulwe kuyona yonke imidlalo ezoyidlala bese kuthi amaqembu ayilandelayo angadluli emaphuzwini esiwaqoqile. Nokho eZimnyama zibukeka zizinikele ukuyidudula kuze kufike emidlalweni yokugcina. Seziwine imidlalo emine ilandelana okukhona kuwo oweNedbank Cup nabakhaya iKaizer Chiefs. IPirates yagcina ukuhlulwa ngenyanga edlule ngesikathi ikhala ngaphansi kuFree State Stars ngo 1-0 wegoli lika-Ayanda Nkosi.IWits isiwine imidlalo emine yePremiership ilandelana. NakuNedbank Cup idlulele ku-Last 16 emuva kokuhlula iCeltic ngo 1-0. Nokho ngempelasonto irekhodi layo liphazamisekile ngesikhathi ihlulwa yi-Azam ngo 3-0 emdlalweni weCaf Confederation Cup eBidvest Stadium ngempelasonto edlule.“Ukudlala nePirates asikuqali futhi siyazi ukuthi ihlelelwa kanjani. Siyihlulile emidlalweni emibili edlule esiyidlale nayo. Lokho kusho ukuthi izoza kithina ifuna ukuziphindiselela,” kusho uNtshangase.Imidlalo ye-Absa PremiershipNamuhla ngo-7.30 ntambama: University of Pretoria v Ajax Cape Town (Tuks Stadium); Mamelodi Sundowns v Bloem Celtic (Lucas Moripe Stadium); Bidvest Wits v Orlando Pirates (Bidvest Stadium)NgoMgqibelo: Golden Arrows v SuperSport United (Chatsworth Stadium); Free State Stars v Polokwane City (Goble Park)Ngesonto: Platinum Stars v Black Aces (Royal Bafokeng Stadium, 3.30pm); Chippa United v Maritzburg Utd (Nelson Mandela Bay Stadium, 3.30pm)",‘Abantu babheke ukuthi simise iDowns’
"IDA  isiluqaile uhlelo lokubheka ozongena esikhaleni seMeya yaseCape Town, uNkk Patricia De Lille ozogcina emsebenzini ngo-Okthoba 31.Umholi weDA  eWestern Cape, uMnuz Bonginkosi Madikizela uthe bazoba nezingxoxo zokuthi kuqala nini ukuqokwa kwabantu abangase bangene esikhaleni sikaNkk De Lile.""IFederal Executive (okuwubuholi obuphezulu beDA) izohlangana ngempelasonto ukuze ibheke ukuthi kuzoqala nini ukuqokwa kwabantu abafisa ukungena kulesi sikhundla silindele ukuthi bafake izicelo bagcwalise namafomu. Emuva kwalokho sizobe sesihlunga sibona ukuthi banamakhono afanele yini okwenza lo msebenzi,"" kusho uMadikizela.Uthe yiFederal Executive ezoqoka umuntu ofanelwe wukuba yimeya.UNkk De Lille ugcine esulile emsebenzini wakhe wokuba yiMeya emuva kokubhuntsha kwemizamo yeDA  ebifuna ukumxosha, ihlulekile nawukumshaya ngevoti lokungabuthembi ubuholi bakhe. IDA  ithe ngeke umshushise ngaphakathi kodwa amacala asenkantolo azoqhubeka ukuze kube yizinkantolo ezinquma okuzokwenzeka. Umholi weDA  kuzwelonke, uMnuz Mmusi Maimane uthe ufuna kungene umuntu ozophatha kahle idolobha laseCape Town, ozoqinisekisa ukuthi abantu bahleli kahe. Phakathi kwabantu okuthiwa bangase bangene esikhundeni sikaNkk De Lille kubawa uMadikizela, uMnuz JP Smith ohola ikhokhasi yeDA  eCape Town noNdunankuu waseCape Town uNkk Helen Zille. UMadikizela uthe akathandi ukuba yiMeya yaseCape Town kodwa ufuna ukukhankasela ezinye izikhundla kwiDA.""Angithandi ukuba seCape Town okwamanje, mhlawumbe ngiyobuya ngokuzayo hhayi okwamanje,"" kusho umadikizela.UMnuz JP Smith uthe ngeke aliphakamise igama lakhe ngoba umatasa nesikhundla asiphethe. ""Okwamanje abekho abantu abazwakalise ukuthi bafuna isikhundla seMeya. Mina angithandi ukuba yimeya kodwa uma ngibuzwa ukuthi wubani ofanelwe yilesi sikhundla ngizophakamisa abathile kodwa ngeke ngingenele ukhetho,"" kusho uSmith. ",IDA ithungatha ozovala isikhala seMeya
"ISINDILE ezembeni iMeya yaseGoli uMnuz Herman Mashaba ngesikhathi i-ANC ihoxisa isiphakamiso sayo sokuthi ayisabuthembi ubuholi bakhe.NgoLwesithathu i-ANC eGoli iveze ukuthi ijabule ngohlelo lokuba ivotele ukungamethembi uMashaba ukuthi aqhubeke abe yimeya.Bekumele lesi siphakamiso sidingidwe kuvotwe izolo emhlangaweni womkhandlu kodwa lwahoxiswa ngomzuzu wokugcina.I-ANC ibifuna uMashaba asuke esikhundleni ikhala ngokuthi amadolobha amakhulu anezinkinga futhi nentuthuko emphakathini iza kancane.UMashaba ekhuluma emuva kokuba kuhoxisiwe lesi siphakamiso, ubeveva ukudinwa ethi i-ANC idlala ngabakhokhi bentela.“Yisiphi isizathu esenza i-ANC imoshe isikhathi sethu? Yinto engaxoleleki lena ukuthi kuhoxiswe isicelo sokungathenjwa ubuholi bami ngomzuzu wokugcina,” kusho uMashaba.Usole i-ANC ngokuthi ayinayo imali eyenele yokuthenga amavoti yingakho ishaye ingwiji ngalesi siphakamiso.Ilungu le-ANC uNksz Loyiso Masuku lisukume latshela uSomlomo uMnuz Vasco Da Gama ukuthi bayasihoxisa isiphakamiso sokuthi abasabuthembi ubuholi bukaMashaba.Ikhansela le-ANC uMnuz Jolidee Matongo, lithe bebesalungisa izinto ezithize ezivele eqenjini yingakho bemise eyalesi siphakamiso.“Okwamanje siyakuhoxisa ukufaka isicelo kodwa asisho ukuthi ngeke sisasifaka. Sizokwenza lokhu ngomhlangano ozoba ngoSepthemba,” kusho uMatongo.Amalungu eSouth African National Civic Organisation (Sanco), abeme ngaphandle kwamahhovisi njengoba bekunomhlangano womkhandlu elindele ukuzwa okuqhubekayo.Abephethe izingqembe ezibhalwe ukuthi: “Akahambe uMashaba”.Ezokuphepha beziqinisiwe emahhovisi omkhandlu ngesikhathi kuqhubeka umhlangano.",Isinde ezembeni iMeya yaseGoli njengoba i-ANC ibingasamethembi
"UBabes Wodumo (Bongekile Simelane) nodadewabo obuye abe yimenenja yakhe uNondumiso Simelane baziqhathe nemantshi befika sekudlule isikhathi esingaphezulu kwehora kwebesibekwe yinkantolo ukuthi bavele ngaso. Lezi zintokazi zithe bezinenkinga yemoto. Umsolwa wesithathu, uThobeka ‘Tipcee’  Ndaba ufike ngesikhathi enkantolo. Bobathathu basolwa ngecala lokutitinya owesifazane eMbilo ngoMashi.Kuzokhumbuleka ukuthi ngasekuqaleni kwale nyanga laba bobathathu bakhishelwa izincwadi egunyaza ukuthi baboshwe kulandela ukungafiki kwabo enkantolo bezovela okokuqala. Bagcina bezinikelile emaphoyiseni bevela enkantolo batholwa benecala lokungaveli enkantolo. UTipcee kuphela owatholwa enganacala kulandela ukuphatha incwadi kadokotela eyayifakazela ukuthi wayephethwe yisisu.Kulokhu iMantshi uJackie Jonck uxwayise abakwaSimelane ukuthi ngeke akumele ukungaziphathi kwabo ngendlela enkantolo, wathi ngokuzayo kumele babize i-Uber uma benenkinga nemoto.Ngesikhathi kuqhubeka ukudingidwa kwecala ababhekene nalo abasolwa baveze ukuthi sebenommeli omusha, uMnuz S Shongwe, kulandela ukuhoxa kowayebamele bevela okokuqala.Ummeli wabo omusha unikezwe izitatimende zamaphoyisa ezithinta leli cala. Icala lihlehliselwe uMeyi lapho kuzondlalelwa khona ukuqulwa kwecala. ",Bacike imantshi uBabes Wodumo nodadewabo bevela enkantolo
"KUBOSHWE umfundi oneminyaka engu-19 ngecala lokugwaza omunye umfundi emagcekeni esikole eMvaba Secondary eNanda, eThekwini.UBongani Mthembu (16) obefunda uGrade 10 kulesi sikole ushonele emtholampilo wendawo ngoMsombuluko kulandela ukugwazwa esifubeni omunye umfundi.Laba bafundi kuthiwa bebexabene yize ungaziwa umsuka wegxabano yabo.Umfundi kaGrade 11 okuthiwa ubevalelwe ngaphandle kwazise uvele unamacala okungaziphathi kahle esikoleni ungene nommese ngesikhathi kusashintshwa amakilasi wagwaza lo mfundi.Ilungu lesigungu esilawula isikole, uMnuz Siphiwe Makhathini uthe bakhethe ukuyoqapha isimo esikoleni kulandela lesi sigameko.“Siphatheke kabi ngokugwazwa kwalo mfundi, ugwazwe omunye umfundi wethu. Kusithusile lokhu nokwenze sayeka phansi ukusebenza namhlanje (izolo) seza lapha esikoleni sizobheka ukuthi izingane ziphephile yini. Asifuni lesi sigameko siphazamise ukufunda njengoba kuqhubeka nje. Abafundi sebezobhala izivivinyo, akudingeki bephazamiseke,” kusho uMakhathini.FUNDA: 
Izidumbu zabafundi empini equbuke esikoleniOkhulumela uMnyango wezeMfundo KwaZulu-Natal uMnus Scelo Khuzwayo uthe izigameko ezifuze lezi ziyadumaza njengoba sezijwayele ukwenzeka ezikoleni.“Kwenzeka lesi sigameko sokugwazwa komfundi nje, ngeledlule eMasakhane High kubulawe abafundi ababili. Siyanxusa ukuba abazali bakhulume nabafundi beziphathe kahle ezikoleni,” kusho uKhuzwayo.Uthe bazobheka ukuthi abafundi bathola ukulashwa ngokomqondo kulandela lesi sigameko.Okhulumela amaphoyisa KwaZulu-Natal uColonel Thembeka Mbele uthe kuvulwe icala lokubulala esiteshini saseNanda.“Amaphoyisa abizwe emtholampilo waseNanda lapho ethole isidumbu somfundi oneminyaka engu-16. Kuboshwe umsolwa oneminyaka engu-19, kulindeleke avele enkantolo yaseNtuzuma maduze ngecala lokubulala,” kusho uCol Mbhele.",Umfundi ugwaze omunye washona
"USIHLALO weBhodi yeTransnet, uDkt Popo Molefe, uthi ezinyangeni ezine ezedlule iTransnet ihlanganise ithimba longoti bomthetho nabaphenya amacala athinta imali ukuze baphenye ngokuphulwa kwemithetho ngesikhathi kuthengwa impahla enkampanini.UMolefe usho lokhu emuva kokuthi uMnyango weziMali uphakamise ukuthi zithathelwe izinyathelo zomthetho izikhulu zakwa-Eskom nezakwaTransnet ngodaba lokuthengwa kwempahla ezinkampanini zikahulumeni phakathi kuka-2012 no-2016.UMnyango weziMali wacela iFundudzi Forensic Services ukuthi iphenye. NgoLwesihlanu kushicilelwe umbiko weFundudzi.Phakathi kwezinto ebeziphenywa yiFundudzi Forensic Services wumsebenzi owenziwa yiMcKinsey eNingizimu Afrika, owenziwa yiRegiments Capital Management neTrillian Capital e-Eskom naseTransnet.UMnyango weziMali ucele oKlebe nophiko oluphenya ngamacala ezimali ukuthi baphenye ukuthi izikhulu zeTransnet neze-Eskom, okuhlanganisa uMnuz Anoj Singh owayephethe ezezimali e-Eskom, baphenywe ukuthi abagwazelwanga yiMcKinsey neRegiments.IFundudzi iphinde yakhala nangohlelo lokuthengwa kwezitimela eziwu-1 064.Esitatimendeni uMolefe uthe selokhu beqale uphenyo ezinyangeni ezine ezedlule banike izikhulu ezithile amaphepha okuthi kufanele zikhokhe imali ebalelwa kuR1.3 billion.Uphinde waveza ukuthi sekumiswe izikhulu eziningi kwaTransnet abale kuzo uMnuz Siyabonga Gama obeyisikhulu esiphezulu oxoshiwe, uMnuz Phetolo Ramosebudi obenguMgcinimafa kwaTransnet oxwayiswe ngokuthi uzomiswa waqoma ukusula emsebenzini, uMnuz Thamsanqa Jiyane, ophethe ezokuthengwa kwempahla eTransnet Engineering osamisiwe, uNkk Lindiwe Mdletshe oyiManager Supply Chain Services omisiwe noMnuz Edward Thomas oyiGeneral Manager of Finance naye umisiwe.UMolefe uthe okwamanje kusaqhubeka uphenyo futhi ngeke bame kuze kube kujeziswa abathintekayo.Isikhulu esiphezulu se-Eskom, uMnuz Phakamani Hadebe, sithe zizosetshenziswa iziphakamiso zombiko woMnyango weziMali futhi nabasebenzi benkampani bayalwa nenkohlakalo njengoba beza nemininingwane esizayo ukuthi kujeziswe abangayilandeli imithetho.Izolo uMnuz Khulu Phasiwe, obhekelele ezokuxhumana kwa-Eskom, uthe sebeqale isigaba sesibili sokucima ugesi kusukela ngo-12.15 emini kuze kube wu-10 ebusuku.Uxolisile ngokucinywa kukagesi esho nokuthi bawucima ukuze bonge lo okhona ngenxa yokuthi kushoda amalahle.Uthe abantu kufanele bangene kwi-website yakwa-Eskom ukuze babone ukuthi ugesi ucinywa nini endaweni abahlala kuyo.",Kuzophenywa izikhulu zeTransnet ne-Eskom
"SISHAYELWA ihlombe elihambisana nezeluleko isenzo samaqembu ePremier Soccer League (PSL) sokwamukela inselelo emkhubeni omusha ebholeni emhlabeni wokuqasha abaqeqeshi abasebancane njengezinhloko zabaqeqeshi.Ingwevu kwezokuqeqesha enguKenny Ndlazi ngomunye wabantu abakushayela ihlombe lokhu kodwa elayo ihlombe lihamba nesiluleko.UNdlazi, igama lakhe elihlezi livela ethimbeni elaliholwa nguShakes Mashaba kukhona noThabo Dladla behlula iBrazil kuma-2000 Olympics eSydney, uthe kunezinto ezintathu amaqembu okumele azenze uma eqasha laba baqeqeshi.“Okokuqala nje wukubabongela abafana ngokunikwa le misebenzi emaqenjini amakhulu nethuba ngokunjalo lokuhola ibhentshi.“Ngibongele nabafana bami ebesinabo kuma-Olympics ngo-2000 ngokukhombisa ukukhula njengoBenni (McCarthy) noQuinton Fortune osanda kuqashwa njengomqeqeshi weReading nabanye.“Buka nje umsebenzi omuhle ubabekephi * -Arthur Zwane noDillon Sheppard. Siyababongela kakhulu,” kusho uNdlazi.Inkulumo yakhe kodwa ibe isibheka ngasemaqenjini.“Afanelwe wukushayelwa ihlombe amaqembu kodwa futhi kufanele aqaphele ukuthi uma uqashe umuntu ongakabinawo amava kangako, kuzodingeka abathile abanamava eduze kwakhe abazomeluleka.“Lowo muntu onamava kungaba uqashelwa kwesenhloko yamaqhinga noma umeluleki, njalonjalo.“Okwesibili, kufanele badedelwe laba baqeqeshi babe nombono noma bazikhombele abadlali abakholwa wukuthi bazobayisa phambili.Ukwenza isibonelo nje, uma ufelwe yimoto uqasha umakhenikha, ngabe nguwe omtshelayo ngezinto ezilimele emotweni noma kusho yena ukuthi idingani ngenxa yokuthi ilimele kuphi?“Okwesithathu, akubhekisiwe emaqenjini ikakhulu kodwa kubheke kubona abaqeqeshi ngqo, kumele babeke phansi imimoya bafunde ukubekezelela abadlali babo.“Uma ungumqeqeshi usuke ufana nobaba kubadlali ngakho kumele uzame ukuthi ungaqhudelani nabo ngezimoto, ngezimpahla zokugqoka eziyizitayela abazithandayo ngisho nezitayela zasekhanda imbala,” kusho uNdlazi.Ebuzwa uNdlazi ukuthi uma ethi abaqeqeshi abasebancane abasingathwe ngasebemnkantshubomvu, akusikho yini ukuthi uyazifesela, uthe:“Ngingumqeqeshi mina, akukho okunye. Uma ngizoba yingxenye yokuqeqesha, ngingasebenza ngisho esikoleni, ngingaba nangumsizi womqeqeshi osemncane.“Njengamanje akukho la ngiqeqesha khona kodwa ngiyalandelela futhi ngiya njalo nasemajimini amaqembu amaningi. Ngiyazi ibhola liyashintsha.“Ngingajabula kakhulu ukuthola umsebenzi ngoba iCorona ingiphazamisile, ngoMashi kade sengithole omunye kwiBombay City e-India nakwiSimba Young Lions eTanzania.“Sekuyingozi kodwa manje ukuya kule misebenzi, ngakho kumele ngithole omunye lapha ekhaya. Kuningi engisangakwenzela ibhola laseNingizimu Afrika.”",UNdlazi nezeluleko ngabaqeqeshi abasebancane
"INTATHELI YESOLEZWEU KUTHI unemikhuba enye yezindlela abantu abangachaza ngayo uDkt Agrippa Khathide 
(osesithombeni), indoda engesabi ukukhuluma noma yini esemqondweni wayo ngocansi.Ngakolunye uhlangothi, abanye abantu bangamchaza njengomuntu oneqiniso futhi onesibindi.Njengoba kuzocaca kwi-
Uncensored yeTop Gospel, le ndoda ayihloniphisi neze uma ikhuluma ngezocansi kodwa isho leyo nto ekhuluma ngayo ngqo.Noma ngabe yini ongafisa ukukhuluma ngayo kunendlela egcina isingene ngayo kwezocansi.I-
Uncensored uhlelo lwezingxoxo lapho abantu abashadile abanezinkinga zocansi bemenywa ukuba bazozinekela izwe ngethemba lokuthi bazothola izisombululo kulo dokotela onolwazi.“Siyazama ukwenza abantu ukuthi bakhulume ngaphandle kokuthi kube nabakufihlayo,” kubeka uKhathide.“Kuyangimangaza ukuthi kunabantu asebebe ndawonye iminyaka ngeminyaka kodwa uma beya ocansini abasho ngisho nelilodwa igama komunye. Kwesinye isikhathi amadoda asho nokuthi noma eseneminyaka eshadile kodwa uma esekuvuthondaba achithela ngaphandle kwamakhosikazi awo. Namanye amakhosikazi aye afike athi awakaze afike kuvuthondaba,” kuchaza uKhathide.Ngaphandle kokuthi uze umahlulele lo dokotela kumele uqale ufune ukuqonda indlela acabanga ngayo nendlela achaza ngayo ukuthi kungani aze athathe lo msebenzi wokubhekana nalezi zinkinga.“Uthola abanye abantu besifazane abangathembekile kubantu babo ngoba bebeka isizathu sokuthi abagculisekile ngokocansi ekhaya. Kunabanye abathi bazizwa engathi bayizinto nje bese ngibafundisa ukuthi bangenza kanjani ukuthi impilo yabo yocansi ibe ngcono. Elami lithi, uma ingculaza isuleleka ngokocansi ngeke size siyinqande uma kunenqwaba yabantu abangenelisekile ngokocansi emakhaya,” kusho uKhathide.Kwesinye isikhathi uDkt Khathide wenza izimanga esiza abantu ngolwazi abanikeza lona.“Ngake ngasiza abashadikazi abese beshade iminyaka engu-30 kanti sathi uma sesixoxile, umkhwenyana ongumfundisi wabuya kimina ezosho ukuthi akakholwa ukuthi kanti ubephuthelwa kangaka,” kusho uKhathide naye ongumfundisi.Umsebenzi wakhe wamukelwa ngokwehlukana ontanga bakhe njengoba abanye bethi uphambene nokuba umzalwane.Ezinye izinkolo zithatha izindaba zocansi njengalezo okumele zixoxelwe futhi zenzelwe ekamelweni ziphelele khona. “Abanye bake bathi nginobizo olungamanga kanti abanye sebake bangibiza ngesikhonzi sikaSathane kodwa ngiyayimela into engiyishoyo. Nginama-CD akhuluma ngalezi zinto engizishoyo adayisa aze afike ku-platinum. Uma abantu bengayithandi into engikhuluma ngayo kungani ngidayisa ama-CD amaningi kangaka?” kubuza uKhathide.I-
Uncensored idlala kwi-Top TV kuChannel 350 ngo9 ebusuku ngoMsombuluko.",UKhathide uzithamunda ku-TV ezocansi
"SIZWE BLOSEI BHANTSHI ligcwale umoya kumsakazi weMetro FM osematheni kulezi zinsuku ngokuzifaka obishini ngokukhangisa ngesiphuzo sakhe iMoFaya.Izolo 
Isolezwe lithole ngomthombo walo othembekile ongaphakathi kulesi siteshi ukuthi uSbu Leope akafakwanga ohlwini olusha lwabasakazi nezinhlelo zabo okulindeleke ukuthi izikhulu zakulesi siteshi zizimemezele maduze.USbu ubemisiwe kulo msakazo ngemuva kokwephula umthetho ngokungena esteji ezokwethula indondo, wafike wakhangisa iMoFaya kumaMetro FM Music Awards.Umthombo
, uthe yize lo msakazo ungaphumelanga obala ngesizathu esiholele ekutheni ingavuselelwa inkontileka kaSbu kodwa kusobala ukuthi kungenxa yesenzo sakhe.Kulo mcimbi uSbu wangena noKhanyi Mbau esteji wagcina esememeza iMoFaya yize babeyaliwe ukuthi bangakhangisi ngemikhiqizo yabo uma sebengena esteji.“Engikwaziyo wukuthi iMetro FM beyingazimisele ngokuhlukana ngisho noyedwa umsakazi wayo kodwa ukuziphatha kukaDJ Sbu kulo mcimbi nokungafiki emsebenzini ukuzobambela uTbo Touch ohlelweni lwantambama njengoba yena ayelungiselela ukuphatha uhlelo emcimbini, yikhona okumdonsele amanzi ngomsele,” kupotshoza lo mthombo.Uthe uSbu nguyena kuphela ongeke abuyele yize kuzoba nezinguquko kulesi siteshi.USbu uvelelwa yilezi zindaba ezibuhlungu nje, izolo uhlangane nesikhulu esiphezulu sephephabhuku i
Forbes Africa uChris Bishop. Ufake isithombe ku-Instagram enaye emahhovisi abo wayesebhala ukuthi sebenesivumelwano esihle sebhizinisi nabakwaForbes, abacishe bamthathela izinyathelo zomthetho ngokusebenza kwesithombe sakhe ekhaveni yaleli bhuku ngendlela ewumkokotelo.Umthombo uphinde wakuqinisekisa ukuthi lo msakazo uzojoyinwa ngumethuli wohlelo lwaku-SABC1 i
Zaziwa, uPearl Modiadie. “Okunye engingakusho wukuthi noMo Flava uzoba ngomunye wabasakazi abasha abazojoyina iMetro FM.”Ethintwa uHappy Ngidi okhulumela iMetro FM, uthe: “Engingakutshela khona wukuthi izikhathi zabasakazi zizoshintsha kakhulu, yilokho okumele bakulindele. Izinhlelo zangeSonto ngeke zithinteke kulolu guquko ngoba zenza kahle kakhulu ngokwezibalo zabalalelaleli.”",Ligcwale umoya ku-DJ Sbu kwi-Metro
"UTHI akafisi nokumbona umfowabo obhokode indodana yakhe ngomkhonto, wayibulala kubangwa ukhiye wendlu owesifazane waKwaMakhutha.UMnuz Siyabonga “Sya” Mkhize (39), ubhokodwe ngomkhonto ngeSonto ebusuku.Ngokuthola kweSolezwe umufi nomsolwa (47) babezijabulela bephuza.Umsolwa kuthiwa yisosha eselathatha umhlalaphansi.Ngokuthola kweSolezwe okususe umsindo ukuthi umalume uncikisela abashana ngekubo, wayefuna nokhiye wendlu yakhe kumufi.UNksz Balungile Grace Mkhize (54), utshele Isolezwe ukuthi akafisi nokumbona umfowabo ngenxa yesenzo sakhe. “Umfowethu into ayenzile ibuhlungu kakhulu futhi angifisi nokumbona, ukuthi angabhokoda ingane yami ngomkhonto. Angifisi ukumbona ngamehlo ami,”  kusho uNksz Mkhize.Elandisa Isolezwe uthe indodana yakhe nomfowabo bebengamathe nolimi kodwa uma sebephuzile umfowabo ubejwayele ukuncikisela, ethi abaye emakubo.“Yinto umfowethu abejwayele ukuyenza ukuthi axoshe izingane zami uma ephuzile, athi aziye emakubo. Nami impela ngaze ngathutha lapha ekhaya ngenxa yalokhu  kukhuluma. Ngelanga lesigameko kuthiwa babange ukhiye wendlu, umfowethu wabe esemgwaza. Ukhiye siwuthole esidumbini sendodana yami,”  kusho uNksz Mkhize.Uthe indodana yakhe ibulawe engekho.“Ngangisanda kuhamba ngoba ngiqashe eduze kwasekhaya. Ngibizwe esegwaziwe. Ngafika ngathatha ingane yami ngayiphuthumisa emtholampilo. Bafika bathi isishonile angibuyele nayo ekhaya. Ngabuyela nesidumbu ekhaya, kwafonelwa amaphoyisa. Umfowethu ufike ekhaya efuna ukukhuluma nami, ngabaleka ngoba angifuni nokumbona, akukho engizokukhuluma naye ingane yami isishonile,” kusho uNksz Mkhize ekhihla isililo.Uthe umfowabo ufike wambula isidumbu, wabona ukuthi useshonile wabe esethwala izandla ekhanda. Uthe wabe eseya komunye umuzi kamfowabo wacela bemphelezele aye emaphoyiseni eyozinikela.Umthombo weSolezwe osondelene nalolu daba uthe kulo muzi bekujwayelekile ukuthi kube  nomsindo umsolwa ethi abashana abaye emakubo.Umsolwa njengoba bese ethole imali yempesheni ubejwayele ukuthenga utshwala nenyama kosiwe.UNksz Mkhize uthe umfowabo  wayeka  emasosheni cishe ngo-2017.Uthe yize ebexosha izingane zakhe uma ephuzile kodwa bebezwana nomufi njengoba bebegqoka izimpahla ezifanayo futhi esanda kumenzela izincwadi zokushayela.UNksz Mkhize wayenezingane eziyisithupha, ezintathu (okubalwa nomufi) bezihlala nomsolwa, eyodwa uthe yahamba yayoqasha ngoba ibalekela  umsindo obususwa umsolwa. Ezimbili sezashona. Uthe izingane zakhe zidinwe kakhulu ngalesi sigameko. “ Ngifisa umthetho usebenze kulolu daba, noma angabhadla ejele umfowethu.Okubuhlungu kodwa ukuthi ingane yami ngeke isavuka. Izingane zakwabo zidiniwe ngokwenzekile, kungakuhle nje umfowethu agcinwe ezitokisini,”  kuphetha uNksz Mkhize. Okhulumela amaphoyisa uCaptain Nqobile Gwala, ukuqinisekisile ukuthi amaphoyisa aKwaMakhutha aphenya icala lokubulala.“Icala lokubulala livulwe KwaMakhutha, ngo-23.30 ngeSonto, kuMusa Avenue, owesilisa oneminyaka engu-39 ubhokodwe ngomkhonto kade exabene nesihlobo sakhe. Uyiswe emtholampilo, wafike washonela khona. Kuboshwe umsolwa oneminyaka engu-47.. Uzovela enkantolo yaseMbumbulu maduze,” kusho uCapt Gwala.",Owesilisa 'ubhokode' umshana ngomkhonto kubangwa ukhiye
"UMISIWE uthishanhloko wesikole saKwaMakhutha esibe ngundabuzekwayo nyakenye ngesikhathi kushona abafundi ababili kugwazana abafundi iMasakhane High.Izolo okhulumela uMnyango wezeMfundo KwaZulu-Natal ukuqinisekisile ukuthi uthishanhloko wakulesi sikole umisiwe emuva kwemizamo yokuthi anikwe incwadi yokumiswa engayamukeli.“Kuyiqiniso ukuthi ngesikhathi enikwa incwadi yokumiswa akazange avume ukuyithatha kodwa yaphinde yathunyelwa kuye nge-email. Ngokwazi kwethu umisiwe,” kusho uMahlambi.Akazange anabe ngesizathu esiholele ekumisweni kukathishanhloko wakulesi sikole esibe nezinkinga eziningi nyakenye.Umthombo waleli phephandaba ocele ukuthi igama lakhe lingadalulwa uthe uthishanhloko uke wanyamalala engatholakali ukuze anikwe incwadi yokummisa.Ngaphandle kokugwazana kwabafundi okwaholela ekutheni kuphazamiseke ukufunda, phambilini kwaba nenkinga yokuqhinqa kothisha abangu-17 emahhovisi oMnyango wezeMfundo eMbumbulu ngoba kuthiwa baxoshwe nguthishanhloko nabazali kwase kufakwa amavolontiya angu-22 ukuze bafundise abafundi bakulesi sikole.Izinkinga zaseMasakhane High zaholela ekutheni umnyango wenze uphenyo ngokwenzeka esikoleni wase uphinde wethula umbiko owaveza ukuthi uyabasusa bonke othisha bakulesi sikole okubalwa kubo nalabo thisha abangu-17 namavolontiya ayeselethiwe.Izolo, uNgqongqoshe wezokuBusa ngokuBambisana neziNdaba zoMdabu KwaZulu-Natal uNkk Nomusa Dube-Ncube uhambele kulesi sikole eyoxoxisana nazo zonke izinhlaka ezithinteka kulolu daba lapho enxuse khona othisha, abazali nesigungu esilawula isikole ukuthi babeke abafundi phambili.Lokhu bekuyingxenye yezinhlelo zikahulumeni wesifundazwe zokubheka ukusebenza kwezikole.UNkk Dube Ncube uzwakalise ukukhathazeka ngokusebenza kwalesi sikole.“Okwenzeke kulesi sikole akufanele kuphinde kwenzeke noma ikuphi. Izikole zethu kufanele zibe yizindawo eziphephile lapho okufundwa khona nsukuzonkeAkufanele izikole zethu zibe yimihhume yezigebengu bese ziphendulwa indawo yempi,” kusho uNkk Dube Ncube.UNksz Lungile Lushaba onguSihlalo wenyunyana yothisha iSadtu esifundeni sase-Andrew Zondo uthe bafisa ukuthi kuqhubeke kulandelwe iziphakamiso ezenziwa nguMnyango wezeMfundo ngodaba lwalesi sikole.",Kumiswe owesikole esixakwe yizinkinga
"BAZIHAMBELA bodwa osaziwayo bakuleli emikhakheni ehlukene njengoba ngoLwesibili ebusuku kumenyezelwe amaciko azoqophisana eminxeni ehlukene emcimbini wezindondo waphesheya kwezilwandle owaziwa ngama-International Achievement Recognition Awards (IARA).Umcimbi uzoba ngoSeptemba 22, eHilton Hotel Canary Wharf, Marsh Wall, eLondon.Osaziwayo bakuleli okukhona kubo uLira, Thuso Mbedu, Bonang Matheba, Cassper Nyovest, Nasty C, Pearl Thusi, Kay Sibiya, Black Coffee, Maps Maponyane noGert Johan Coetzee baqokwe eminxeni ehlukene kulo mcimbi.Ngonyaka odlule umlingisi owazakhela igama ngokuqala ukubonakala elingisa efilimini ethi Tsotsi, uTerry Pheto, wabuya nezindondo ezimbili kulo mcimbi wahlabana ngendondo yeBest Actress neyeBest TV and Drama.Ezinkundleni zokuxhumana belilikhulu isasasa abantu behalalisela amaciko aqokwe emcimbini.UBonang uqokwe eminxeni emibili kulo mcimbi, oweBest TV Presenter noweBest Media Personality.UBonang uzithakasele lezi zindaba wabonga abahleli bomcimbi ngokumqoka eminxeni ehlukene.UKay Sibiya ubonge uNkulunkulu ngokuqokwa kulo mcimbi wathi lokho kusho lukhulu kuye.UPeal Thusi naye uqokwe eminxeni emibili okukhona kuwo oweBest Actress noweBest International Actress ngendawo ayeyilingisa emdlalweni wase-USA iQuantico.UPearl ubonge abantu bakuleli abese beqalile izolo ukumvotela.Eminye iminxa imi kanje:BEST YOUNG ACTRESSNathalie Emmanuel (Fast & Furious 8)Thuso Mbedu (Shuga)Stefanie Martini (Prime Suspect)Zynelluh Zuh (Deranged)Regina Daniels (Land of Slaves)Emily Irene VanCamp (The Resident)Sophie Austin (Moving On)Kate Davies Speak (Knights of the Damned)BEST MALE ARTISTLouis Tomilinson, DavidoMichael Dappah, Peter Okoye Mr PBread Boi, Ihab Amir, Sheku Kanneh-MasonGeorge EzraBEST INTERNATIONAL FEMALE ARTISTJustine Skype, Souhila Ben Lachhab, NiniolaSalma Rachid, Lira, Angeline QuintoMzvee, Angun",Kuqokwe abakuleli kowaphesheya
"MINENHLE MKHIZE noMTHOKOZISI MNCUSENIU MGADLI weKaizer Chiefs uMatthew Rusike akaziboni enengcindezi yokwenza imilingo egilwe abadlali baseZimbabwe abebegijima kuMakhosi eminyakeni eyedlule.Kusihlwa ngo-7.30, e-FNB Stadium, iChiefs izodudulana ne-Ajax Cape Town emdlalweni we-Absa Premiership. Ngemuva kwalo mdlalo Amakhosi azodudulana ne-Orlando Pirates ngoMgqibelo ngo-3.30 ntambama eFNB.URusike uyazitamuzela ngesikimu kuChiefs kusukela kuhambe umkhaya wakhe uKingston Nkhatha obeyithemba lomqeqeshi weZimpofana uStuart Baxter.IChiefs yaziwa ngokulanda ukhilimu wabadlali abadabuka eZimbabwe. Kubadlali baseZimbabwe asebeke bagqoka imibala yeChiefs ngempumelelo kukhona noKnowledge Musona ongalibheki ipali.Ngo-2010/2011 uMusona wagila izimanga kuPremier Soccer League (PSL) eqobela enethini amagoli angu-15 emidlalweni engu-29 yeligi okwenza wakhala wemuka nomklomelo womdlali oshaye amagoli amaningi.Ngesizini edlule uMusona ubebolekiswe kuChiefs yiTSG Hoffenhiem yaseGermany abegijima kuyona. Kuleli qembu ufike wahlabana ngomklomelo womdlali oshaye amagoli amaningi ngangu-15 kuyo yonke imiqhudelwano.“Anginayo ingcindezi yokulandela ezinyathelweni zikaNkhatha, Musona noma uNengomasha (Tinashe). Mina ngingomunye umdlali ohlukile kunabo ngoba izindlela zethu zokudlala azifani. Inselelo enginayo eyokuzakhela elami igama kuChiefs hhayi ukuthi ngizifakele ingcindezi yokuthi ngifuna ukulandela abakhaya bami abagila izimanga kuChiefs ngezikhathi zabo. UNkhatha ubengumdlali obalulekile eqenjini kodwa ukuhamba kwakhe akusho ukuthi iChiefs isiphelile. UNkhatha akayona iChiefs,” kusho uRusike.UNengomasha, owayeyibamba enkabeni yenkundla kuMakhosi, udlale iminyaka engu-10 kuChiefs. Ngo-2003/2004 waqokwa njengomdlali ovelele kuPSL ngemuva kokusiza iChiefs ukuthi ikhale yemuke nesicoco seligi.“Into eza phambili kimina yiqembu. Ukuthi ngubani odlalayo noma ngubani oshaya amagoli yinto engangikhathazi. Okuhle wukuthi bonke abadlali bayawashaya amagoli,” kusho uRusike.“Indaba yomdlalo wabakhaya yinto engekho emiqondweni yethu ngoba amaphuzu esizowalwela kuPirates ngoMgqibelo amaphuzu afana nesizowadlalela uma sesibhekene ne-Ajax kusasa (namuhla). Kufanele siyinikeze inhlonipho eyifanele ngoba iyiqembu eliyingozi. Nathi sifuna ukufika kuwona umdlalo wabakhaya sigcwele ukuzethemba. Asifuni ukufika kowabakhaya imimoya iphansi,” kusho uRusike.Lo mdlali ukhuluma kanjena nje, omunye wabagadli abanikwe ithuba nguRoger de Sa, u-Erwin Isaacs uthe ubona ithuba elikahle lokuthi baphoxe iChiefs.“Asikho isikhathi esingcono sokudlala nabo njengalesi. Babukeka sengathi bayasindelwa njengoba bengakanqobi kulo nyaka kweyeligi. Uma siliyeka leli thuba ngeke siphinde silithole elinye,” usho kanje lo mdlali othi ukuba kuya ngaye ngabe ngeke aphinde adlalele iqembu laseGoli ngoba leli dolobha liyamphika.Imidlalo ye-Absa Premiership:Namuhla: Kaizer Chiefs vs Ajax Cape Town (FNB Stadium, 7.30pm); Free State Stars vs Orlando Pirates (Charles Mopeli Stadium, 7.30pm); Chippa United vs Polokwane City (Nelson Mandela Bay Stadium, 7.30pm).NgoLwesihlanu: Bidvest Wits v Bloemfontein Celtic (Bidvest Stadium, 8pm)NgoMgqibelo: Kaizer Chiefs v Orlando Pirates (FNB Stadium, 3.30pm), SuperSport United v Ajax Cape Town (Peter Mokaba Stadium, 6pm), Free State Stars v Mamelodi Sundowns (Charles Mopeli Stadium, 8.15pm), Black Aces v AmaZulu (Mbombela Stadium, 8.15pm)NgeSonto: University of Pretoria v Maritzburg United (Tuks Stadium, 3.30pm), Platinum Stars v Moroka Swallows (Royal Bafokeng Stadium, 3.30pm)",Anginayo ingcindezi kuKaizer Chiefs - Rusike
"FANELESIBONGE BENGUUHANJELWE izinhlanga ezihlukene umcimbi wokugubha usuku lokuzalwa lukamrepha waKwaMashu, uZakwe, obuse-Empyre Night Club, eThekwini, ngoMgqibelo ebusuku.UNtokozo, odume kakhulu ngesibongo sakhe uZakwe ubegubha usuku lwakhe lokuzalwa ehlanganisa iminyaka engu-26. UZakwe, owaduma ngezingoma okubalwa kuzo ezithi 
Bathi Ngiyachoma nethi 
Isukile urepha ngesiZulu ezingomeni zakhe eziningi kodwa ephathini yakhe bekukhona ngisho namaNdiya.Abedansa ngathi awanamathambo futhi abebukeka emjabulela uZakwe njengoba ethe eyongena esteji kwaba khona ashaya amakhwela.Uma ungena ubungazitshela ukuthi abantu bayidlanzana kanti iningi labo beligcwele phezulu kwazise le kilabhu inezindawo zokudansa ezimbili. UNgane, osebenza noZakwe ubalandile phezulu kwagcwala ezansi.Umphathi wohlelo osakaza uhlelo lwasemini phakathi nesonto kwiGagasi FM, uMzokoloko, ubize uZakwe esteji ukuba azosika ikhekhe.Ngemuva kokusikwa kwekhekhe umnikeze isipho sezicathulo iCarvella. UZakwe akahlukani nezicathulo zalolu hlobo njengoba kuphi nakuphi lapho ecula khona usuke edlubhe zona.Kulo mcimbi bekunandisa uDJ Le Soul, Mzulu, Duncan, Ngane nabanye abaningi. Ngokusho kwezikhangiso bekuthiwa kuzoba khona neBig NUZ, Professor, DJ Tira kodwa ithimba le
Solezwe lize lahamba bengabonwa nangokhalo.",Izinhlanga ezahlukene emcimbini womrepha wodumo
"SELUQALILE uhlelo lokukhishwa kwamakhadi amasha okuhola eSouth African Social Security Agency (Sassa). Owezokuxhumana kwaSassa KwaZulu-Natal, uMnuz Mbizeni Mdlalose, izolo uthe lokhu kusenzeka ezikhungweni zokuhola kuphela.“Amakhadi amasha aseqalile ukukhishwa kodwa amadala asazoqhubeka asebenze nawo. Amakhadi amasha asatholakala ezikhungweni zakwaSassa kuphela okwamanje kodwa ngokuhamba kwesikhathi azobakhona nakwezinye izindawo okuholelwa kuzo,” usho kanje.Ukwethulwa kwamakhadi amasha okuholela imali yempesheni ngenye yezinguquko zakamuva zakwaSassa ngemuva kokunqanyulwa kobudlelwane bayo nenkampani iCash Paymaster Services.Inhloko yezokuxhumana kwaSassa, uMnuz Paseka Letsatsi, ngesikhathi ibhalela iphephandaba eliwuzakwabo weSolezwe, iSunday Tribune, ithe enye yezinkinga abafuna ukuziqeda ngamakhadi amasha ukuthathwa kwemali yabahola izibonelelo zikahulumeni.Imali ebithathwa bekuthiwa eye-airtime, omasingcwabisane, ugesi nokunye.“Ngokomthetho u-26 A weSocial Assistance Act, ukuthathwa kwemali okuvumelekile okuthinta umasingcwabisane futhi nakhona akumele kudlule ku-10% wemali yesibonelelo,” usho kanje.Uveze ukuthi bathole ukuthi kwezinye izindawo amakhadi akwaSassa abesebanjwa omashonisa njengendlela yokubophezela abakweletayo ukuthi bakhokhe, beyalelwa ukuthi bashiye ikhadi nenombolo eyimfihlo yokukhipha imali.Uthe kuleli khadi elisha, elikhishwa yiSouth African Post Office, imali ngeke isathathwa ngezindlela ezingekho emthethweni.Ngaphezu kwalokho abahola ngekhadi elisha bazokwazi ukukhipha imali mahhala kathathu ezindaweni ezisebenzisana neSassa. Bazoyikhipha mahhala kanye eposini.Uhlelo lokushintsha amakhadi luzoqhubeka kuze kube uSepthemba nonyaka.Kukhishwa lawa makhadi nje izolo kuqale isiteleka sabasebenzi abangaphansi kwenyunyana iPublic Servants Association (iPSA), bakwaSassa abafuna ukunyuselwa umholo.UMdlalose uthe lesi siteleka ngeke sikuthikameza ukusebenza emahhovisi abo.",Sekuqalile ukukhishwa kwamakhadi amasha okuhola
"UZUZE okuhle okuphindiwe umshayeli wetekisi obezifundisa ngomholo wokulayisha abantu ebasusa e-Ivory Park ebayisa eSunninghill eGoli. Ngokombiko weSowetan, usoseshini okusebenza kuwo uMnuz Nkazimulo Khumalo (28) i-Ivory Park Taxi Association (IPTA) unqume ukumbuyisela sonke isamba sika-R52 500 asisebenzise efundela ubuthishela. Okukhuthaze lo soseshini ukuthi wenze lokhu ukuba yisibonelo esihle kukaKhumalo kozakwabo nokuthi akazange acele sizo yize azi ukuthi usoseshini wakhe usiza abafundi abaningi baseTembisa lapho ahlala khona. USihlalo we-IPTA uMnuz Buti Mkonza uthe kuyamjabulisa ukubona abashayeli bamatekisi benza umsebenzi oncomekayo. ""Ingihlaba umxhwele indlela ayithathele phezulu ngayo imfundo yakhe,"" kusho uMkonza. Iphephandaba elinguzakwabo weSolezwe, iThe Star, ngoLwesibili libike ukuthi ngemuva kokuphothula umatric ngo-2010, uKhumalo wanquma ukuba umshayeli wetekisi ngoba ehlulekile ukuthola uxhaso lwezimali zokufunda. Abagibeli bakhe bebemgqugquzela ukuthi angalalilahli iphupho lakhe lokuthola imfundo yasenyuvesi. Ubhalise e-University of South Africa (UNISA) ngo-2015 wagqoka ijazi lakhe lobuthishela ngesonto eledlule. ""Bengimcane kunabo bonke erenki yamatekisi abantu behleli bengibuza ukuthi kungani ngishayela amatekisi ngimncane kangaka engabe ngiyafunda. Bebehleli bengitshela ngokubaluleka kwemfundo. Ngase nginquma ukugcina imali yokufunda ngabhalisa e-UNISA,"" kusho uKhumalo. UKhumalo uthe ubehola uR700 ngesonto ekhokha uR2000 wokufunda ngenyanga. Noma ubezimisele emsebenzini wakhe wesikole, uKhumalo uthe bekunzima ukukwenza kokubili. ""Bekudingeka ngivuke ngo-3 ekuseni ngiye erenki. Emuva kokwehlisa abagibeli bengiphuthuma emtapweni wolwazi ngesikhathi itekisi likulayini wokulayisha. Abaqaphi bolayini bebengifonela uma sekuyithuba lami lokulayisha,"" kusho yena. UKhumalo uthe okwamanje usafuna umsebenzi. Angafundisa izibalo, isiZulu, iLife Orientation kanye neSocial Science. UKhumalo uhlala nonina ongasebenzi nezingane zakubo ezintathu ezifunda enyuvesi ngemifundaze. Njengoba iNingizimu Afrika ihlaselwe ukwenyuka kokwentuleka kwamathuba emisebenzi, uKhumalo usakholelwa wukuthi kube ngcono athole imfundo ukuze uma amathuba eqhamuka amufice evivile. ""Abantu abanini abasha bacabanga ukuthi imfundo kayisho lutho, kodwa eqinisweni awazi ukuthi ithuba lakho liyoqhamuka nini. Kungcono ukuhlala ulindele kunokudembesela uhlale ekhaya ungenzi lutho,"" kusho uKhumalo. ",Usoseshini ukhokhele izindleko zeziqu ezitholwe umshayeli wetekisi
"KUWUSHUBELE umndeni wakwaGupta njengoba oKlebe bewuphenya ngezinsolo zokuthinteka ekulawulweni kombuso yidlanzana.I-Independent Communications Authority of South Africa (Icasa) ikuqinisekisile ukuthi izophenya iMultiChoice ngezinsolo zomgwazo kaR100 million neSABC ngezinhlelo ze-digital migration.IMultiChoice ephethe iDStv neM-Net isolwa ngokukhokhela isiteshi sezindaba i-ANN7 eyayiphethwe ngabakwaGupta uR25 million. Isolwa ngokunyusa inkokhelo ye-ANN7 isuka kuR50 million iya kuR141 million ukuze ibe nezwi uma uhulumeni esekhiqiza amabhokisi acacisa isithombe kwithelevishini.I-DA ifake isikhalo kwi-Icasa icela ukuthi kuphenywe ngemali ekhokhwa yiMultiChoice eziteshini zezindaba.UMnuz Paseka Maleka, obhekele ezokuxhumana e-Icasa uvumile ukuthibayaphenya.“I-Icasa idlulisele lolu daba ophikweni lwayo olubhekele ukusebenza kweziteshi zokusakaza. Kuzothi uma sesiluqedile uphenyo sikhulume neDA ngokwenzekayo,” kusho uMaleka.UNksz Phumzile van Damme, okhulumela iDA, uthe bayakujabulela ukuthi i-Icasa izophenya ngoba abantu baseNingizimu Afrika kufanele bazi ukuthi imali eyakhokhwa yaphuma ngokusemthethweni yini.“Izinkampani ezifana neMultiChoice kufanele zinikezwe ithuba lokudala imisebenzi kodwa lokho akusho ukuthi aziphule umthetho. Kufanele zincintisane kahle nezinye. Ayikho inkampani esiyilwelayo kodwa kufanele sisukume uma kukhona abaphula umthetho,” kusho uNksz van Damme.UMnuz Kaizer Kganyago okhulumela iSABC uthe akazi lutho ngalolu phenyo.“Uphenyo luthinta iMultiChoice kodwa uma bedinga okuthile kithina sizobasiza,” kusho uKganyago.I-New Age ephethwe yi-Infinity Media enamasheya amaningi kwi-ANN7 neTNA Holdings nayo izophenywa njengoba kunekhomishini ezophenya ngokulawulwa kombuso yidlanzana.UNkk Maritjie Groenewald, oyiNhloko yezokuxhumana kwaMultiChoice akayiphendulanga imibuzo ye-Independent Media eshicilela Isolezwe. UMnuz Mzwanele Manyi owathenga i-ANN7 neNew Age kwabakwaGupta esebenzisa uhlelo lokubolekwa imali abantu abakudayiselayo, akakaze ayiphendule imibuzo ye-Independent Media kusukela ezinyangeni ezinhlanu ezedlule.",I-Icasa izophenya iMultiChoice ngezomgwazo
"ABELAPHI bendabuko bathi kungcono ukube balalelwa kwasekuqaleni uma bethi amakhambi esintu angasiza kwiCoronavirus.Basho kanjena-nje inhlangano yezempilo emhlabeni, iWorld Health Organisation (WHO), ngempelasonto ikuvumele ukuthi amakhambi esintu ahlolwe ukuthi aphephile yini ukuthi angasetshenziselwa ukwelapha iCovid-19.UMengameli weKZN Traditional Healers Association, uMnuz Sazi Mhlongo uthe: “ IsiZulu sithi elempofana libonwa kamuva. Sasivele sishilo ukuthi amakhambi esintu afana nomhlonyane ayawelapha umkhuhlane futhi siyakholwa wukuthi nawo lo mkhuhlane ayawelapha, kwazitshwa, kwakhulunywa ngokuthi kumele kube nocwaningo kodwa nalo lolo cwaningo lwangenziwa. Ngesikhathi sikusho lokhu leli gciwane lalisadlange kakhulu phesheya, laze lafika nakuleli labulala.“Ukube amakhambi avele asetshenziswa ngabe bambalwa abashonile. Abelaphi bendabuko bayazi ukuthi amakhambi axutshwa kanjani ukwelapha imikhuhlane,” kusho yena.Uqhube wathi uyajabula ukuthi ekugcineni iWHO isize yakuvumela ukuthi amakhambi esintu ahlolwe.“Uma esehloliwe lawo makhambi kwatholakala ukuthi ayasebenza angabe esephenduka awabathize ngoba ngawethu. Thina siwasebenzisa ngendlela yethu yase-Afrika. Besivele siwasebenzisa futhi sizoqhubeka,” kusho yenaUSolwazi Nceba Gqaleni waseDurban University of Technology owungoti wamakhambi, uthe isinyathelo seWHO sihle, sizophendla indlela yokuthi amakhambi esintu ahlolwe kusetshenziswa imigudu ekhona ukuze kuphenduleke imbibuzo ebiba khona mayelana nawo.USolwazi Mahmoud Soliman owusokhemisi futhi owenza ucwaningo ngamakhambi esintu e-UKZN, uthe kuyinto enhle ukuthi amakhambi esintu aziwe umhlaba wonke.“Asidingi ukuvunyelwa ukuthi sihlole amakhambi esintu, esikudingayo wukuthi kwaziwe ukuthi nawo angaba yisixazululo sokulwa nezifo. Uma lokho sekwaziwa, kuzoba lula ukuthi kutshalwe imali uma ehlolwa,” kusho yena.",Injabulo kuhlolwa amakhambi esintu
"MHLELI: Ifike yedlula iVodacom Durban July (VDJ). Kuhle ukubona isizwe esimnyama sizicika ngezibiliboco, utshwala obuphambili, umculo, ukugembula nengqephu.Okubuhlungu kakhulu ngukuthi okuyibona bantu abenze imali ngale VDJ ozindlebezikhanya ilanga.Kanjani na? Yibo abanamahhashi abegadulisana laphaya. Bazihlomulele ngezigidi. Thina ndlu emnyama sisele nezikweletu nje kuphela. Siyaphi na kwiVDJ uma singenandaba namahhashi? Yingoba sifuna ukubukwa ukuze abantu bacabange ukuthi sinemali.Ukube iVDJ iwumqondo wabantu abamnyama ngabe akugcwali kanje. Buza noma ngubani usomabhizinisi onemali ukuthi kunzima kangani ukuthenga ihhashi lomjaho.Ngaphandle kokubiza ngendlela exakile yimakethe okusazoba neminyaka eminingi iphethwe abebala elimhlophe. Ikhona nengcosana yabomdabu baseNdiya. Thina bantu siyathanda ukuzihlanganisa nezinto esifuna ukuthi zisiveze njengabantu abanemali ikakhulu uma kunomlungu phakathi.Ngibashayela ihlombe abantu abasuke beye kwiVDJ beyokwenza imali. OMax Mqadi weMax’s Lifestyle noMjay Zama waseYadini badinga ukushayelwa ihlombe ngokukwazi ukwenza imali ngale mpelasonto ehlomulisa abelungu ngemali yabantu abamnyama.Notha kaGadlakwabo PhungulaEMNINI",[IMIBONO] Ngabelungu abenze imali ngale VDJ
"MHLELI: Kwelakho elidume emagunjini onke kwelaMthaniya ngivumele ngicobhoze lolu siba ngizwakalise ilaka lami ngezenzo ezenziwa emaphoyiseni enza umsebenzi obucayi.Okokuqala nje ngabe uMthethosisekelo uwakhiphela ngaphandle yini wona njengoba ngazi ukuthi umuntu uma onile uyaboshwa aziphendulele ngasuke ekwenzile. Ubani onelungelo lokubulala omunye umuntu ngaloluya hlobo ekubulawe ngalo abantu esibabiza ngabenza umsebenzi obucayi badutshulwe babulawe kuhle kwezinja? Uhulumeni uye okhuthaza umphakathi ukuthi uyeke ukubulala amaphoyisa kodwa yena ukhipha izinkabi zakhe ziqhobozele ozakwabo.Akukhona okokuqala uNgqongqoshe wamaPhoyisa uMnuz Bheki Cele (osesithombeni) nosigaxamabhande behlukanisa umbutho phakathi. Baqale banyusela izingane zobhululu babo ezikhundleni zibe ziphuma ekolishi kwasala amaphoyisa aneminyaka evile kwelishumi egida ndawonye.Iphi imiphumela yekhomishini eyajutshwa, ayiveli ngani kwithelevishini njenganalaba abebedla imali yabakhokhi bentela?Uthini uMthethosisekelo ngokukhishwa kwezithombe ezinyantisa igazi kanje zabantu enithi benza umsebenzi obucayi.Iphoyisa lithwele kanzima. Ingozi yemoto yilona, ozilengisile yilo, kuhlinzwa isidumbu yilo bese livika nomqashi ophethe inkemba ebhekise kulo. Angiyiphathi eyomphakathi othi ungaphuza ulibize ngazo zonke izinhlamba.Hhayi bo lo mlilo othelwa upharafini uzocishwa kanjani uma usubhebhetheka?Mkhonzeni kaMzondeni BhebhuKhenana, Bulwer",Athwele kanzima amaphoyisa bakwethu
"KUSOLWA ingxabano yomakhelwane ngokudutshulwa kushone owesilisa eWaterloo, eVerulam, ngoMgqibelo entathakusa.Ngokombiko wesitatimende senkampani yonogada iReaction Unit South Africa (Rusa), umufi ubeyolanda imoto yomkakhe ekhalakathele emzini womsolwa kuCrocodile Road.Kuthiwa inkosikazi kamufi ibijikisa imoto yayo iHyundai i20 endleleni engenela kwayo kanti izoyiphunyuka yayokhalakathela kamakhelwane phezu kwemoto kamsolwa.Ngalesi sikhathi kuthiwa umsolwa ube esesebenzisa izimoto zakhe ezimbili evimbela imoto yenkosikazi kamufi ukuba isuswe egcekeni lakhe kuze kube kulungiswa indaba yamademeshe.“Umufi ufike ehamba ngemoto yakhe iMahindra Bolero wabe eseyalela ukuba kususwe izimoto ezivimbe imoto yomkakhe ukuze itakulwe. Kube sekuqubuka ingxabano phakathi kwabo okuphethe ngokuthi umsolwa adonse isibhamu adubule umufi esifubeni,” kusho iRusa.Kuthiwa umsolwa ubikele amaphoyisa ukuthi udubule umufi ngenhloso yokuzivikela ngoba ubefuna ukumgwaza ngommese. Kodwa kuthiwa akutholwanga mmese endaweni yesigameko.Umsolwa uboshiwe kwathathwa nesibhamu sakhe i-9mm esisemthethweni.Okhulumela amaphoyisa KwaZulu-Natal, uColonel Thembeka Mbele, usiqinisekisile lesi sigameko.UColonel Mbele uthe amaphoyisa aphenya icala lokubulala kanti umsolwa kulindeleke avele enkantolo maduze.",Isidumbu kuxabana abakhelene
"INHLANZI ishelwe amanzi kubalisa ababili ababoshelwe ukweba amakhebuli kagesi emzileni wesitimela eJacobs, eThekwini.Laba basolwa babonwe amaphoyisa abesebenza nezinye izinhlaka zezokuphepha abezulazula ngasemzileni wesitimela ngezinyawo eqaphe ubugebengu ngoMsombuluko.La madoda aneminyaka engu-27 no-28, abonwe egaxe izikhwama emhlane nokuthe uma emiswa eseshwa, kwavundululwa inqwaba yamakhebuli. Isisindo sawo singu-20kg.Okhulumela amaphoyisa KwaZulu-Natal, uColonel Thembeka Mbele, uthe abasolwa bahlulekile ukuchazela amaphoyisa ukuthi bawathathephi amakhebuli? Babe sebekhalelwa amasongo kaSigonyela.Baboshwe base begqunywa esiteshini samaphoyisa eWentworth babekwa icala lokutholakala nempahla okusolakala ukuthi yebiwe.“Amaphoyisa azoqhubeka abheke abasolwa ukuthi abathinteki yini kwamanye amacala okweba amakhebuli namanye amacala eWentworth,” kusho uCol Mbele.Bekulindeleke ukuthi abasolwa bavele eNkantolo yeMantshi eWentworth izolo.",Kuboshwe 'abantshontshe' amakhebuli kagesi
"LUNGILE MAJOKAKaizer Chiefs (0) 2 Golden Arrows (0) 0UKUNQOBA kweKaizer Chiefs ihlula iLamontville Golden Arrows kulo mdlalo obuseFNB Stadium izolo ebusuku kunike isithombe sokuthi nayo ayizimisele ngokunikela ngesicoco se-Absa Premiership ezimbangini zayo ezinkulu kule sizini, iMamelodi Sundowns.Lo mphumela kufanele ukuthi ube yimpendulo kuPitso Mosimane okusho ngeqholo ngempelasonto edlule ukuthi “noma ubani ozonqoba (iligi) uzobe eyisebenzele, ngeke simnike ngesoso lesiliva”. Wayekhuluma ngemuva kokulingana ngamaphuzu angu-49 neChiefs ezakhe zihlule i-University of Pretoria.Amagoli ka-Eric Mathoho noKingston Nkhatha ngemizuzu ka- 53 no-69 asho ukuthi umdlalo olindelwe ngabaningi wangempelasonto phakathi kweChiefs neSundowns uzofika zombili izinhlangothi zazi ukuthi kusezandleni zazo ukucacisa ukuthi ngubani ozimisele ngokuhlwitha isicoco seligi, osushubile umbango waso.Ukunqoba kweChiefs ngoMgqibelo kuzoyenza ibe negebe ingagudluki esicongweni. Uma ezikaMosimane ziyifaka induku, lezi zinkunzi zizoqhubeka nokududulana ngamaphuzu alinganayo, nokho iChiefs izobe ingemuva ngomdlalo owodwa.Ukubuyela emdlalweni wayizolo, iChiefs igange ngomdlalo esiwombeni sokuqala. Phezu kokuzenzela ngebhola, awekho amathuba anyusa amaphaphu akhiwe yiqembu laseNaturena.EzikaStuart Baxter beziwulawula ngendlela ezithanda ngayo umdlalo kodwa uma sezifike ebhokisini beziwenza ube lula umsebenzi wokuvimba ku-Arrows, ngoba amaphasi azo abengashayi emhloleni. Empeleni siphelile isiwombe sokuqala unozinti wezivakashi u-Arthur Bartman engazange avimbe ibhola elinzima elithunyelwe yiChiefs.Abafana Bes’thende kucacile ukuthi yize beyibambe emsileni kodwa abajahile ukuthola amagoli angabanika amaphuzu amathathu njengoba bebesabenzisa iqhinga lokuhlasela ngokuzumisa nokho nakho okungazange kwenzeke, kuze kwayiwa kophunyulwa unozinti weChiefs, uBrilliant Khuzwayo efana nesibukeli enkundleni.Kufanele ukuthi kumchazile umqeqeshi we-Arrows, uShaun Bartlett ukushintsha komdlalo zibambene ngeqanda kwazise ukuvezile ekhuluma kuthelevishini ngaphambi kokuqala komdlalo ukuthi iphuzu elilodwa liyobe lanele. Ubenethemba lokuthi luzobuyisa ukuzethemba kwezakhe ezisanqobe umdlalo owodwa emzuliswaneni wesibili kuligi.Lahlula iPolokwane City ngo 3-2 ngemuva kwalokhu selishaywe imidlalo eyisithupha kulandelana.Imiphumela ye-Absa PremiershipKaizer Chiefs 2-0 Golden Arrows, Orlando Pirates 0-1 MP Black Aces, SuperSport United 1-3 Maritzburg UnitedUmphumela weNFDFC Cape Towns 4-3 Sivutsa FC",IChiefs nenselelo kwiSundowns
"Chippa United (0) 0- (0) 1 Kaizer ChiefsKUBHEKWE isinqumo seKaizer Chiefs ngabadlali abaziqeqesha nayo ngemuva kokuthi singaphumelelanga isicelo ebisifake kwiCourt of Arbitration for Sport (CAS) evune eseFifa ngesijeziso sokuthi ingasayinisi abadlali amawindi amabili.IChiefs, ehlule iChippa United emdlalweni weDSTV Premiership, eNelson Mandela Bay izolo, ingene enkundleni isikuqinisekisile ukuthi iCAS iyichithile imizamo yayo yokuphikisa isinqumo seFifa. ICAS ibikade isikhiphe isitatimende ngesinqumo sayo. Amakhosi alahlwa yicala lokusayinisa umdlali u-Andriamirado “Dax” Andrianarimanana waseMadagascar.Iqembu lakhe iFosa Juniors lifake isimangalo lithi unenkontileka nalo ngakho kufanele iChiefs ikhokhe uma imfuna kodwa yena ubelokhu ekuphika lokho. UDax sewasidonsa isigwebo sezinyanga ezine. Osekusele wukuthi iChiefs icacise ngabadlali abaziqeqesha nayo ngethemba lokuthi izovunwa yiCAS bese iyabasayinisa.Laba badlali nguSifiso Hlanti, Phathutshedzo Nange nonozinti uBrandon Petersen bonke abasuka kwiBidvest Wits. Iwindi lokuqala lesigwebo lizophela ngenyanga ezayo. Elesibili lizoba ngoFebhuwari wonyaka ozayo. Uma iChiefs iqoka ukubagcina laba badlali, izokwazi ukubasayinisa ngoMashi ngoba alibavaleli iwindi kwazise abanalo iqembu.Ngaphambi komdlalo wayizolo, umqeqeshi uGavin Hunt uthe uzolinda iqembu liphawule ngokuchithwa kwabo yiCAS. Izolo, iChiefs iqale umdlalo ngegiya eliphezulu, ikhombisa ukuba yingozi uma ihlasela kodwa kungekho okukhathaza unozinti weChippa uVeli Mothwa. Nokho kusheshe kwashintsha lokho. Ngomzuzu ka-24 ibhola ebelikade lingqofwe nguLeonardo Castro lishaye ipali kukade kuyi-free-kick kaKhama Billiat.Emuva kwemizuzu eyisikhombisa kuphindile lokho i-free kick kaLebo Manyama ishaya ipali ibuyela enkundleni. Amakhosi aqhubekile nokulwa. Ngomzuzu ka-39 iChippa iphinde yaphuma emlonyeni wengwenya ngesikhathi ibhola likaBilliat lishaya ipali.Esiwombeni sesibili iChiefs ibuye ngomfutho ofanayo kodwa ihluleka isifike phambili. Emuva kokuhlulwa yinqwaba yamathuba, igcine ilitholile igoli ngomkhonto ogwaze ekhaya kaGregory Damons oqobele ngakubo ibhola eligotshwe nguManyama kwesokudla ngomzuzu ka-77.Komunye umdlalo wePremiership, iBaroka ihlule iBlack Leopards 3-1.ZAKHELE XABAIlog yeDstv PremiershipAmaqembuPWDLFAPtsBaroka2200526Sundowns1100303SuperSport1100203Chiefs2101133AmaZulu1010111Celtic1010111CPT City1010111Arrows1010111Pirates1010111Stellenbosch1010111Swallows1010111TS Galaxy1010111Tshakhuma1010111Chippa2011121Maritzburg1001120Leopards2002150",Kulindeleke iChiefs icacise ngabadlali abaziqeqesha nayo
"NJENGOBA esebuyela kwiGenerations:The Legacy, umlingisi uChi Mhende, uthi ababukeli abalindele ukuconsa amathe ngoba bazobona izigcawu ezizosusa okukhulu ukukhuluma.UChi, olingisa indawo kaWandile ‘Wandi’ Radebe, uthe njengamanje umatasatasa nokuqopha lezo ziqephu ezizojulukisa abantu abaningi yize engafunanga ukuzichaza.“Abantu abagqolozele lo mdlalo.”Lo mlingisi odabuka eZimbabwe uke wathi khumu kwiGenerations, esakazwa kuSABC 1 phakathi nezinsuku, njengoba ebesagxile emdlalweni weshashalazi osihloko sithi Chasing Chairs.Ukulingisa kwiChasing Chairs kumenze waqokwa emqhudelwaneni wezindondo wababambe iqhaza emidlalweni yeshashalazi, ama-14th Naledi Theatre Awards, aqhathwe kuwo noMasasa Mbangeni, Ameera Patel, Jennifer Steyn noVanessa Cooke kwiBest Performance in a Play: Female. UChi uqokwe ngendawo kaKat abeyilingisa kwiChasing Chairs.UChi uthe kumenze wahambela phezulu ukubungazwa ngomsebenzi wezobuciko awuthandayo.“Ukuthi ukhona yini engimsabayo yigama elishaya eceleni. Ngiqhathwe nezingadlangadla, abantu besifazane abangicijayo. Njengomlingisi osemusha, ngiyaziqhenya kakhulu ngokuba seqoqweni elilodwa nalezi zinkakha.”Abanye abalingisi abaqokwe kumaNaledi ngoMbongeni Ngema, Nondumiso Tembe, Andile Gumbi, Velephi Mnisi, Nompumelelo Gumede, Noxolo Dlamini, Kanyi Nokwe, Gregory Maqoma, Todd Matshikiza, Camilla Waldman, Mncedisi Shabangu, John Lata,Valephi Mnisi, Bianca le Grange, Lerato Mvelase, Mpho Osei-Tutu, Lindani Nkosi, Warren Masemola, Sello Maake kaNcube.UChi waba ngumlingisi wokuqala wesifazane ukudlala indawo yomuntu wesilisa ekubeni yena engumuntu wesifazane kangangoba wagcina eseguqulwa ubulili.Le ntokazi idabuka eZimbabwe kodwa yenze izifundo zeBA in Live Perfomance esikhungweni semfundo ephakeme sakuleli i-AFDA Cape Town ngo-2006 ngaphambi kokulingisa emidlalweni nasemafilimini.Emidlalweni yethelevishini abonakale kuyo kukhona iStokvel, Mad Dogs, Homeland, Jamillah and Aladdin neDominion.Ngo-2014 uChi ulingisa efilimini yamahlaya ethi Love The One You Love futhi waphumelela indondo yeBest Actress kwiDurban Film International Festival.",Kuzosuka ukukhuluma kujuluke abantu eziqeshini zeGenerations
"UNOBHALA  Jikelele we-ANC uMnuz Ace Magashule uthe indodana yakhe ayithinteki ndawo ezinsolweni zenkohlakalo ephathelene nomndeni wakwaGupta eFree State. UMagashule ubebuzwa wugalagala lwentatheli yakwaNews 24, uNksz Mahlatse Gallens ngodaba lwaleli pulazi esithangami nabezindaba eLuthuli House izolo.Ngokwama-emails aputshukile, indodana kaMagashule, uMnuz Gift Magashule isisebenzele umndeni wakwaGupta iminyaka eyisikhombisa njengoba yaqala ukuwusebenzela ngo-2010 ngesikhathi eyi-consultant yalo mndeni. Umndeni wakwaGupta usolwa ngokusebenzisana nendodana kaMagashule nekaZuma ukuze uthole amathenda kuhulumeni. ""Indodana yami isebenzela umndeni wakwaGupta, akukaze kufihlwe lokho. Ngibe wuNdunankulu waseFree State isivele isebenzela abakwaGupta, ngisho nani zintatheli benikwazi lokho. Ayithinteki nakancane odabeni lwepulazi lobisi eliseVrede. Asilinde umthetho uthathe indawo yawo ngodaba lwenkohlakalo yepulazi laseVrede,"" kusho uMagashule. Uthe kuyaziwa ukuthi wonke umuntu umsulwa kuze kube inkantolo imlahla ngecala elithile. ""Njengoba siphakamise ukuthi sizolwa nenkohlakalo, siyalwa nayo.  Sithi umthetho kufanele uthathe indawo yawo epulazini laseVrede nakwezinye izigameko ezithinta inkohlakalo,"" kusho uMagashule. UMagashule noNgqongqoshe wezokuMbiwaphansi uMnuz Mosebenzi Zwane amagama abo ayavela odabeni lokukhishwa kwezigidi zemali yasepulazini eyanikwa abakwaGupta. UZwane ngaleso sikhathi wabe enguNgqongqoshe wezoLimo.Kuthiwa bathembisa abasepulazini ukuthi bazobanika amasheya.Ethula inkulumo yakhe kwabezindaba uMagashule, uthe i-Lekgtotla yabo idingide izihloko eziyisithupha kubalwa ezemfundo, umhlaba, ezolimo, ukuvuselela umnotho, ezempilo nobumbano.""I-Lekgotla ivumelane ngokuthi zonke izinqumo ezithathwe engqungqutheleni kazwelonke ye-ANC ebiseNasrec eGoli ukuthi kumele kwenziwe isiqiniseko sokuthi ziyalandelwa,"" kusho uMagashule.",UMagashule uthi ayithinteki indodana yakhe kwinkohlakalo ethinta ipulazi lakwaGupta
"KUKHALWA ngezehlakalo zokudlwengulwa kwezalukazi okuthiwa zidlangile eHarding okuvele ukuthi kwenziwa abafana abancane bendawo.Usihlalo kaSukuma Sakhe ku-ward 8 eKhwezi khona eHarding, uMnuz Anele Phungula, uthe seziqala ukwanda izigameko zalolu hlobo kule ndawo nosekuletha itwetwe ngokuphepha kwezalukazi.“Emasontweni amabili edlule, esinye isalukazi sakhona endaweni sidlwengulwe ngesikhathi siwasha emthonjeni njengoba kunenkinga yamanzi kule ndawo.“Umfana ogile lo mkhuba ngowendawo, umphakathi ugcine usumnikela emaphoyiseni ngemva kokumtitinya,” kusho uPhungula.Okhulumela amaphoyisa, uColonel Thembeka Mbele, uthe kuboshwe umsolwa oneminyaka engu-30 ngalesi sigameko.“Owesifazane oneminyaka engu-68 udlwengulwe ngesikhathi ewasha emfuleni endaweni yaseNdakeni. Kuvulwe icala lokudlwengula esiteshini samaphoyisa eHarding kwathi idokodo ladluliselwa ophikweni olubhekelele udlame lwemindeni, ukuvikeleka kwezingane namacala aphathelene nocansi esiteshini samaphoyisa esiseKokstad,” kusho uColonel Mbele.Uthe umsolwa uvelile eNkantolo yeMantshi yaseHarding ngesonto eledlule.UPhungula ubuye waveza ukuthi ngoNovemba nyakenye, bebesanda kungcwaba esinye isalukazi sakule ndawo okuthiwa sona sidlwengulwe maqede sabulawa ngabantu abangaziwa kodwa amaphoyisa awasiqinisekisanga lesi sehlakalo njengoba inombolo yecala igcine ingatholakanga.Uphinde wathi kukhona esinye isigameko sokuzama ukudlwengulwa kwesalukazi esina-89 kodwa okugcine kungaphumelelanga.“Ngenhlanhla ugogo ukwazile ukumemeza, umsolwa wathuka wabaleka. Umfana naye ungowasendaweni,” kuchaza uPhungula.Uthe icala alivulwanga ngoba umphakathi unqume ukuthi udaba lwakhe lukhulunywe emhlanganweni womphakathi.Uveze ukuthi izigameko eziningi ezifuze lezi ziyenzeka endaweni kodwa zikhulunyelwa phansi, kazibikwa okwenza izigilamkhuba zingajezi.",Ichilo izalukazi zidlwengulwa yintsha
"UQHUTSHWE nguyise wamyisa emaphoyiseni owayengumfundi waseSiyathuthuka High, eNanda, okusabalale i-video ezinkundleni zokuxhumana ebhokloza omunye wesifazane owayefunda kulesi sikole.Yize le video kuthiwa yaqoshwa ngoNovemba nyakenye, kodwa uyise walo mfundi (19) kuthiwa uthukuthele eyibona i-video ngeholidi lokugubha uSuku Lwabesifazane.Kuthiwa umqhubile ngoLwesihlanu ntambama ukuze ajeze ngesenzo sakhe.Okhulumela amaphoyisa KwaZulu-Natal, uColonel Thembeka Mbhele, ukuqinisekisile ukuthi lo mfundi uboshiwe.Uthe kulindeleke ukuthi avele eNkantolo yeMantshi yaseVerulam ngoMsombulukp.Uthe amaphoyisa aseNanda aphenya nezinsolo ezibikwe nguyise wentombazane zokuthi amaphoyisa anqaba ukuvula icala ngalesi sesigameko.Ibamba likaKhomishana wamaPhoyisa KwaZulu-Natal, uMajor General Bheki Langa, lithe basebenzisana noyise kamgilwa ukuthola ukuthi ngamaphi la maphoyisa akhuluma nawo ngonyaka odlule.Okhulumela uMnyango wezeMfundo KwaZulu-Natal, uMnuz Kwazi Mthethwa, uthe bavakashele kulesi sikole ngoLwesihlanu ukuthola ngalesi sigameko.“Sithole ukuthi uthishanhloko walesi sikole akenzanga okwanele ukusukumela lolu daba njengoba engazange awubikele nomnyango ngaso. Besizitshela ukuthi yinto esanda kwenzeka, kodwa sathola ukuthi into elokhu yenzeke nyakenye,” kusho uMthethwa.Kuthiwa lo mfundi (16) washaywa ngenxa yokuthi wabuza ukuthi umhlukumezelani udadewabo ayiwele naye.Kuthiwa lo mfundi wesilisa wavele wamshaya.Lolu daba lusukunyelwe nawu Ngqongqoshe wamaPhoyisa uMnuz Fikile Mbalula omemezele ukuthi uzohlangana nomgilwa noyise nokuthi uzohambela lesi sikole aphinde abonane nomsolwa maduze.",Uboshiwe umfundi oshaya omunye kwi-video
"IMPUMELELO kaPitso Mosimane, oqophe umlando enqoba iCaf Champions League nge-Al Ahly e-Egypt ngoLwesihlanu, ilindelwe ukuba iklame indima enkulu emkhankasweni kaPatrice Motsepe wokuhola iConfederation of African Football.Ukhetho lweCaf lungoMashi 12 eMorocco.UStanley “Screamer” Tshabalala, okuyimanje uyinhloko yamaqhinga kwi-Orlando Pirates, nguye owavumbulula  uMosimane esengumfanyana, ngo-1982, emthatha kwiRockville Hungry Lions emuyisa kwiJomo Cosmos kaJomo Sono, esengumfundi waseSekano-Ntoane High School, eSenaoane, eSoweto.UMosimane uhlule ngo 2-1 iZamalek ngoLwesihlanu. Ungumqeqeshi wokuqala waseNingizimu Afrika ukunqoba iChampions League kabili. Kusenguye yedwa odlale kwiFifa Club World Cup, ozokuphinda ngoFebhuwari eQatar.“Into eyangithatha kuye wukuthi wayedlala ngesinxele, okuyinto-ke leyo eyivela kancane. Ngamthatha lo mfana ngamuyisa kuJomo ngathi ‘nangu umdlali awumbheke ukuthi ngeke yini umsebenzise’. Nangempela wamthatha. Kodwa yeyi! Wake wangisokolisa kabi uPitso ngoba wayevele angafiki lapho engithe asihlangane khona. Ngaze ngaya kuyise owayenesitolo. Ngafika esitolo sikayise saxoxa, ngamtshela ukuthi lo mfana unethalente, sengimkhulumele noJomo. Nangempela kwasiza-ke lokho,”kusho uTshabalala.Okwenza uTshabalala angamangazwa yimpumelelo kaMosimane ekubeni ngumqeqeshi, wukuthi wakhombisa esengumdlali ukuthi unemibono ehlukile.“Ngaphinda ngamlanda kuJomo sengikwiMamelodi Sundowns. Lapho uJomo wayengasafuni naye kodwa sakwazi ukumthenga. Ngiyakhumbula nje nguye owagoba ibhola elaba ngumkhonto ogwaza ekhaya, iSundowns inqoba isicoco sayo sokuqala ngqa ngeMainstay Cup.“Kangimangali uma ngimbona eya ethuthuka kanje ekuqeqesheni ngoba wayevele engumdlali onemibono ngaso sonke isikhathi. Wayengathuli nje avumele kusetshenzwe. Wayehlezi enemibono, ngisho ukuba nemibono ngayo yonke into. Ngisho nangezinga lokuzilolonga nokunye,” kusho uTshabalala.UMosimane uqashwe yi-Ahly ekuqaleni kuka-Okthoba esayina inkontileka yeminyaka emibili.Unikwe umbandela wokunqoba iCaf Champions League.Ufike iqembu selivele selisinqobile isicoco seligi, ingakapheli nemidlalo ye-Egyptian Premier League.Amagoli ashaywe ngu-Amr Soleya noMohamed Magdi awe-Ahly, kwathi eleZamalek laqhamuka noShikabala.Kwakugcine ngo-1965 ukuthi owamanqamu ube wumlenze owodwa.UMQEQESHI we-Al Ahly, uPitso Mosimane, ephakamisa indebe yeCaf Champions League ayinqobe neReds e-Egypt, ngoLwesihlanu ebusuku Isithombe: Amasandawana Twitter",UScreamer ayimethusi impumelelo kaMosimane
"UYISE womculi wowokholo uKhaya Mthethwa, ufongqa isigqoko kusomabhizinisi amkweleta isamba semali okuthiwa singaphezu kukaR 60 000, ukuba ambekezelele aze ayithole le mali.UMfundisi Bhekithemba Mthethwa webandla i-Oasis Felowship Centre, umiswe kabi wusomabhizinisi uMnuz Siyabonga Dlamini othi uyifuna iphelele imali yakhe.UDlamini uthi imoto yakhe yashayiswa yiloli likaMthethwa emgwaqweni thizeni eThekwini base bevumelana ngokuthi bazokhokhelana.UDlamini uthi ube esehambisa imoto kumuntu ozoyikhanda ethembe ukuthi izokhokhelwa.Kuthe sekufanele kukhokhwe imali uMthethwa wangabe esakwazi ukugcina isethembiso kwaze kwaphela unyaka. UDlamini uthi uMthethwa uke wamcela ukuba amthumelele imininingwane yakhe yasebhange kodwa walinda waze wacikeka ebona imali ingangeni. UDlamini uthi imoto yakhe ibisebenza ngaphansi kwe-Uber, ithutha abantu futhi imenzela imali ecela kuR 12 000 ngenyanga kodwa manje ayisangeni le mali.""Sengike ngaya ngisho esontweni ngimcela kahle ukuba akhokhe ngoba isikweletu siyenyuka lapho okuhleli khona imoto. Abantu bafuna imali kimi yena akasabambi nezingcingo zami, uma ngimthola ulokhu engethembisa,’’ kusho uDlamini.Uthi udaba useke walufaka kubameli bakhe kodwa bangamphatha kahle manje usehlela ukusebenzisa omunye ummeli.UMthethwa ethintwa ngodaba akachithanga sikhathi, uvumile ukuthi udaba ulwazi ukusuka nokuhlala. Uthe ubhekene nenkinga yokubhedelwa yibhizinisi akabaleki nemali kaDlamini futhi naye wamchazela.""Ngidlelwe amaloli ami ngadlelwa nenye imoto ngaphezulu kwabheda izinto, ayikho nhlobo imali. Angikuthandi ukukweleta umuntu, ngizama konke okusemandleni ukugwema lokho. Ikhona imali engiyilindile uma kwenzeka ingena ngiyombeka phambili ezinhlelweni zami, ngimkhokhele.UMthethwa uthi usenamahloni okukhuluma noDlamini ngoba akasazi ukuthi uzothini kuye maqondana nemali. UMthethwa uthe uyayiqonda intukuthelo kaDlamini kodwa uyacela ukuba aqonde isimo abhekene naso. Uthe yena uyindoda ebahloniphayo abantu ngeke abaleke nemali yomuntu ngamabomu",Uyise kaKhaya Mthethwa enkingeni yesikweletu
"U-Andile ushicilele izitatimende ezimbili ezinde ekhasini lakhe ku-Instagram lapho asole khona uyise uMnuz Sbu Mpisane ngokudla amandla kanina uShauwn eminyakeni engu-20 edlule. Ebhala u-Andile uveze ukuthi ukhule engumuntu obelithanda ibhola kwazise wadlalela u-under 13 waMaZulu eneminyaka ewu-11, esekwa unina kuphela ‘nakuba wayematasa ethuthukisa amabhizinisi akhe.’“Wabona uthando enganginalo ngebhola, wazithweza ijoka lokungithengela iqembu okwakuyiSivusta Football Club ngemali yakhe enephupho lokuthi akhulise into engiyithandayo. Wangena wagamanxa kwezikanobhutshuzwayo kuleli.Wazinikela nangesikhathi umyeni wakhe eselaxaze iqembu iminyaka emibili, libhekene nezembe kusele imidlalo eyishumi nje kuphela. Ukwenze lokho ngoba leli qembu bekungeyona nje into yokubukisa, ubekuhlonipha okudingeka ukuthi ukwenze ukuze ube neqembu elinempumelelo, kwazise ubefuna ngibe nesandla ekuphathweni kwaleli qembu uma sengikhulile,” usho kanje. UMpisane uthe sekuneminyaka ebuka unina ezehlisa ukuze aqhakambise umyeni wakhe, emnikeza izikhundla ‘kwaziwa ukuthi akenzi lutho’. “Ngeshwa into ayithengela mina, yadala isimo esimuncu phakathi kwami nomyeni wakhe. Kusukela ngo-2014 uziqhelelanisile nami. Nami ngiqhelile kuye ngoba njengebhungu bese ngiqale ukubona indlela aphatha ngayo umama wami,” kuqhuba yena. UMpisane uveze ukuthi kube buhlungu kuyena ukuvalelisa iqembu elalithengelwe yena kodwa wathi uncamela lokho kunokuphila engajabule. U-Andile nonina baphoqelekile ukuhoxa ekuphatheni iRoyal Eagles emuva kokuthi iPremier Soccer League (PSL) iqale uphenyo ngokubhaliswa kweqembu.Lokhu kulandele isexwayiyo sikasihlalo we-Eagles, uSbu Mpisane, sokuthi ukuqala imidlalo ye-GladAfrica Championship kweRoyal Eagles ngaphansi kwegama iRoyal AM Football Club, yena njengomnikazi angalazi, bekungenza labo abathintekayo bazidonsele amanzi ngomsele ngokuthi iqembu lidonselwe amaphuzu kuyona yonke imidlalo elizoyidlala ngaphansi kwaleli gama.Ngaphandle kwezinkinga zeqembu, uMpisane uphinde waveza ukuthi sekuphele iminyaka emibili bengakhulumisani noyise futhi yingakho engasambizi ngobaba. “Ngimbiza ngomyeni wakhe ngoba akaseyena ubaba kimi. Ubaba ngeke kuphele iminyaka emibili engakhulumi nendodana yakhe. Ubaba ngeke aqambe amanga atshontshe okwakhelwe indodana yakhe. Ubaba akebi kunina wengane okubekelwe indoda yakhe,” kuloba yena. Lezi ziqumana zisenkantolo lapho zifake khona isecelo sokwehlukanisa umshado. UMpisane uveze ukuthi uyise ubengathembekile kunina njengoba enezingane ezine zangaphandla ‘azaziyo’.",Indodana kaMpisane ikhwela yadilika kuyise ‘ngokumdlela’ iqembu
"MHLELI: Ngithi angidlulise ukukhathazeka kwami ngokuphuza kwabesifazane. Indlela asebephuza ngayo utshwala iyethusa. Sesiphila esikhathini esinzima lapho abesifazane bephuza kakhulu kunabesilisa kangangoba abantu besilisa bagcina sebenakekela izingane.Kwesinye isikhathi uyaye uthole umuntu wesifazane esexabana nabantu ngenxa yotshwala, abanye bagcina sebelimazene. Sekukaningi ngizwa kuthiwa kukhona abashonile ngenxa yokulwa bephuzile kodwa lokho akubethusi odadewethu, bayaqhubeka nokuphuza kuze kweqe.Abagcini ngokuphuza utshwala, sebedla nezinye izidakamizwa eziyingozi. Odokotela bathi ezinye zalezi zidakamizwa ziqeda inzalo kumuntu wesifazane.Baye baphuze utshwala ngenxa yokuthi babona ozakwabo bephuza nabo babone kungcono baphuze besaba ukuthi buzophela ubungani. Kuye kube buhlungu uma sebephuza imali yezingane yesibonelelo sikahulumeni, bangabe besazifeza izidingo zezingane.Ababoniseki ngobungozi botshwala bavele bacabange ukuthi wena uzibona ungcono kunabo.Abesifazane nabesilisa kumele bafundiseke ngobungozi botshwala nangokuthi bakhulume uma kunengcindezi ababhekene nayo engabenza bagcine sebecwile otshwaleni.Gugu CeleMehlomnyama",Abantu kumele bafundiseke ngengozi yotshwala
MHLELI: Kwelakho elingashayi eceleni ngithi ake ngiphawule ngodaba lwabantu abanomkhuba wokukhuluma neselula emakhumbini.Le nto iyinkinga kabi ngoba umuntu uthi sekufanele akhiphe imali yokukhokha kodwa uthole ukuthi ubhizi ukhuluma neselula anisakwazi ukuyiqoqa kahle imali yomshayeli nilinde yena ukuthi aqede.Ake sizifundiseni ukwenza into eyodwa ngesikhathi siyiqede bese senza okunye. Ukhuluma neselula udlulisa imali uze wenze namaphutha.Uma kungena ucingo usekhumbini ehambayo akuthi uma sekuqoqwa imali umtshele abuye akuthinte mhlawumbe ngemumva kwemizuzu emihlanu ukuze uyikhiphe kahle imali okhokha ngayo.Abanye ubathola befake ama-head set khona ekhumbini agcine engasezwa lutho uma kukhulunywa ngemali.Asiyiyekeni bakwethu le mikhuba yokusebenzisa amaselula emakhumbini ngoba kugcina sekuphazamiseka nabanye abantu abasuke begibele.Edmund NgcoboEHammarsdale,[IMIBONO] Asiyeke izingcingo ematekisini
"SEKUQUBUKE indida ngodaba lowesifazane okuthiwa uphuce iphoyisa isibhamu somsebenzi wazidubula washonela khona lapho emuva kokuba ebalise ngokuthi unezinkinga.Lesi sigameko senzeke eMagwaveni, oThongathi, ngasekuqaleni kwesonto.Umthombo uthi umufi uNksz Khethiwe Khanyile (31) owakhona endaweni futhi abantu basale bekhuluma izinto eziningi ngale ndaba.Okudala indida ukuthi isigameko senzeke entathakusa yangoLwesine ngezithuba zehora lesine.Kuthiwa iphoyisa elithintekayo lisebenza esiteshini iDurban Central, eThekwini.Kuthiwa belingazelele iphoyisa ngesikhathi umsolwa ehosha isibhamu somsebenzi enqulwini yalo, wazibulala lasala likhexile.Umthombo othembekile osendaweni uthi akuqondakali ukuthi iphoyisa lixhumene kanjani nomufi kodwa kuzwakale ukuthi bebehleli ndawonye.Imibiko eshayisanayo eqhamuka endaweni ithi umufi ubesothandweni oluvuthayo nephoyisa kwaba khona inkinga phakathi kwabo kodwa akuqinisekisiwe noma umufi uzidubulile ngempela yini.Eminye imithombo ithi kukhona obekumcikile umufi okudale ukuthi abhozomele isibhamu enqulwini yephoyisa azidubule.Lolu daba luwehlukanise phakathi umphakathi ngoba abanye bathi abaphenyi abahlale izithonto ephoyiseni.Amalungu omphakathi akhala ngokuthi kushayisa amakhala ukufa kukamufi ngoba bebebobali nephoyisa ngakho kunzima ukukholwa indaba yokuthi uzidubulile.Okhulumela amaphoyisa KwaZulu-Natal uCaptain Nqobile Gwala ukuqinisekisile ukuthi livuliwe idokodo lokubulala emuva kwalesi sigameko.""Idokodo lidluliselwe ophikweni oluphenya ukuziphatha kwamaphoyisa emuva kokuvulwa kwecala lokubulala esiteshini oThongathi,"" kuchazauGwala.",Uphuce iphoyisa isibhamu wazidubula
"BATHOLAKALE sebeshonile abangani baseShiyane eRorke’s Drift abaminze emfuleni beya emshadweni.Kuthiwa abangani uMnuz Siphiwe Enock Buthelezi noMnuz Bongikosi Thwala baseShiyane batholakale emfuleni iBuffalo River sebeshonile ngoMsombuluko ntambama emuva kokuthi benyamalale ngoMgqibelo beya emshadweni esigodini saseSigubudu.Indodakazi kaButhelezi, uNksz Nompumelelo Buthelezi, ithe uyise bebemgcine emini ngoMgqibelo emuva kokuthi ehambe ekhaya ethi uya emshadweni.Ithe uze watholakala ngoMsombuluko esetholakala nomngani wakhe uThwala naye owayelokhu eqale ukubhekwa ngeSonto emuva kokuthi enyamalele.UNksz Buthelezi uthe ngesikhathi uyise engabuyi emshadweni abazitshelanga ukuthi uminzile kodwa bazitshela ukuthi ulale ezihlotsheni njengoba ebeke enze. Uthe abazange bathuke nangeSonto emini uma engafiki ngoba bazitshela ukuthi ubuyele emshadweni.“Siqale ukukhathazeka uma sesithola ukuthi umngani wakhe uminze emfuleni, saqala nathi sasola ukuthi mhlawumbe naye kungenzeka ukuthi uminzile. Sithole ukuthi wayehamba nabangani bakhe okwakukhona kubona uThwala kodwa bawela ezindaweni ezahlukene khona emfuleni kodwa kwangacaca ukuthi bafike babonana yini emshadweni,” kusho uNksz Buthelezi.Uthe ngesikhathi bethola isidumbu sakhe bathukile noma bebenakho ukuzitshela ukuthi bangamthola eseshonile.UNksz Buthelezi uthe baphatheke kabi ngokushona kukayise. Uqhube wathi uyise noThwala bebengabangani abebevamile ukuthi bahambe ndawonye uma beya emicimbini.Okhulumela amaphoyisa KwaZulu-Natal, uCol Thembeka Mbele ukuqinisekisile ukuthi ithimba labatakuli likhiphe izidumbu zalaba bangani emfuleni. Uthe amaphoyisa avule amadokodo amabili ngokufa kwabo.",Batholwe beminze emfuleniabangabangani
"AMAPHAPHU aphezulu emphakathini waseMgangeni, eMzinto kulandela ukudlwengulwa kwezaguga ezimbili. Kunezinsolo zokuthi zidlwengulwe ngabafana bendawo abaziwayo nabasatshwayo.Esinye salezi zaguga esikhulume naleli phephandaba, esidlwengulwe emasontweni ambalwa edlule silandise sathi: “Bekungu-8 ebusuku ngizikhanyisele amakhandlela kodwa ngingakashudi emnyango.“Bengingazitsheli ukuthi kungase kwenzeke lokho ngoba angikaze ngiphazanyiswe muntu njengoba ngizihlalela ngedwa.”Lesi saguga esisebenzisa udondolo uma sihamba, sithe umsolwa owasidlwengula simazi kahle sasimbona kahle nangalolo suku.Sithe uyindodana yowesifazane wasendaweni.“Lo mfana wafika egulukudela engazange angqongqoze. Wayephethe amabhodlela amabili kabhiya ezandleni zombili,” kusho lesi salukazi.Sithe lo mfana akazange apholise maseko esengenile, wathi asikhumule.“Ngaqale ngazitshela ukuthi uyazidlalela noma uzidakelwe njengoba ayephethe amabhodlela ezandleni zombili. Kodwa esengiklinya ngabona ukuthi uzongibulala,” usho njalo.Esekhumulile uthe umsolwa wazitika ngaye ngocansi kwaze kwaba phakathi kwamabili.“Wayengidlwengula abuye aphumule aphuze obhiya ayebaphethe,” echaza.Ngokwalesi salukazi, kwahlula noma sesithi umsolwa akangasiqabuli ngoba umnukisela ngogwayi kodwa kwanhlanga zimuka nomoya.Sithi wayesiqabula ngenkani enza yonke imigilingwane yocansi.Ngemuva kwalesi sigameko, lesi saguga sithi sigulele ukufa ngoba besingakwazi ukuhamba amasonto amabili.“Intamo yami yayibuhlungu ngendlela exakile ngingakwazi nokuyijikisa. Emqaleni ukudla bekungehli,” usho njalo.Ngenkathi umsolwa esehamba, uthe waqhosha ngokuthi unina uyaziwa endaweni, noma engayovula icala, ngeke aboshwe.“Wathi uma ngiyovula icala, ngizothi ngibuya ebe efikisana nami ekhaya ngoba yena ngeke aze aboshwe,” kuzikhalela lesi salukazi.Lesi saguga sithe lesi sehlakalo asikwazanga ukuyosibika emaphoyiseni, besithembele enduneni yendawo ukuthi isisize sixhumane namaphoyisa.Induna yaseMgangeni uMnuz Mdu Ngcobo ikuqinisekisile ukuthi isalukazi silubike kuyena udaba.“Ngahamba ngayobika emaphoyiseni aseHighflats naseXopo ngalolu daba.Ukuthi kwenzekani ngalo, sekuyiwona amaphoyisa angachaza.”Akakwazanga ukuqhamuka nempendulo ecacile ukuthi yini eyenza ukuthi angasizi isalukazi siyothola ukwelashwa esibhedlela asiyise nasemaphoyiseni.“Njengoba ngisho nje ukuthi konke ngakubika emaphoyiseni, bengithi yiwona azoqhubeka nodaba.”Uthe wawubiza umphakathi wakule ndawo ewazisa ngalesi sigameko esenzekile.Ngesikhathi leli phephadaba lizama ukuthola eziteshini zamaphoyisa okuthiwa athintiwe, anqabile ukuphawula athi akukhulunywe namaphoyisa ezingeni lesifundazwe.Ngesikhathi sokuloba okhulumela amaphoyisa eKZN, uColonel Thembeka Mbele, uthe basaxhumana nalezi ziteshi okuthiwe kubikwe kuzona ukuthola kabanzi ukuthi kwenzekani.Okhulumela uMnyango wezokuThuthukiswa koMphakathi KwaZulu-Natal, uMnuz Mhlaba Memela, uthe bahlale bewukhuthaza umphakathi ukuthi babavumele abadala bezohlala emakhaya abadala angaphansi kwalo mnyango.“Lokhu sikwenzela ukuphepha kwabo, ikakhulukazi labo abahlala bodwa,” kusho uMemela.Uthembise ukuthi bewuMnyango bazothumela osonhlalakahle kulesi saguga ukuze sisheshe sithole ukusizakala ngayo yonke indlela.",‘Udlwengule’ isaguga waqhosha
"ABASEBENZI abahlanza  amawodi eziguli ezineCovid-19, isibhedlela eKing Dinuzulu, balaxaze umsebenzi izolo ekuseni befuna ukunikezwa izimpahla zezokuzivikela, ezinjengalezo ezigqokwa ngabahlengikazi.Laba basebenzi bathi lesi sibhedlela asibanikezi izimpahla zokuzivikela ezifanele, ekubeni kuyibo abahlanza amawodi eziguli ezineCovid-19.Omunye wabasebenzi abakhulume nephephandaba izolo uthe baqashwe yinkampani enenkontileka nesibhedlela, ngesikhathi kuqala ukufakwa iziguli ezinaleli gciwane esibhedlela, umqashi wabo wabatshela ukuthi izimpahla zokuzivikela ezifanele bazozithola esibhedlela kodwa uma bezicela, bayazitshwa."" Umqashi wasikhombisa incwadi eyisivumelwano nesibhedlela. Sasilindele ukuthi sizofundiswa ukuthi kumele siwahlanze kanjani l amawodi kodwa akwenzekanga. Uma sicela izimpahla zokuzivikela siyazitshwa, onesi basitshela ukuthi sinomqashi wethu nguyena okumele asilethele lezo zinto, kanti thina satshelwa ukuthi umqashi uzoletha amakhemikhali okuhlanza, izimpahla zokuzivikela sizozithola esibhedlela. Izimpahla esisigqokayo siziwasha emakhaya kodwa abahlengikazi esisebenza nabo kula mawodi banezimpahla abazigqoka besebenza eziwashwa khona esibhedlela, ngoba kuyaziwa ukuthi kuyingozi ukuziwasha ekhaya. Okunye okusicasulayo ukuthi asitshelwa nokutshelwa ukuthi leli wodi elabaneCovid-19 , sithola ngendlela.  Sifuna ukwazi ukuthi eyethu impilo ayibalulekile yini. Abahlengikazi nodokotela abalokothi bangene emawodini uma engahlanziwe kodwa thina uma sekumele sivikelwe, kukhonjwa umqashi naye akhombe isibhedlela. Ukuyeka kwethu ukusebenza besifuna ukucaciseleka ngoba onesi basitshela ukuthi asisebenze ngoba siholelwa yintela yabo, kungenjalo kuzonqanyulwa inkontileka yenkampani yethu,""  kusho yena.UMnuz Prince Mthalane unobhala weNehawu eThekwini, uthe laba basebenzi nakuba bengewona amalungu enyunyana yabo kodwa le nyunyana ibikelwe ngalolu daba."" Abasebenzi bathi akuzange kulandelwe imithetho elandelwayo yokuthi okubonakala sengathi basengcupheni, okungaba abanezifo ezingamahlala khona nasebekhulile, bangafakwa kula mawodi. Bathi babona sengathi kwakumele kube nokuqeqeshwa mayelana nokuthi bawahlanza kanjani lamawodi  nokungenziwanga. Sikwazile ukukhuluma nabasebenzi ukuthi babuyele emsebenzini bese belinda izinhlaka zonke ezithintekayo, ukuze lolu daba lukhulunywe,""   kuchaza uMthalane. UMnuz Ntokozo Maphisa okhulumela uMnyango wezeMpilo kulesi sifundazwe, uthe abasebenzi bebengatelekile futhi abazange bayeke ukusebenza kodwa kube nomhlangano obungagunyaziwe osheshe wahlakazwa. “ Bekunokungaboni ngasolinye phakathi kwenkampani enenkontileka nomnyango nabasebenzi bayo . Zombili izinhlaka ezithintekayo zixoxisene. Umqashi wabasebenzi uyalelwe ukuthi abhalele abaphathi besibhedlela, umbiko ochaza kabanzi ngokwenzekile,”  kusho uMnuz Maphisa.",Bashiye umsebenzi befuna izimpahla zokubavikela
"Ngingowesifazane osemncane, nginenkinga ngihlala nabazali bami. Ngisanda kuthola ukuthi ubaba engihlala naye akasiyena ubaba wami wangempela. Uma ngizwa kuthiwa umama wahlukana nobaba ngisemncane wabe esethola lona ashade naye njengamanje.Sengike ngambuza umama ngesibongo sami sangempela kodwa wanqaba ukungitshela.Wathi ngifunani ngoba nginaye ubaba lo esihlala naye futhi angikaze ngilale ngingadlile.Kimina akukho mayelana nokulala ngidlile okanye ngingadlile kodwa ngifuna ukwazi ubaba wami wangempela ongizalayo.Ngifuna nokuthola umndeni wami wangempela ngoba ngelinye ilanga ngiyazi ukuthi zikhona izinto ezizoba inkinga empilweni yami ngenxa yokuthi angisazi isibongo sami soqobo.Yikuphi engingakwenza ukuze umama angitshele ukuthi ngingawuthola kuphi umndeni wami?Ngalokho angisho ukuthi ngizobe sengiyawubalekela umndeni ongikhulisile. Kodwa ngifuna ukwazi imvelaphi yami.: Angisiboni isidingo sokuthi unyoko akufihlele ukuthi kukuphi kini nokuthi ubani uyihlo wangempela. Yebo, siyabonga ngoba lo baba ohlala naye ukukhulisile wakondla.Kepha kunezinto okuzofanele uzenzelwe ekhaya kini njengamasiko okuyogcina kuphoqa ukuthi umama wakho akwazise ukuthi ungowakabani kahle wena.Akukhathaleki noma ngabe ubudlelwano phakathi kukanyoko noyihlo abuphelanga kahle. Kodwa wena awungeni ndawo lapho, unelungelo lokwazi ukuthi uzalwa ubani. Akunandaba noma ngabe uyihlo akasekho emhlabeni kodwa ngikholwa ukuthi umndeni wakhe nezihlobo zakhe zisekhona.Awukhulume nonyoko futhi umcele akwazise ngemvelaphi yakho ngoba ingozi yale nto ungagcina usuhlangana nobhuti wakho ongamazi, uthandane naye, mhlawumbe nize nibe nengane naye ngento ebingakwazi ukugwemeka kuseyimanje.Mncenge kahle unyoko ntombazane, ucele akusize ngoba le nto uyadinga ukuyazi.: Ngingowesifazane angijabulile neze emshadweni njengamanje. Ngisanda kushada futhi konke bekuhamba kahle phakathi kwami nomyeni wami ngaphambi kokuba sishade. Kodwa manje angazi ukuthi sekubuye kwajika kuphi.Inkinga enginayo induku yakhe ayisafuni nhlobo ukunyakaza. Kuhlula ngisho sengizama nezitayela engaziyo ukuthi azishayi eceleni kodwa induku yakhe ivele ingibuke nje.Le nto isidala ukuthi sihlale ngokuxabana njalo ngoba nami sengiphenduke ngaba nolaka ngenxa yendlala yocansi. Siyazama kona ukusukuma siyofuna usizo kodwa okwamanje akukho okusasisizile. Kuhlula ngisho sengimbuza ukuthi kungabe kukhona yini into emudlayo emenza aphathwe ukhwantalala nomzwangedwa kodwa uthi cha, akukho lutho.Sibancane nomyeni wami. Kufanele engabe injabulo ibuzwa kithina, engabe izitayela zocansi simuka nazo uthuli kodwa lutho akunjalo. Ngicela usizo.: Ibuhlungu le nkinga enibhekene nayo nomyeni wakho. Ngiyabonga ukuthi uyameseka kukhona konke. Kungenzeka ukuthi ikhona inkinga umyeni wakho abhekene nayo emudlayo, mhlawumbe asabayo ukukutshela yona ngoba nawo umzwangedwa uyakwenza ukuthi induku ikhophoze inganyakazi nhlobo.Kuzomele nithole umeluleki wezemishado oqeqeshiwe mhlawumbe umyeni wakho uzokwazi ukuxoxa ukuthi inkinga yakhe ikuphi.Ngaphandle kwalokho bakhona nodokotela bamadoda abaqeqeshiwe nabo abanganisiza ekutheni nidlule enkingeni enibhekene nayo.Umkhuthaze futhi umyeni wakho ukuthi azwane nokuchatha nokucobelelana nolwazi nezinye izinsizwa okungamsiza.Okwamanje awuthi ukubekezela kancane ungamlahli futhi ungajoli ngoba uyambona ukuthi naye akahleli uyaludinga usizo.: Dadewethu ngixakekile. Ngashonelwa inkosikazi ngasala nezingane.Ngazama ukuzikhulisa ngendlela efanele. Ngenxa yesizungu sengizame kaningana ukuthola umuntu engizohlekisana naye kodwa ayikhona akwenzeki, bonke bayangiphunyula. Uma ngingaphosisi bathathu abantu esengihlukane nabo kusukela ngo-2016 selokhu inkosikazi yadlula emhlabeni.Uma ngithi ngiya kwababonayo kufike kuthiwe inkosikazi inesikhwele kayifuni ukubona omunye umuntu wesifazane eduze kwami.Le nto iyangihlupha ngoba phela ngeke ngikwazi ukuhlala ngingenamfazi impilo yami yonke. Okungikhathaza kakhulu ukuthi bonke abantu engihlola kubona bayazama ukwenza izaba zokuthi ngisizakale kodwa kudlule kufane.: Angazi ukuthi ngalapho izinto nizenza kanjani. Kodwa ngokwazi kwami uma wadlulelwa inkosikazi emhlabeni, uma usufuna ukuganwa futhi kufanele uqiniseke ukuthi zonke izidingo zakho nemicimbi okumele enzelwe kona usuqedile, bese ushisa impepho ucele kuyena njengondlunkulu ukuthi akusize akufunise umuntu oqotho ozokwazi ukuhlala nezingane zakhe.Noma ngabe unesikhwele kanjani kodwa uma zonke izinto zakhe uzenze ngendlela efanele angeke akunikeze inkinga. Mhlawumbe labantu ohlola kubo bakwenzele nezaba akukaqondani kahle. Angisho ukuthi bashaya eceleni.- Elawini likaMaGumende",Ezothando: Senginolaka ngenxa yendlala yocansi emshadweni
"UDIDEKILE umndeni wowesifazane waseMlaza obenyamalele kusukela ngoDisemba, otholakale ngeSonto eselimele.Kuthiwa usathukile uNksz Pinky Masuku (30) wasesigcemeni sakwaG eMlaza, okuthiwa uhluleka nokuchaza ukuthi ubeshonephi.Umndeni wakhe usola ukuthi ubethunjiwe njengoba anyamalala ngoDisemba 29, eyothenga iziqhumane zikaNcibijane enxanxatheleni yezitolo iMega City.Okhulumela umndeni ongathandanga ukuvezwa, uthe uNksz Masuku ulaliswe esibhedlela njengoba engekho esimeni esihle.“Bekuvele kusethusile ukunyamalala kwakhe ngoba uwumuntu ohlala esekhaya. Ubengavalile ngisho emsebenzini, wayegcine ngoDisemba 27 ezobuyela ngoMsombuluko kaDisemba 30.“Wahamba ekhaya eyothenga iziqhumane zezingane, okuthe sengimshayela ucingo ngifuna ukumphathisa okunye ezitolo ngangamthola. Siphinde samzama ocingweni nangakusasa, ucingo lusavaliwe,” echaza.Uthe bavule icala, baqala nokumthungatha bebuza nabamjwayele ukuthi bamgcine nini. Bambheke nasemsebenzini kwathiwa akafikanga ngosuku obekumele abuyele ngalo.Umndeni kaNksz Masuku ubusumfake ngisho ezinkundleni zokuxhumana ufuna ukufuniswa yena. Kuthiwa umndeni wakhe ushayelwe ucingo ngowesifazane thizeni omthole eSiphingo.“Abantu abebemthumbile bamlaxaza ndawana thize ogwini oluseNingizimu KwaZulu-Natal, wacela ukugitsheliswa ngomunye wesifazane omshiye eSiphingo. Kumanje nathi sididekile ngoba naye uyahluleka ukuchaza okwenzekile ngenxa yokuthuka. Unezibazi zokulimala emzimbeni, yingakho elele esibhedlela,” kusho ilungu lomndeni.Okhulumela amaphoyisa KwaZulu-Natal, uCaptain Nqobile Gwala, ukuqinisekisile ukuthi lavulwa icala lokunyamalala esiteshini samaphoyisa eMlaza.Uthe kusaphenywa ngesigameko emuva kokuba etholakele ngeSonto ebusuku.",Utholakele owathunjwa eyothenga iziqhumane
"MHLENGI SHANGASEU KUBA nothishanhloko abanamava okuphatha yikhona okwenza izikole zenze kahle ngoba yibona abawumgogodla waleso sikole. Lokhu kuvezwe uMqondisi wesifunda uMlazi, uMnuz Bheki Ntuli, ophinde wanconywa nguNgqongqoshe kazwelonke uNkk Angie Motshekga ngokuphephezelisa ifulegi lesifundazwe uma kuza ngasekuphaseni njengoba lesi sifunda sizishaye zonke emakhanda kwa-matric.Lesi sifunda esinezikole eziningi emalokishini ahlukene okubalwa iFolweni, Makhutha, Mlazi, Chesterville, Lamontville nezindawo ezisemakhaya okuyiMbumbulu, Mkhomazi nezinye senze kahle sathola ngaphezulu kuka-70%.Yisona sifunda esinesibalo esikhulu sabafundi ababhale u-matric abangu-23 000. Sikhulu uma usiqhathanisa nesifundazwe iNorthern Cape okubhale abangu-20 000 ku-matric.Kulesi sifunda kunezikole ezisemalokishini ezenza kahle minyaka yonke zidlula ezisemadolobheni kubalwa iMenzi High, ethola u-100% minyaka yonke, Adams College, Velabahleke, Zwelibanzi, Sibusisiwe nezinye. UNtuli uthe othishanhloko yibona abangafukula noma bawise izikole.“Uma esikoleni esifana neMenzi esihlale senza kahle uletha uthishanhloko ongenamava okuphatha noma obhidliza izinto lesiya sikole singawa sibe nemiphumela emibi. Yingakho sihlangana njalo ngekota nothishanhloko ukuze sibhunge ngezokuphathwa kwesikole nezinto ezilindelekile. Abezikole ezenza kahle sibaxhumanisa nalezi ezingenzi kahle ukuze bancele ulwazi bese benza kahle,” usho kanje. Uthe uzohlangana nabahloli namhlanje ukuze athole kahle ukuthi yiziphi izifundo ezingaphaswanga kahle kulesi sifunda ukuze bangenelele.Uqhube wathi banezinhlelo abazenzayo beyisifunda zokusiza izikole ezingenzi kahle ngokuziyisa esikhungweni sabo esiseMorningside eThekwini. Kulesi sikhungo kufundisa othisha abenza kahle ezifundweni ezithile, abaqeqesha abanye othisha abafundisa lezo zifundo. Nabafundi abangenzi kahle bayathathwa bayohlaliswa khona impelasonto, bafunde.”Sizobheka isifundo ngasinye ukuthi senze njani, sibheke nemibuzo ebe inkinga bese sihlala kuyona. Sizobheka nezikole ezingenzanga kahle kulezo zifundo ukuze sigxile kothisha bakhona ngoba akusizi ukuthatha bonke othisha uyomfundisa yonke into nangayidingi,” usho kanje.Uthe banohlelo lokufunda ngamaholidi obelwenziwa yizikole ezingenzanga kahle ebezisizwa yizikole ezingomakhelwane. Kulezi zikole athe zenze kahle ebezifunda ngoba zingenzanga kahle ngo-2014, ubale iMakhumbuza esuke ku-44% yaya ku-84%, KwaMathanda esuke ku-46% yaya ku-72%, Masibambane eyayaziwa nge-Isibambanezulu esuke ku-52% yaya ku-89% neSibongindlela ebeyaziwa ngeSolemamba esuke ku-53% yaya ku-98%. “Ngiyaziqhenya ngalezi zikole ngoba zenze kahle kakhulu zisuka phansi kanti bezisizwa ngezinye ezingomakhelwane. Sithathe othisha balezi zikole ezenza kahle sabayisa kwezingenzi kahle ukuze bayosiza. Besibabonga ngemali engatheni ngokuzinikela kwabo,” usho kanje. Uthe kunalabo abacabanga ukuthi uMlazi wenza kahle ngoba unezikole ezisemadolobheni.“Izikole zethu eziningi zisemalokishini, ingxenye yazo eningi iseMbumbulu okuyindawo esemakhaya. Kubafundi abangu-23 000 abafunda ezikoleni zabelungu bangu-6 000 kuphela okusho ukuthi u-18 000 ufunda emakhaya nasemalokishini. Akulona iqiniso ukuthi lesi sifunda senza kahle ngoba sinezikole zabelungu.”“Sinohlelo lokusiza izikole ezazidume ngokwenza kahle kodwa ezingasenzi kahle manje ngoba sekwaqiniswa isandla uma kubhalwa. Kuphuma bonke abasebenzi bomnyango bayoqapha lezo zikole,” kusho uNtuliUbonge abasebenzi bomnyango abasebenza ngokuzikhandla wathi bayasebenzisana nezinyunyana zothisha.",‘Othishanhloko bawumgogodla’
"N GABE ngiphixiza webuya uma ngingaqali enhlambulukweni ngaphambi kokuthi ngibabele isihloko engikuso namuhla. Kwesinye seziqubu ngiloba ngomqeqeshi uPitso Mosimane (
osesithombeni) kulesi sikhala somusa woMhleli, ngamgandaya ngamshiya eyinyengethwa. Futhi, uma kungukuthi bamtshela ngalokhu engakubhala ngaye, usengavinjwa wumthetho ukuthi angangitheli othulini ngodalimede bamavelemane uma kwenzeka ihlangana esikhaleni kwaNtombela.Ngabe ngingaqali nokho ukumgazinga umfo kaMosimane ngoba naphambilini kuyo le ngosi ngike ngakuveza ukungamnambithisisi kwami. Lapha kungesikhathi esibhibhidlela eqenjini lesizwe, iBafana Bafana.Kokunye nje cishe abaningi basola ukuthi ukuphawula kwami ngalo mqeqeshi sekuhambisana nokunyevuza nje hleze okungenasisekelo. Nokho imibono yami kayiguqukile ngoba yabe ingahlose kuhuzula siqu sakhe lo mqeqeshi, noma labo abasondelene naye kodwa kwabe kungukuqangqalaza ngalokho engangikubona ngaleso sithuba.Yingakho ngicabanga ukuthi okunye ukuphawula kwami namuhla kungase kwenze kube khona abathi leli lungu lesizwe saMaMbatha linya indoni namakhiwane bese ngilahlekelwa nayisithunzana ebinginaso. Kanti cha, kunjalo nje uma uhlala esiminyeni – kuthi nanxa izinto seziwuphikisa umbono wakho bese uyivuma ukuthi ingenile lapha emhlubulweni.Indaba ilapha ekudidekeni kobuwengu bethu thina balandeli bebhola. Kulokhu kudwayiza kuhle kwezinhlwabusi linile, kunokulibala ukuthi umvimbi okuyiwona ohlola inala ulokhu uqhubekile laphaya eChloorkop. Ukuhhomuzela okuhambisana nomdlalo phakathi kweKaizer Chiefs ne-Orlando Pirates kungakushiya ufana nenhlwabusi impela ngoba kujike bese kukhohlakala ukuthi empeleni yiliphi iqembu elisezingeni elihle lebhola, hhayi ngokuzalela kwehlokohloko.Asivumelane ngokuthi umdlalo weZimnyama neZimpofana obungempelasonto edlule bekuyicece nje lezimbangi ezindala. Lo mdlalo ubungahlanganise lutho nomncintiswano weligi. Kulokhu nje ngabaqeqeshi abebenakiwe ngoba sebephenduke imizondo ngemiphumela engahambisani nomsindo okwakhelwe kuwo la maqembu.Leli dumela leChiefs nePirates liyisimo esiconsisa amathe kuMosimane futhi useyakwazi ukuthi asebenzise la mathuba ukuqhubeka nomsebenzi wakhe engenangcindezi njengoba abalandeli, ngisho abangawalandeli la maqembu, besuke benake lo bhuzamlandela. Uma ungase ubale ukuthi igama likaSteve Komphela, oqeqesha eNaturena, selivele kangaki emaphephandabeni, labalulwa kangaki emisakazweni nobuso bakhe bavela kangaki kuthelevishini, ungamangala. Kodwa uMosimane ungabala ngeminwe kule sizini. UMuhsin Ertugral yena ungafuna kuze kudumbe izithupha sengathi ushuka ngazo imboza ungamtholi emaphephandabeni, yize iqembu lakhe lilele isibili.Ngilapha-ke ekutheni uMosimane nethimba lakhe sebebumbe inqanawe okumanje isigijime imidlalo ewu-17 ingakaze ilinuke nangephunga uswazi. Namagoli ayangena, ngale kokuthi udlalise muphi umdlali uMosimane. Kuye kungidide-ke ukuthi bese kuthi ngqoklo umsindo, kubatshazwa sengathi kubonakele uMfundisi nokhololo eyobhula esangomeni, noma la maqembu aseSoweto amakhulu ebonakala ukuthi awekho ndawo.Okusobala wukuthi uma kungenzeka iChiefs iwine isicoco seligi kuyoba yisiga nje sethamsanqa elidilike njengemana esagcina ukuzwa ngalo ebhayibhelini lehlela isizwe sakwa-Israyeli ehlane. Uma iPirates ikwazile ukungena emaqenjini ayisishiyagalombili aphezulu ekupheleni kwesizini, kungabi yingcuphe, umqeqeshi wayo u-Eric Tinkler nosihlalo u-Irvin Khoza kuyomele benze isiphihli sedili ngoba njengamanje obekudla amantshontsho emsamo kweZikamagebhula akusenanhloni sekugida emini kwabha e-Orlando Stadium.Ngincoma-ke uMosimane ngokuba wuchakijana kubo bonke lobu buwelewele babalandeli beChiefs nePirates, edeze echezuka eqokelela amaphuzu asambeke esicongweni namanje. Kanjalo no-Ertugral – ukujabulela kakhulu ukubukeka njengesi-aramu seNkosi esiziphembela ngozwathi esimweni esinhlinhlizayo kuMpumalanga Black Aces.Ubukhalulu kuMosimane ubuzwa nalapha olimini ekhuluma sengathi ubindwa yizambane eliphuma emalahleni futhi engaphenduli imibuzo ebhekiswe kuye. Kokunye njalo aqhamuke nombono othusayo ozokwenza ukuba abacosheli bagqegqemuke nawo bayeke ukulandela umsebenzi owenzeka enkundleni. Uyothi unganakile komunye umzuzu uhlakanyana athi memfu eseklwele ebomvu amehlo azwakalise ukunengeka. Bese udideka ukuthi konje udinwe yini iqembu lakhe liwinile nje?La maqhinga asusa amehlo kubadlali nakulokho abakwenzayo. usebaqedile ngawo uMosimane. Abanye abaqeqeshi bathi belele obenyoni yena ebe eshaye amangqeshane kuhle kombusi onezincelebana ezihlale zimqaphile.",Ziyombamba esekude izitha uPitso
"Mhleli: Nginike ithuba nami ngibeke olwami uvo mayelana nokuqhubeka kuKhozi FM. Kuyaqala ukuthi kube nomsindo ongaka ngezinguquko noma izinqumo ezenzeka emsakazweni ngalolu hlobo.Ngokwami ukubuka abantu okumele kulalelwe imibono yabo ngokuphathwa komsakazo nezinhlelo ngabantu abakufundele ukusakaza bagogoda kuzo ezokusakaza.Hhayi le nto yokuthi nanoma yimuphi nje umbono womlaleli sekumele ulalelwe. Umsakazo ufana nebhola, nanoma ubani ucabanga ukuthi uyawazi.Kuyaphoxa ukuthi abalaleli sebehhomuzela kangaka nje babethule exova izinto kuKhozi FM uNgizwe Mchunu. Lokho kuxova sekuze kwadala ukuthi axoshwe. Ngoba uyisangoma akahambe ayobhulela abantu.Indaba yokuthi abalandeli bakamasikanzi ngeke besalulalela Ukhozi yinto engekho leyo. Futhi ubani owathi Ukhozi olwabathandi bakamasikandi kuphela?Yini le edala abantu bakamasikandi bazenze ongqo shishilizi ekuphathweni komsakazo?Yini bakhulume kangaka ngoba nakhu izikhundla zokuphatha kuKhozi FM sezikubantu besifazane (uZandile Tembe umphathi wezinhlelo noSbongi Ngcobo umphathi wesiteshi) na?Ayikho inkampani engaphathwa ngokubuswa yizwi likawonke wonke. Leyo nkampani kungachaza ukuthi ayinambono nazinhloso ezibhalwe phansi.Anginanxa noNgizwe mina, kepha uma kungukuthi wayeqashiwe, sekufike isikhathi sokuthi agoduke. Wayenganikiwe inkontileka yangunaphakade. Naba noLinda Sibiya bahamba balokhu besabisa ngokuvula iziteshi online. Siphi nje leso siteshi?Akekho umuntu omkhulu kunomsakazo. Useyakwazi uNgizwe lokho. Abayeke ukuzixaka ngokuyomasha abalandeli bakamasikandi. Bakhombisa ukuba nesithukuthezi nokuthi abanayo into engcono abangayenza kunokuyobhiyozela uNgizwe.Siyanda MbheleUMLAZA",[IMIBONO] UNgizwe ngoba uyisangoma akayobhulela abantu
"OBENGUMENGAMELI wakuleli uMnuz Jacob Zuma ukhwele wadilika kwabayizifundiswa zakuleli wathi zicabangisa okwabantu basemgedeni.Ekhuluma emcimbini wokuhlonipha abafundi abenze kahle basesikoleni iBizimali eNkandla ngoMgqibelo, uZuma uthe manje kumele kukhiqizwe izifundiswa ezizocabangisa okwama-Afrika hhayi ngendlela yaseNtshonalanga.“Kumele sikhiqize izifundiswa manje ezizothi okwethu okwathathwa abaseNtshonalanga akubuye, futhi uma sesikubuyisa kungabikhona abamnyama abazobavikela laba baseNtshonalanga abahlangana bacabanga ngokuthi kumele babelane kanjani ngezwekazi i-Afrika,” kusho uZuma.Unxuse intsha ukuba ifunde ukuze kubuyiswe umhlaba.NgoMgqibelo uZuma unikele ngama-laptop amahlanu, wathembisa ukuthi kusukela ngonyaka ozayo usezonikela ngawu-10.Uthe isifiso sakhe ukuthi kwakhiwe inyuvesi eNkandla ukuze izingane zakhona zingeke zisahamba ziye kwezinye izindawo.“’Angifisi ukuthi ngife inyuvesi ingekho lapha endaweni yethu,” kusho uZuma.Uthishanhloko wesikole, uMnuz Ntandoyakhe Ntuli uthe uyafisa uMnyango wezeMfundo KwaZulu-Natal ukuba ubandisele amakilasi.“Kulo nyaka sijikise abafundi abangaphezu kuka-1000, ngenxa yokuthi asinawo amakilasi enele,” kusho uNtuli.Uphinde wanxusa izikhulu zoMnyango wezeMfundo ukuthi zibuyekeze indaba yokuthi othisha bafundise ngezincwadi ezikoleni.“Ukufundisa kwethu sekuyize ngoba siyazifundisa izingane zifike emanyuvesi ziphenduke izidomu ngenxa yokuthi azikwazi ukusebenzisa ezobuchwepheshe bamakhompyutha. Kungakuhle nasezikoleni zethu ukuba izingane ziqale zifundiswe ngama-tablets ukuze zithi zifika amanyuvesi zibe sezibujwayele ezobuchwepheshe,” kusho uNtuli.IMeya kaMasipala waseNkandla, uMnuz Thami Ntuli, ivule ngokusemthethweni ugesi kulesi sikole njengoba phambilini kade kukhanyiswa nge-generator kubuye kusetshenziswe namakhandlela.",UZuma ufuna inyuvesi eNkandla
"UKULIMALA  eqakaleni kwaphoqa owayengunozinti weKaizer Chiefs ne-Orlando Pirates, uBrilliant Khuzwayo, ukuthi awagaxe emgibeni amakhokho  akhe eneminyaka ewu-29 ngesizini edlule kodwa akakaliphonsi ithawula ekwenzeni into ayithandayo.UKhuzwayo wazakhela igama ngo-2010 edlalela AmaZulu ngahambi kokuthi abolekiswe kwiThanda Royal Zulu ngo-2011.Ngemuva kokudlala kahle kuMabhubesi ngesizini ka-2011/2012, iChiefs yamcathamela uKhuzwayo ifuna asayine kuyona.AmaZulu naMakhosi bavumelana ngokudayiselana uKhuzwayo, kwaba ukuhamba kwakhe lokho. UKhuzwayo wayengesona isibukeli nje kwiChiefs ngesikhathi edlala kuyona. Wasifaka kakhulu isandla empumelelweni yeqembu eminyakeni eyisithupha ayihlala kulona.Wawina isicoco seligi kabili, iNedbank Cup neMTN 8. Ngesikhathi exoxa ne-Independent Media, uKhuzwayo uthe usengagxumela noma yiliphi ithuba eliqhamukayo.“Uma kukhona ithuba eliqhamukayo, umuntu angalibhekisisa ukuthi angalithatha yini uma ekholelwa kwakwenzayo. ”Ngiyazinakekela futhi ngiphila impilo ehlanzekile. Ngisemncane, ngineminyaka ewu-30 kuphela. ”Angazi ukuthi impilo izongisa kuphi, uma ingisa ezulwini okungasho ukudlala ibhola futhi, lokho ngiyokwamukela ngezandla ezimhlophe, ngisijabulele leso simangaliso. ”Uma impilo ingangisi lapho, nginesiqiniseko sokuthi iyongisa lapho ngingakaze ngiye khona phambilini. Ngingaphila ngize ngibe neminya ewu-70 ngenxa yendlela engiziphethe ngayo,” kusho uKhuzwayo.Eminyakeni engu-30 anayo uKhuzwayo usehlomule ngezinto eziningi ebholeni, kubandakanya nokuyomela iBafana Bafana kwi-Africa Cup of Nations e-Equatorial Guinea ngo-2015.“Uma lingavela ithuba elincane lokuthi ngiphinde ngidlale futhi, ngiyolithatha nakanjani. Angizange ngiphonse ithawula futhi yingakho namanje ngingakadikibali. Yizimo ezithile ezangiphoqa ukuthi ngiyeke ibhola. Uma nje likhona ithutshana elincane, ngingabuyela ebholeni. Kungamele ngilithathe lelo thuba elincane. Kodwa ake sime sibone. Isikhathi yisona esizocacisa ukuthi kwenzekani. Ukuthi ngiyabuya noma akwenzeki lokho, uMdali uyena ozothatha isinqumo.”UKhuzwayo uke waba semabhukwini ezinkunzi zaseNingizimu Afrika iChiefs nePirates.“Abantu abaningi abaphili impilo ehlanzekile. Lokhu kwenza ukuthi bagule kakhulu. Ngifuna ukukhombisa abantu ukuthi njengomdlali webhola elikhokhelayo ngisengayiphila impilo ehlanzekile bese ngigwema nokuthola izifo kalula. Ukuphila impilo ehlanzekile kukunika ukuzethemba. Uma ngingenza lokho ngikhululekile. Ngiziphilela impilo yami ngendlela ehlanzekile,” kwengeza uKhuzwayo.AmaZulu akhethe ukungayivuseleli inkontileka kaMoeneeb Josephs. Usuthu yiqembu uKhuzwayo aqala kulona ukudlala ibhola elikhokhelayo. Ngabe angasivala isikhala sikaJosephs kuMaZulu?“Cabanga isimo lapho waqala khona ibhola elikhokhelayo, wase uqhubeka wayodlalela iBafana Bafana, Under 23, Kaizer Chiefs ne-Orlando Pirates. Njengomuntu owazalelwa eThekwini ungafisa ukukuqedela kuphi konke? Ekhaya, angithi? Yize izinto zenzeka eGoli kodwa zikuphi izimpande zakho? Yizimo ezangiyekisa ibhola ngenkani, angizange ngiziyekele ngokuthanda kwami,” kugcizelela uKhuzwayo.",Akakaliphonsi ithawula owayengunozinti weChiefs neBucs
"Sithembiso MkhizeKUMELE izisole yona iMamelodi Sundowns ngokuhluleka ukuqoqa amaphuzu amathathu ngesikhathi ibambana neTshakhuma FC ngeqanda emdlalweni weDStv Premiership izolo ebusuku, eLoftus Versfeld Stadium.Uqala umdlalo kwaze kwaba kuphela isiwombe sokuqala abadlali abafana noRivaldo Coetzee, Hlompho Kekana noPeter Shalulile bageje amagoli abesobala.Kuyiwe ekhefini leli qembu elicijwa uManqoba Mngqithi ngokuhlanganyela noRhulani Mokwena noSteve Komphela selilikhahlelele izikhawu eziyisikhombisa ipali.Bekubhoke uThemba “Mshishi” Zwane ephaka amabhola ayingozi. ISundowns ibize kulo mdlalo ihambela phezulu ngemuva kokubhaxabula iKaizer Chiefs ngo 3-0 kowokuqala weligi ngempelasonto edlule. Akungatshazwa ukuthi lo mphumela ubunikeza ithemba abalandeli bayo ngokuthi bazozigwazela ibhece nakwiTshakhuma engomakoti esigabeni esikhulu. Ngemuva kokubhacaza isikhathi eside esiwombeni sesibili, iSundowns ibuye ngamandla sewuzophela umdlalo.Ngaleso sikhathi iTshakhuma bese igqishe emuva, kucaca ukuthi izolijabulela iphuzu ezolithola ngokubamba ompetha beligi.UMogakolodi Ngele oyiqale ngenothi eliphezulu isizini eshaya amagoli kuleli qembu laseLimpopo izolo ubevalwe ngci kungathi akekho enkundleni.Nembala kube yinjabulo yodwa kusihlalo weTshakhuma uMasala Mulaudzi obonakale emamatheka kuvela elomhlathi ngesikhathi unompempe esewuqeda umdlalo. Bekufanele ajabule kwazise leli qembu lakhe elifike kwiPremiership lihaqwe zinkinga, alikahlulwa.UMngqithi nozakwabo kuzomele bazoyilungisa eyokulahla amathuba ngaphambi komdlalo wayo olandelayo neCape Town City ngoLwesithathu oluzayo. Eminyakazweni eyenziwe yiSundowns izolo, uCoetzee uyishaye phezu kwepali i-free kick ebingaphandle nje kancane kwebhokisi ngemuva kokuthi isitobha seTshakhuma, uBulelani Ndengane, edlalise kabi uZwane.Kumele ukube uyazisola lapho ekhona uKekana oqome ukufuqa ibhola lashaya ipali esebhekene nonozinti wezimbangi, uWashington Arubi. Iphutha belenziwe wuye uNdengane. UNdengane uyena ocishe iTshakhuma njengoba ebenza amaphutha angenasidingo edlalisa kabi abeSundowns.UShalulile udlale ngomsebenzi kumele alibeke phakathi emuva kwebhola eleligwetshwe uThapelo Morena. Ngesiwombe sesibili iTshakhuma ecijwa uJoel Masutha izamile ukubuya kubhoke uCelimpilo Ngema obephasela ozakwabo ngobuchule.Ngoka-85, uMasutha wenze ushintsho lokuqala efaka uThembisani Nevhulanga wakhipha uShonga obenamaphutha axakile.",ISundowns ilahle amathuba idlala ngokulingana neTTM
"ABAMHLOPHE bafika ezwenikazi i-Afrika bathola abamnyama benamasiko abo. Nakuba babaphuca okuningi kodwa kukhona abangabanga namandla okubaphuca khona. Kokunye abangakwazanga ukukuphuca khona abampisholo yilo isiko nesintu sabo. Bafaka inkolo ngenhloso yokumdunga umqondo umuntu omnyama. Kuyadabukisa ukuthi kuthe uma sekuphatha umuntu omnyama, waphuca umuntu wakubo isiko nesintu sakhe. Namhlanje sinobugcwelegcwele izwelonke uhulumeni wakha imali ngabo, namhlanje sinezingane ezihlala emigwaqweni ezijika zibe yizigebengu, ezigcina sezibizwa ngamaphara.Ngo-1996 kwaqhanyukwa noMthethosisekelo wezwe owanconywa kwathiwa muhle kunayo yonke emhlabeni. Lihle iqiniso, lokho kwaba yingcwaba lokugcina kumuntu omnyama. Umuntu omnyama kuqale lapho ukuthi kuthiwe akenze izinto eziphambene nesiko nesintu sakhe, okugcine kumngcwaba okokugcina.Uma ingane izalwa emandulo bekwaziwa ukuthi uma uyise nonina bengashadile leyo ngane ingumlanjwana, iyohlale ingeyakoninalume. Namhlanje uma ingane izalwa esibhedlela akubuzwa nakubuzwa kuvele kuthiwe ayibhalwe ngesibongo sikayise, lawo maphepha ayogcina eseMnyangweni wezaseKhaya, nakhona ingane igxivizwe ngesibongo sikayise. Unina ngokungazi isiko njengalokhu selamuka nezinkolo avume kugcine isibongo esisebenzayo kungesikayise wengane. Uma makhathaleni ingane isinezinkinga, kugcina sekufanele kuhlehlelwe emuva ingane ilungise iphutha elenzeka ngesikhathi izalwa sekuthiwa ayihambe iyofuna izincwadi ezifungelwe kokunye kuthathwe igazi. Uma uyise wengane nonina sebexabana kuqala inkinga. Akubhekwa ukuthi iphutha leli elenzeka emuva esibhedlela, lilungiswe kalula ngoba kwaziwa ukuthi isiko nesintu kuthini.Namhlanje la maphara esikhala ngawo amaqanda azalwe nguMthethosisekelo wethu owakhiwe omnyama kubusa omnyama, amachwane achanyiselwa yilokhu kuhlupheka esikubona kubhebhetheka imihla namalanga enganeni yomuntu omnyama. Siqamba amanga sithi kunezinkumbi zezingane ezingayitholi imisebenzi ngoba sifuna ukwanelisa izifiso zepolitiki sibe sazi kahle kamhlophe ukuthi akulula ukuthola umsebenzi kuphambene esibongweni. Uma ingane iphuma iyofuna umsebenzi iphuma naliphi ithongo? Lokhu ongqongqoshe abaphethe kowezaseKhaya bakwazi kahle kamhlophe, ezabo izingane ngeke bavume ukuthi zibizwe ngesibongo abaziyo ukuthi akusona. Kufana ncamashi nokuthi ezemindeni yabo ezakhona izingane bazifaka ezibhedlela ezingcono, nasezikoleni ezingcono bese bethi bahola umphakathi wona oyiswa ezikoleni nasezibhedlela abathi ezikahulumeni. Liphi iqiniso eliyophephisa lisindise liphinde liphilise umuntu omnyama oholwa omnyama na?Namhlanje sekuyinsakavukela umchilo wesidwaba ukuthi yonke ingane ezalwayo uyise nonina abashadile, noma beshadile kodwa akuzange kwagcagcwa njengalokhu sekwalahleka isintu namasiko. Namhlanje sekuyinto enzima ukuthi uma uganwa ungaganwa umuntu ongenayo ingane. Iningi labesifazane linezingane, kanjalo nebesilisa.Ukuyeka imikhuba efana nokusoma nokuhlolwa kwabesimame nokufundiswa kwabafana entabeni yikhona okuchamisele le nkinga yokuthi wonke umuntu usethatha isinqumo sokuganwa enomuntu onengane yomunye. Kukabili-ke le ngane ayithole engakashadi owesimame uzohamba nayo uyoyibiza ngesibongo salapho eganele khona, kokunye uzwe bona abadala obathembile okuthi bazi isintu abazizalukazi namakhehla bethi hamba uyobiza isibongo sakini khona ungayohlupheka. Kulapho-ke kuqala khona izinkinga. Kulapho uqala khona ukuba nezinkinga zasemsamo usuhlangabezana nale nkinga yaseMnyangweni wezaseKhaya, sekuthiwa thola izincwadi ezifungelwe, kumbe kuthathwe igazi ukuthola ukuthi bayakuzala ngempela yini laba bantu ngoba uthi uzama ukuguqula isibongo kube ngesilungile.Abantu abaningi abaya kohlola ezangomeni namhlanje bazi kahle kamhlophe ukuthi yisibongo esonakele. Uyozwa nohlolayo ethi thatha isibongo sikayihlo into engelona nakancane isiko, belekelelwa amanye amabandla akhona athi ancike esintwini kodwa ebe ekhuthaza into ephambene nesintu.Lithi-ke elami uma uhulumeni engakalungisi ezibhedlela lapho kuzalelwa khona izingane kanjalo nasemnyangweni, abantu bakithi abathi beyokulungisa batshelwe lokhu nalokhu, usekude umuntu omnyama ukukhulukeka nokuthi umnotho ube sezandleni zakhe.",[IMIBONO] UMthethosisekelo waba yingcwaba lokugcina komnyama
"AMAGATSHA e-ANC eMoses Mabhida afuna kube nengqungquthela yesifunda, asabisa ngokuthi azoya enkantolo uma kuphela inyanga ubuholi bukazwelonke bungacacisi ngengqungquthela yawo.Amagatsha awu-76 kwawu-89, ayehambisana noDkt Nkosazana Dlamini-Zuma ngesikhathi kuyiwa engqungqutheleni yaseNasrec ngonyaka odlule, afuna ukuthi ingqungquthela yesifunda ibe khona ukuze kukhethwe ubuholi obusemthethweni.Okhulumela la malungu, uMnuz Sthembiso Nkuna, uthe balindele ukuthi ubuholi bukazwelonke bucacise ngendaba yengqungquthela yabo ngaphambi kokuthi kuphele uNovemba.“Uma ubuholi bungasigunyazi ukuthi sibe nengqungquthela sizophoqeleka ukuthi senze into esingayithandi siye enkantolo,” kusho uNkuna.Uthe naphambilini bayile enkantolo yanquma ukuthi ingqungquthela ibe khona ngoJuni kodwa yaphazamiseka ngemuva kokuthi kube khona amalungu enhlangano asabisa ngenkantolo.Ubuholi bukazwelonke bamemezela ukuthi ingqungquthela yaseMabhida neyaseLower South Coast izoba ngemuva kokhetho lwangonyaka ozayo ngemuva kokuthi lezi zifunda zike zakhungathwa yizinxushunxushu ezigcine ziholela ekutheni kuphume imiphefumulo.UNkuna uthe akusikho ukungahloniphi ukuphikisana nesinqumo sobuholi obuphezulu.“Yebo siyavuma ukuthi ubuholi bukazwelonke bunamandla kodwa lawo mandla awubuniki ilungelo lokuthi buphule umthethosisekelo weqembu,” kusho uNkuna,Okhulumela i-ANC KwaZulu-Natal, uNkk Nomagugu Simelane-Zulu, ngeSonto usigxekile isenzo samalungu afuna kube nengqungquthela wathi kumele alinde impendulo kaNobhala-jikelele, uMnuz Ace Magashule.“Lawa maqabane ahamba ahlangana noNobhala-jikelele kodwa okwamanje ubengakawaphenduli. Siyawanxusa ukuthi ahloniphe izinhlaka zangaphakathi enhlanganweni,” kusho uNkk Simelane-Zulu.",Basabisa ngokuya enkantoloabe-ANC
"WENQABE waphetha ukwamukela imfene ‘yomthakathi’ obeseyichitha ngoba eselaxaza ubuthakathi.Lo “mkhunkuli” wasePort Shepstone ocele ukuthi lingadalulwa igama lakhe, ngoba esabela ukuhlaselwa wumphakathi, wethuse abaningi eMthwalume eyonikezela ngale mfene ngoba ethi usekhathele ukuyifuya.Obenikezwa le mfene, uMnuz Hloniphizwe “Double 12” Mkhize, uthi ubengayesabi le mfene kodwa unqabe ukuyithatha ngoba ubengazi ukuthi kwenzekani.UDouble 12 uthi ngesikhathi lo mlisa efike enkonzweni yakhe, waba nesibonakaliso sokuthi lo mlisa uhlushwa yimfene kwakhe futhi akasabulali nobuthongo.Uma esethola kabanzi, kwavela ukuthi lo wesilisa wemfene unengane enezinyanga izelwe, engalali ebusuku ngenxa yale mfene. Unkosikazi wakhe usecele ukuthi buyekwe ubuthakathi ngoba buphazamisa inhlalakahle yengane.“Ngithuke esebuya nayo eseyilayishe emotweni. Uma echaza, uthi wayishiyelwa umalume wakhe osashona. Manje njengoba ngihamba ngezimoto ezibizayo, imfene ibingahlalaphi emotweni yami?”kubuza uMkhize.Uthe umyalele ukuthi abuyele nayo emzini wakhe ukuze ayoyibonela khona.“Ngifike sekuthiwa uye eMaputo, uyozama usizo khona,” kusho uMkhize.Omunye wabantu ababekhona kufika le mfene, uthi bashaqeka ngoba babengalindele ukuthi kukhona umuntu ongaphumela obala ngento ebucayi kangaka.Eziphendulela lo wesilisa okuthiwa akasayifuni imfene, uthe ubengaqondile ukucasula umthandazi ngalesi senzo.“Ukuza kwami nalesi silwane kumthandazi bekungekhona ukumcasula ngendlela osekwenzeka ngayo. Inhloso yami bekuwukuthi akasithathe lesi silwane bese ethatha isinqumo ngaso ngoba ukwazile ukungibhulela ukuthi nginemfene esiyinkinga emndenini wami,” kusho umnikazi wemfene oneminyaka elinganiselwa ku-40.Uthe ubezama ukuyisusa egcekeni lakhe.“Ngikwazile ukuyilahla imithi kodwa imfene yona izibuyele ngemuva kokuthi ngiyilahle ehlathini,” usho kanje.“Umthandazi ungitshele ngokugcatshwa kwami ngokuthakathwa ngisemncane, ngakho bengifuna angelaphe , angisuse nethunzi lale mfene engihamba nayo, bese eyidukisa kimi ingabe isabuya.”Uthe kodwa bekungamele lolu daba lufike kwabezindaba.“Bekungafanele ngibizelwe izintatheli ngoba nasendaweni bebevele bengisola ngokuthathaka, manje uma kuvela into enje kwabezindaba, sizobulawa sonke emndenini,” kuzikhalela ""umthakathi”.“Njengoba umthandazi enqaba ukuyithatha, ngizozama ukuyibuyisela la umalume ayeyithathe khona njengoba yafika njengefa ezandleni zami.”",Umthandazi wenqabe imfene abeyiphiwa 'ngumthakathi’
"KUSHONE abane engozini yomgwaqo eyenzeke eRamsgate, ngesikhathi kushayisana izimoto ezintathu ngoMgqibelo.Le ngozi yenzeke kuN2 ngabo-4 ntambama.Okhulumela amaphoyisa KwaZulu-Natal uColonel Thembeka Mbele, uthe kuphenywa amacala amane okubulala ngokungenhloso.“Kube nengozi ebandakanya izimoto ezintathu eRamsgate. Kushone abantu abane endaweni yesigameko. Amaphoyisa aseMargate aphenya amacala amane okubulala ngokungenhloso,” kusho uColonel Mbele.Kwenzeka le ngozi nje, ngeledlule kushone abangu-16 oLundi, ngemva kokushayisana kweloli netekisi kwagqamuka umlilo, basha.Le ngozi ilandela eyenzeke e-Underberg lapho kwashona abomndeni owodwa abangu-13. Nayo ilandela eyenzeke ngenyanga edlule KwaChakide, ngaphandle kwaseMgungundlovu, okwashona abantu abangu-13 abebehamba ngetekisi eyashayisana neloli.Khonamanjalo, amaphoyisa aseHilton ngaphandle kwaseMgungundlovu aphenya icala ngokushona kwababili abaphahlazeke nendiza ngoMgqibelo.“Umshayeli wendiza oneminyaka engu-58 nobegibele oneminyaka engu-60, baphahlazeke nendiza eHilton, eduze naseHilton College. Amaphoyisa aseHilton avule idokodo ngokushona kwabantu,” kusho uColonel Mbele.",Kushone abane engozini eRamsgate
"UMGADLI omusha waMaZulu FC, u-Andre de Jong, ukholelwa ekutheni ukudlala kahle kwakhe kuSuthu kuzomenza athole ijezi eqenjini lesizwe langakubo iNew Zealand.UDe Jong (22), usayine kuleli qembu ngoMeyi esuka kwi-Eastern Suburbs edlala esigabeni esiphezulu saseNew Zealand. Ushaye amagoli awu-17 ngesizini edlule.Ngokusho kwalolu nkonko lo mgadli, ibhola lakuleli lehlukile uma yena eliqhathanisa nelaseNew Zealand.Uthe eNingizimu Afrika ibhola lakhona liyashesha, kuyagijinywa kakhulu kanti ekhaya eNew Zealand akusheshwa kodwa kusetshenziswa kakhulu amaqhinga.UDe Jong uvumile ukuthi usazama ukujwayela ibhola lakuleli kodwa wathi akafuni ukuzifaka ingcindezi.“Ngisadlale amahlandla amabili kuphela eqenjini lesizwe laseNew Zealand. Ngingakujabulela kakhulu ukubizwa futhi kwelesizwe njengoba kuzothi ngoNovemba sibe nemidlalo emibili esizoyidlala ne-Ireland neLithuania. Ngiyazi ukuthi ukubizwa kwami eqenjini lesizwe kuncike ekutheni ngenza kanjani lapha kuMaZulu. Kungakho ngizimisele ukwenza konke okusemandleni ukuthi iqembu linqobe,” kusho uDe Jong.Ebuzwa ukuthi ngabe akayizwa yini ingcindezi kwazise uJeremy Brockie, Emiliano Tade noMichael Boxall abadlale eNew Zealand bafike kuleli bashaya into ecokeme, uDe Jong uthe: “Ngiyaxoxa nabo bobathathu ngoba ngiyazi ukuthi balazi kahle ibhola lakuleli. Angifuni nakancane ukuzifaka ingcindezi. Uma nje ngingenza okumbalwa okwenziwe uTade noBrockie ngingajabula kabi. Kodwa cha, ngeke ngithi ngizofana nabo, nami ngizozakhela igama ngendlela yami.""UDe Jong ubesekhempini yoSuthu ebiseGoli, kanti udlalile nakwiMsunduzi Cup eMgungundlovu ngempelasonto.“Ngijabule ngendlela umqeqeshi nethimba lakhe abangethemba ngayo, nabadlali bayangisiza kakhulu ukujwayela ngokushesha. Nginethemba lokuthi inethi ngizoyibhakuzisa. Angifuni kodwa ukuzicindeza, inkani nje uma ngilekelele iqembu laphumelela, yilokho okubalulekile,” kubeka uDe Jong.Usuthu luzovula neBidvest Wits kwi-Absa Premiership ngo-Agasti 3. Umdlalo uzobe useKing Zwelithini Stadium, eMlaza ngo-8.15 ebusuku.",OwoSuthu uzolwela indawo kwelesizwe
"IYABALISA imenenja yoMvoti FC uBongani Msomi ngokudlula emhlabeni komqeqeshi wayo uBheka Phakathi oshone engozini yemoto eyenzeke eGreytown izolo ekuseni.UPhakathi ubematasa neqembu belungiselela ukuyodlala kumaPlay Offs e-ABC Motsepe League ngemuva kokudla umhlanganiso kwiligi yeSafa KwaZulu-Natal.“Zibuhlungu izindaba zokudlula emhlabeni kukaBheka Phakathi. Wenze umsebenzi omkhulu kakhulu. Ngesizini edlule usibeke endaweni yesibili ekubeni efike isizini iphakathi kanti kulokhu usibeke endaweni yokuqala.“Le nto yenzeke ngesikhathi esibi silungiselela amaPlay-Offs. Sihlalele ethembeni lokuthi abadlali bazokwazi ukwenza obekufunwa nguBheka ngoba sebeyazi ukuthi yini elindeleke kubona. Sithi akalale ngokuthula. Okwamanje besingakasithathi isinqumo sokuthi ubani ozovala isikhala sakhe ngoba le nto iseyintsha,” kusho uMsomi.Uveze ukuthi ingozi yenzeke ngemuva kokuthi imoto iqhunyelwe yisondo. Uthe uPhakathi ubehamba nabangani bakhe ababili ngesikhathi kwenzeka ingozi kodwa bona basinda.UPhakathi ubedlala esiswini nasemuva ngezikhathi zakhe esayibamba enkundleni. Wayengomunye wezethenjwa ze-Orlando Pirates neLamontville Golden Arrows.Ngaphambi kokuqeqesha uMvoti wayeyiphini lomqeqeshi kwiRoyal Eagles edlala kwiNational First Division (NFD). Uphinde waba yiphini kwi-Arrows ngesikhathi beyikhuphula noShaun Bartlett isuka kwiNFD iya kwiPremiership. Phezu kwalokho uke waba wumhlaziyi webhola kuKhozi FM.",Kukhala imenenja yoMvoti FC ngoPhakathi
"UMHOLI weNFP uNkk Zanele Magwaza-Msibi uziphendulele kumholi we-EFF uMnuz Julius Malema othe kumele amiswe ekubeni yiPhini likaNgqongqoshe wezeSayensi nobuChwepheshe ngenxa yesimo sempilo emuva kokushaywa yisifo sohlangothi.UMalema ekhuluma emsakazweni ozinze eGoli, iPower FM noJJ Tabane ongumethuli wohlelo, uthe waze wakhuzwa ngamanye amalungu ale nhlangano ngesikhathi elibeka ngembaba elokuthi uNkk Magwaza-Msibi uholela into engekho ngoba isimo sakhe asisavumi ukuthi asebenze. UMalema uveze ukuthi abaholi abasebenza naye kuleli qembu bakhale ngokuthi ukhombisa ukungabi nazwelo esimeni esibhekene nomengameli weNFP.UNkk Magwaza-Msibi, obezifikele mathupha izolo emahhovisi eSolezwe, uziphendulele kokushiwo uMalema ngaye. Ekhuluma ngomlomo kaNobhala Jikelele weNFP uSolwazi Nhlanhla Khubisa, uthe inkinga yamaqembu aphikisayo anjenge-EFF wukuthi awazihluphi ngokubabuza bona njengeqembu kodwa avele akhulume nje.UNkk Magwaza-Msibi ubekhulunyelwa uKhubisa ngenxa yokuthi kusenzinyana ukukhuluma kuyena ngenxa yokugula.“UMagwaza-Msibi kuningi akwenzela umnyango njengePhini lezeSayensi nobuChwepheshe, ziningi izindawo azihambelayo esiza abafundi. Okunye okuhle ukuthi wakhethwa obengumengameli uJacob Zuma kanti noMengameli omusha uMnuz Cyril Ramaphosa akazange asho lutho ngaye njengoba ekade ethula iKhabhinethi entsha,” kuchaza uKhubisa.Ngesikhathi kukhuluma uKhubisa, uNkk Magwaza-Msibi ubelokhu enqekuzisa ikhanda ekhombisa ukuthi uyavumelana nokushiwo unobhala wakhe.UNkk Magwaza-Msibi ubevakashele Isolezwe ngemuva kokuthi eqede umjikelezo wakhe wokugqugquzela abantu ukuthi babhalisele ukuvota ngaphambi kokuthi kuvalwe izikhungo izolo ngo-5 ntambama.Izolo ukhombise obukhulu ubungcono, naye wakuqinisekisa lokho.",Uziphendulele kokushiwo uMalema
"Mhleli: Ngikhathazwa ngabaholi abangayilandeli imithetho yezwe abalawulwa yimizwa yabo. UNgqongqoshe wezabaSebenzi kuzwelonke, uMnuz Thulas Nxesiuthi kumele sihlephulelane ngesinkwa esingekho nabokufika. Uyasithuka singabantu bakule lizwe esalivotela ukuze sizuze inkululeko. Ngabe yiyo le nkululeko yokudelelwa nguNxesi?Siyazi ukuthi sanibeka emandleni kusukela ngo-1994, sicela ningadlali ngathi baholi bethu.Uyabona ngesikhathi kuteleka abamaloli bekhala ngokuthathelwa imisebenzi ngabokufika, impendulo kaNxesi ithe nabokufika kumele baqashwe.Ngabe ubezizwa ukuthi uthini uNxesi uma ekhuluma kanje noma uthathe inkulumo wazoyisho kithina engayihluzanga nhlobo?Uma ethi kumele sibanike imisebenzi abokufika, ngabe usho miphi imisebenzi ?Izovelaphi imisebenzi njengoba sihlaselwe yindlala nokusweleka kwamathuba emisebenzi ezweni, ikakhulu intsha efundile nengafundile?Mhlawumbe le nkulumo ubeyiqondise emndenini wakhe osebenzayo nongaswele hhayi emndenini onezingane ezineziqu zemfundo kodwa okungasebenzi muntu kuyo.Emva kwenkulumo kaNxesi kuvele ukuthi amanye amazwe anjengoZambia, Tanzania, Nigeria athi imisebenzi engadinge buciko nokuyimisebenzi enjengokushayela amaloli, ngeyabomsinsi wokuzimela kulelo lizwe.Lokho kusho ukuthi kabadingi muntu ezweni labo ozofesela ukuba wumshayeli weloli noma unogada noma umsebenzi wasezindlini nokuyizinto esizivumayo kuleli ukuba sithathelwe zona.Ngaphambi kokuba umholi akhulume kumele angene ezicathulweni zabantu abangasebenzi noma zabantu abalala bengadlile.UNxesi ungenze ngabona ukuthi sicindezelana sodwa ezweni futhi sicindezelwa ngabantu esabavotela ukuthi basiphathe.Khabzela KB MzimelaEZWELIBOMVU",UNxesi ubukela phansi abasebenzi
"Ukusho lokhu emuva kokumemezela izindaba zokuthi usezozwakala njalo ngoLwesihlanu ohlelweni lukaDudu Khoza, iJabul’ Ujule, oludlala izingoma ezihlukene.UKhozi lumemezele lezi zindaba ngoLwesibili kulona lolu hlelo.Luphinde lwaziqinisekisa ekhasini lalo enkundleni yokuxhumana i-Instagram lapho luveze ukuthi abantu bakuleli bangaphuthelwa ukulalela izingoma ezizobe zidlalwa ilo DJ.UPrince Kaybee ebhala ngalezi zindaba, uthe ukwemukela ngokuzithoba ukuba ingxenye yoKhozi FM.“Njengoba nizwile nje, lo msakazo umemezela lezi zindaba, sibe nesivumelwano sonyaka nawo, sokuthi ngidlale ohlelweni lukaDudu Khoza.Leli ngelinye ikhasi elisha empilweni yami futhi elikhulu okwakukudala ngilifuna futhi bese ngililinde isikhathi eside,” kusho uPrince Kaybee.Uthe abalaleli boKhozi bazokujabulela ukuzwa izingoma azobe ezidlala njalo emsakazweni.Kuvela lezi zindaba nje uPrince Kaybee ubesanda kujabulela izindaba zokuthi i-albhamu yakhe ethi, Re Mmino ifinyelele esigabeni segolide.Akugcini lapho uphinde waveza ukuthi ingoma yakhe ethi, Fetch Your Life, isilalelwe abantu abayisigidi kuYouTube yize i-video yale ngoma ebengakayikhiphi.UPrince Kaybee izinto zimhambela kahle njengoba ngo-2017 ekhiphe ingoma ethi, Club Controller eyenza kahle kakhulu.Ngonyaka odlule ingoma yakhe ethi Banomoya ayicula noTNS noBusiswa ibe ingoma ehamba phambili yaze yahlukanisa unyaka eziteshini zomsakazo ezihlukene kuleli.",Kufezeke iphupho kuDJ engena kuKhozi FM
"UMISIWE emsebenzini uthisha wasesikoleni iPInnacle College Kyalami, uNkk Sonya De Vynck, kwathi uthishanhloko walesi sikole esiseMidrand, yena wanikezwa ikhefu elikhethekile, emuva kokuba uNkk De Vynck, enze ihlaya, efundisa ngobuchwepheshe, ngokufa kwesakhamuzi sase-US, uMnuz George Floyd. UNkk Vynck kusolwa ukuthi usabise umfundi ngokuthi uma engayithumeli imidwebo uma sekuvulwa kabusha isikole, uzomnikeza into azoyibhikishela bese ehlala entanyeni yakhe.Iningi liyamanise izinsongo zikathisha nokufa kukaFloyd (46), oshonele ezandleni zamaphoyisa amane, elinye lawo elalimcindezele ngedolo entanyeni imizuzu eyisishiyagalolunye- yize ayekhalaza ukuthi akusaphefumuleki, okuyisigameko esabonakala nakwi-video eyasabalala emhlabeni wonke. Izinkumbi zabantu zingene emigwaqweni nasezinkundleni zokuxhumana zifuna kube nobulungiswa ngokufa kukaFloyd ngaphansi kwesiqubulo esithi Black Lives Matter. UNkk De Vynck ubhale eside isixoliso, ethi akasiye umbandlululi futhi ezisola ngezinsongo zakhe ""njengento ewubilima eyavele yaziqhamukela ekhanda"". ""Ngiyaxolisa ngempela, uyazi ukuthi isiBhunu sibhekana nokusaba nobuhlungu ngehlaya. Sizama ukwenza amahlaya ngakho konke ukwehlisa ubuhlungu. Angisiye umbandlululi, angisoze ngawisa muntu. Ngikhale mi izinyembezi ngoFloyd, nanoma wubani obulawa kanje kuphatha kabi.""Encwadini esiyibhalele abazali izolo, isikole sithe: ""IPinnacle College Kyalami ishaqekile izinsongo ezenziwe ngomunye wothisha besikole samabanga aphezulu ngesikhathi kuqhubeka izifundo kwi-online. Siyaxolisa ngokungenambandela ngobuhlungu nokuphatheka kabi okudalekile nangendlela oluqale lwasingathwa ngayo lolu daba. Njengoba senazi, uthisha umisiwe. Uthishanhloko uthathe isinqumo sokuhlaba ikhefu... Uphenyo luyaphuthuma futhi luyaqhubeka.""Iqhuba le ncwadi ithe isikole sohlela nokuxhumana ngqo nomfundi othintekayo. ""IPinnacle College ayilubekezeleli nakancane ubandlululo futhi sizoqinisekisa ukuthi lolu daba lusingathwa ngendlela."" ",Kumiswe uthisha &quot;ohlekise&quot; ngokufa kukaGeorge Floyd
"UYISE kaSenzo Meyiwa owayengunozinti weBafana Bafana ne-Orlando Pirates, uMnuz Sam Meyiwa ushaya phansi ngonyawo uthi ngeke livalwe idokodo lecala lokubulawa kwendodana yakhe esaphila.Ekhuluma neSolezwe izolo ngemuva kombiko wephepha langeSonto obuthi idokodo lecala likaSenzo selivaliwe, uMeyiwa uchaze lo mbiko njengembudane ezomnyusela ushukela.“UNgqongqoshe wamaPhoyisa uMnuz Bheki Cele kade nginaye emqhudelwaneni kaSenzo obuseMlaza wangitshela ukuthi udaba basalulandela. Wangithembisa nokuthi uzohlale engibikela ukuthi kuqhubekani,” kusho uMeyiwa.Uthe amaphoyisa abengeke avale icala lendodana yakhe engambikelanga.UMeyiwa uthe usehlela ukuyobikela Isilo samaBandla uGoodwill Zwelithini ngodaba lukaSenzo nokungakhokhelwa kwakhe yi-Orlando Pirates imali yendodana yakhe.“Sengicabange kahle ngizohamba ngiyozilahla kwiMbube ngiyicele ukuthi ayingenelele kulolu daba ngoba sekudlalwe ngami kakhulu, Isilo sekuyithemba lami lokugcina njengoba kuyisona ubaba wami walapha emhlabeni,” kusho uMeyiwa.Uthe ngeke aze aphumule bungakenzeki ubulungiswa ngokubulawa kukaSenzo.USenzo wabulawa ngo-Okthoba 2014, manje sekuphele iminyaka emine abulawa kodwa akuboshwa muntu.“Sebengamane babulale mina ngoba vele noNkulunkulu sengamcela ukuthi awamukele umphefumulo wami uma kwenzeka ngibulawa,” kusho uMeyiwa.Okhulumela amaphoyisa kuzwelonke uBrigadier Vishnu Naidoo ukuchithile ukuthi icala likaSenzo selivaliwe wathi lisekhona.Senzo Meyiwa“Udaba lusaphenywa, inkinga wukuthi okwamanje abukho ubufakazi obusha,” kusho uNaidoo.Ebuzwa ukuthi kungani leli cala selisusiswe futhi kumaHawks labuyiselwa kwiSAPS, uthe alikho iphutha kulokho ngoba zombili lezi zinhlaka ziyakwazi ukuphenya amacala okubulala.Imizamo yokuthola uMntwana uThulani Zulu ayiphumelelanga, ucingo lwakhe beluvaliwe kwaze kwashaya isikhathi sokushicilela.",UMeyiwa usethembe Isilo ngolukaSenzo
"SEKUSUNGULWE ithimba elizokwenza umsebenzi wokudala ukuthula kusoseshini waseMpumalanga okhungethwe yizinxushunxushu esezidlule nenqwaba yemiphefumulo.Leli thimba elifaka izikhulu zoMnyango wezokuThutha nokuPhepha KwaZulu-Natal, ezophiko lwezokuthutha emkhandlwini weTheku, amalungu enhlangano yosomatekisi iSouth African National Taxi Council (Santaco) namaphoyisa lisungulwe nguNgqongqoshe wezokuThutha nokuPhepha KwaZulu-Natal, uMnuz Bheki Ntuli.UNtuli uphinde wayalela leli thimba ukuba lithole ukuthi yini isisusa somsindo kusoseshini waseMpumalanga. NgoLwesibili bekunomhlangano eHammarsdale ngenhloso yokuthola isisombululo.Usihlalo weSantaco eNtshonalanga yeTheku uMnuz Mathula Mkhize ethula umbiko wabo emhlanganweni ukhale ngezinkinga eziningi kubalwa nokuthi usoseshini waseMpumalanga awunabo ubuholi.UNtuli uyalele ithimba lakhe ukuba liqhubeke nokuxoxa namalungu kasoseshini.“Sizibophezele ekuqedeni udlame embonini yamatekisi kodwa lokhu ngeke sikuzuze uma amalungu ososeshini engathobi, kuyakhathaza ukuthi yinqwaba yabantu esibulewe ngenxa yombango wangaphakathi kulo soseshini waseMpumalanga kule minyaka edlule,” kusho uNtui.Uthe uma ososeshini bengenawo umthethosisekelo obalawulayo udlame ngeke luphele.UNtuli uthe imali eqoqwa ngendlela engekho emthethweni ivamise ukusetshenziselwa ukuqasha abaqaphi iphinde ikhokhele izinkabi.Uqinise idolo amalungu kasoseshini wathi izinkinga zawo ezikhona kubalwa nemvume yokusebenza zizolungiswa khona maduze.Unxuse amalungu alo soseshini ukuba abumbane, aphinde abike amalungu abhebhethekisa udlame.",Ithimba elizoxazulula izinkinga zikasoseshini
"SEZIQALE phansi izinkinga esikoleni samabanga aphezulu eMbumbulu esacishe savalwa ngenxa yokungaziphathi kahle kwabafundi, asebekhala ngesibhaxu kuthishanhloko.Abafundi baseMbambangwe Secondary abafunda u-matric badube amakilasi izolo nangoLwesithathu bekhala ngokuthi abasakwazi ukubekezelela ukushaywa nguthishanhloko, bakhala nangokuthi uyabathuka. Njengoba abafundi abaningi baka-matric bezoqhubeka nokufunda uma kuvalwa izikole namuhla, abaseMbambangwe abacele ukungadalulwa bathe abalubhadi esikoleni. Bathi sekukaningi bekhononda ngokushaywa manje sebenqume ukulusukumela lolu daba. Izolo bathe sebecele ukubonana nothishanhloko bamtshele okokugcina ngezikhalo zabo.Kuke kwavalwa amehlo ngesimo salesi sikole ngo-2014 kukhalwa ngabafundi abangalawuleki. Abanye babesolwa ngokuzihlanganisa namaqembu ezigebengu bese beqhubeka nezimpi zabo esikoleni. Ngo-2015 kwangenelela ikomidi iMbumbulu Education Forum ukulungisa isimo sesikole obesekuhlongozwa ukuthi sivalwe.USihlalo wekomiti inkosi Nathi Maphumulo, uthe bebengakezwa ngezinkinga zabafundi. Uthe uyadumala uma sebeqala olunye uthuthuva phezu kwemizamo yokulungisa isikole.“Uma abafundi bekhala ngokuqiniswa kwesandla nangokushaywa kumele baveze ubufakazi. Asihambisani nokuhlukunyezwa kwabafundi kodwa ngeke sikhulume futhi ngento engenabo ubufakazi. Kuyadumaza lokhu ngoba isimo sesikole bese sibuyela kwesijwayelekile nathi sesigculisekile. Kuningi osekushintshile ngoba nohulumeni uthembise ukulekelela ukuze kunyuke nemiphumela ka-matric,” kusho uMaphumulo.Uthe ungomunye wabanxenxe iMeya yeTheku uNkk Zandile Gumede ukuthi ivakashele kulesi sikole nonyaka. UNkk Gumede ovakashile lesi sikole ngoFebhuwari, wanikela ngezimpahla zesikole wathembisa nokuqinisekisa ukuthi isikole senza kahle. UMaphumulo uthe konke lokhu bekuyimizamo yokuthi abafundi bakhuthazeke, isikole singabuyeli esimeni sakudala.Uthembise ukuthi bazolulandela udaba nezikhalo zabafundi.Okhulumela uMnyango wezeMfundo KwaZulu-Natal uMnuz Sihle Mlotshwa, ukuqinisekisile ukuthi lesi ngesinye sezikole esike sahlupha ngezinkinga phambilini.“Sizocela umbiko kwisekethe ukuze sithole ukuthi sinjani isimo esikoleni. Kudingeka sazi ukuthi yimiphi imizamo eyenziwayo ukuqinisekisa ukuthi ukufunda akuphazamiseki, ikakhulukazi njengoba kuthinteka no-matric,” kusho uMlotshwa.Mayelana nezinsolo ezibhekiswe kuthishanhloko uthe badinga ubufakazi ukuze baphenye.",Badikile isikole abasola uthisha ngesibhaxu
"OBENGUMENGAMELI, uMnuz Jacob Zuma, ukhale ngamambuka amcindezelayo ngesikhathi ekhuluma nesigejana sabalandeli bakhe ngaphandle kweNkantolo eNkulu yaseMgungundlovu izolo emuva kokuhlehliswa kwecala lakhe lenkohlakalo eliphathelene nokuthengwa kwezikhali.UZuma uthe amambuka, ayekhona nakudala, asekhona namanje yingakho kukhona nengoma kamasikandi ethi asemaningi kakhulu amambuka.“Amaxoki asemaningi kakhulu kuthi angibulale elinye kodwa ngiyadlala maxoki ngeke ngize nginibulale,” kusho uZuma.Uthe uzolulwa udaba lwecala lakhe kuze kugcine kwenziwe ubulungiswa.UZuma ubonge abalandeli bakhe ngokuhlale njalo bemeseka.“Angifuni ukusho izinto eziningi ngoba kukhona le nto ethi akumele ukhulume ngodaba oluphambi kwenkantolo,” kusho uZuma.Uthe ukuba khona kwabalandeli bakhe kumqinisa idolo.Izolo bekukhona isigejana sabalandeli bakaZuma abebengafikile ngisho ku-150, ngaphandle kwasenkantolo emuva kokuthi kube nokuthi kuhoxiswe amabhasi abesuka esifundeni iMoses Mabhida naseThekwini obekumele athuthe abantu.UMfundisi Vusi Dube uthe bathukuthele bayaveva ngokuhoxiswa kwamabhasi obekuhlelwe ukuthi athuthe abalandeli bakaZuma.Uthe balale bazi ukuthi amabhasi akhona kodwa bathola ama-SMS izolo ekuseni ebatshela ukuthi amabhasi ahoxisiwe.“EThekwini besilindele amabhasi awu-30, eMoses Mabhida khona besilindele awu-35. Ukungabikhona kwamabhasi kwenze ukuthi abantu abaningi bangakwazi ukuza enkantolo kodwa udaba sizolidlulisela kuNobhala we-ANC KwaZulu-Natal, uMnuz Mdumiseni Ntuli, ngoba thina sazi ukuthi amabhasi awomphakathi aqashwa inoma ngubani owadingayo,” kusho uDube.Uthe bafuna ukwazi ukuthi ngubani othe akuhoxiswe amabhasi.Icala likaZuma nenkampani eyakha izikhali yaseFrance iThales amangalelwe nayo, lihlehliselwe uFebhuwari 4, wonyaka ozayo okuwusuku okulindeleke ukuthi liqale liqulwe ngalo.Izolo ithimba labameli baZuma lifake isicelo sokudlulisa isinqumo senkantolo sangoLwesihlanu lapho kuchithwe khona isiphakamiso sokuthi icala eselidonse iminyaka ewu-15, kuhoxiswe ukuthethwa kwalo.Ukulalelwa kwesicelo sokudlilisa isinqumo senkantolo sokuchitha isicelo sabameli bakaZuma kulindeleke ukuthi kube noNovemba 22.Umshushisi u-Adv Billy Downer izolo utshele inkantolo ukuthi uMbuso usukulungele ukuthi uqhubeke nokuqula icala.Uthe ngonyaka ozayo nabamele iThales bazobe bekhona uma seliqulwa.Kanjalo no-Adv Thabani Masuku wethimba labameli baZuma naye uthe kade bakulungela ukuthi icala liqulwe.",Amambuka ayangicindezela: Zuma
"SIGCINE sitholakele isidumbu sowesifazane omuke nomndeni wakhe eMawoti ngempelasonto. Abezimo eziphuthumayo besebenzisana namaphoyisa izolo ekuseni bathole isidumbu salona wesifazane omuke ngeSonto nengane yakhe noyise wayo.Okhulumela abezimo eziphuthumayo, iReaction Unit South Africa (Rusa), uMnuz Prem Balram uthe izolo bathole ucingo obeluvela ekhanseleni lendawo licela ukuthi basize ukuthola isidumbu.Isidumbu sengane  noyise wayo zona zitholakale kuleli sonto.UBalram uthe bebefuna isidumbu ngendiza enophephela emhlane behambisana namaphoyisa asebenza ngezinja kanti  akuphelanga sikhathi esingakanani amaphoyisa abe esesithola isidumbu eduze kwebhuloho. Isidumbu salona wesifazane sitholakale simbozwe utshani obude kwaze kwasiza inja  ukuze sitholakale. Lo mndeni kuvela ukuthi wamuka ngesikhathi kuna imvula enamandla ngeSonto. ",Kutholwe isidumbu sowesifazane omuke nomndeni eMawoti
"Umenywe ukuthi abe yingxenye yomcimbi omkhulu wokubungaza izindawo zokudlela iTaste of Dubai Festival, ezoba seDubai Media City Amphitheatre ngoMashi 7-9.ULorna wohlelo lakwi-SABC 3 iThe Hostess, usephoqeleke ukuthi engeze izinsuku zakhe zokuhambela phesheya kwezilwandle njengoba ehambe kuleli emasontweni amabili edlule ukuyokwethula indondo emcimbini iWorld Restuarant Awards obuseParis ngoFebhruwari 18.Kulo mcimbi kuthiwa uLorna uzothola ithuba lokuhambela izindawo zokudlela eziseqophelweni eliphezulu zaseDubai eziwu-20, lapho ezocobelelana ngolwazi nabanye abapheki.Uzobe ehamba nabapheki abahlonishwayo uMatt Preston we-Mastrchef Australia, uDavid Myers weMichelin nozakwabo uMasaharu Morimoto.Kuthiwa bazobe beholwa phambili yizinkakha zabapheki baseDubai uNick Alvis noScott Price.ULorna ulijabulele leli thuba lokuyobonisa ikhono lakhe phambi kwabapheki abavelele umhlaba wonke.Unethemba lokuthi abantu abazohambela lo mcimbi bazokuthokozela ukudla kwakhe njengoba ehlela ukugadla ngokudla kwaseNingizimu Afrika.Uthe kuzofezeka iphupho lakhe leminyaka njengoba ubehlezi ewubukela kude lo mcimbi waseDubai enesifiso sokuba yingxenye yawo."" Sengijahe kabi ukuhlangana nabathandi bokudla abasuka ezindaweni ezahlukene zomhlaba. Ngizimisele ngokujabula, ngihleke kakhulu nokuthi sipheke ndawonye. Kusazoba mnandi ngempela,"" kusho uLorna.",Uzopheka emcimbini omkhulukazi eDubai uLorna Maseko
"Mbali Khanyile AMADODA amathathu nebhungu elilodwa abesolwa ngokuntshontsha imfuyo adutshulwe afa oKhozini, eZwelibomvu ngoMgqibelo.OSthembiso Sithole (24), Nhlanhla Shange (17), Simphiwe Khanyile (23) noThabani Nene (21) bebengabangani abebelusa izimbuzi endaweni. Badutshulwe enkundleni yezemidlalo ngemva kokuqoqwa ngabebebasola ngokubantshontshela izimbuzi.Kuthiwa ukuntshontshwa kwemfuyo yinto edlangile eZwelibomvu.Yize iningi labantu belisaba ukukhuluma ngodaba kodwa kuvelile ukuthi sebeqedene abantu endaweni ngenxa yokulahleka kwemfuyo. Ababulewe kuthiwa bebeqhamuka ezigodini ezehlukene okubalwa kuzo esasoKhozini nesakwaShabalala, eZwelibomvu.Okhulumela amaphoyisa Kwa-Zulu-Natal, uColonel Thembeka Mbele, ukuqinisekisile ukubulawa kwamadoda amane.“Kuvulwe amacala amane okubulala esiteshini saKwaNdengezi. Amaphoyisa ayaphenya,” kusho uColonel Mbele.Khonamanjalo kutholakala isidumbu sendoda (35) sinamanxeba okudutshulwa endaweni yaseMangangeni, eZwelibomvu.Isidumbu sendoda edutshulwe ekhanda sitholwe yizingane ebezizingela izimbila ematsheni aseduze nomhosha.UColonel Mbele ukuqinisekisile ukutholakala kwesidumbu.“Icala lokubulala livuwe esiteshini samaphoyisa aKwaNdengezi. Amaphoyisa ayaphenya,” kuphetha uColonel Mbele.",Badutshulwe bafa abebesolwa ngokweba
"BAZOTHWALA kanzima oskhwiliphambana nobhoko abazobe begcaluza emigwaqweni ngesikhathi izwe livaliwe izinsuku ezingu-21.Kuzovalwa thaqa nezindawo ezizobe zihweba ngotshwala isinyenyela nezizobe zidayisa ngokungemthetho, ikakhulukazi emalokishini nasezindaweni ezisemakhaya.Kuzoba nezivimbamgwaqo, kuliwa nobugebengu emiphakathini futhi kunohlelo lokuthungathwa kwezigebengu ezifunwa uthuli amaphoyisa.Kuzoboshwa abashushumbisa izimpahla zomgunyathi nabathutha izimpahla ezingemqoka kakhulu.Lo mbiko oshubile ukhishwe wuNgqongqoshe wezokuThutha, ukuPhepha nokuXhumana koMphakathi KwaZulu-Natal uMnuz Bheki Ntuli esithangamni nabezindaba ekomkhulu lamaphoyisa esifundazweni.UNtuli uthe konke kumi ngomumo kusukela emasosheni, emaphoyiseni, kwezobunhloli, nasemaphoyiseni omgwaqo.UNtuli uthe umyalezo ucace bha: “Hlala ekhaya.Sizobe sitholakala kuzo zonke izindawo kusukela emalokishini, emadolobheni, emiphakathini yabadla izambane likapondo nasezindaweni zasemakhaya, siqinisekisie ukuthi ilandelwa njengoba injalo imigomo ebekiwe ngokuvalwa kwezwe wumengameli,” kusho uNtuli.Uthe ugculisekile wugqozi olukhonjiswe abakhuzi bemibutho eyehlukene anethemba lokuthi luzonanela nakwabaphethe abazobe beqinisekisa ukuthi uyagcinwa umthetho.“Amathimba ethu azobe ehambela izindawo ezigcwala kakhulu abantu okubalwa kuzona amabhishi, amapaki, ezokuthutha zomphakathi nezinxanxathela zezitolo. Ngibikelwe ngebanga eselihanjiwe ngophenyo lwamacala angu-22 okuphulwa komthetho, iDisaster Management Act, nezinhlelo ezibekwe wumengameli. Kuyakhathaza ukuthi kunoskhwiliphambana nobhoko abangayigqiziqakala indaba yobhubhane lweCorona,’ kusho uNtuli.Uthe uphoxekile ngabantu ababili ababoshwe bathweswa amacala okuzama ukubulala ngokubhebhethekisa iCoronavirus.“Siyakugxeka ukubukelwa phansi kwezinhlelo zikahulumeni ezilwa nokusabalala kwegciwane. Sibumbe ithimba elizophenya la macala okuzama ukubulala nokuphulwa kweDisaster Management Act.Ngokuboshwa kwalaba ababili sithumela umyalezo wokuthi ngeke zibekezelwe izenzo zobudedengu. Sinxusa abantu ukuthi balandele imiyalelo yabezempilo. Sizozigada izindawo ezigcine abantu abahaqwe igciwane, siqinisekisa ukuthi abeqi. Sifuna kubuyekezwe izinqumo ezithathwe ngabahaqwe igciwane abazivalele ngokwabo emakhaya,” kusho uNtuli.Mayelana nezokuthuthwa komphakathi, uNtuli uthe baxoxisana nobuholi bemboni yamatekisi ngenhloso yokwakha uhlelo lokuthuthwa kwabasebenzi abenza imisebenzi ebucayi nabazobe befuna usizo lwezempilo nezinsiza ezimqoka.Uthe lapha kubhungwa nangokuthi itekisi kumele ilayishe abantu abangaki ngezikhathi zokusebenza.",Zizowukhomba umuzi onotshwala izigebengu
"UKUBA nomqeqeshi okholelwa kubadlali yikho okwenza iqembu lesizwe le-netball, iSpar Proteas, libonakale ligila izimanga kwiNdebe yoMhlaba ka-2019 ebanjelwe eLiverpool, e-England.I-Spar Proteas yenze okungajwayelekile ihlula iJamaica ngo 55-52 emdlalweni wokugcina kaGroup C nokwenze yaqeda iqhwakele eqoqweni layo.IJamaica ikleliswe ngaphezulu kwamaProteas emhlabeni, endaweni yesibili ngemuva kompetha i-Australia.La maqembu aye emdlalweni wangeSonto, iNingizimu Afrika inerekhodi elibi uma ibhekene nezintokazi zaseJamaica, kwazise bese kuphele iminyaka eyisikhombisa ihluleka wukunqoba lezi zimbangi.Emidlalweni ewu-14 edlule elakuleli belisanqobe kabili nje kuphela, lahlulwa kwewu-12.UPhumza Maweni, odlala indawo ye-goal keeper kwiSpar Proteas, ubonge umqeqeshi uNorma Plummer ngokubeseka.“Sijabula kakhulu ukuba siwine umdlalo wanamhlanje (ngeSonto). Besazi ukuthi ngeke kube lula kodwa besazi ukuthi sinomqeqeshi osethembayo noma ngabe yini esiyenzayo. Uhlezi esibuka emehlweni esitshela ukuthi asiyokwenza noma ngabe yini esifuna ukuyenza. Besikulindele ukubhekana nanona iyiphi inselelo,” kusho Maweni.INingizimu Afrika ibekwe endaweni yesihlanu ngokukleliswa emhlabeni okuyindawo engcono uma kubhekwa ukuthi kuleli i-netball isewumdlalo osesigabeni sama-amesha. Yize kunjalo uPlummer uye kwiNdebe yoMhlaba enethemba lokuthi iqembu lakhe lingagcina libalwa namaqembu amane azogcina esele ukulwela izindondo. Elakuleli lagcina ukuthola isiliva ngo-1995 kulo mqhudelwano.Inselelo esihlalele uPlummer nezintokazi wukugudluza iScotland (abadlale nayo izolo ebusuku), i-Uganda abazodlala nayo kusasa ne-England abazoshikilisana nayo ngoLwesine.Kuleli qoqo uGroup G okukhona kulona neJamaica, iNingizimu Afrika izobe ilwela indawo yokuqala noma eyesibili ukuze ingene emidlalweni eyandulela owamanqamu.",ISpar Proteas igile izimanga eLiverpool
MHLELI: Ngidumele ngenkulumo engehlanga kahle ka-Unathi Nkayi (osesithombeni) oyijaji emncintiswaneni ama-Idols SA osufinyelela emaphethelweni.Siyisizwe kuyiqiniso ukuthi sisazama ukuhlangana nangokobuhlanga njengoba sahlukaniswa ngesikhathi sisacindezelwe ngamabhunu.Uma sithinta izindaba eziphathelene nobuzwe kumele sizame ukulugada ulimi lwethu. Akuwona umkhuba omuhle ukuthi abantu sibabuke ngokobuhlanga kunokuba sibheke amakhono abo abanawo njengoba lenzile ijaji liveza ukuthi lo nyaka owamaXhosa.Ngiyacabanga ukuthi kuyosiza ukuthi ithimba elibhekele ukuqoka amajaji limkhiphe u-Unathi ohlwini lwamajaji akuma-Idols noma aziphumele ngokwakhe. Ukuxolisa kwakhe akuzwakali kahle futhi ngeke kwenze mehluko kulolu qhekeko aludalile ezweni.Makakhishwe u-Unathi kuma-Idols bese ethola abantu abazomeluleka kule nkinga anayo yokucwasa ngokobuhlanga.Sabelo Sigudu,Akakhishwe u-Unathi kuma-Idols
"UMENGAMELI weNatu uMnuz Allen Thompson usenxuse ikomiti lezemfundo esiShayamthetho saKwaZulu-Natal ukuthi liqaphe ngelokhozi indaba yesabelo samaqakelo ezikoleni.UThompson uthe abakaze baphikisane nesabelo samaqakelo kodwa ababengahambisani nakho wukwenyuka ngendlela emangazayo kwalesi sabelo.INatu yashaya amakhala ngokunyuka kwesabelo samaqakelo sisuka kuR20 million siya ngaphezulu kukaR100 million.UNgqongqoshe weziMali esifundazweni, uNkk Belinda Scott, wabele amaqakelo uR27 million kulo nyaka wezimali.“Siyawamukela uR27 million wamaqakelo ngoba sasivele singenankinga nendaba yawo. Khumbula ukuthi ayabelwe uR20 million sangaba nenkinga nalokho, into eyasikhalisa ngukuthi inyuke kakhulu imali yamaqakelo yaya koR100 million,” kusho uThompson.Uthe babekhaliswa ngukuthi othisha bakwaGrade R babengakhokhelwa ngesikhathi, izikole zingafakelwa ngesikhathi imali, osonkontileka bengakhokhelwa ngesikhathi, izikole ziphinde zingalungiswa.“Sasikhala ngazo zonke lezi zinto yingakho sasithi kuzona zonke izinkinga ezikhona emnyangweni, indaba yamaqakelo akukaze kwenzeke ukuthi angakhokhelwa. Sifuna ukuthi ikomiti lezemfundo lisiqaphe ngelokhozi lesi sabelo samaqakelo,” kuqhuba uThompson.UNgqongqoshe weziMali kuzwelonke, uMnuz Tito Mboweni, wamemezela ukuthi kunesabelo esihlinzekwe lolu hlelo ukuze amantombazane angalovi esikoleni uma esezinsukwini zawo.UNgqongqoshe wezeMfundo esifundazweni, uMnuz Mthandeni Dlungwane, uthe uhulumeni kazwelonke usike iphethini kulolu hlelo lwamaqakelo.Uthe noMengameli wezwe uMnuz Cyril Ramaphosa umemezele ukuthi lolu hlelo luzoba seMnyangweni wezabesiFazane.“Ithimba ehhovisi likangqongqoshe obhekele abesifazane, ehhovisi likamengameli oholwa nguNksz Bathabile Dlamini lisebenzisane noMnyango wezeMfundo njengoba kwathulwa lo mkhankaso eMpumalanga. Amaqakelo asatshalaliswa ezikoleni ezingoQuintile 1 kuya ku-3. Siyajabula ukuthi uhlelo lwamaqakelo seluthathwe nasemnyangweni kazwelonke,” kusho uDlungwane.Uthe yinto emqoka kuyena ukusatshalaliswa kwawo.",‘Asiqashwe isabelo samaqakelo’
"ISILOMO somculo kamaskandi, uMthandeni “Igcokama Elisha” Manqele, sidalule ukuthi sikuhoxisile ukwenza kabusha ingoma kaVusi Nova eshisa izikhotha kulezi zinsuku ethi Asiphelelanga ngoba “ngibalekela ukukhuluma”.Kwaba nokukhulu ukukhuluma ngengoma kaVusi ebala abaculi abangasekho njengoba bengekho abakamaskandi. Kwavela ukuthi uhlela ukuyenza kabusha ehambisana neGcokama Elisha.Lokho kwamukelwa ngezindlela ezehlukene njengoba umculi kamaskandi uCevuzile wathi uVusi kumele ababale yena abaculi hhayi ukuthi apike Igcokama Elisha.“Amabhinca avele alwa ngavele ngathi angiyiyeke oCevuzile bayicule bona. Ngiyalihlonipha igama leGcokama Elisha angikufuni ukukhuluma. Umona usuke lapho ekutheni ngiyiGcokama Elisha,” kusho yena.Uqhube wathi: “Ngibalekiswe wukuthi lokhu kuzokwehlisa umculo kamaskandi kuthiwe abaculi bakamaskandi abantu abalwa bodwa. Kwakudlalwa ngaye vele uVusi ngoba akekho umuntu onelungelo lokutshela umculi ukuthi ashintshe ingoma yakhe.”Uthe uVusi wayelwenze kahle ucwaningo lwakhe ngoba uye kumculi othandwa ngabantu futhi onabalandeli abaningi.“UVusi wenza izinto ngesikole akavele athathele izinto phezulu. Ubonile ukuthi yimina ophethe isitayela futhi othandwayo.”Uthe sebenze ingoma entsha nalo mculi ethi Thula Mntanami ezotholakala mahhala kusasa ngo-7 ekuseni.Uthe yendlalela i-albhamu yakhe entsha ezophuma ngoDisemba 1 enezingoma athe zizoshisa izikhotha okubalwa kuzo ethi Umhlaba Kafish.",Kuhoxe iGcokama kwekaNova
"IZITOBHA zeBloemfontein Celtic nezeChippa United zinethuba lokuba nesandla ekucaciseni ngozothatha isicathulo segolide, iLesley Manyathela Golden Boot Award, esibangwa uPercy Tau weMamelodi Sundowns noRodney Ramagalela wePolokwane City.Womabili la mafolosi abambene ngamagoli angu-11 kanti asalelwe umdlalo owodwa ukucacisa ngozogoduka nomklomelo.UTau umelwe wukudida u-Alfred Ndengane, Ronald Pfumbidzai noWandisile Letlabika beCeltic uma ezimisele ngokuthola amagoli emdlalweni wokugcina ngoMeyi 12.URamagalela yena kumele asebenzise wonke amangwevu akhe ukumangaza uFares Hachi, Ayabulela Konqobe noJames Okwuosa beChippa uma ezimisele ngokudla lo mklomelo.Lo mgadli wePolokwane ulale isibili nangesizini edlule ngamagoli angu-11. Lesi sibalo sakhe besisele ngamagoli amabili kuLebohang Manyama obedlalela iCape Town City. Akukaze kwenzeke eminyakeni engu-21 ukuthi abagadli bahlukaniselane umklomelo.Lesi sicathulo sihambisana nentshontsho lika-R25 000 kumgadli oqeda isizini eshaye amagoli amaningi emidlalweni yeligi.RODNEY RAMAGALELAIyinkinga indaba yamagoli ngisho kuStuart Baxter umqeqeshi weBafana Bafana. Uma kugcina ngokuthi laba bagadli bayabambana ngamagoli angu-11, kuzoba isibalo esisendaweni yesibili emlandweni ngokushaywa kwamagoli amancane kwisizini yePremier Soccer League (esigabeni esikhulu). Umgadli wokugcina ogoduke nalesi sicathulo eshaye amagoli angu-11 nguKeryn Jordaan (ongasekho) oshaye lesi balo edlalela iManning Rangers ngo-1998. Isibalo esincane kakhulu kodwa esadla isicathulo segolide, sibekwe umgadli weKaizer Chiefs uBernard Parker ngokuhlohla amagoli ayishumi kumasizini amane edlule.UCollins “Ntofontofo” Mbesuma wuyena umgadli osazihambela yedwa ngokubeka isibalo samagoli amaningi ngesizini njengoba enzile ngo-2004/2005 eshayela iChiefs amagoli angu-25.UTau uya kulo mdlalo weCeltic uzobe ekhululekile kwazise vele sebesidlile isicoco seligi, kanti uRamagalela kuhlukile okwakhe njengoba iPolokwane isesendaweni engenzi bonke abaxhumene nayo bakhululeke.Laba bagadli balandelwa uGift Motupa weBaroka FC yena onamagoli ayisishiyagalolunye bese elandelwa uKhama Billiat weSundowns no-Evans Rusike weSuperSport United, bona abanayisishiyagalombili. ULux September okhulumela iPSL uthe banethemba lokuthi kukhona ozoshaya amagoli phakathi kukaTau noRamagalela emidlalweni yokugcina.“Okwamanje asikanqumi ukuthi sizokwenzenjani uma begcina bebambene ngamagoli. Sizobhekana nalokho uma sekwenzekile. Kodwa ukukhuluma iqiniso okwamanje angazi ukuthi yikuphi okungase kwenziwe uma begcina benamagoli alinganayo,” kuchaza uSeptember.",Kuzocacisa izitobha ngomklomelo wamagoli
"ISIMEMEZELOse-Eskom sokuthi izocisha ugesi ngezikhathi ezithile sesiqubule itwetwe njengoba siqondene nokuqala kokubhalwa kwezivivinyo zika-matric zokuphela konyaka.Inkampani ephakela ngogesi i-Eskom ikhiphe isimemezelo izolo.Esitatimendeni esithunyelelwe abezindaba ngokhulumela uMnyango weMfundo eyiSisekelo kuzwelonke, uMnuz Elijah Mhlanga, uthe ukuphazamiseka kokuphakelwa kukagesi ngalesi sikhathi kuzoba nomthelela ongemuhle kubafundi abalungiselela ukubhala izivivinyo zabo zokuphela konyaka okuqale izolo.“Sizoxoxa ne-Eskom ngenhloso yokuwuqaphelisa ngemiphumela engemihle engadalwa ukunqanyulwa kwamandla kagesi njengoba sekuqale izivivinyo zika-matric kuzwelonke,” kusho uMhlanga.Uthe zikhona izinhlelo umnyango onazo ezizosetshenziswa ukubhekana nalesi simo uma kukhona abafundi abangakwazi ukubhala ngenxa yaso. Khonamanjalo, uNgqongqoshe woMnyango wezeMfundo KwaZulu-Natal, uMnuz Kwazi Mshengu, uye esikoleni iGeorge Campbell Technical eyokhuluma nabafundi ebafisela ukubhala okuhle sekusele isikhathi esingaphansi kwehora kuqalwe ukubhalwa kwe Computer Applications Technology izoloBangu-3 600 abafundi kulesi sifundazwe obekulindeleke ukuthi babhale lesi sifundo.Ekhuluma nabafundi uMshengu uthe bathwele amathemba esifundazwe ekwenzeni kahle kakhulu kulo nyaka uma sekumenyezelwa imiphumela ka-matric.“Njengoba niqala ukubhala izivivinyo zenu sinifisela okuhle kodwa futhi siyathemba ukuthi nizoliphakamisa izinga kulo nyaka lokuphasa * -matric. Siyasiqonda isimo enikuso njengoba nathi sike saba ngabafundi baka-matric. Sazi kahle ukuthi uzizwa kanjani uma sekuyilesi sikhathi kodwa bhalani ngokuzimisela nazi ukuthi ngokwenza kahle, kungekhona kuphela kulesi sifundo enisibhala namuhla (izolo) kodwa nakwezinye, kuzolekelela ukuthi sithole * - 100% njengoba kuyisifiso sethu ukuthi niphase nonke,” kusho uMshengu.Ukugcizelele ukuthi umnyango wakhe ubufuna ukuqinisekisa ukuthi ukuqala kwezivivinyo zokuphela konyaka akunazihibe kufiselwe nabafundi okuhle.Bangu-13 abafundi kulesi sikole ababhale leli phepha. UMuziwamajama Dlamini (17) waseMlaza, ongomunye wabafundi abebebhala leli phepha, uthe uyazethemba kakhulu.“Anginalo nakancane uvalo. Ngizokwenza konke okusemandleni ukuqinisekisa ukuthi ngiyaphumelela,” kusho uMuziwamajama.Lesi sifundo sisezifundweni ezingu-12 ezintsha ezikoleni.",Itwetwe kuphela ugesi kubhalwa
"UKHATHAZWA eyokugqoza kwamagoli eqenjini lakhe umqeqeshi weMamelodi Sundowns, uPitso Mosimane, njengoba sebehluleke kulandelana wukuqoqa amaphuzu emidlalweni abebesalele ngayo emuva kwamanye amaqembu ku-Absa Premiership.UMosimane uveze lokho ngemuva kokuthi labo mpetha banyakenye beligi bephinde bahluleka wukuqoqa amaphuzu emdlalweni weligi ngempelasonto beguqiswa yiKaizer Chiefs ngo-2-1.Lona bekuwumdlalo wesine kuligi amaBrazilians ehluleka wukuqoqa amaphuzu. Okusho ukuthi emidlalweni emine abebengathatha kuyona amaphuzu angu-12 basakwaze ukuqoqa amabili kuphela.ISundowns idlale ngokulingana neChippa United ngo-0-0, yashaywa iCape Town City ngo-1-0, yabelana ngamaphuzu nePolokwane City kuba ngu-0-0 yase ishaywa iChiefs. Igcine ukunqoba umdlalo ithela phansi iBidvest Wits ngo-2-0.Le miphumela emibi isho ukuthi kumele nakanjani labo mpetha bavuke bazithathe uma sebetholene neBloemfontein Celtic namuhla.Umdlalo useLucas Moripe Stadium, ePitoli ngo-7.30 ebusuku.“Iqiniso wukuthi silahle amaphuzu emidlalweni emine edlule. Into ekhona siyawakha amathuba kodwa asiwashayi amagoli. Ngeke ngithi angigculisekile ngeqembu lami kodwa kuyangikhathaza ukuthi uma sesifika phambili asiwasebenzisi amathuba ethu. Ngethemba ukuthi sizofunda kulokhu osekwenzekile siqhubekele phambili,” kusho uMosimane ngemuva komdlalo weChiefs.AmaBrazilians ayibambe endaweni yesihlanu ku-log ngamaphuzu angu-34. Uma enqoba azobambana ngamaphuzu neSuperSport United esendaweni yesine ngawu-37. Kuzomele leli qembu likaMosimane lingabe lisabheka emuva noma selidlala nawo Amatsatsantsa a Pitori ngo-Ephreli 13 kwazise nemidlalo elisele ngayo emuva iya ngokuncipha.“Ukuhlulwa kwethu (yiChiefs) akusho ukuthi sekuphelile ngathi ngokunqoba isicoco seligi,” kusho uMosimane.ISundowns, ephinde ilinyalelwe abadlali yize kuyinto uMosimane athe ngeke avike ngayo, kusazoyishubela njengoba inemiqhudelwano emithathu eyibambe kuyona. Ngaphezu kokulwela ukuvikela isicoco se-Absa Premiership, ivikela eseCAF Champions League esingene esigabeni samaqoqo kuyona. Kukhona neNedbank Cup lapho bezodlala neLamontville Golden Arrows ngoMgqibelo esigabeni seLast 16. KuCeltic iDowns izohlangana neqembu eliwadingayo amaphuzu kwazise ifuna ukuqhela emaqenjini abhekene nezembe. Ngempelasonto iPhunya Sele Sele ibuye namaphuzu agcwele kuPolokwane City.",UPitso ukhala ngeshwa emapalini
"IGQEMEKE engeqiwa ntwala i-NFP ngokulaxazwa iphini likaMengameli wayo elikhale ngokungaphathwa ngendlela kweqembu.UNkk Sindi Maphumulo Mashinini umemezele izolo ntambama kuFacebook ukuthi useyavalelisa kuNFP ngemuva kweminyaka eyisishiyagalombili eyisebenzela.Ethintwa Isolezwe uthe akukho abengakwenza kodwa uphoqekile ukuba ayishiye i-NFP.“Leli qembu ngilisebenzele ngakho konke enginakho ngisho nangezimali zomuzi wami. Bengisebenzisa nezimoto zami ngizifakela uphethroli ngiphinde ngizilungisele. Akugcini lapho esifundazweni iMpumalanga iNFP ngiyifakele amakhansela amahlanu kusuka ngo-2011 ngisebenzile ngobuqotho. Nokho ngibongile ngoba akekho noyedwa obejabulela ebengibenzela khona. Okunye ngike ngakhala ngendaba yokuvunyelwa kukaMnuz Canaan Mdletshe nendodana kaMengameli uZanele kaMagwaza Msibi ukuba bathamele imihlangano yesigungu esiphezulu. Bengivele ngitshelwe ukuthi uMdletshe uzoba yiso nezindlebe zikaMengameli""Bengibuza ukuthi uma kunjalo yini angangeni ephalamende amphelezele ukuze sibone ukuthi uyizindlebe zakhe. Nendodana yakhe uMelusi ngasho ngathi uma beziphatha kanje balimaza umlando omuhle kamama wabo,” kusho uNkk Maphumulo Mashinini.Uthe nakuba eyishiya i-NFP kodwa akanankinga noKaMagwaza-Msibi ngoba abantu abayinkinga abasondelene naye.Ngonyaka odlule uNkk Maphumulo Mashinini ufake iqembu enkantolo efuna ukaMagwaza-Msibi anekele inkantolo ukuthi ngabe uyakwazi yini ukubhala nokukhuluma.Wayekwenza lokhu ngoba engakholwa ukuthi izinqumo okwakuthiwa zivela kuye zokuhlakaza isigungu esiphezulu kwakungezakhe.Uthe usamhlonipha namanje futhi ufunde lukhulu kuye kusuka beseku-IFP.Uveze ukuthi kumanje i-NFP imkweleta imali engaphezulu kuka-R200 000, abekhokhela ngayo amahhovisi nezisebenzi.Okhulumela ukaMagwaza-Msibi, uMnuz Cannaan Mdletshe, uthe bashaqekile ngokuthola ezinkundleni zokuxhumana ukuthi uNkk Maphumulo Mashinini usebashiyile.Uthe akudikizi ngisho inqulu ngokuhamba kwakhe.",Uvalelise kuFacebook oweNFP olaxaze iqembu
"Akubanga mnandi kubalandeli bamaBrazilians ukungawunqobi lo mdlalo, ikakhulukazi njengoba iChiefs “ilahlile” yashaywa iBidvest Wits emdlalweni oqale ngaphambi koweSundowns.Lokhu bekunika iSundowns ithuba lokuba iqhwakele kwi-log okokuqala ngemuva konyaka kubusa Amakhosi esicongweni se-log. Empeleni ukunqoba kweSundowns kwiBaroka bekuzosho ukuthi sekumele inqobe imidlalo emibili elandelayo bese isivikela ngempumelelo isicoco.Kube yimbibizane ehlangane noMosimane nezakhe, nabo beshaywa ngomphumela ofana nse noweChiefs.“Niyohleze niyiqembu elidlalela ukuvika izembe nina,” uqale washo kanje uMosimane kanti amakhamera ethelevishini ayayiqopha yonke inkulumo yakhe.Akagcinanga lapho njengoba ehlale izithonto kunozinti weBaroka * -Ayanda Dlamini.“Leli qembu libaphethe impela onozinti balo abaziwisayo, bahambise isikhathi. Bengithi banoChipezeze (Elvis) kuphela, kodwa lo obevimbile engingamazi naye uyayenza into yakhe. Engabe ibakhiqizaphi iBaroka labo nozinti,’’ kubhuqa uMosimane kwiSuperSport.Lezi zinkulumo beziveza ngokusobala ukuthi uMosimane uyakuqonda ukuthi balahle ithuba lokunqoba isicoco seligi. Imidlalo emibili elandelayo yeSundowns, izodlala namaqembu avika izembe iPolokwane City neBlack Leopards.“Uma izinto ebholeni zingahambi kahle, angithandi ukuthi ngibeke izaba. Sishaywe ngoba asiwasebenzisanga amathuba ethu futhi sehlulekile ukumaka kahle ebhokisini kwikhona egcine isidlile. Yilokho nje okusidlisile,” kusho uMosimane.Bakhona abangathi bekumele yenze kangcono iSundowns, kwazise bese bevele bewazi umphumela wokuthi iChiefs isishaywe iWits.“Ngeke ngaphumela obala ngithi abadlali bebazi ukuthi iChiefs idlale kanjani, angazi. Abadlali bebhola ngeke ubazi, uzothola ukuthi bese betshelene nokungenzeka kubenze bashintsha indlela ababuke ngayo lo mdlalo. Ngeke futhi ngipeqululane nomakhalekhukhwini babadlali, ngenhloso yokuthola ukuthi yini esebeyazi nabangayazi. Angifuni ukwenza izaba, sihluliwe kwaphela,” kuqhuba uMosimane.Kuselukhuluni satshe okwamanje ukusho ukuthi isicoco seligi sizoya ngakuphi, yize iChiefs isethubeni elingcono ngenxa yamagoli.",Intukuthelo namazwi ayiziswana iDowns ishaywa yiBaroka
"UMENGAMELI Cyril Ramaphosa usejube iSpecial Investigating Unit (SIU) ukuthi iphenye noma yiziphi izinsolo zenkohlakalo ezithinta ukuthengwa kwempahla ngesikhathi sikathaqa.URamaphosa uthe labo abaphula umthetho uma kuthengwa impahla bazobhekana nengalo yomthetho.“Ngizobe ngithola umbiko emuva kwamasonto ayisithupha uvela kwiSIU mayelana nophenyo esilwenzile. Sifuna kubuyiswe yonke imali edliwe, noma uma izimpahla ezithengiwe zibiza kakhulu, noma iyiphi impahla eyathengwa uma kukhona okusolisayo izophenywa,” kusho uRamaphosa.Uthe noma ngubani owenze umkhonyovu uzobhekana nomthetho.“Ngeke silinde kuze kuphele iCoronavirus ngoba igciwane lizohlala nathi isikhathi, yingakho esikwenzayo sikusheshisa manje. Ngiyabancoma omasipala asebeqalile nezinhlelo zokuqondisa ubugwegwe abathintekayo enkohlakalweni,” kusho uRamaphosa.Uthe abantu bayazigqoka izifonyo wathi izwe alikaze libhekane nenhlekelele efuze le yecorona.“Nginxusa abantu ukuthi baqine, baphephe ngalesi sikhathi. Lesi sikhathi esinzima sizodlula ezweni lethu.”Uxolisile ngokubambezeleka ekukhokheni imali yalabo abangasebenzi okunguR350 ngenyanga. Uthe imali isazokhokhwa izinyanga eziyisithupha wathi sebekhokhele abangu-4.5 million. Uthe sebengu-408 052 kuleli abaneCorona.Uthe umngcwabo wesishoshovu somzabalazo uMnuz Andrew Mlangeni uzoba sezingeni loMbuso.",Uphenyo lweSIU ngenkohlakalo ngomvalelandlini
"intatheli yesolezweUJ anusz Walus, indoda eyabulala umholi weSA Communist Party, uMnuz Chris Hani, maduze nje izokwazi ukuthi ngabe isicelo sokukhululwa ngoshwele ejele siyaphumelela yini noma cha. Lokhu kushiwo yiNkantolo yasePitoli izolo.UWalus watholwa enecala wagwetshwa ngomhla ka 10 Ephreli 1993 ngokubulala uHani. Kuzokhumbuleka ukuthi phambilini iNkantolo eNkulu yasePitoli yasichitha isicelo esifakwe nguhulumeni sokuphikisa isinqumo sokukhishwa kukaWalus ngoshwele.UNgqongqoshe wezobuLungiswa, uMichael Masutha, nguye owafaka lesi sicelo enkantolo. UMasutha usethe umbuso uzofundisisa kahle isinqumo seNkantolo eNkulu yasePitoli sokuba kudedewe uWalus.Sekuphele iminyaka engu-23 uHani adutshulwa washona engaphandle komuzi wakhe eBoksburg.“Bengicabanga ukuthi bengizokwazi ukukhipha isinqumo namhlanje kodwa akwenzekanga. Ngokulalela konke osekushiwo sengifuna ukucabangisisa kahle,” kusho ijaji Nicolene Janse Van Nieuwenhuizen.“Okwamanje ngiseNkantolo iPalm Ridge Criminal Court. Ngizobhala isinqumo esizobe sesimenyezelwa womunye wozakwethu ePitoli,” kusho uJanse Van Nieuwenhuizen.Ngaphambi kokuba iguqe inkantolo, uJanse van Nieuwenhuizen utshele u-Advocate Gcina Malindi ukuba akhuze ikilayenti lakhe, (esho amalungu eSACP abehhomuzela abanga umsindo.)“Wena njengomuntu womthetho akungabazeki ukuthi uyazi ukuthi kumele kuhlonishwe umthetho wenkantolo,” kukhuza ijaji Janse Van Nieuwenhuizen.Amalungu eSACP nonkosikazi kaHani ongumfelokazi, uLimpho, bebeyigxeka indlela iJaji Janse van Nieuwenhuizen ebeliphethe ngayo lolu daba lukaWalus lokucela ushwele.Umfelokazi kaHani, uthe akasoze ayixolela indoda eyathatha impilo yomyeni wakhe.UWalus ufuna ukukhululwa ngokushesha ngoshwele, ngesikhathi kusalindwe isicelo esifakwe nguNgqongqoshe wezobuLungiswa nokuHlunyeleliswa kweziMilo, u-Adv Michael Masutha eNkantolo eNkulu yokwedluliswa kwamacala.UMasutha usenqume ukuphikisa isinqumo senkantolo sokuthi kukhishwe ngoshwele uWalus.U-Advocate Roelof du Plessis, omele uMalus, uthe ikilayenti lakhe lithwele kanzima ejele.“Uma kutholakala mhlawumbe ngonyaka ozayo ukuthi ikilayenti lami (Walus) bekufanele likhululwe ngoshwele, ingabe bazokwazi yini ukumbuyisela lowo nyaka olahlekile awuchithe ejele ekubeni esenikezwe ushwele?” kubuza u-Adv Du Plessis ebhekise kuJanse van Nieuwenhuizen.",Umbulali kaHani uzokwazi maduze ngesicelo sikashwele
"IBAMBA lesikhulu esiphezulu kwiPremier Soccer League (PSL) uMato Madlala liphumele obala lachaza mayelana nokuthi kungani iTheku lihlale linikwa imidlalo yamanqamu.Kube nemvunge ngeledlule ngesikhathi iPSL imemezela ukuthi umdlalo wamanqamu weTelkom Knockout uzodlalelwa ePrincess Magogo Stadium, KwaMashu.ITheku seliyisingathe yonke imidlalo yamanqamu yePSL kulo nyaka. Leli dolobha yilona elisingathe umdlalo wamanqamu weNedbank Cup lapho iSuperSport ibhudluze khona i-Orlando Pirates ngo 4-1 eMoses Mabhida Stadium, eThekwini ekupheleni kwesizini edlule.Kuthe kusenjalo iMoses Mabhida Stadium yanikwa elinye ithuba lokusingatha umdlalo wamanqamu weMTN 8 phakathi kweSuperSport United neCape Town City. NgoMgqibelo ngo-6 ntambama iBidvest Wits izodudulana neBloemfontein Celtic ePrincess Magogo Stadium, KwaMashu.UMadlala ubekhuluma nabezindaba eMabhida izolo emini. “Ziningi izinto esizibhekile ngaphambi kokuthi siphume nesinqumo sokuletha umdlalo wamanqamu eThekwini. Sonke siwubonile umdlalo weKaizer Chiefs neBidvest Wits eBidvest Stadium elayisha abantu abangu-4 000. Umdlalo wahamba kahle kakhulu nezokuphepha zaziqondile. Bekuyisicelo sabaxhasi ukuthi umdlalo wamanqamu udlalelwe elokishini laseThekwini okuyinto eqalayo ukwenzeka. Basinike izinkundla ezahlukene abebengathanda ukuthi umdlalo udlalelwe kuzona. Izinkundla ezimbili zaseThekwini beziseqhulwini ohlwini,” kusho uMadlala.Amathikithi abiza u-R40 abadala kanti ezinganeni awu-R15. Aseqalile ukutholakala ezitolo. “Siyiligi sixhumane namaqembu amane abesele kuma-semi final eTelkom ngenkundla angathanda ukudlalela kuyona umdlalo wamanqamu. Sibanikile izinkundla abangakhetha kuzona. Wonke amaqembu amane akhethe iTheku. Isinqumo esisithathayo sisithatha ngokuyalelwa abaxhasi ngoba basuke benohlelo. Abaxhasi baqoke amadolobha amabili. Isinqumo sokuthi umdlalo wamanqamu udlalwa kuphi akusona esePSL yodwa. Asizikhetheli ukuthi le midlalo iya kuphi. Amaqembu asuke eyingxenye yomqhudelwano anesandla esikhulu ekutheni umdlalo uzoya kuphi. Wonke amaqembu abekuma-semi final aqoke iTheku futhi yingakho silapha,” kuchaza uMadlala.Isikhulu sakwaTelkom uCambridge Mokonyane naso siphumele obala ngesinqumo sokuletha kowamanqamu eThekwini. “Ngiyazi ukuthi kuzothiwa lo mdlalo siwulethe eThekwini ngoba unkosikazi wami ungowalapha kodwa inhloso yethu wukuxhumana nokusondelana namakhasimende ethu sisebenzisa ibhola. Imidlalo emibili edlule yamanqamu idlalelwe ePolokwane naseMbombela. Ngesikhathi sithatha isinqumo ngenkundla ezosingatha umdlalo wamanqamu asizange sinanaze. Besazi ukuthi sizowuyisa eThekwini. ITheku liyayigcwalisa inkundla. Abantu basuka ezindaweni ezahlukene beze enkundleni uma kudlalwa eThekwini. Awasekho amaqembu amancane manje. Ayisekho imidlalo yamanqamu emincane. Womabili la maqembu adlala kowamanqamu akufanele ukwesekwa,” kusho uMokonyane.",UMato nencazelo ngokuqokwa kweTheku njalo
"AKHALELWE ngamasongo kaSigonyela amaphoyisa eSAPS abanjwe ephula imithetho kathaqa ngempelasonto, amahlanu kuwo abanjwe ephuza utshwala ethaveni. Okhulumela amaphoyisa kuleli, uBrigadier Vishnu Naidoo, uthi kuboshwe amaphoyisa amahlanu asesiteshini samaphoyisa eNamaha, ePhuthaditjhaba eFree State abeyingxenye yabantu ababanjwe bephuza utshwala ethaveni yendawo ngoMqgibelo. Uthe lawa maphoyisa acele empunzini ngesikhathi ebanjwa oqotsheni ephuza ngoMgqibelo kodwa agcina eboshiwe ngeSonto kulandela ukusabalala kwezithombe zabo ezinkundleni zokuxhumana. ""Kuboshwe nomnikazi wethaveni oneminyaka ewu-44 ophule umthetho wokuvalwa kokudayiswa kotshwala. Kushaqwe bonke utshwala, ithaveni yavalwa. Amaphoyisa azobekwa icala lokuphazamisa ukusebenza kwengalo yomthetho ngokunjalo nokuphula imithetho yokuvalwa kwezwe,"" kusho uNaidoo. Kwesinye isigameko, ngoMgqibelo kuboshwe amanye amaphoyisa ayisithupha aseziteshini zamaphoyisa iBrooklyn neSilverton ePitoli asolwa ngokweba uR30 000 kubantu ababemiswe kwisivimbamgwaqo. Amaphoyisa aboshwe mgemuva kokubikelwa kweMpumalanga Anti-Corruption Unit ngaleli sigameko. NgokukaNaidoo, amaphoyisa kuthiwa aqale afuna ukugwazelwa ngoR100 ngemuva kokuthola ukuthi umshayeli nabagibeli ababili ayehamba nabo babenganayo incwadi ebagunyaza ukuthi babe semgwaqeni njengoba livaliwe izwe ngenxa yeCovid-19. Kuthiwa ngemuva kokuhluleka ukuthola uR100, kuthiwa amaphoyisa asesha imoto atshontsha uR30 000. UNaidoo uthe bafuna ukudlulisa umyalezo oqinile emaphoyiseni ngokuboshwa kwalawa maphoyisa ukuthi aziqhelelanise nokwephula umthetho. ",Kuboshwe amaphoyisa abanjwe ebudlonya ethaveni
"BEBEHLUNGA imithi engashile emlotheni abadayisi bemithi basemakethe yaseThekwini, eseduze kweBerea Station, abafike isitoko sabo sesishe sangqongqa izolo ngemuva kokuthi kuqubuke umlilo ngeSonto ebusuku kule ndawo.Isolezwe lithole ukuthi abadayisi abangaphezu kuka-60 bashelwe yizitolo zabo ezisemakethe yemithi ngenxa yomlilo obusha ubuhanguhangu ngeSonto ebusuku.Izolo, uNkk Lindiwe Ngcobo (44), utshele Isolezwe ukuthi sekuphele iminyaka engu-20 edayisa imithi emakethe kodwa kuyaqala ngqa ukuthi kube nomlilo oshisa yonke impahla yabo.“Asazi sizothathani siyihlanganise nani ngoba imithi siyayithenga bese izinyanga nezangoma ziyithenga kithina. Ngishelwe yisitoko senyanga yonke, angazi ngizowakhokhela ngani amakhosikazi aKwaMhlabuyalingana engithenga kuwo imithi. Sizama ukucosha imithi engashile kuyimanje, siyihlunga emalahleni asazi sizokwenze njani,” kusho uNkk Ngcobo.Uthe abakwaMasipala weTheku bathe bazophenya ngembangela yomlilo ngoba abazi ukuthi uqubukephi njengoba abadayisi befike sekusha.Abanye abadayisi bathe basuka eMkhomazi befuna ukuzobona lo monakalo, abanye bebezibhongqa phansi bengafuni nokukhuluma nezintatheli.Imakethe yemithi iyavalwa njalo ebusuku, iphinde ibe nonogada abayiqaphayo.UMnuz Nkulumo Dube wezicishamlilo eThekwini, uthe bafike emakethe yemithi ngabo-10 ebusuku bacisha umlilo ngamaloli amathathu nezicishamlilo ezingu-15.Uthe akekho umuntu olimele kulo mlilo kanti ngamaphoyisa azophenya ngembangela yomlilo.ABANYE abadayisi abashelwe yizindawo zabo zemithi bebengafuni ngisho nokukhuluma nezintatheli bebuka izicishamlilo ebezimatasa nokucima Isithombe: Motshwari Mofoken/African News Agency (ANA)UMnuz Mandla Nsele, oyiPhini leNhloko yezokuXhumana kuMasipala weTheku, uthe uphiko lwabahlola indawo yezigameko emaphoyiseni luzophenya ngembangela yomlilo futhi bazokhipha umbiko ophelele ngokuthi mngakanani umonakalo uma sebethole imiphumela yophenyo.“Uma abaphenyi bethi ayivalwe imakethe ngesikhathi besaphenya sizokwenza njalo. Okwamanje sizonika abadayisi indawo yokuhweba yesikhashana,” kusho uNsele.ULt Colonel Zwane wamaphoyisa KwaZulu-Natal, uthe bawutholile umbiko ngomlilo emakethe yemithi kodwa akekho ovule icala ngalesi sigameko.",Bafe olwembiza kusha imithi emakethe
"INKAKHA yentatheli yakwaSABC futhi esizakhele okukhulu ukuhlonishwakuKhozi FM ngenxa yezinhlelo zezindaba ezethula kulo msakazo, uBongani ‘Qhawe’ Mavuso, isanda kushicilela incwadi yayo engeka-14 esihloko sithi, The Undying Spirit of a Dead Man.Lo methuli wohlelo oluthi Abasiki Bebunda noluthi Ezangempelasonto, uhlanganise izinkondlo ezilotshwe ngolimi lwesiNgisi ngenhloso yokwethulela isigqoko izishoshovu zomzabalazo zakuleli. “Kuzokhumbuleka ukuthi iNingizimu Afrika igubha iminyaka engu-100 yomakadebona bomzabalazo abangasekho uMnuz Nelson Mandela nobaba u-Albertina Sisulu okuyisikhathi sokugubha kwabo iminyaka engu-100 bazalwa, ukube basaphila ngabe bagubha nathi leyo minyaka.”Le ncwadi kaMavuso iphinde idwebe isithombe esigqamile ngezigigaba ezehlukene ezikhungathe izwekazi i-Afrika ngakwezepolitiki nenhlalo. Izimo ezikhungethe iNingizimu Afrika neZimbabwe ngakwezepolitiki zigqama kakhulu ezinkondlweni eziqukethwe yile ncwadi okubalwa kuzo ethi Zimbabwe My Blood nethi The Gupta Syndrome.“Njengembongi ngikubone kufanele ukuthi ngisebenzise usiba ekuzwakaliseni imizwa yami ngezindaba ezithinta impilo yomuntu jikelele ezwenikazi lase-Afrika. Lona ngumnikelo wami eshungwini lobuciko bamazwi alotshwe phansi. Kufanele sikuvikela ukunotha komlando wezwekazi ngokubhala ngazo zonke izigameko ezithinta ngqo abantu abakhele izwekazi. Ngaphandle kolwazi olusezincwadini, isizwe ngeke sikwazi ukuthuthuka ngokugcwele,” kuphetha uBongani.Leli ciko selingumakadebona kulo mkhakha njengoba selibhale izinkondlo iminyaka engaphezu kuka-12. Izincwadi zesiZulu azishicilele zibandakanya esihloko sithi Izimbali Zemfolozi ngo-2015, okungenye yezincwadi zakhe ezithengwa kakhulu, Izintombi Zengcugce ngo-2018 efundwa e-Unisa, Inhlansi ayiloba ngokuhlanganyela nozakwabo, uNhlakanipho Zulu. UBongani akasagcini ngokubhala kodwa usebuye avumbulule futhi athuthukise izimbongi ezisakhasayo okubalwa kuzo uSiyabonga Mpungose noMaGcwabe ohlabane nyakenye ngeBest Poet kumaSatma Awards. Lezi zimbongi uzivumbulula ezinkundleni zokucobelelana ngolwazi nasemiqhudelwaneni ayisingatha KwaZulu-Natal namaphethelo. Nyakenye uBongani wethule inkampani yakhe eshicilela izincwadi iKaMavuso Publishers ezoqhubeka nokuvundulula amakhono ababhali, ikakhulukazi ezindaweni zasemakhaya futhi abagxile kakhulu ezincwadini zesiZulu.UBongani uphinde waba nesandla esikhulu ekusungulweni kwengosi yezinkondlo iBack to My Roots kuKhozi FM ngo-2005, alwethula ngokubambisana noDudu ‘Lady D’ Khoza ngoLwesihlanu futhi uphinde abe nengosi eshicilela izinkondlo ngoLwesihlanu kwiSolezwe. Izincwadi zikaMavuso ziyatholakala ezitolo ezithengisa izincwadi. Ungakwazi nokuzithola kuye ngokuthumela isicelo ku-email ethi [email protected]",OwoKhozi ushicilele incwadi engeka-14
"MANINGI amagama ongawasebenzisa ukuchaza uSimangele “Sma” Mathibeli.Ungusomabhizinisi, umlingisi futhi ungumdidiyeli wezihlelo zomsakazo.“Umama watshala imbewu yokuthi ngingabavumeli abantu ukuthi bangitshele ukuthi ngibe wubani kunalokho kumele ngibe wumuntu engiwuye. Njengegama lami uSimangele, ngizolokhu ngimangaza abantu ngokuthi yini engingakwazi ukuyenza nokuyizuza,” kusho uSma.Le ntokazi izalelwe eDiepkloof, eSoweto, yakhuliswa wuninakhulu, unina noyisekazi. Uthe laba besifazane babenganqeni ukusho abakucabangayo ngisho lokho kuyinto eyayingababangela isigcwagcwa kwabanye.USma uthe nguye yedwa intombazane kubo. Uzalwa nezinsizwa ezimbili ezingafuni lutho ngaye.“Ukukhula kwami kwakungahlukile kunezinye izingane zaselokishini ezazicabanga ukuthi indlala yinto eyejwayelekile kuze kube ngiyahlakanipha.”Uthe kusuka ekhula wayazi ukuthi uhlukile kunabanye ngendlela ayecabanga ngayo.“Angicabangi ukuthi kukhona umuntu ongafunda ukukwazi ukuqhamuka nezinto ezintsha, ngazalwa nginje kodwa ngase ngithola olunye ulwazi ukuthuthukisa ithalente lami.”Le ntokazi izakhele udumo njengomlingisi ngesikhathi idlala indawo kaNomsa kwiYizo Yizo. Eminye imidlalo eke yadlala kuyo yiScandal! Gaz’lam neZone 14 kuSABC 1 lapho ayelingisa khona indawo kaMadi.Ngaleso sikhathi wayengumdidiyeli omkhulu wezinhlelo zeGagasi FM iMidday Madness ne-Afternoon Show-off.Ngo-2011 ujoyine Ukhozi FM njengomdidiyeli wohlelo lwasekuseni iVuka Mzansi eyayenziwa nguLinda “Mr Magic” Sibiya ngaleso sikhathi. Wajoyina ngemuva kokuthi owayeyididiyela uZandile Tembe wathola isikhundla sokuba wumphathi wezinhlelo.Kulo nyaka ushiyile kulo msakazo esedidiyela uhlelo lwantambama iWoza Nabangani Bakho noS’giya Ngengoma.“Uthando enginalo lwalezo zinto aluchazeki. Angikaze ngiyishiye ithelevishini noma umsakazo kodwa ngasula enkampanini ethile ukuze ngikhule. Njengamanje ngisazibuza ngiziphendula ukuthi ngisazobuyela yini? Impilo yami ayinamingcele futhi uma ngicabanga ukuthi yini okusamele ngiyenze namathuba okuba wusomabhizinisi ovelele okumele ngibe wuye kuyangijabulisa.”USma uyisikhulu esiphezulu enkampanini yakhe nomyeni wakhe uCalvin Mathibeli, iCalvin and Family Group enoxhaxha lwezinkampani ngaphansi kwayo. Uphinde abe ngumnikazi wendawo yokudla i-Unique Lifestyle Cafe, eMhlanga.Uthe kusuka kudala wayekholwa wukuthi kumele abe nezindlela ezahlukene zokungenisa imali.“Ngake ngabamba itoho isikhathi eside futhi kwakungekho engingakwenza ngaphandle kokuthi ngenze iqhinga lokuthi ngizoyandisa kanjani imali engiyenzayo. Lokho kwaholela ekutheni ngivule inkampani yezokuxhumana nokumaketha ngesikhathi ngiyitoho eSABC nakwezinye izinkampani.”Empilweni usezuze lukhulu okuhlanganisa nokuwola izindondo ngokuba wumdidiyeli ovelele.Uthe okumgqugquzelayo wukuthi uyazi ukuthi kumele abe owesifazane onjani - ophumelele futhi onamandla.USma uzobe eyisikhulumi esiqavile emcimbini weSolezwe Intandokazi Womens Club ozoba seCoastlands Hotel, eMhlanga. Uhlelo luzobe luphethwe nguDudu “Lady D” Khoza. Kuzobe kunandisa uDJ Happy Gal noDJ Cndo.“Ngiwumuntu othanda ukubona abesifazane bethuthuka hhayi kuphela ebhizinisini noma ehhovisi kodwa njengomuntu uqobo.”Intandokazi inikeza ithuba abesifazane abaningi ukuthi bathuthukiswe ngabesifazane abangabaholi abaxoxa ngezinto asebedlule kuzo ezibalulekile kubo kusuka ebhizinisini nokunye.”Uphethe ngokululeka abesifazane ngokuthi: “Awuvotelwanga ukuze uzalwe. Wadalwa nguNkulunkulu ngenxa yesizathu, ngakho thola isizathu owazalelwa sona.”",#IbhizinisiLami: Ufuna ukudlondlobala emabhizinisini
"UNGQONGQOSHE wezeMfundo eGauteng uMnuz Panyaza Lesufi uthi ujabule ngesibalo sabafundi abaphase umatric ngo-2020 kulesi sifundazwe. Ngokwezibalo ezimenyezelwe wuNgqongqoshe wezeMfundo kuleli uNkk Angie Motshekga izolo, kuphase u-83.8% wabafundi bakamatric eGauteng, okuyibeke endaweni yesibili ngezinga lokuphasa kuleli ilandela ngemuva iFree State (85.1%). ULesufi uthe ujabule kakhulu ngokuzuzwe abafundi baseGauteng kwazise u2020 bekuwunyaka onzima kubo, kothisha kanye nakubazali ngenxa yeCovid-19 ebihambisana nezigaba zokuvalwa kwezwe.“Ezikoleni eziyishumi ezihambe phambili, eziyisithupha ngezaseGauteng, ngijabule kakhulu. Sinyuse nesibalo sabafundi abathole ibachelor pass esesisondele ku-50 000 sisuka ku-43 000. Bazobe begcwele emanyuvesi ahlukahlukene kuleli,” kusho uLesufi. 1/2 Thank you so much Gauteng Citizens, our learners scored the following:- The 2nd Position overall in the country- Six of our districts are in the Top Districts in the country- Our Bachelor passes increased from 43494 to 49680- Our distinctions increased from 37422 to 41459 pic.twitter.com/GICPOgWnec2/2 My sincere gratitude to all our educators, SGBs, Teacher and Learner Formations, Religious Bodies, Team GDE and the entire Gauteng Leadership under stewardship of our Premier @David_Makhura We will continue to work hard. But the support is truly appreciated @educationgp pic.twitter.com/CpMh52pANLNakuba iGauteng neFree State benze kahle uma beqhathaniswa no-2019, izifudazwe eziningi zithwale kanzima. Kwezinye izifindazwe kwehle isibalo sabaphasile ngo-10%. Uma kubalwa izifundazwe zonke kuphase u-76.2% wabafundi eNingizimu Afrika okuyisibalo esehle ngo-5% kwesango-2019. UMotshekga naye uzwakalise ukuziqhenya ngalesi sibalo izolo eveza ukuthi akukho abangakhala ngakho bewumnyango njengoba bekufundwa ngaphansi kwezimo ezinzima nyakenye. Uthe usazokhuluma nongqongqoshe bezifundazwe ezehlelwe yisibalo sabafundi abaphasile. “Kunezifundazwe ezehlelwe yisibalo sabaphasile kakhulu, kuzomele sikhulume nazo ukuthola ukuthi ngaphandle kweCovid-19, yiziphi ezinye izingqinamba ezidale ukuthi sehle kangaka isibalo sabaphasile,” usho kanje. ",ULesufi uyaziqhenya ngesibalo sabaphase umatric eGauteng
"UYISUTHILE induku oyilungu lesigungu esiphezulu kwi-ANCYL, uNksz Sizophila Mkhize, obehambele umcimbi thizeni wesintu, Olundi, ngoMgqibelo odlule.Kuthiwa usukelwe owesifazane thizeni wamnenebula waze wamhlwitha iwigi ekhanda, wamjikijela ngayo phambi kwezethameli zomcimbi.Umthombo othembekile olwazi kahle lolu daba uthi, akuqondakali kahle ukuthi lo mholi ubebangani nalo wesifazane okhulile kunaye ovele wahlala izithonto kuyena.Uthe lo mholi ubemagange eya kulo mcimbi ebhala nakuFacebook ukuthi uyajabula ukuya khona kanti akabuzanga elangeni uzohlangabezana nezimbila zithutha, ziholwa emhlophe phambili.Kuthiwa lo wesifazane uvele waqonda kulo mholi wambuza imibuzwana okungezwakalanga ukuthi ithini, wamyabula waqala washaya emdonsa kanzima ngesihluku.Kuthiwa uNksz Mkhize unxuse omunye abanaye embuthweni abehamba naye ukuba amphelezele ayovula icala emaphoyiseni.UNksz Mkhize uvumile ukuthi wehlelwe yisigameko esimethusile nabengasilindele kodwa wathi akafuni ukwanda kakhulu ngoba udaba lusezandleni zamaphoyisa.“Kunezimpahla zami ezilimalile kulesi sigameko njengefoni yami efile nemoto yami iklwebhekile idinga ukulungiswa.“Ngifuna ubulungiswa ngoba lo muntu angimazi, ubengisuka ngaphi, bengiqala nokumbona nje.“Bengiziyele emcimbini ngingalindele lutho njengoba evele wangihlasela,’’ kuchaza uNksz Mkhize.Okhulumela amaphoyisa KwaZulu-Natal, uLieutenant Colonel Thulani Zwane, ukuqinisekisile ukuthi kunecala eliphenywayo elivulwe uNksz Mkhize.“Icala lokucekelwa phansi kwempahla nelokushaya avulwe esiteshini saseMahlabathini emuva kokuba ummangali ehlaselwe umuntu ngesikhathi esemcimbini endaweni.“Akukaboshwa muntu kodwa udaba luyaphenywa amaphoyisa,’’ kusho uZwane.Le ntokazi yehlelwa yilesi sigameko nje kusabalele izindaba zokuthi igaqele isikhundla sokuba yiphini likamengameli walolu phiko kuzwelonke.Umbango usuqalile ukushisa phansi njengoba kuzoba nengqungquthela yokukhetha ubuholi bukazwelonke ngoSepthemba eGoli.",Ubolile yinduku umholi we-ANCYL esoLundi
"BAMASHELE amahhovisini e-ANC eThekwini ngoLwesihlanu abaseka iMeya yeTheku uNkk Zandile Gumede, engaphansi kwengcindezi ukuthi ishenxe kulesi sikhundla kulandela ubekwa amacala enkohlakalo.Amaphoyisa abephume ngobuningi bawo ezoqapha isimo kumasha izinkumbi zabantu abazibiza ngabalandeli baGumede ovele eNkantolo yamaCala eMali eThekwini ngemuva kokuzinikela kumaHawks ngoLwesibili. Ungaphandle ngebheyili kaR50 000.Ezinye zezingqwembe abeziphethwe abebebhikisha bezibhalwe ukuthi ‘iNPA namaHawks basetshenziselwa ukulwa izimpi zepolitiki’.Abaseka uGumede bathe bafuna umhlangano nosihlalo we-ANC KwaZulu-Natal uMnUZ Sihle Zikalala abamsole ngokuba nolwazi ngokuboshwa kukaGumede, okuyinyo ayichithile.Thousands of ANC members who are supporters of the embattled Ethekwini mayor Zandile Gumede are marching to ANC Provincial office 
pic.twitter.com/bzscSALGGz— Thuba Vilane (@thubao) 
May 17, 2019UNkk Zandile Gumede ubekwe icala lokukhwabanisa nenkohlakalo mayelana nethenda kaR208 million yokuqoqwa kukadoti. Uboshwe nabanye ababili.Abebebhikisha bathe basafuna uGumede aqhubeke nokuba yiMeya noma kunengcindezi evela emaqenjini aphikisayo nakwi-ANCYL abathe kumele ashenxe.Okhulumela i-ANC uNkk Nomagugu Simelane-Zulu usole umholi weDA kulesi sifundazwe, uMnuz Zwakele Mncwango, ngokuba nesandla ekuqubukeni kwalo mbhikisho. Uthe uMncwango nguye ofake amagama abaholi be-ANC odabeni lukaGumede.“Ngemuva kokudliwa okhethweni uMncwango uzama ukuvusa igama lakhe kwezepolitiki ngokusabalalisa amanga ngabaholi be-ANC. Siyinhlangano sigculisekile ngokuthi uZikalala usexhumane nabomthetho ukuthola ukuthi ngobani abakhuluma kwinkulumo eqoshiwe esabalelele ku-WhatsApp nakwezinye izinkundla zokuxhumana. Kule nkulumo kunababili besilisa abafaka uZikalala ukuze kube ngathi ubazi ngokuboshwa kweMeya uZandile Gumede,” kusho uSimelane-Zulu osole uMncwango ngokusabalalisa amahlebezi.Khonamanjalo, ngoLwesihlanu kuvele imibiko yokuthi kusazoboshwa amakhansela abalelwa ku-62 eThekwini asolwa ngokuhlomula ekudliweni kwezimali zethenda kaR200 million yokuqoqa udoti.",BUKA: Bamashele emahhovisini e-ANC abaseka uZandile Gumede
"IMAMELODI Sundowns ivule isifuba ngoKhama Billiat omataniswa neqembu laseSaudi Arabia, i-Al-Nassr FC.Ngempelasonto kusabalale amahlebezi okuthi iSundowns ifuna ukudayisa uBilliat ngoba akaziphethe kahle ngaphandle kwenkundla.UThulani Thuswa wezokuxhumana kwiSundowns uvumile ukuthi iqembu laseSaudi Arabia selike labathinta ngalesi sibabuli saseZimbabwe.“Iqembu laseSuadi Arabia selike lasithinta libuza ngoKhama kodwa lokho asikuthathi njengokufaka isicelo. UKhama usanenkontileka neqembu futhi ukubadlali bethu abamqoka kodwa asinankinga ukuxoxisana naleli qembu. Usaphatheke kahle eqenjini futhi naye uyalithanda. Kodwa uma kuyisicelo esihehayo sizimisele ngokusifakela izibuko ngoba asifuni ukuba yisithiyo endleleni yakhe,” kusho uThuswa.Indaba kaBilliat yokujoyina i-Al-Nassr ibonakele iyindaba egudwini naseSaudi Arabia. Lokhu kubonakale ekhasini lalo mdlali ku-Instagram, lapho abalandeli baleli qembu bebelokhu bembuze njalo ukuthi kuyiqiniso yini ukuthi uzobe egijima kulona ngesizini ezayo. Abanye bebesho ukuthi ngeke akukhalele ukuza eqenjini labo kwazise inkundla ihlezi inyinyitheka abalandeli.Okunye okuvelile wukuthi lo mdlali uyanqaba ukuvuselela inkontileka yakhe njengoba anayo iphela ngoJuni wonyaka ozayo.“UKhama ungumdlali oseqophelweni eliphezulu ngakho uma ukhuluma udaba oluthinta yena ngeke uthathe usuku olulodwa bese ufinyelela esivumelwaneni. Bekunzima ukuthi siqale izingxoxo njengoba iqembu belimatasa nemidlalo yeChampions League, i-Absa Premiership kwaphinde kwaba nemidlalo yamaqembu esizwe. Enye into ephazamisile ukudlula emhlabeni kwemenenja yakhe. Siyathemba ukuthi njengoba kunekhefu sizokwazi ukuhlala naye phansi ukuze sithole isixazululo,” kusho uThuswa.Uthe kungamampunge ukuthi uBilliat akaziphethe kahle.",I-Downs ilinde abagaqele uBilliat
"UHLEZI lubhojozi umphakathi waKwaMambulu, eSondokhulu, KwaMaphumulo, emuva kokubulawa komshayeli wetekisi ngabantu abangaziwa.Lesi sigameko senzeke ngoMgqibelo ebusuku ngesikhathi owesilisa ezilalele kwakhe.Isolezwe lithole ukuthi lo wesilisa ufike wapaka itekisi abelishayela ngabo-3 ntambama, wase engena endlini. Emuva kwalokho kuye kwafika imoto ebinamadoda angaziwa yehlisa eyodwa. Kuthiwa le ndoda iye yafica indodakazi engazalwa wumufi ihleli ngaphandle, yabuza ukuthi uphi uyise, indodakazi yakhomba endlini, yase le ndoda ingena endlini yadubula umufi.Kuthiwa umufi ubelele embhedeni, umkakhe ehleli esihlalweni ngesikhathi le ndoda engaziwa idubula ngezinhlamvu eziwu-11 ibhekise kumufi.Emuva kwalokho kuthiwa le ndoda iye yangena emotweni evele yaphuma ngesivinini esikhulu. Umka mufi kuthiwa ubekhihla isililo wabalekela kwamakhelwane, indodakazi yakhe nayo yamlandela njengoba ibisithukile.Abakhulume neSolezwe kodwa abangathandanga ukudalulwa bathe sekuvamisile ukubulawa kwabantu KwaMambulu, ngoba kubulawa amakhansela, izinduna ngisho nabantu abangenazikhundla nje.UColonel Thembeka Mbele wamaphoyisa KwaZulu-Natal uthe amaphoyisa aseKraanskop, aphenya icala lokubulala emuva kokudutshulwa kubulawe kowesilisa (49).Uthe kutholwe amagobolondo ezinhlamvu ayisikhombisa kanti umufi kutholakale ukuthi unamanxeba awu-11.Ubedubuleke esifubeni, emqaleni, engalweni nangemuva. Uthe akukaboshwa muntu ngalesigameko kodwa uphenyo lwamaphoyisa luyaqhubeka.",Bahleli lubhojozi kubulawa umshayeli wetekisi
"AMAPHOYISA athungatha abasolwa ngokubulala umshayeli we-metered taxi owayengusomatekisi, eLamontville.Owesilisa oneminyaka elinganiselwa ko-30, igama lakhe elingakadalulwa, udutshulwe ngoLwesihlanu olwedlule ehamba ngemoto encane asebenza ngayo ukuthutha abantu uma eqashiwe.Umufi kuvele ukuthi wayenamatekisi amathathu ngaphansi kwaSoseshini waseLamontville kodwa wagcina ewadayisile.Ukubulawa kukamufi akucaci ukuthi kuhlobene nani njengoba evele wahlaselwa abantu bamdubula, washonela endaweni yesehlo.Okhulumela amaphoyisa KwaZulu-Natal, uColonel Thembeka Mbele, uthe kuvulwe icala lokubulala, uphenyo luyaqhubeka, kanti futhi bebengakabophi muntu.“Amaphoyisa aseLamontville aphenya icala lokubulala kulandela ukudutshulwa kowesilisa. Ayaziwa imbangela yokubulawa kwakhe kodwa kuyaphenywa,” kusho uCol. Mbele.Umthombo weSolezwe ocelwe ukungadalulwa, uthe ukubulawa kwamufi kushiye eminingi imibuzo njengoba bekunokubulawa kwabantu eLamontville kulandela ukudutshulwa kukaMnuz Boy Shazi.“Umufi ubesephumile ematekisini njengoba awadayisa wabe esengena ekuthutheni abantu ngemoto encane. Ubesebenzisa iselula uma ufuna akulande.“Manje kube khona izigameko lapho behlaselwa khona laba bashayeli. Lokhu kwenza kungacaci noma ukuhlaselwa kwakhe kuhlobene nempi yamatekisi noma kubhekene nokusebenzisa imoto encane. Sonke sisale sididekile,” kusho umthombo osondelene nalolu daba.Umufi kuke kwavela nezinsolo zokuthi kukhona owesifazane obesemotweni naye ngesikhathi ehlaselwa, naye wadubuleka kodwa amaphoyisa awazange akuqinisekise lokhu.Imizamo yeSolezwe yokuthola umndeni kamufi ayizange iphumelele njengoba imininingwane kamufi nezinombolo zabo kungazange kutholakale.",Indida kubulawa owe-metered taxi
"ISIKHULU esiphezulu sebhodi eliphethe izinkundla zemidlalo kuleli, iStadium Management SA, uMnuz Jacques Grobbelaar uqinisekise ukushona kwabantu ababili kwisiminyaminya eFNB Stadium ngesikhathi kutholene phezulu iKaizer Chiefs ne-Orlando Pirates emdlalweni weCarling Black Label Cup. Ngemuva komdlalo uGrobbelaar ekhuluma esithangamini nabezindaba uthe sibaphathe kabi lesi sigameko. ""Siphatheke kabi ngokushona kwabantu namhlanje (ngoMgqibelo). Isiminyaminya sidalwe yisibalo esiphezulu sabantu ebesizama ukungena emasangweni umdlalo usuqalile,"" usho kanje. Uthe kulesi sigameko kulimale nabanye abantu abangu 19, oyedwa wabo usesimeni esibucayi. ""Lokhu kube yishwa ngoba umdlalo ubuhlelelwe kahle, njengoba sihlale senza. Selokhe yasungulwa ngo-2011 iCarling Black Label Cup sihlale sinesibalo esiphezulu sabalandeli, kodwa asikaze sibe nezingozi ngaphambilini. ""SiyiStadium Management SA, iCarling Black Label Cup, i-Orlando Pirates neKaizer Chiefs, sicela ukudlulisa amazwi enduduzo emndenini elahlekelwe,"" kuphetha yena. IKaizer Chiefs ne-Orlando Pirates nabo badlulise amazwi enduduzo ezinkundleni zokuxhumana badalula ukuthi amaphoyisa ayaphenya. ",Kuzophenywa ngokushona kwababili emdlalweni weCarling Black Label
"UMNDENI oshiselwe isitolo obuqashise ngaso abokufika eMachobeni, eNanda, ukhala ngokuthi usuzobhuqwa yindlala njengoba bebethembele emalini yokuqashisa abokufika kuleli.Isitolo obekudayisa kuso abokufika baseSomalia sishiswe sigcwele impahla yokudayisa ngoLwesine.Kukhona nesinye isitolo esishisiwe kuyo le ndawo khona ngoLwesine.Ngokuthola kweSolezwe kufike izimoto ezibalelwa kwezingu-10, kwehla abantu abafike bakhala ngokuthi leli bhizinisi liwisa amanye ngoba kushibhile abakudayisayo. Kuthiwa bachele uphethroli ezimpahleni bashisa.Abaqashe lesi sitolo kuthiwa baphume ngesamagundane beshiya uR25 000 abese bewuthole ngokudayisa noR300 000 abawubeka kulesi sitolo.UNksz Clara Mngadi (57) ngesikhathi evakashelwe Isolezwe ngoMsombuluko kulesi sitolo ubebalisa ngosizi ethi akazi ukuthi sebezodlani. “Imali yokuqashisa isitolo iyona esiziphilisa ngayo ngoba ilona ifa esalishiyelwa abazali bethu. Kumanje njengoba isitolo sishisiwe asazi ukuthi sizothathani sihlanganise nani. Kunezingane eziyizintandane engizondla ngale mali yokuqashisa.”SIVALIWE isitolo obekuqashe kuso abokufika kuleli eMachobeni, eNanda, kulandela ukushiswa kwaso Izithombe: Gcina NdwalaneElandisa Isolezwe uthe ingaphezu kwengu-10 iminyaka isitolo besiqashise laba bokufika kuleli.Uthe bebephathene kahle ngoba bebeyikhokha ngesikhathi imali yokuqasha futhi bengakaze babe nezinkinga.Uthe ukuqashisa kwesitolo kuyabasiza ngoba bona kabanawo amandla okudayisa kulesi sitolo.Uthe lesi sitolo sakhiwa umkhulu wabo ngoba efuna kube ifa lomndeni wakhe.Abazali bakhe babedayisa kusona, kuthe sebeshona yena nodadewabo abathathu kwaba ngesabo isitolo.Kulo R4 000 abaqashisa ngawo isitolo bahlukaniselana nodadewabo.“Phambilini sebeke basicekela phansi abantu isitolo kodwa sasivusa.“Kulokhu sishe kakhulu, angazi noma sizokwazi yini ukusilungisa ngoba izindonga zilimele,” kusho uNksz Mngadi.Kuthintwa obeqashe kulesi sitolo ozibize ngoMohamed, isibongo sangatholakala, uthe ulahlekelwe kakhulu njengoba kushe lo R300 000 nokudla abezokudayisa.“Silindele emaphoyisa ngoba icala livuliwe,” kusho uMohamed ngamafuphi.Abasolwa abathathu baboshiwe ngoLwesihlanu ngokusha kwesitolo.Izolo bavelile eNkantolo yaseNtuzuma, icala lihlehlele isonto elizayo, uphenyo lusaqhubeka.",Usizi emndenini oshiselwe isitolo
"KUFANELE kuyifake ingebhe iManchester United ukufika kosuku lwanamuhla lokubhekana neJuventus kaCristiano Ronaldo esanxanele ukuzakhela ugazi kubalandeli be-Old Lady.Okwenza isimo sibe sibi nakakhulu kwiRed Devils kaJose Mourinho wukuthi ngaphandle kwezinga elikhombise ibambana neChelsea ngo 2-2 kowePremier League ngempelasonto, ayikangeni egiyeni lemidlalo emikhulu.URonaldo udume ngokubasela amagoli udede kangangoba kwiChampions League usahamba yedwa ngerekhodi lamagoli amaningi emlandweni walo mqhudelwano.Isilomo sasePortugal sinamagoli angu-120 kwiChampions League.Silandelwa yimbangi yaso yase-Argentina, uLionel Messi ngawu-103.Okwenza uRonaldo abe yingozi kakhulu kwiRed Devils namuhla akusikho nje ukuthi uzobe edlala neqembu lakhe elidala noma ukuthi ungumdlali ongayibheki inethi.UMQEQESHI weManchester United uJose Mourinho nomsizi wakhe uMichael Carrick abazobeka amathemba abo kuPaul Pogba owayengumdlali weJuventus uma sebebhekene naleli qembu namhlanje. Isithombe: Martin Rickett/PA via APOkuyikho okuseqhulwini okwenza uRonaldo abe yingozi kwiRed Devils namuhla wukuthi akakayenzeli lutho iJuventus kwiChampions League.Empeleni akakayidlaleli lutho iJuventus kwiChampions League kule sizini uRonaldo. Emdlalweni owodwa aboshelwe kuwo uphume ngekhadi elibomvu maphakathi nesiwombe sokuqala.Kowesibili behlula ngo 3-0 iYoung Boys yaseSwitzerland ubengekho esadonsa leso sigwebo.Lo wanamuhla ufana nokuthi kuzobe kungowakhe wokuqalaweChampions League kusukela ejoyine iJuventus. Yize ahamba kahle kwiRed Devils engumdlali obiza ukubedlula bonke, kodwa ukubhekana neqembu lakhe elidala kwenza kulindelwe lukhulu emdlalweni wanamuhla.Ngasohlangothini lwe-United, uMourinho uzobeka amathemba akhe kwinjini yasesiswini uPaul Pogba, owayengumdlali weJuventus ngaphambi kokubuyela kwiRed Devils, ngokunjalo no-Anthony Martial ongalibheki ipali muva nje. ",I-United enkingeni kubuya uRonaldo e-Old Trafford
"MHLELI: Siyethusa futhi siyamangaza isinqumo esithathwe yithimba le-ANC sokuchitha icala ebelibekwe uMnuz Pule Mabe lokuhlukumeza ngokocansi umsizi wakhe.Icala elinjengaleli, lapho umuntu esolwa ngokuhlukumeza ngokocansi, kumele libikwe futhi lisingathwe yinkantolo. Akukwazi ukuthi kungaba wudaba lwangaphakathi futhi alithethwa esithe. Kufanele lubikwe emaphoyiseni.Lelo thimba alinamandla, yinkantolo okumele ilalele udaba bese ikhipha isinqumo.Ngisola sengathi kube nokwenzelela ngoba ithimba likhiphe isinqumo lase lijika lithi i-ANC kayinawo umgomo oqondene nokusola ngokuhlukumezeka ngokocansi. Kumele wenziwe zingakapheli izinyanga ezintathu.Ithule le nto eliyishoyo. Uma bengenawo bona njengeqembu inkantolo inawo. Abaholi bahlale begqugquzela abantu ukuthi ababike ukuhlukumezeka kepha lapho sebebikile kubonakala kunokucindezelwa kwabathile.Ngiyasola labo abebesethimbeni bakhethe ubumbano kunokwenza umsebenzi ngendlela. Engabe beli­zo­phuma nasiphi isinqumo ukuba owahlukunyezwa bekungadadewabo wegazi womunye wethimba.Lo dadewethu uma enobufakazi akaye emaphoyiseni ayobika ngoba uma ethula nale nto izomlimaza nasemoyeni.Sibusiso Innocent Ndebele",[IMIBONO] Ngisola ukwenzelela odabeni lukaPule Mabe
"BANE othisha asebebulawe yiCovid-19 selokhu kuvulwe izikole ngenyanga edlule KwaZulu-Natal.UNdunankulu waKwaZulu-Natal, uMnuz Sihle Zikalala, usho lokhu izolo esithangamini nabezindaba eThekwini, ecacisa ngesimo sezikole njengoba kuvula uGrade 11 no-6 kuleli sonto.Uthe isifundazwe sineziguli eziwu-977 ezihaqekile, ezilaliswe ezibhedlela. Kuzo ziwu-694 ezisezibhedlela ezizimele neziwu-283 kwezikahulumeni.Kothisha ababulawe yiCovid-19 uZikalala uthe babili abaseZululand, oyedwa eMzinyathi noyedwa eMlaza. Kushone nonogada wesikole esingadalulwanga esifundeni iLembe.“Silindele ukuthi abahaqekile ezikoleni bazokwanda kodwa kuzolandelwa imigomo efanele kulabo abatholakalayo. Sandise ukuthengwa kwezinto ezibalulekile ukubhekana nesifo njengoba kuvulwa izikole.”Bawu-429 asebehaqekile ezikoleni, isibalo esikhule ngo-242 ku-187 obubikwe ngesonto eledlule. Uthe bawu-306 othisha abahaqekile, abafundi (81) nabasebenzi bomnyango wezemfundo (42).Isifunda uMgungundlovu sihamba phambili ngabawu-93 abahaqekile. Phakathi kwezifunda ezinezibalo eziphezulu kubalwa eMajuba (13), Harry Gwala, (33), Pinetown (66) oGwini (41) Umlaza (51) naseZuluand (29).“Sithole ukuthi seziwu-345 izikole ezinabahaqekile. Ezikoleni eziwu-236 okwakubikwe ukuthi zinabahaqekile phambilini, eziwu-70 sezikulungele ukufunda nokufundisa. Bawu-39 obekubikwe ukuthi bahaqekile ezikoleni, okulindeleke ukuthi babuyele ungakashayi uLwesithathu,” kusho uZikalala.Ugcizelele ukuthi benze konke okusemandleni ukulungiselela ukuvulwa kwezikole, wathembisa ukuthi alikho ikilasi elizobe lishoda ngothisha. Njengoba bekunezikhalo zokuthi kwezinye izikole amanzi awekho, uthe kukhishwe amathangi awu-3 425 nezindlu ezincane eziwu-1 060. Yize uZikalala ekhale ngokwenyuka kwezibalo zabahaqekile KwaZulu-Natal uthe akukafiki esibalweni esishaqisa kakhulu.UNgqongqoshe wezeMfundo, uMnuz Kwazi Mshengu, ugcizelele ukuthi zimi ngomumo izikole.Ukhale ngabazali bezikole ezisePhoenix, Chatsworth naseMerebank athe sebezisungulele esabo isigungu sabazali asisole ngokuba semkhankasweni wokuvala izikole.“Kuzo zonke izinqumo esizithathayo sisuke sikhulumile nezigungu ezilawula izikole nezinyunyana zothisha. Sikhumbuza abazali ukuthi akekho ophoqiwe ukuyisa ingane esikoleni kodwa kumele kulandelwe imigudu efanele ukuze abhalisele uhlelo lokuzifundisela ekhaya,” kusho uMshengu.Uxwayise nalabo somathuba abafuna ngodli umsebenzi wokwenza okokuvikela kwiCorona wathi alikho izwe elizobuswa ngenkani.Uthe usuwandile umkhuba walabo abazibiza ngosomabhizinisi wokufuna ngodli izinto.",I-Covid-19 isibulale othisha abane
"UMampintsha usolwa ngokushaya intombi yakhe uBabes Wodumo naye okukhishwe incwadi yokuthi aboshwe ngemuva kokuthi engafikanga enkantolo.Egcina ukuvela uMampintsha ngenyanga edlule, uBabes ongummangali, akafikanga, kuthiwa uyagula. IMantshi uNkk Pillay yathi kumele afike nencwadi kadokotela.Ummeli kaMampintsha uPat Magwaza ofike enkantolo ngemuva kuka-11 ngoLwesibili ekuseni utshele imantshi ukuthi ubexhumana nomshushisi uNdoda January ngokuthi uzofika ngemuva kwesikhathi.“Ngihambe ngaya endlini yomsolwa ngiyobabheka nommangali ukwenza isiqiniseko sokuthi bayeza enkantolo. Bekungabo-8.30 kanje. Kukhona engimtholile othe balele. Ngithe ngizoya mina siqu sami,” kusho uMagwaza.UMagwaza uqhube wathi: “Ngithe ngifika kwakhona owesifazane ovule isango. Ngikhulume naye kodwa angibabonanga. Ngichithe cishe imizuzu engu-30. Lona wesifazane ungitshele ukuthi bebesebenza kwaze kwaba yisezintatha estudiyo.”Uthe utshelwe ukuthi bandawonye. UMagwaza uthe ngenxa yalokhu “kungaba kuhle ukuthi ngisule kuleli cala”.Umshushisi uthe akukho okubhalwe phansi okuqinisekisa ukuthi uMampintsha noBabes baziphothulile izithangami zokwelulekwa wosonhlalakahle beFamily and Marriage Society of South Africa (Famsa).“Ngikholwa wukuthi sebeqedile kodwa anginaso isiqiniseko esibhalwe phansi,” kusho uJanuary.Ngokwedlule imantshi yathi icala lizoqulwa uma bengazithameli lezi zithangami.Ibe isigunyaza incwadi yokuboshwa kwabo ngokuhluleka ukuvela enkantolo.UMampintsha noBabes bake bazifanisa noBonnie noClyde ababeyizithandani zase-USA ezaziyizigelekeqe ezazingawuhloniphi umthetho.",Ummeli kaMampintsha usegeze izandla ngaye
"Leli qembu liqokwe kumaSama eqoqweni le-Best African Indigenous Gospel nge-albhamu yalo ethi Sesiphunyukile.Kulindeleke ukuthi umcimbi wokuklonyeliswa kwabawinile ube seSun City Arena, eNorth West ngo-Juni 01 nonyaka.Yize leli qembu lingaqali ukuqokwa emiklomelweni njengoba selike laqokwa nakumaSABC Crown Gospel Music Awards, kodwa iThimba Le-Afrika lithe ukuqokwa kumaSama kusho ukukhula nokuhlonishwa okumangalisayo.Okhulumela iThimba-Le-Afrika, uPhindile Mkhize, uthe bajabule kakhulu njengoba bemenyezelwe njengamanye amaqembu nabaculi abangaphansi kwalo mkhakha weBest African Indigenous Gospel.“AmaSama ahlonishwa kakhulu eNingizimu Afrika. Ukuqokwa kukhomba ukusebenza kanzima kwethu kule-albhamu futhi asibeke kwelinye iqophelo,” kuchaza uPhindile.Uqhubeke wachaza ukuthi leli yithuba elihle lokuzibonakalisa ezweni lonke njengoba beqokwe emncintiswaneni ohlanganise umculo ohlukahlukene, okuveza obala ukuthi bayiqembu elidlondlobalayo.Noma leli qembu liqokwe namanye amaqembu omculo wezokholo kodwa amathemba aphezulu njengoba bethi bafisa ukubuya nayo indondo.“Sizimisele futhi sifisa ukuyithola le ndondo.""Siyawahlonipha la maqembu esiqokwe nawo kodwa nathi siyazithemba,” kusho uPhindile.Ngaphandle kweThimba Le-Afrika, amanye amaqembu aqokwe emkhakheni weBest African Indigenous Gospel Award kubalwa iTrust in Christ Ministries, Christ Worshippers Mass Choir; The General Isitimela ne-In Zion of Christ.",Lineme iThimba liqokwa kowokholo kumaSama
"BAHLEKA bodwa abalandeli beMamelodi Sundowns ngemuva kokuvela kwezindaba ezithi labo mpetha be-Absa Premiership ngeke baphucwe amaphuzu ngecala lokudlalisa uWayne Arendse kungafanele ngo-Okthob.Kushone elangoMsombuluko sekuvele ezithi iSundowns izohlawuliswa kuphela imali ngokudlalisa.Bese kunesikhathi iPSL iyithole iSundowns inecala kodwa singaphumi isigwebo nokwenze umqeqeshi waBafana Ba Style washiya angalazi njalo uma ebona umbhobho phambi kwakhe.Ngemuva kokuphendula kwazo zonke izinhlaka ezithintekayo iSundowns isamukele isinqumo sesigungu esizimele esiqondisa ubugwegwe kwiPSL esibahlawulise iR250 000, uhhafu wayo olengisiwe izinyanga ezingu-12.No-Arendse uhlawuliswe ngendlela efanayo.Kufanele ukuba zizokwamukeleka ngezandla ezivulekile kubalandeli bamaBrazilians lezi zindaba kwazise bebemincile kusenokusabela ukuthi bangase baphucwe amaphuzu.ISundowns ihlezi endaweni yesibili kwi-log ye-Absa Premiership, inomdlalo esandleni kanti isele ngamaphuzu amathathu kwi-Orlando Pirates.Namuhla iSundowns isethubeni lokufica iPirates esicongweni se-log emaphuzwini angu-53.Ukuze kube njalo kodwa kuzofanele yehlule iBlack Leopards eThohoyandou Stadium ngo-7.30 ebusuku.IPirates ibuyela enkundleni ngoMeyi 4 neCape Town City.",IPSL isokolise iPirates ngesinqumo seDowns
"AYAVUTHA amakhansela kaKhongolose kuMasipala wesiFunda uMzinyathi KwaZulu-Natal, asola izikhulu zawo ngokuwaphendula umnyango wokwenza imicimbi yobumnandi, esikhundleni sokulwa nesomiso okuwumsebenzi wawo.I-ANC iqale ukukhononda ngoLwesine olwedlule ngalolu daba, ikhala ngokuthi umasipala uchitha imali ebumnandini ekubeni imali kawusenayo neyokuholela abasebenzi nosonkontileka.USihlalo wekhokhasi ye-ANC eMzinyathi, uMnuz Lucky Moloi, uthe bafuna umasipala uchaze ukuthi uyithathephi imali yokwenza imicimbi ekubeni usuhluleke wancama ukulwa nesomiso nokukhokhela izinkampani ebezithole imisebenzi ngoba kuthiwa imali ayikho.“Lo masipala usuphenduke uMnyango wezobuCiko namaSiko neMidlalo ngendlela owenza ngayo imicimbi emikhulu. Okubi wukuthi imali kayisekho. Ngikhuluma nawe nje, ususele noR20 million kuphela kwi-akhawunti yawo. Ngakho abasebenzi basengcupheni yokungaholi uma kuphela uNovemba. Cishe ngesonto benza imicimbi emikhulu engaphezulu kwemithathu,” kusho uMoloi.Uthe abakhali ngokwenziwa kwemicimbi kodwa inkinga wukuthi kusetshenziswa imali engekho yokuyenza ekubeni eminingi yayo kayibi yimpumelelo, kuchithwa imali ngento engekho.Uthe kuleli sonto eliphelayo bekunomcimbi eGlencoe wobumnandi, kwaba nemibili eMvoti kamaskandi okuyinto ebashaqisile.Imenenja ebambile eMzinyathi, uMnuz Lethu Mthembu, ithe kakulona iqiniso ukuthi sebewumnyango wezobumnamndi nokuthi imali abasenayo.“Imicimbi esisayenzile kule nyanga eyedlule ngowokuhlonipha omaskanda asebashona nowokwethulwa kwama-truck amasha amanzi angu-20, emcimbini obuseMvoti.Akulona iqiniso ukuthi imali asisenayo. Emthonjeni wethu sinemali engaphezulu kukaR200 million esibhekile. Izinkampani nazo sezikhokhelwe futhi sizikhokhela mhla ka-7 nomahlaka-25 no-27,” kusho uMthembu.",Bakhala ngomasipala wezobumnandi
"AMAZULU afake abadlali abayisithupha ohleni lwabadayisayo kwathi abathathu babolekiswa emaqenjini ehlukene KwaZulu-Natal (KZN) ukuze ithimba labaqeqeshi lisale nesikwata esizokwazi ukulawuleka.Laba badlali abahambanga neqembu okuthe izolo lalibangisa ekubhaceni lapho liyoqhubeka khona nezinhlelo zesizini ezoqala.UBrilliant Nhlanhla Mkhathini, obhekene nezokuxhumana kuleli qembu, utshele Isolezwe ukuthi umqeqeshi nethimba lakhe nabaphathi sebesithathile isinqumo ngabadlali abafuna bafakwe endalini nalabo okumele babolekiswe ukuze bayothola isikhathi sokudlala kwenye indawo.“Bayisithupha abadlali okuthathwe isinqumo sokuthi bafakwe ohleni lwabadayiswayo. Abanye abathathu babolekiswe kuThongathi nakuRoyal Eagles, nasebevele baqalile ukuzilolonga nalawa maqembu,” kusho uMkhathini.Abadlali abakhonjwe indlela ngokufakwa endalini uBoysen Mbatha, Zaakir Williams, Zola Jingxi, Mpendulo Dlamini ongomunye wonozinti, Simphiwe Mutsweni noNkanyiso Zungu.UZungu ufakwe kulolu hla nje, ngesizini edlule ubebolekiswe kwiJomo Cosmos eyehlulekile ukubuyela esigabeni sePremieship ekubeni ibithole ithuba lokudlala emidlalweni yokuhlunga.“Abadlali ababolekisiwe nasebevele bezilolonga namaqembu ababolekiswe kuwona ngoLungelo “Qashana” Dlamini okwi-Eagles, Sibusiso Magaqa noSibongiseni “Fanifani” Mthembu bobabili abaye kwiThongathi,” kuqhuba uMkhathini.UMagaqa usebuyela okwesibili kuThongathi FC njengoba ngewindi langesizini edlule ujoyine leli qembu ngokubolekwa nafike khona wabamba elikhulu iqhaza ekulitakuleni ezembeni.UMkhathini uphinde waveza ukuthi udaba lukaNjabulo Ngcobo alukacaci noma uzophinde abolekiswe kwiRichards Bay FC.“Indaba kaNjabulo (Ngcobo) ayikacaci. Kodwa kubukeka kuzokuba nzima ukumgcina ngale sizini njengoba iqembu libuyise uXolani Slawula obebolekiswe kwiThongathi FC ngesizini edlule. Ngaleso sizathu kungaba nzima kumqeqeshi ukubagcina bobabili ekubeni bedlala indawo efanayo. Yize edlale kahle (emidlalweni yesihle) kodwa angashaywa wukuthi uSlawula ubesenesikhathi eside edlala kuThongathi FC kanti nangale kwalokho iRichards Bay ngokuphela kwesizini iphinde yakhombisa uthando lokumbuyisa nakule sizini,” kubeka uMkhathini.Usuthu lubolekisa ngalabadlali nje, lusanda kusayinisa abadlali abahlanu okunguMarc van Heerden osekhuza ibuya esuka kwi-Orlando Pirates, Charlie Hlalele obekwiTornado FC, Emiliano Tade obekwi-Auckland City, obengumdlali weFree State Stars uNhlanhla Vilakazi noMoeneeb Josephs",Achitha abadlali AmaZulu FC
"UKUPHELA kwesigaba samaqoqo kusho ukudlula kwesigamu sokuqala se-2018 Fifa World Cup ezosongwa ngoJulayi 15 enhlokodolobha yaseRussia, iMoscow nokuyilapho kuqale khona izindaba ngoJuni 14.Kusukela uqalile lo mqhudelwano oba njalo ngeminyaka emine, awukho umdlalo ophele kungangenanga goli kanti kowokuqala ngqa, osokhaya iRussia bavathele amahlanu kwiSaudi Arabia.IRussia ibalwa namazwe adlulele esigabeni somkhumulajezi lapho ezothathana khona neSpain kusasa kanti iSaudi ikulawo asebuyele emakhaya.IRussia ayigcini nje ngokubalwa kwi-last 16 kodwa iyavela nasohlwini lwabashayimagoli abahamba phambili lapho imelwe khona nguDenis Cheryshev odlala kwiVillarreal eSpain.UCheryshev uphume namagoli amathathu esigabeni samaqoqo nokusho ukubambana noDiego Costa waseSpain.NjengoCosta, ozalelwe eBrazil, uCheryshev uvule ngamagoli amabili emdlalweni wokuqala.UCheryshev akalona ithemba lamagoli kwiRussia ekubeni uCosta nguyena mgadli iSpain esilindele kuye ukuthi abhakuzise inethi.Laba bobabili balandela isilomo sasePortugal, uCristiano Ronaldo nenkunzi yaseBeglium uRomelu Lukaku, bobabili abanamane ngamunye.Eqhulwini kusongwe eyamaqoqo kukhonya uHarry Kane wase-England.UKane noRonaldo yibo kuphela abasaphume nama-hat trick kulo mqhudelwano. UKane uyishaye emdlalweni wesibili benquma iPanama ngo 6-1 kanti uRonaldo uyibasele ngomdlalo wokuqala neSpain.UKane uyabalwa futhi nakuma-brace ngamagoli amabili awashaye bebhekene neTunisia. ULukaku unama-brace amabili emidlalweni emibili, uCosta uneyodwa ayishaye bebhekene neSpain kanti uCheryshev naye uyitholile benquma iSaudi.Kuzokhumbuleka ukuthi ukunqoba iGolden Boot akusho ukuthi usuzonqoba iWorld Cup kwazise nango-2014 nguJames Rodriguez waseColombia ohambe phambili ngamagoli enayisithupha kodwa baphuma kuma-quarterfinal.Ngaphandle kokubanga isicathulo segolide, enye inselelo ebhekene nabadlali abasele eRussia, wukudlula amagoli angu-171 ashaywe eBrazil ngo-2014.KwiWorld Cup edlule eBrazil kushaywe amagoli angu-171 nalingana nawango-1998 okwaqala ngawo ukuqhudelana amaqembu angu-32 esuka ku-24.-Harry Kane wase-England (5); Romelu Lukaku waseBelgium (4); Cristiano Ronaldo wasePortugal (4); Denis Cheryshev waseRussia (3) noDiego Costa waseSpain.-Ababambene ngamagoli amabili ngamunye endaweni yesithupha yilaba;-Yerry Mina waseColombia, Mohamed Salah wase-Egypt, Eden Hazard waseBelgium, Son Heungmin waseKorea Republic, Mile Jedinak wse-Australia, Ahmed Musa waseNigeria, Wahbi Khazri waseTunisia, Luis Suarez wase-Uruguay, Artem Dzyuba waseRussia, Philippe Coutinho waseBrazil, Luka Modric waseCroatia, John Stones wase-England, Andreas Granqvist waseSweden.",Isigamu sesibili sizocacisa ngesicathulo segolide
"PHEZU kokusayinisa abadlali asebemnkantshubomvu kwi-Absa Premiership, iBlack Leopards ibalwa namaqembu ayiqale ngebatha imidlalo yale sizini njengoba isishaywe kwemibili eyidlalile.Iqale yahlulwa yiPolokwane City ngo 1-0 kowabakhaya, yaphinde yawalahla amaphuzu isihlulwa yiKaizer Chiefs ngo 1-0 ngempelasonto eMoses Mabhida Stadium, eThekwini.Leli qembu eliphekwa uLionel Soccoia obengekho ebhentshini koweChiefs ngenxa yekhadi elibomvu, lisayinise uThabo Matlaba, Cuthbert Malajila obeqala ukudlala kowaMakhosi, noThuso Phala oqale ebhentshini.Yize kubukeka kusenzima ukuthi iqembu lihlangane lithole imiphumela eliyidingayo, iphini likaSoccoia, uPatrick Mabedi lithe isizini isephansi kakhulu ukuthi sebengaqala ukutatazela.“Yebo sesihlulwe imidlalo emibili okuyinto engeyinhle okumele sizithintithe siyilungise. Kusesekuseni sisengakwazi ukubafica abanye. Kwesinye isikhathi into emqoka empilweni nasebholeni wukuqonda ukuthi kwesinye isikhathi uyaqala kahle uqede kahle futhi ungaqala kabi kodwa kube nesiphetho esihle. Akubalulekile ukuthi uqala kanjani okumqoka wukuthi uqeda kanjani. Sizobuya,” kusho uMabedi.Uma kukhulunywa ngendlela yokuqeda, ngesizini edlule iLeopards izithole ibalwa namaqembu abalekela izembe kwaze kwaba yimidlalo yokugcina yeligi ngakho lokhu ukulahla amaphuzu.Iqale isizini kuhleli uJoel Masutha ogcine ededeliwe ingavuki imiphumela emihle kwaqashwa uDylan Kerr ezozama ukufukula umkhumbi obuzika.Emdlalweni olandelayo ngo-Agasti 24, iLeopards izovakashelwa yiHighands Park eThohoyandou Stadium ngo-3 ntambama.Mayelana nomdlalo weChiefs, uMabedi owayengukaputeni weChiefs uthe: “Besiyihlelele iChiefs futhi nendlela esiqale ngayo ibinokuzethemba. Sizamile ukumelana nabo esiswini kodwa sagcina sibavulela isikhala esikhulu sokudlala. Uma silahla ibhola besingakwazi ukulibuyisa ngokushesha ngenxa yejubane labo. Negoli esilidedelile belilula. Kwesinye isikhathi uyabanikeza abadlali umsebenzi kodwa bangawenzi.”","'Phansi amaphaphu, isizini isephansi'"
"KUBUKEKA izoba wumqansa indlela ye-Orlando Pirates yokuzibeka ethubeni lokuwina izindebe ezintathu, ngesizini ka-2020/2021.Lokhu kulandela ukuqhathwa kwamaqembu kuma-quarterfinal eNedbank Cup, okuyibeke ethubeni kokubhekana neMamelodi Sundowns evuthayo kule sizini.Indawo yokugcina kuma-quarterfinal isalele iqembu elizowina phakathi kweMamelodi Sundowns nePolokwane City emdlalweni ohlehliselwe uMashi 10. Lo mdlalo uhlehlisiwe ngenxa yokushayisana kwezinsuku nomdlalo weSundowns kwiCAF Champions League obuyizolo.IPirates izibekisele indawo kuma-quarterfinal eNedbank Cup emuva kokuxebula iMaritzburg United ngo 3-1, eMgungundlovu ngempelasonto. Iyona kuphela iqembu elikwiDStv Premiership elinethuba lokuwina izindebe ezintathu kule sizini, kwazise kulokhu ayikho iTelkom Knockout. EZimnyama sezivele zihlabane ngeMTN8 futhi zisenalo ithuba lokuwina isicoco seligi, uma zingabamba umgqigqo bese iSundowns iqhuzuka endleleni ehamba ngayo. Leli qembu lagcina ukuphakamisa iNedbank Cup ngo-2014. Ngesikhathi iPirates igcina ukuqala isizini ngokuwina iMTN 8 yawina izindebe ezintathu, okubalwa iTelkom neligi ngesizini ka-2010/2011. Ukuzibula ngeMTN 8 kunyuse ithemba kubalandeli lokuthi iqembu lizokuphinda lokho. Nokho akubuzwa ukuthi ithuba lokuqondana neSundowns, engakaze ihlulwe, kuzowanyakazisa amaBhakabhaka.IPirates izobuyela enkundleni kusasa lapho izobhekana neBloemfontein Celtic emdlalweni weligi, e-Orlando Stadium ngo-5 ntambama.Isiyonke imidlalo yama-quarterfinal eNedbank Cup imi kanje:Black Leopards v Tshakhuma Tsha MadzivhandilaChippa United v Richards Bay FCCape Town All Stars v Pretoria CalliesPolokwane City/Mamelodi Sundowns v Orlando Pirates",IPirates ilinde ezodlala nabo kwiNedbank Cup
"IMEYA yaseKurhuleni uMnuz Mzwandile Masina isikuqinisekisile ukuthi iphoyisa lomgwaqo nomphathi walo bamisiwe emsebenzini kulandela ukusabalala kwevideo yalo 'lidle amponjwana' lisemsebenzini.""Siyabonga ukuthi isikhulu samaPhoyisa uGeneral Mapeyeye silandele imigudu efanele sathatha isinqumo sokubamisa bobabili emsebenzini. Sinxusa umphakathi ukuthi ubanike isikhathi sokuthatha isinqumo kulokhu. Amaphoyisa akwaMetro azobanika imininingwane,"" kusho uMasina ekundleni uTwitter ngoLwesithathu. UMasina wethembise ukuthi kuzothathwa izinyathelo ngemuva kokuthi kusabalele ivideo yephoyisa elidle amponjwana ezinkundleni zokuxhumana. Kule video kubonakala owesilisa obefake isikhalazo ngemoto ekhuluma nephoyisa elisolwa ngokudakwa. Kusolakala ukuthi leli phoyisa licishe lashayisa lo wesilisa ngesikhathi lipaka endaweni yokupaka izimoto eBenoni laphinde lathembisa ukumdubula ngesikhathi ethwebula ivideo.Ingxabano isuke ngesikhathi lo wesilisa etshela iphoyisa ukuthi lingashayeli ngoba ""lidle amponjwana"". Leli phoyisa libuza liphindelela ukuthi ""ningihlolile yini?""Amaphoyisa awatholakalanga ukuphawula kwaze kwashaya isikhathi sokushicilela. %%%twitter https://twitter.com/City_Ekurhuleni?ref_src=twsrc%5Etfw"">@City_Ekurhuleni& 
@mzwandileMasina- WATCH this video of a metro cop allegedly under the influence of alcohol. He nearly crashed into a biker in Benoni and threatened to shoot the man while he was recording him. 
@GP_CommSafety
@MbalulaFikile
@David_Makhura Video as red 
pic.twitter.com/GTsZd85WK6— Yusuf Abramjee (@Abramjee)",BUKA: Limisiwe iphoyisa lomgwaqo elifike emsebenzini 'libukhile'
"IZAZI zomnotho zithi ukunqamuka kukagesi kuzophazamisa izinhlelo zokusimamisa umnotho okuhlelwe ukuthi zenzeke njengoba izwe selingenele esigabeni sesibili.USolwazi Bonke Dumisa, oyisazi somnotho esizimele, uthe ukuvulwa kokudayiswa kotshwala nogwayi nezokuvakasha kufanele kuvuse umnotho obusufadalele kodwa izinkinga zokunqamuka kukagesi zizowubuyisela emuva.“Ukunqamuka kukagesi kwenza sizibuze ukuthi abekho yini abasenza ngamabomu lesi simo ngoba ukuphela kukagesi yikona okusifake kwinzikamnotho. Ibingalungiswa ngani imishini nengqalasizinda kagesi okuthiwa sekufanele kulungiswe manje?” kubuza uDumisa.Uthe uma uhulumeni ezimisele ngokusimamisa umnotho waseNingizimu Afrika kufanele alungise udaba lukagesi acacise ukuthi kwenzekani e-Eskom ngoba umnotho okhulayo udinga ugesi ngaso sonke isikhathi.I-Eskom iqale uhlelo lokucima ugesi yize yayikade ithembise ukuthi ngeke ucime ugesi ebusika.Ibuye yaveza ukuthi kuleli sonto ungase ucishe ngenxa yokuthi imishini yokuwuphehla idinga ukukhandwa.Esinye isazi somnotho, uMnuz Dawie Roodt we-Efficient Group, sithe umvalelandlini uqede imisebenzi ewu-3 million eminye ewu-1 million esiphele unomphelo.“Inkinga yokunqamuka kukagesi iyawushaya umnotho. Kufanele ilungiswe ngokushesha. Ngilindele ukuthi njengoba kuvulwe umnotho ngokwesigaba sesibili amathuba omsebenzi avele emkhakheni wezokuvakasha nasezindaweni zokudlela. Umonakalo owenzeke emnothweni waseNingizimu Afrika ngenxa yomvalelandlini uzothatha iminyaka eminingi ukuthi ulungiswe,” kusho uRoodt.Uthe yize abanye abantu bezozikhiphela ezindaweni zokudla abazithandayo noma bayoshaywa wumoya ezindaweni zokulala izivakashi kodwa iningi labantu baseNingizimu Afrika lizohlala ezindlini ngoba alinayo imali yokuvakasha.“Izikweletu zabantu zandile ngoba abanye baphelelwe wumsebenzi, abanye bancishiselwa amaholo. Asazi ukuthi abantu sebekweleta malini. Yisimo esibi lesi esizithole sikusona, amanye amabhizinisi azovalwa unomphela ngenxa yomvalelandlini. Intela elahlekile ngokuvalwa kwezimboni ezihlukene ngeke ibuye. Kufanele uhulumeni alungise isimo ukuqinisekisa ukuthi izimboni ziyakhiqiza nabantu bayaqashwa,” kusho uRoodt.",‘Ugesi onqanyulwayo uzothikameza ukusimama komnotho’
"NgoLwesine kutholwe isidumbu sikaMnuz Phumlani Mlambo (32).Lesi sigameko silandela esinye esenzeka emasontweni amabili edlule lapho kwatholwa owesilisa, entanta emfuleni naye eseshonile.Naye kukholakala ukuthi wabulawa wabe esephonswa emfuleni.UMlambo kuthiwa ubefunwa umndeni wakhe njengoba aduka ekade ephumele emnyango eyokhuluma neselula.Kuthiwa umufi ubenamanxeba okudutshulwa.Umthombo weSolezwe ongathandanga ukudalulwa, uthe sekuwukhathazile umphakathi ukutholwa kwabantu befile kulo mfula.“Sekuyathusa khona ukuthi njalo kutholwa abantu bebulewe. Lona otholwe ngoLwesine kuthiwa uphoswe ebhulohweni. Akusona isidumbu sokuqala lesi sitholakala, emasontweni amabili edlule kutholwe esinye. Cishe nasezinyangeni ezimbili ezedlule kube khona esinye.Umfana obulewe ngoLwesine ubenamanxeba okudutshulwa, okusho ukuthi uphonswe lana esevele eshonile,” kusho umthombo.Okhulumela amaphoyisa KwaZulu-Natal uCaptain Nqobile Gwala, usiqinisekisile isigameko wathi kuphenywa icala lokubulala.“NgoLwesine kutholwe isidumbu sowesilisa obenamanxeba okudutshulwa. Amaphoyisa aseNewark aphenya icala lokubulala. Akekho oseboshiwe,” kusho uCap. Gwala.Imizamo yokuthola umndeni kamufi ayizange iphumelele njengoba izinombolo zawo zingatholakalanga.",Bakhathazekile ngezidumbu ezitholwa emfuleni uThukela
"UHLALELE ovalweni umndeni waseNewlands West, eThekwini, kulandela ukuklayeka kwenhlabathi eseduze komuzi kwavuleka umgodi omkhulu ngemuva komuzi.Lo mndeni usola ukuthi ukuklayeka kwenhlabathi kudalwe umgwaqo weGo! Durban owakhiwa eduze kwale ndawo.Lo mgodi ulinganiselwa emamitheni angu-12 ukushona phansi.UNksz Jabulisile Ngcobo umnikazi womuzi okuvuleka umgodi egcekeni lakhe, imijondolo emibili esegcekeni yalenga, uthe selokhu kwenzeke lesi sigameko abakwamasipala bayangena bayaphuma kwakhe kodwa akekho oqhamuka nesisombululo sokuthi kuzokwenziwa njani.“Ngesikhathi kuzoqalwa umgwaqo sabizelwa emhlanganweni kwathiwa yonke imizi eseduze kwalo mgwaqo izosuswa, kwathiwa ulayini wonke uzosuswa, emuva kwalokho kwathuleka.“Sabona sekufika abanikazi benkontileka bethi bazobheka iminkenke ezindlini. Nakho lokho asazi ukuthi kwakwenziwelani.“Njengoba lo mhlaba uklayekile nje asazi noma umile noma uzoqhubeka, uma ngibuka inhlabathi ngibona sengathi iyahamba ngoba seyihlehlile, ayisagcini lapho ibikhona ngoMsombuluko. Sekunzima nokulala endlini ngoba siyesaba, emini sihlala emnyango,” kusho yena.Indodakazi yakhe ebilele nezingane zayo emjondolo ngesikhathi kuqhekezeka umhlaba uNksz Nomfundo Ngcobo, ithe batholelwe indawo yokulala okwesikhashana kodwa izimpahla zisele emjondolo.“Basisizile ngendawo yokulala kodwa manje sinezimpahla esingazi ukuthi sizozibeka kuphi ngoba indawo esinikwe yona eyokulala kuphela. Ngeke ugcine kuyo izimpahla,” kusho yena.Ikhansela lakule ndawo uNksz Joyce Johnson nalo ebelizobheka umonakalo lithe alikhumbuli kuthiwa kunemizi ezodilizwa lona lazi imijondolo ebiyakhiwe endaweni kamasipala ngemuva kwemizi okwathiwa kumele idilizwe.“Kwayona le mijondolo esinenkinga njengoba kuvele inhlekelele akumele ngabe ikhona. Abantu abakhe imijondolo sakhuluma nabo basitshela isimo semindeni yabo esiyandile bethi abaseneli ezindlini zemixhaso.“Yagcina ingadiliziwe ngoba kucatshangelwa imindeni. La kwaNgcobo bawu-15. Okwenzeke lapha okwamanje sazi ukuthi kube yinhlekelele yemvelo, onjiniyela basahlola ukuthi yini edale ukuklayeka komhlaba.“Siyazama izindlela zokuthi umndeni othintekile usizakale njengokuthi imijondolo esengozini yakhiwe ngaphambi komuzi ngoba ukususwa komndeni wonke akuyona into engenzeka ngokushesha, okubalulekile manje wukuthi siphephise impilo,” kusho yena.UMnuz Msawakhe Mayisela, okhulumela uMasipala weTheku, uthe onjiniyela bakamasipala bakuleya ndawo babheka ukuthi singalungiswa kanjani isimo.Uthe ngokuthola kwabo yimvula eholele ekutheni inhlabathi ingabe isazinza.",Usengcupheni umndeni kuklayeka inhlabathi
"“ASIQONDILE ukubaphuca isinkwa osicabha kodwa sibaxoshe ngenxa yokuthi sifuna ukuqeda ubugebengu nokuhlukunyezwa kwabagibeli embonini yamatekisi.”Usho kanje uMnuz Wealth Gcumisa onguSihlalo kasoseshini i-Inner Circle osematheni kulezi zinsuku ngokuxosha osicabha.UGcumisa uthe emuva kokwenza ucwaningo bathole ukuthi abanye osicabha babhema iwunga, abanye bahudula impahla yabagibeli, abanye babamba inkunzi futhi abahlanzekile.“Sibaxoshile abasizi babashayeli abangaziphethe kahle ngoba asifuni kube khona abagibeli abahlukumezekayo. Sibacele ukuthi bafake izicelo zomsebenzi sathola ukuthi kukhona abondla imindeni ngemali abayenza kulo msebenzi. Abanye sibaqashe kabusha ngoba sithole ukuthi baziphethe kahle kuyimanje bayasebenza. Abanye sibakhuphulile njengoba sebebheka umsebenzi erenki,” kusho uGcumisa.Uthe bazowuqapha ngeso lokhozi umsebenzi wabo ngoba abafuni kusebenze abantu abadla izidakamizwa.“Kuzoba nezimoto eziqaphe umsebenzi ngoba sisebenzisana nozakwethu bamatekisi ahambela eCasino (North Beach). Sonke asihambisani nobugebengu nokuhlukunyezwa kwabagibeli. Abantu bazophepha noma belinde izimoto ngoba sekukhona ababhekelele umsebenzi erenki,” kusho uGcumisa.UMnuz Linda Nkosi, okhulumela inhlangano elwela amalungelo abashayeli bamatekisi iQina Mshayeli, uthe abahambisani nokuthi kuxoshwe bonke osicabha ngoba kukhona abawenza kahle umsebenzi.“Ukuxoshwa kosicabha kuyabalimaza abashayeli ngoba bazenzela konke. Sekufanele bazibalele imali, bazibizele abagibeli. Abanye bathe ngisho imali abayisebenza ngosuku inciphile njengoba bengasekho osicabha,” kusho uNkosi.Ucele ososeshini abahlukene ukuthi bangabaxoshi osicabha kodwa beze nezinhlelo zokubasiza ngoba sikhulu isibalo sabangasebenzi.Uthe abanye bondla izingane, imindeni yabo kwazise emakhaya amaningi abasekho abazali.",‘Siqeda ukuhlukunyezwa kwabagibeli ngokuxosha osicabha’
"NJENGOBA isihlehliselwe u-Agasti 8 inkulumo mpikiswano yokuchitha uMengameli Jacob Zuma, uMgqugquzeli we-ANC, uMnuz Fikile Mbalula, uxwayise amalungu enhlangano ePhalamende afisa ukuvota namaqembu aphikisayo ngokuthi azoshushiswa.UMbalula uthe abamele amabhantshi noma imindeni yabo ePhalamende kodwa bamele i-ANC.“Uma sebefuna ukuhamba, bazixoshe bona emsebenzini bazovota namaqembu aphikisayo. Ngeke sihlonize sizobhekana nabo. Asikwazi uvota ne-DA. Ukuba yilungu lePhalamende kufana nokuba umuntu ogqoke ibhomu ongayiqhumisa noma yinini, uba yidelakufa. Uma inhlangano ithi enza lokhu noma ungahambisani nakho kumele ukwenze,” kusho uMbalula.Ukusho lokhu ekhuluma nabezindaba engqungqutheleni ye-ANC eNasrec, eGoli.Okhulumela ihhovisi likaSomlomo wePhalamende, uMnuz Moloto Mothapo, uthe ngemuva komhlangano namaqembu ahlukene ePhalamende kuvunyelwene ngokuthi aluhlehliswe usuku lwenkulumo lube ngo-Agasti 8. Phambilini bekubekwe ukuthi izoba ngo-Agasti 3.Uthe umnqamulajuqu wamaqembu wokuthi afisa kuvotwe ngayiphi indlela nguJulayi 14.“USomlomo uzobe esenquma ukuthi iyiphi indlela ezolandelwa uma sekuvotwa ngaphambi kuka-Agasti 8.”UMbalula uthe amalungu e-ANC ePhalamende ezwa ngekomiti lesigungu esiphezulu.“Ngeke sihoxise uMengameli ePhalamende noma kwi-ANC. Yingakho sithi amalungu kumele alandele lo myalelo. Isigungu esiphezulu sesibhunge kabanzi ngale ndaba kwavunyelwana ngokuthi uZuma akayi ndawo.”Uthe wonke amalungu alandela umyalelo wamaqembu awo uma kuza ezintweni ezifuze lezi.“Ngisho uMaimane (Mmusi-umholi we-DA) akazange amxoshe uHelen Zille (uNdunankulu waseWestern Cape) ngoba naye ulandela imigomo ethile. Nathi kwi-ANC senza lokho.”Uthe abakwazi ukutshelwa amanye amaqembu ukuthi kumele bayilawule kanjani i-ANC.",'Sizobhekana nabazovota naphikisayo'
"UMENGAMELI Jacob Zuma usegxeke labo abayisa i-ANC enkantolo uma bengeneme.Uthe lokhu kuzokwenza kube nzima ukulawula inhlangano ngomuso.UZuma okhulume amahora amabili evula ingqungquthela yokukhetha ubuholi eNasrec, eGoli, izolo uthe kumele kubuyelwe esinqumeni esathathwa sokuthi labo abayisa inhlangano ezinkantolo bathathwe njengabantu asebezixoshile.“Kumele kuphele ukuyiswa kwenhlangano ezinkantolo ngabangeneme. Amalungu e-ANC kumele asebenzise izinhlelo zangaphakathi uma enezinkinga. Amajaji akumele anqumele i-ANC ukuthi ikuphi okumele ikwenze,” kusho uZuma.Usho lokhu nje ngoLwesihlanu inkantolo yaseMgungundlovu inqume ukuhambisana nesinqumo esakhishwa enkantolo ngoSepthemba sokuthi ubuholi obachithwa besifundazwe buphume ehhovisi. Inkantolo yaseFree State inqume ukuthi ithathwe njengento engekho ingqungquthela yesifundazwe yakamuva, kwathi eNorth West inkantolo yachitha ingqungquthela yesifunda iBojanala kule ndawo.“Sikhona isinqumo esathathwa, kumele sibuyele kusona. Ubuholi baba neqhaza ekutheni lesi sinqumo singalandelwa. Kumele sibuyele kusona, uma ubuholi bungasilandeli kwabona buthathelwe izinyathelo ezinqala,” kusho uZuma kwaduma ihlombe.Uthe i-ANC kumele iphume nesu kule nkinga ukuze ingalahlekelwa ukwethenjwa.UZuma ugxeke namalungu enhlangano asebenzisana noma avota namaqembu aphikisayo noma le nhlangano isikhiphe umyalelo.Ubalule nokuthi i-ANC ineminyaka engu-105 yabakhona ngakho iyakwazi ukubhekana nezinto ezithinta ukuphakanyiselwa kwabaholi ezikhundleni eziphezulu.“Kuqopheke umlando abaholi abayisikhombisa bengenela umbango wokuhola le nhlangano. Lokhu kwenzeka kuphela kwi-ANC, ungakhetha noma ngubani kulaba abangu-7, uzobe unomengameli oqotho. Asinaso isimo esifana namakhosi, amagatsha ayazikhethela. Uyedwa ozokhethelwa ukuba ngumengameli kulaba abayisikhombisa,” kusho uZuma.Unxuse labo abazohlulwa ukuthi baseke labo abazowina.“Ngizobuyela lapho ngiphuma khona, ngilandele ngemuva ngilalele ozongihola. Uma ukwazi ukuphatha kumele uvumele ukuphathwa.”Uthe inhlangano itshengisa ukuthi inenqwaba yabaholi abazophatha.“Kwi-ANC sinenqwaba yabaholi, baningi ngozukwa. Ngaba nengxoxo eyakhayo nalaba baholi abayisikhombisa esidlweni esaziwa nge-Last Supper. Ngibazi kahle bonke, balungile, savumelana ngemigomo ye-ANC. Ngime la nje ngilindele noma ngubani ozowina engizombiza ngomengameli,” kusho uZuma.Ubalule nokuthelwa ngehlazo kwakhe emgubheni weCosatu woSuku lwaBasebenzi lapho abhikishelwa wangakwazi ukukhuluma kulo mgubho.“Yizinto okumele sibhunge ngazo lezi. Ngavalwa ukukhuluma emgubheni weCosatu ne-SACP. I-SACP ize yangenela ukhetho iyodwana, lezi zinto kumele sizixoxe.”Unxuse nobuholi bomakadebona benhlangano ukuthi bakhe inhlangano kungabi ibona abazoba yizinkinga zenhlangano.Uthe abantu bakhathele ukuthi i-ANC ilwa yodwa ekubeni bebhuqwa yindlala, bengasebenzi.“Kumele kuphele ukulwa sodwa, sibhekane nezinkinga zomphakathi. Abantu bayakhala ngokuthi inkohlakalo siyayigqiba okuyinto okumele siyiqede.”Uthe abafundi abangu-9 million bafunda mahhala, wathi izimpesheni zizokhokhwa yiposi.“Kukhona isikhathi lapho ngazi khona ukuthi ngisho izinto eningazithandi. Angibambe gqubu, ningamaqabane bami anginanxa nani,” kusho uZuma kwaduma ihlombe.Kudume ihlombe eqala inkulumo ebingelela iphini lakhe, uMnuz Cyril Ramaphosa.",#ANC54: UZuma ugxeka abafaka uKhongolose ezinkantolo
"KUVELE ukuthi ayibanga budedengu indodana yowayengumengameli wezwe, uMnuz Jacob Zuma, uDuduzane ngesikhathi ishayisana netekisi ngoFebhuwari ka-2014.Izolo ummeli kaDuduzane, U-Adv Mike Hellens, utshele iMantshi yeNkantolo yaseRandburg ukuthi umuntu ammele akabanga budedengu kodwa amanzi ayegcwele emgwaqweni yiwona aholela ekutheni iPorsche yakhe ibe sengozini.UHellens uthe uDuduzane wayeshayela ngokukhulu ukucophelela ngoba lalina izulu. Umshayeli wetekisi eyashayisana nemoto kaDuduzane, uMnuz Vusi Dlamini uthe, yize lalina izulu kodwa wayebona kahle emgwaqweni.Ufakazi woMbuso uMnuz Mthombisi Khumalo, oqashwe kwaSouth African Weather Service uthe akakwazi ukusho ukuthi kwana imvula engakanani ngelanga lengozi.UDlamini uthe ngaphambi kokwehlelwa yingozi lalina kakhulu, izitamkoko ziphuphuma amanzi. Uthe lapho okwehla khona ingozi amanzi ayekhona emgwaqweni.UDuduzane ubebhekene namacala amabili okubulala ngokungenhloso emuva kokuthi ingozi iholele ekushoneni kukaNksz Phumzile Dube noNksz Nanki Jeanette Mashaba.UNksz Dube washona emuva kokuthi iPosche kaDuduzane ishayisene netekisi emgwaqeni uN1 eGoli, uNksz Mashaba washonela esibhedlela.Inkantolo ilihoxisile icala lesibili lokubulala ngokungenhloso emuva kokuthi umbiko wodokotela uveze ukuthi uNksz Mashaba wayevele ehlushwa ngesinye isifo.UDlamini uthe akayibonanga imoto kaZuma kodwa wabona kukhanya amalambu wezwa sekushayiseka itekisi lakhe waquleka. Icala liyaqhubeka.",Ingozi yadalwa yimvula: ummeli kaDuduzane
"UNGQONGQOSHE wezaseKhaya kuleli uMnuz Malusi Gigaba unxuse amalungu e-ANCYL ukuba aphume ezindabeni ze-ANC wathi awanake izinkinga zentsha.Ekhuluma emcimbini wokugujwa koSuku lweNtsha ngesikhathi evakashele umndeni kamengameli wokuqala we-ANCYL, uMnuz Anton Lembede eMbumbulu ngoMgqibelo, uGigaba uthe abaholi be-ANCYL kumele baqhube imfundo phambili futhi bahloniphe.“Kumele abaholi be-ANCYL basike iphethini kuLembede owayeyisigayigayi esikhonze imfundo futhi esinenhlonipho,” kusho uGigaba.Uthe intsha yakuleli ibhekene nezinkinga eziningi idinga abaholi be-ANCYL ukuba ibaxazulelele zona.“Uma amalungu e-ANCYL nobuholi bayo bengazinaki izinkinga zentsha lokho kungenza ukuthi uKhongolose ulahlekelwe ivoti labantu abasha,” kusho uGigaba oke waba ngumholi we-ANCYL.UGigaba uphinde wahambela nasethuneni likaLembede lapho efike amhlonipha khona waphinde watshela abantu ngomlando waleli qhawe.“Ithuna likaLembede kumele libe isiziba lapho amalungu e-ANCYL eKZN ephuza khona amanzi,” kusho uGigaba.Uthembise umndeni kaLembede ukuthi uzozisukumela izicelo zawo kuhulumeni.Okhulumela lo mndeni, uNkk Sibongile Lembede-Gumede uthe uhulumeni kaKhongolose wabathembisa izinto eziningi kubalwa nokwakhiwa kwesikhungo i-multi purpose centre ngo-2002 kodwa kuze kube manje akukaze kwenziwe lutho.Uthe bayabonga ukuthi umgwaqo omkhulu eThekwini obuwaziwa ngoSmith uqanjwe ngoLembede.“Sifisa ukuthi igama lakhe kuqanjwe ngalo nezakhiwo yikhona iqhaza lakhe emzabalazweni lizohlale likhumbuleka,” kusho uNkk Lembede-Gumede.UGigaba uthe bashaya amakhala ngendlela uLembede ashona ngayo.Babenokusola ngokushona kukaLembede kodwa bekungekho ababengakwenza ngoba wayeshone kudala kakhulu.ULembede washona eneminyaka engu-33, ngo-1947.",UGigaba unxuse i-ANCYL ukuba iphume ezindabeni ze-ANC
"OKLEBE baphenya icala lokubulawa kwephoyisa lesifazane elineminyaka engu-25, okuthiwa lidutshulwe ngumlisa ongaziwa ngoLwesihlanu, kwa- E, eMlaza.Kuthiwa iphoyisa elinguConstable Portia Mhlanga, belisebenzela esiteshini esikuleli lokishi. Beliselivini ngenkathi lihlaselwa. Kubikwa ukuthi kuqhamuke umsolwa obhekise isibhamu ngakulo, lisalinde isoka lalo emotweni. Umsolwa kubikwa ukuthi udubule amahlandla amahlanu, maqede wanyamalala emehlweni.UCaptain Simphiwe Mhlongo, okhulumela oKlebe, uthe ithimba lophiko lobugebengu obuhleliwe eThekwini, limatasa nophenyo lokubulawa kwephoyisa.“Imbangela yokubulawa kwalo ayikaziwa. Akukaboshwa muntu,” kubeka uCapt Mhlongo.Umufi ubelinde isoka lakhe ebelisangene endaweni yokudla ekuleli lokishi, Ebenvilla ngenkathi kugasela umsolwa okuthiwa umdubule kwesingenhla emzimbeni.Amaphoyisa kubikwa ukuthi athole izinhlamvu ezine endaweni yesigameko.Kuthiwa umufi, ushone esesibhedlela, iPrince Mshiyeni Memorial.",Kuphenywa ngokubulawa kwephoyisa
"KUZOQHUTSHEKWA nokuthethwa kwecala lephini lika Khomishana wamaPhoyisa eNorth West, uMajor General William Mpembe nabanye abangu-8 eNkantolo ePhakeme yaseNorth West ngoMsombuluko.Bonke abasolwa babhekene namacala aphathelene nokudubula eduze kwaseRustenburg ngaphambi kwesigameko sokudutshulwa kwabasebenzi basemayini iLonmin ngo-Agasti 2012.UMpembe osesebenza njengenhloko yonogada emayini yaseMarikana, usolwa ngokubulala uMnuz Semi Jokanisi, Tembelakhe Mati, uWarrant Officer Hendrik Tsietsi Monene noWarrant Officer Sello Ronnie Lepaauku.Uboshwe noColonel osewathatha umhlalaphansi, uSalmon Johannes Vermaak (53), uConstable Nkosana Mguye (38), uWarrant Officer Masilo Mogale (49), uWarrant Officer Katlego Joseph Sekgweleya (39) noKhazamola Phillip Makhubela (49), abasolwa ngokubulala uPumsile Sokhanyile.UVermaak ubhekene nelinye icala lokwephula ingalo yomthetho nokuphikisana nomthetho wekhomishini.UMpembe noVermaak badedelwa ngebheyili kaR5 000 umuntu ngamunye kanti, uMguye, uMogale, noSekgweleya badedelwa ngebheyili kaR2 000 umuntu ngamunye.UMpembe (55), ubhekene nelinye icala lokuphikisana nomthetho wekhomishini, ne-Independent Police Investigative Directorate Act. UMpembe uphinde abhekane nelinye icala lokwephula umthetho. Ubekwe leli cala noGideon van Zyl, uDingaan Madoda no-Oupa Pule.OVan Zyl, uMadoda noPule basolakala ngokufihla ukuthi umsebenzi wasemayini uModisaotsile van Wyk Sagalala washona eboshiwe ngesikhathi ehanjiswa emayini iLonmin ngo-16 Agasti 2012.UVan Zyl, uMadoda noPule bakhishwe ngesexwayiso.",Liyaqhubeka elabasolwa ngokubulala abavukuzi eMarikana
"IMEYA yaseNkandla uMnuz Thamsanqa Ntuli iphume icikekile enkantolo emuva kokuthi kubhuntshe ukuqala kokuqulwa kwecala layo lokwephula imigomo yokumiswa kokusebenza okujwayelekile kwezwe. UNtuli ubevele eNkantolo yeMantshi eNkandla kuleli sonto ngethemba lokuthi icala lakhe lizoqala ukuqulwa kodwa lahlehla ngenxa yokuthi uMbuso uthe awukakulungeli ukuqala.Indaba yaqala ngokuthi uNtuli aphe abantu ukudla edolobheni eNkandla ngesikhathi sekuvaliwe ukuhlangana kwabantu ngemizamo yokunqanda ukubhebhetheka kwegciwane iCorona. Kwabonakala nezimoto zamaphoyisa ziyingxenye yalo mbuthano okwakukhishwa kuwo izijumbane zokudla.Noma engathandandanga uNtuli ukwanda kakhulu ngecala kodwa ukuvezile ukuthi usamile ekutheni ikhona ipolitiki phakathi kuleli cala. Ubale nezikhulu zikahulumeni ezenza into efanayo zangaboshwa kodwa yena uyaboshwa, wathi kukhona ukukhetha iphela emasini.UNtuli nePhini lakhe uNkk Nonhlanhla Nzuza noSomlomo uMnuz Sibusiso  Sibiya babhekene namacala emuva kokuboshwa futhi baphuma ngebheyili kaR1 000 umuntu ngamunye.UNtuli ubehambisana nabanye abasebenzi bakamasipala namakhansela amqinisa idolo.Icala lihlehlele uJuni 23 nalapho kulindeleke ukuthi liqale khona ukuqulwa futhi uMbuso uthembise ukuthi cishe uyobe usumi ngomumo.",Imeya icikwe wukuhlehla kwecala
"KUSOLWA ukuthi ibisaba ihlazo lokukhulelisa ingane yasekhweni layo inyanga edumile okuthiwa iphuze amaphilisi ne-brake fluid yazibulala.Le nyanga ebiyaziwa kakhulu ngelikaMkhulu Mthethwa waseMandlankala, eSikhaleni, ishonele esibhedlela phakathi nesonto emuva kokuthi ingeniswe isesimeni esibi. Umthombo othembekile olwazi kahle udaba uthe umufi ubenengoduso emzini ongumakhelwane kodwa futhi ejola nengane yakhona eneminyaka engavumelekile ukuba sekungayiwa nayo ocansini.Ngokomthetho wakuleli umuntu ubekwa icala lokudlwengula uma eye ocansini nentombazane eneminyaka engu-15 nangaphansi.Kuvela ukuthi indaba ivelile, inyanga yabona ukuthi ibhemile kungcono ife. Kuthiwa umjolo wayo nengane encane ibiwufihlile kodwa indaba yonakale ngokuthi kuhlale isisu nokwenze indaba yahlala obala.“Ungeniswe egunjini labagula kakhulu wagcina eshonile ebusuku emuva kokuphuza i-brake fluid namaphilisi. Ubedume kakhulu ngokwelapha abaningi bayamazi uMkhulu Mthethwa,’’ kulanda umthombo ocele ukuba lingaphathwa nangengozi igama lawo.Umufi kuthiwa ubebuye athwasise futhi ukhiqize inqwaba yasebesebenza ngokuzimela.Ithimba leSolezwe ngeSonto livakashele umndeni kamufi liyowubuza kabanzi ngalolu daba kodwa lafike lanqwamana nenkinga.Isingqongqo samadodana kamufi eholwa wuyise omncane abehleli phansi kwendlu emthunzini avumile ukuthi uyise akasekho kodwa athi ngeke alandise abezindaba ngoba bazoneka amahlazo kamufi emaphepheni.Umfowabo kamufi uthe akubhalwe umlando wakhe hhayi okunye okuhlangene nembangela yokufa kwakhe.“Niyahlupha nina bephepha, nihamba niyofuna amahemuhemu nibhale wona bese indaba niyibeka ngendlela yenu. Siyathanda ukuthi kubhalwe umlando womfowethu kodwa hhayi okunye. Kuzoba nani uma nibhala ningasho ukuthi ubulawe yini?” kubuza umfowabo kamufi.Abebehleli endlini besifazane bathumele umyalezo wokuthi ngeke bakhulume lutho ephepheni. Bekubonakala ukuthi umoya uphansi kwabomndeni bebukeka bedangele ngokufa kukasokhaya. Indlu abesebenzela kuyona ibivalwe, kunezindwangu zengwe emawindini.Le nyanga idume kakhulu nangokuhanjwa wosaziwayo ngisho bakwazinye izifundazwe. Kukhona ngisho umculi kamaskandi omgagula engomeni embonga ngamandla akhe uMkhulu Mthethwa.Imizamo yokuthola ukuphawula komndeni wentombazane igcine ingaphumelelanga njengoba isiqhoqho samadodana kamufi enqabele izintatheli ukuthi zingalubhadi kulo mndeni ongumakhelwane.Basabise nangokwenzakalisa ithimba leSolezwe ngeSonto uma like laveza isizathu esiholele ekufeni kukayise.",'Uzibulele' esaba ihlazo lokukhulelisa ekhweni
"INTATHELI YESOLEZWEIQEMBU lezombusazwe, iNFP, lithi isigebengu esidlule emhlabeni ngoLwesibili emva kokuxinwa ukugula, u-Ananias Mathe, wayevele efanelwe isigwebo sentambo kudala. I-NFP iveze lokhu ngoLwesithathu ntambama esitatimendeni emva kokusabalala kwezindaba zokudlula emhlabeni kukaMathe ngoLwesibili ebusuku. UMathe ushone esibhedlela iKing Edward VIII Hospital emva kokuxinwa ukugula okubikwa ukuthi kuphathelene nenkinga yokugaya ukudla esiswini. Udlule emhlabeni nje uMathe ubekade edonsa isigwebo seminyaka engu-54 ejele ngamacala okubalwa kuwo awokuphanga kuhlonyiwe, ukudlwengula, ukubulala nokugqekeza.Okhulumela i-NFP KwaZulu-Natal, u-Erickson Zungu, uthe uMathe nezinye izigebengu eziyingozi njengaye emphakathini bafanelwe isigwebo sentambo.“I-NFP ikholelwa ekutheni izigebengu ezifana noMathe kumele ngabe zithola isigwebo sentambo ngamacala okubulala,” kusho uZungu esitatimendeni.“Kuyiqiniso elingeliphikiswe ukuthi uhulumeni angakwazi ukonga imali nesikhathi ukube iziboshwa ezinamacala afana nakaMathe zithola isigwebo sentambo. Imali yabakhokhi bentela esetshenziswa zinsuku zonke kuyena ejele ibingasebenza kwezinye izindawo,” kuqhuba yena.Kuzokhumbuleka ukuthi uMathe waba yisiboshwa sokuqala ukweqa ejele iC-Max ePitoli ngonyaka ka-2006, wabanjwa emva kwenyanga eqile. Ngo-2005 weqa eJohannesburg Central Police Station.  Ngonyaka ka-2009 wagwetshwa iminyaka engu-54 ejele emva kokulahlwa amacala angu-64 ayebekwe wona.UZungu uthe sekuyisikhathi sokuthi uhulumeni uvule inkundla yokuthi abantu baphawule odabeni lwesigwebo sentambo ngoba ayisizi indlela umthetho osebenza ngayo namhlanje.“Sekuyisikhathi sokuthi uhulumeni ubone ukuthi isicelo sethu sokuthi kubuyekezwe isinqumo ngesigwebo sentambo kuleli asithinti kuphela ukuqondisa ubugwegwe emphakathini, kodwa singehlisa nobugebengu,” kusho yena.",'Izigebengu ezifana noMathe zifanelwe isigwebo sentambo' - NFP
"KUHLUKENE imibono kumaqembu aphikisayo mayelana nenkulumo ebhekiswe esizweni ethulwe nguMengameli Cyril Ramaphosa ePhalamende izolo.UMholi weDA, uMnuz Mmusi Maimane, uthe uma umengameli eqala ebheka okufunwa abantu phambili bazozwana kodwa uma esabeka phambili lokho okufunwa abaholi be-ANC bazohlale bengaboni ngasolinye.Uthe ubengajabula ukuthi zonke izikhulu ze-ANC ezithinteka kwinkohlakalo yaseBosasa sezizobhekana nokushushiswa.“Lezi zinsolo azizintsha kumele ngabe sekukhona asebeboshiwe,” kusho uMaimane.UMengameli we-EFF uMnuz Julius Malema uthe isizathu esidale ukuthi bangayinyomfi izolo ukuthi uRamaphosa ukwenzile lokhu abebekufuna ukuthi achaze ngodaba lweBosasa ngaphambi kokuthi athule inkulumo yakhe.UMalema uthe uRamaphosa uphumile kumqulu wokhetho we-ANC wanquma ukuntshontsha amaphuzu akumqulu wabo wokhetho.Umholi we-FFPlus, uDkt Pieter Groenewald, uxwayise ngokuthi uma uRamaphosa eqhubeka nohlelo lokuthathwa komhlaba ngaphandle kwesinxephezelo ngeke aze awukhulise umnotho wezwe.UMgcinimafa jikelele we-ANC, uMnuz Paul Mashatile, uthe bayayamukela inkulumo kaRamaphosa, wathi ibinesigqi.UMashatile uthe bayakwamukela futhi ukubuyiswa koFezela ukuze kuqiniswe izinhlaka zokulwa nenkohlakalo.Umholi weGood Party, uNkk Patricai de Lille, uthe uyamuzwa umengameli ukhuluma ngezinhlelo ezintsha kodwa ufisa ukwazi ukuthi kwenzekeni ngezinhlelo ezindala okwakukade kwakukhulunywa ngazo.Uthe ujabule ngohlelo lwe-Early Childhood Development.“Uhulumeni angakwazi ukukhulisa umnotho wezwe ngokuthi afake kakhulu imali kwingqalasizinda,” kusho uNkk De Lille.Umholi weCope, uMnuz Mosiuoa Lekota, uthe bengalindele okutheni enkulumeni kamengameli ngoba vele bekuphindwa izithembiso ezindala.Uthe ukwethulwa kwalenkulumo sekuphenduke umbukiso wemfashini, ayiqhamuki namasu okuxazulula izinkinga ezibhekene nomphakathi.",Kuhlukene imibono ngenkulumo
"BABHEKENE ngeziqu zamehlo abadlali beBlack Leopards emuva kokuthi kuvele ukuthi kuneqeqebana labadlali abadala abakhonondo ngezizumbulu zemali eziholwa ngabadlali abasanda kufika.Ngokwemithombo eyehlukene, abadlali beLeopards abasuke neqembu kwiNational First Division (NFD), abanye abazalelwe eLimpopo, bathi abadlali abasha baphathiswa okwamaqanda futhi bagoduka netshe lemali uma kuphela inyanga. Kuvela nokuthi abanye abadlali kabaneme ngokunikezwa ibhande kukaThabo “Festival” Matlaba kube kukhona abadlali abazi yonke into ngeqembu abaneminyaka belidlalela.Iqembu laseLimpopo lisanda kusayina uMatlaba, Thuso Phala, Cuthbert Malajila noMogakolodi Ngele, ukubala nje abambalwa.“Abadlali abadala eqenjini kabaneme neze ngendlela abaphathwa ngayo abadlali abasha. Ngaphandle nje kokuthi bahamba netshe lemali kodwa indlela okwenziwa ngayo izinto ayigculisi neze futhi ayilingani. Basola nomqeqeshi uLionel Soccoia ngokwenzelela futhi sebemfuna ehambile ngoba uyehluleka ukubumba iqembu,” kusho umthombo osendelene neLeopards.Esinye isizathu esivezwe ngomunye umthombo ngesokuthi iqeqebana labadlali “bendawo” kaleneme ngokunikwa kukaMatlaba ibhande ngoba likholwa wukuthi bakhona abadlali abadala abangalihola ngobuqotho iqembu.“Unikwe kanjani uMatlaba ibhande efika nje eqenjini? Yini le engaka aseyazi ngeqembu ukudlula abadlali bendawo futhi asebehlale iminyaka eqenjini?” usho kanje omunye umthombo.ILeopards isadliwe kuyo yomibili imidlalo ye-Absa Premiership esayidlalile. Ishaywe yiPolokwane City ngo 1-0, yaphinde yashaywa yiKaizer Chiefs ngendlela efanayo ngeledlule.Ibuzwa ngoqhekeko eqenjini, iTechnical Director yeLidoda Duvha, uMlungisi “Professor” Ngubane, ithe: “Akukho okusafike kimina kwabikwa ngalokho, ngakho kunzima ukuphawula, ikakhulukazi odabeni oluthinta imali ngoba luphethwe ngusihlalo weqembu uqobo.“Odabeni lokukhethwa kukakaputeni, hhayi ngicabanga ukuthi wumona nje wabadlali ojwayelekile ngoba phela ngeke uvele usuke nje ukhethe ukaputeni noma yimuphi. Siyaye sibheke amava omdlali nokuthi uyakwazi yini ukuthwala iqembu emahlombe akhe noma izikhathi zinzima. Yilezi zizathu ezenza kwakhethwa uMatlaba.”I-Leopards izobuyela emidlalweni ye-Absa Premiership ngokubhekana neHighlands Park eThohoyandou Stadium, ngo-Aagsti 24. Kule mpelasonto ngeke idlale ngoba kuzobe khona imidlalo yeMTN 8 engekho kuyona.",Babhekene ngeziqu zamehlo abadlali bele-PSL
"USALE ushaqekile umphakathi wakwa-F KwaMashu, kubulawa umlisa ongumshayeli wamabhasi angaphansi kukaMasipala weTheku, ehlezi nonkosikazi wakhe emzini wabo ngoLwesibili ntambama.Kubikwa ukuthi umufi uMnuz Obert Zulu ( 58) uhlaselwe ngamadoda angaziwa okubikwa ukuthi abelokhu ezulazula ngePolo emhlophe ngakwakhe ngabo-6 ntambama. Kuthiwa abasolwa abebehlome beyizingovolo, bafike badedela intululwane yezinhlamvu emzini kamufi.UZulu kubikwa ukuthi uphelele endaweni yesigameko. Inkosikazi yakhe elimale kanzima, iphuthunyiswe emtholampilo wendawo.Indodana yabo abahlala nayo, kuthiwa bebeyithume esitolo ngesikhathi kugasela abasolwa. Kwenzeka lesi sigameko nje, Isolezwe lisanda kubika ngokudutshulwa komunye umshayeli wamabhasi emasontweni edlule kulo leli lokishi. Umsolwa owazenza umgibeli, kuthiwa wavulela ngenhlamvu ngaphandle  kwengxabano, edubula umshayeli owashonela endaweni yesehlakalo.Umthombo wephephandaba uthe kusolwa ukuthi ukufa kukaZulu kuhlangene nezinkinga ezikhungethe abasebenzi bamabhasi angaphansi kukamasipala. “Abasolwa badedele intululwane yezinhlamvu ezilinganiselwa kwezingu-12 kuya phezulu. Amagobolondo ezinhlamvu abewubusaphasapha egcwele yonke indawo lapho okwenzeke khona isigameko. Namalungu omphakathi asashaqekile ngokuhlaselwa kukamufi nenkosikazi yakhe,” kusho umthombo.Uthe isimo simuncu endaweni njengoba umphakathi uthukile ngokubulawa kwabashayeli kuleli lokishi.Okhulumela amaphoyisa aseThekwini uSuperintendent Parboo Sewpersad, uthe ubengakayitholi imibiko mayelana nesigameko. Okhulumela amaphoyisa KwaZulu-Natal, uCaptain Nqobile Gwala, uthe, "" Amaphoyisa asesiteshini saKwaMashu aphenya  icala lokubulawa komlisa odutshulwe ngamadoda angaziwa,"" kubeka uCap Gwala.",Bashaqekile kubulawa umshayeli wamabhasi
"UMQEQESHI weMamelodi Sundowns kuMultichoice Diski Challenge (MDC), uDavid Notoane, akazimisele ngokuthi icala elibekwe iqembu nomdlali wakhe uThabang Sibanyoni, ligubuzele izinhloso abanazo zokukhala bemuke nesicoco sale ligi.NgoLwesithathu oluzayo iSundowns nomdlali bazovela ngaphansi kwekomiti lePremier Soccer League lokuqondisa ubugwegwe ngemuva kokubekwa icala lokudlalisa uSibanyoni enamakhadi amane aphuzi. Lokhu kwenzeka ngesikhathi i’Downs ibambana ngo 1-1 neChippa United ngoDisemba 4. USibanyoni nguyena owashaya igoli lamaBrazilians.Nokho ngaphambi kwalokho uNotoane uhlalelwe wumsebenzi wokulungiselela iqembu lakhe njengoba lizoqhuthana neFree State Stars ngeSonto eTUT Stadium ngo-12 emini. ISundowns izoza kulo mdlalo izihola phezulu ngamaphuzu angu-28 emidlalweni engu-12.“Ngeke ngikhulume ngecala ngoba yinto yomthetho. Okwami wukulungiselela iqembu ukuthi likwazi ukuthola amaphuzu amathathu esiwabhekile emdlalweni weStars. Empeleni kule midlalo emithathu esele sifuna amaphuzu ayisishiyagalolunye. Okuzokwenza ngaphandle kwenkundla sizokubona uma sekuphume isinqumo esizobheka ukuthi sisithinta kanjani,” kusho uNotoane.ISundowns isiphunyukwe yisicoco seMDC kabili selokhu uqalalile lo mqhudelwano ngo-2015. Yahlulwa yi-University of Pretoria kowamanqamu ngesikhathi kusadlalwa ngamaqoqo. Nyakenye iphucwe iqatha yiLamontville Golden Arrows njengoba manje ingase iphazanyiswe yileli cala.Kulokhu amaqembu asembangweni nayo, yiBloemfontein Celtic abashiyana ngephuzu njengoba inamaphuzu angu-27 bese kuba yiMaritzburg United enamaphuzu angu-25.Uma nawo la maqembu engaqhubeka nokuqoqa amaphuzu kungenzeka kushube ngemidlalo yokugcina yeligi ngoFebhuwari 25.ISundowns isalewe yiStars, iKaizer Chiefs neCape Town City. IPhunya Sele Sele izobhekana ne-Orlando Pirates ngempelasonto, bese kulandela i-Ajax Cape Town ivale ngeBaroka FC.ITeam of Choice kule mpelasonto ivakashela iBidvest Wits, ilandelise ngePolokwane City ngaphambi kokuvala umcimbi ne-Ea Lla Koto.Imidlalo yangempelasonto yeMDCKusasa: Ajax Cape Town v Chippa United (10am, Ikamva Stadium); Orlando Pirates v Bloem Celtic (10am, Rand Stadium); Cape Town City v Baroka FC (10am, Gugulethu).NgeSonto: Bidvest Wits v Maritzburg United (10am, Sturrock Park); Highlands Park v Platinum Stars (12pm, Makhulong Stadium); Kaizer Chiefs v Golden Arrows (12pm, Dobsonville Stadium); Mamelodi Sundowns v Free State Stars (12pm, TUT Stadium); Polokwane City v SuperSport United (12pm, Peter Mokaba).",OweDowns uwafuna womathathu kuStars
"SITHEMBISO MKHIZEUSIHLALO weMaritzburg United, uFarouk Kadodia, uthi bazohlala phansi, bacwaninge imbangela yokujwayelwa wumkhuba wokuhlale bevika izembe.Kube injabulo yodwa kubalandeli banobhutshuzwayo KwaZulu-Natal, izembe lingagadli kumaqembu akulesi sifundazwe ayibamba kwiDStv Premiership.Bekubanjwe umoya ngeTeam of Choice ehlale emaqenjini abesemsileni iqala isizini ka-2020/21. Nakuba ngesizini ka-2019/20 yasongwa ikweyesikhombisa, kulokhu iqede ikweyesi-13, ngamaphuzu awu-30. Kowokugcina ibambane ngeqanda nomkhaya bayo, AmaZulu kobuseHarry Gwala Stadium, ngoMgqibelo.Ukuba nesizini embi ngalolu hlobo, iMaritzburg yayikugcine ngeka-2018/19 ibuya emidlalweni yokuhlunga iqeqeshwa u-Eric Tinkler. Enye eyaba yimbi ngeka-2015/16, isonga ikweyesi-14.Kulokhu iqembu eliya kweyokuhlunga iChippa United esonge isendaweni ka-15, ngamaphuzu awu-27.I-Black Leopards idliwe yizembe.""Iyasijwayela le nto yokuthi kuwo wonke amasizini silwele ukuvika izembe. Sifike senze kahle kule sizini kuthi kwelandelayo sibe enkingeni efanayo. Uma kuzohlale kunjena ngeke sikuthokozele ukudlala esigabeni esikhulu. Angazi ngingakuchaza kanjani ukuphatheka kabi nokutatazela ebenginakho kule midlalo emine yokugcina. Imiphumela yayo iyona ecacise okuningi. Kuyangijabulisa ukuthi sigcine silivikile izembe kodwa kuzomele sihlale phansi sibheke imbangela yokuhlale sivika izembe. Mhlawumbe inkinga ikuthina, kuzomele sizihlole thina uqobo. Isimo esenzeke kwisizini ka-2020/21 kangisidingi kweka-2021/22. Nathi sidinga ukubalwa namaqembu aphezulu,“ kusho uKadodia.UKadodia obezwakala ukuthi uthokozile, uthe ziningi izinto ezibe nomthelela wokuba nesizini embi.""Phakathi kwalezi zinto wukushintshwa kwabaqeqeshi, ezinye ngeke ngizidalule. Nokungabi bikho kwabalandeli kungenzeka ukuthi kube nomthelela. Abalandeli bethu bayinsika yeqembu, bahlale beseseka kukhona konke. Nokho angeke ngaphika ngalokhu, namanye amaqembu abedlala ngaphandle kwabalandeli.“Mayelana nezinhlelo zesizini ezayo, uthe: ""Kuzoba nezinkulu izinguquko ngesizini ezayo. Sizongena sigxile emakethe, sizoqinisa zonke izindawo. Njengoba sengishilo, lesi simo esiphuma kuso kangisidingi ngesizini ezayo. Okunye okungithokozisayo ukuthi nomqeqeshi (Ernst Middendorp) uzoyiqala isizini, akwazi ukuthola isikhathi sokuyilungiselela. Imininingwane eminingi ngizoyidalula uma sesihlale phansi nomqeqeshi, sadweba uhlelo lwesizini ezayo.“Lesi sikhulu sibe sesibongela AmaZulu ngokuthola ithuba lokuyodlala kwiCaf Champions League. Asonge esendaweni yesibili.Siphinde safisela iRoyal AM neRichards Bay ukuthi bagcine bengenile kwiDStv Premiership.Sithe ukwanda kwamaqembu akulesi sifundazwe esigabeni esiphezulu kuzokwenza zibe lula izinto. ",Akasafuni nokuyibona eyokuvika izembe oweMaritzburg
"I-SXSW ingezinye zezingqungquthela ezihlonishwa umhlaba wonke futhi ezifukula amaciko eminxeni eminingi.USduduzo Myeni, usagobe amadlangala e-Eastern Cape lapho esebenza khona njengomxhumanisi wezobuCiko e-University of Fort Hare.“Nami ngiqokwe ukuba ngibe sethimbeni eliyocobelelana ulwazi nabanye ongoti bakwamanye amazwe. Ingqungquthela izoqala ngoMashi 9 (esho namhlanje) ize iphothulwe ngomhla ka-19.”Isolezwe ngoMgqibelo lithole ukuthi iSXSW ingolunye lwezinhlelo ezixhaswe wuMnyango wokuHwebelana nezeziMboni ne-IMEXSA (International Music Exporters South Africa).Izinga layo lilinganiswa nombuthano oba minyaka yonke eCanada noMeyi naseFrance ngoJuni.Uthe yena uqokwe ngenxa yamagalelo akhe ekufukuleni ezobuciko eNingizimu Afrika. “Amaciko nababambe iqhaza emculweni njengami bazothola ithuba lokuvezela umhlaba ukuthi senzani ukuthuthukisa umkhakha wezobuciko eNingizimu Afrika.”USduduzo usesebenze nezingwazi eziningi zakuleli okubalwa kuzo umufi uBusi Mhlongo, Gloria Bosman, Siphokazi, Zuluboy, Cama Gwini, Pu2ma, Zonke Dikana,Isabella Novella, Jimmy Dludlu, Zamajobe, Ringo Madlingozi, Sipho Mabuse, Zakwe, The Soil, Mtiki Afrique, Musa Mashiane noSimphiwe Dana.Le ntokazi isebenze kakhulu nengqalabutho kwezomculo nengumsunguli wenkampani iNative Rhythms, uSipho ‘Malambule’ Sithole.USduduzo uthe uzobe ebambe iqhaza lapho kuzobe kudingidwa khona ngezihloko ezihlukahlukene.“Esinye sazo yilesi esizodingidwa kwiKZN Music Imbizo ka-2019 esithi Ukuphatha Imboni Yomculo, Wumsebenzi Kabani Ngempela” ebhasini ezobe ithwele izivakashi nase- University Of North of TEXAS e-Austin.Ngaphandle kwamava, uSduduzo ubuye agabe ngolwazi aluthole ngemfundo.Uphothule iziqu zeBA in Communications azenze e-University of Zululand ngo-2001 futhi uyaziqhuba eFort Hare.Useke wasebenza kwiShanghai Expo ebiseChina ngo-2010, wadlulela kwiHip Hop Summit eParis, SA nasePortugal. Esephetha uSduduzo, uthe ulwazi azolithekela kongoti baphesheya uzoludlulisela emacikweni akuleli asafufusa.",OwaseMtubatuba uyomela leli e-USA kwezobuciko
"MINENHLE MKHIZEA KAZI ukuthi kumele ajabule noma akhale yini umqeqeshi wonozinti kuMaritzburg United, u-Arthur Bartman, ozobhekana neqembu lakhe lakudala iKaizer Chiefs okokuqala selokhu egaxe amakhokho emgibeni ekupheleni kwesizini edlule.UBartman udle isicoco se-Absa Premiership neNedbank Cup neChiefs ngesizini edlule ngaphambi kokuthi athathe isinqumo sokuwagaxa emgibeni amakhokho.Akuphelanga sikhathi esingakanani wathola umsebenzi wokucija onozinti ku-Team of Choice ngemuva kokushiya kukaRonnie Kanalelo oseyiphini lomqeqeshi weqembu lesizwe laseNamibia. Kusasa ngo-8.15 ebusuku iTeam of Choice izoshukana naMakhosi emdlalweni weligi.“Angazi kumele ngenzenjani kwazise kusahleli imicabango emihle ngeChiefs. Yiqembu enginqobe nalo izicoco nemiklomelo kodwa konke lokho kuzomele ngikukhohlwe ngoMgqibelo (kusasa) ngoba manje sengisebenzela iMaritzburg okuyiyona engiholela zinyanga zonke. Ngingakujabulela ukuthi sibuye namaphuzu yize ngazi kahle ukuthi kuba ngumqansa kangakanani njengoba sidlala nompetha beligi abafuna ukubuyela ezingeni labo ngemuva kokungaqali kahle kweyeligi,” kusho uBartman.KuChiefs uhlale amasizini amahlanu. Ngaphandle kokudla izicoco ezimbili ngesizini edlule uBartman uhlabane ngeseTelkom Knockout amahlandla amabili neseMTN 8.Ngo-2010 uqokwe njengonozinti ovelele kuTelkom Knokcout edlalwe kabili ngonyaka owodwa. Ngesizini edlule uvimbe umdlalo owodwa kuphela bewashiswa ijezi yiBidvest Wits ibathela othulini ngo 3-2.“Akukho okutheni engizocebisa ngakho abadlali. IChiefs yiqembu elihlezi livela kuthelevishini. Ukudlala neChiefs kukodwa kuhlezi kubagqugquzela abadlali. Nakulokhu kuzoba yinto efanayo. Emidlalweni yethu emibili edlule asizange senze kahle, ngakho sibheke ukubuyisela izinto esimweni,” kusho uBartman.IMaritzburg neChiefs basesimweni esifanayo. Ngemuva kwemidlalo emithathu bobabili sebeqoqe amaphuzu amane. IChiefs ishaye iMpumalanga Black Aces emdlalweni wokuqala kwathi kowesibili yadlala ngokulingana neMoroka Swallows njengoba kowokugcina ivithizwe yiSuperSport United ngo 3-1. Ngakolunye uhlangothi iTeam of Choice iqumbe phansi iPolokwane City ngo 1-0, kowesibili yanabiswa yiFree State Stars ngo 2-0 kwathi kowokugcina yadlala ngokulingana ne-University of Pretoria.Emidlalweni emine edlule iChiefs yehlulekile wukushaya i-United.",UBartman ufikelwa wukudideka
"INHLOKO yabaqeqeshi kwiMamelodi Sundowns, uManqoba ""TV"" Mngqithi, ishaya amakhala ngokuthi ezayo zihlulekile ukucosha amaphuzu aphelele emidlalweni emibili yakamuva, zahluleka nokushaya igoli. Yize engeneme ngalokhu uMngqithi, uthe uwubheke ngabomvu umdlalo wezakhe neSwallows FC ngempelasonto. Izinyoni zizovakashela amaBrazilians emdlalweni weDStv Premiership eLucas Masterpieces Moripe Stadium, ngoMgqibelo ngo-3 ntambama.Okwenza uMngqithi ajahe ukudlala neSwallows wukuthi ezakhe zidlale ngokulingana emidlalweni yakamuva emibili. Lokhu kusho ukuthi emaphuzwini ayisithupha, bathole amaphuzu amabili kuphela .""Akufani nhlobo nje neSundowns ukwehluleka ukushaya igoli, nokudlala ngokulingana kuze kube kabili. Kodwa nginethemba abafana bazobuya ngamandla kungekudala,"" usho kanje uMngqithi ngemuva kokudlala ngokulingana ngo 0-0 neBloemfontein Celtic ngoLwesibili. Ngeledlule kube ngesifanayo kwiSundowns, idlala ngokulingana ngomphumela ofanayo neSuperSport United. Amaphuzu amane alahlwe yiSundowns, asondeze iSwallows kwi-log. ""Sidlala neSwallows engasibeke thuba kwi-log, ngakho kumele sizibambe ziqine ngoba basemuva kwethu ngephuzu (ngaphambi komdlalo wayizolo weSwallows neChippa United). Sibheke umdlalo ozoba mnandi kakhulu ngoMgqibel. Sobona iyozala nkomoni,"" usho kanje uMngqithi.Yize kumjabulisa uMngqithi ukuthi ezakhe azikashaywa selokhu kuqale isizini, ukwehluleka ukushaya amagoli, akumphathi kahle neze.""Umdlalo wethu neCeltic ungijabulisile kakhulu uma ngiwuqhathanisa noweSuperSport. Indlela ebesihambisa ngayo ibhola, nendlela esakhe ngayo amathuba ingijabulisile. U-Erasmus (Kermit), ube neshwa bekumele okungenani ashaye amagoli amathathu kulo mdlalo kodwa zaphika izinto,"" kusho uMngqithi.Okunye okuzonezezela ekutheni umdlalo weSundowns neSwallows ushube, ukuthi uBrendon Truter weZinyoni nomgadli wazo uRuzaigh Gamildien, bamenyezelwe yiPremier Soccer League (PSL), njengomqeqeshi nomdlali abavelele phakathi kukaDisemba noJanuwari.I-PSL iveze ukuthi uTruter noGamildien behlule umqeqeshi weSuperSport United uKaitano Tembo noBradley Grobler kanye noMngqithi kulo mklomelo abahlabane ngawo.",UMngqithi ushaya amakhala ngezakhe
"KUBUKEKA sengathi useyifake nasemndenini wakubo eyesithembu, uMnuz Musa Mseleku wodumo lohlelo Uthando Nesithembu olubonakala kuMzansi Magic.Udadewabo omncane kaMseleku, uNksz Nompumelelo Mseleku, oke abonakala kulelo hlelo, uyoganela esithenjini.Kuvela ukuthi uthathwa yisiqumama saseMaqongqo, uMnuz Khanyisani Phungula, ongusomabhizinisi wemfuyo.Umthombo othembekile nosondelene nomndeni wakaMseleku, uveze ukuthi ukubona indlela uMseleku aphethe ngayo amakhosikazi akhe yikho okwenze kwaba lula ukuthi udadewabo angabi manqika ukuyoganela esithenjini.UMseleku ethintwa ngalolu daba, ukuqinisekisile ukuthi udadewabo uyogana kodwa wangathanda ukwenaba ngohlobo lomendo wakhe.“Bakhona abantu bakaPhungula abafikile ekhaya kodwa angizange ngitshelwe lutho mayelana nesithembu. Kodwa ngeke ngakhuluma kakhulu izindaba zabantu ngicela noNompumelelo ningamfaki ephepheni usemncane umtaka mama,” kusho uMseleku ehleka.UDADEWABO kaMnuz Musa Mseleku, uNksz Nompumelelo Mseleku okuthiwa uhamba ezinyathelweni zikamfowabo njengoba kunamahlebezi okuthi uganela esithenjini Isithombe: FACEBOOK/ NOMPUMELELO MSELEKUYize engathandi ukungena agamanxe kule ndaba uMseleku kodwa uthe ngeke kube yinkinga kudadewabo ukuba sesithenjini ngoba usazi kahle.“Ngihlale ngisho ukuthi anginayo inkinga nesithembu kodwa sekungaba ukuthi uhlobo lwendoda enjani aganela kuyo. Kungenzeka ukuthi isithembu ekuqaleni wayengasithandi kodwa ngokubona indlela esiphila ngayo ekhaya wafunda okuningi ngaso,” kusho uMseleku.Omunye umthombo othembekile uveze ukuthi udadewabo kaMseleku useqalile ukuba undaba mlonyeni lapho ezoganela khona futhi akaconsi phansi nakuPhungula.Kuthiwa abasemzini wakhe sebemjahile njengoba etuswa nangokukhuthala nokwenza amakhekhe aconsisa amathe.Ngaphandle kwezasesithenjini, uMseleku nomndeni wakhe izolo bethule ilebuli yezimpahla zabo iThanxma ehambisana nohlelo lwabo lwesithembu kuthelevishini.Le lebuli izoqala ukudayisa online ngaphambi kokuthi kuqokwe indawo ezoba nesitolo lapho abantu bezothenga khona.IThanxma izogaba kakhulu ngezikibha, kanjalo namakepisi, uMseleku uthe zonke lezi zimpahla zizobiza imali encane ukuze zithengwe yibona bonke abalandeli bakhe.",Uzoganela esithenjini udadewabo kaMseleku
"NONTUTHUKO NGUBANEI NSEPHE yeDurban Ladies uSlindile Ngubane, uxakwa ngumqeqeshi weBanyana Banyana uJoseph “Skheshekheshe” Mkhonza omshaya indiva yize elokhu ewabasela njalo amagoli enethini okuyinto okuhlezi kukhalwa ngayo kwelesizwe.UNgubane (25) ubevutha engabaselwe ezakhe zitalabha i-Als Pak Tawana, yaseNorth West ngo 9-1 eKing Zwelithini Stadium emdlalweni wokuqala weDurban Ladies weSasol League National Championship ngoMsombuluko.Utshele leli phephandaba ukuthi kuyammangaza ukushiywa ngaphandle eqenjini lesizwe ekubeni azi kahle ukuthi igoli lishaywa kanjani.“Ngendlela engidlala ngayo kungifanele ukuba eqenjini lesizwe. Kade ngangizikhandla, noMkhonza uyazi ukuthi ngizimisele kangakanani. Angikwazi okwenza ngisale ngaphandle njalo uma ebiza iqembu lesizwe,” kusho uNgubane.Amagoli eDurban Ladies ahlohlwe, uZamandosi Cele amabili , Dombi Thabethe elilodwa, Charlotte Mshengu naye elilodwa, uNgubane washaya amahlanu.Elokubika leTawana liqhamuke noMosego Ntoagae.UNgubane waseMpophomeni eHowick akalona neze ivukana ebholeni labesifazane, waqala kwiDambuza Ladies kodwa lagcina lishabalele leli qembu.“Umqeqeshi wami ngaleso sikhathi wangithatha wangiletha Ladies ukuze ngizoqhubeka ngidlale. Ngafika kwiDurban Ladies ngangazibeka phansi ngadlalela ukufa nokuphila. Ibhola liyimpilo yami,” kusho yena.IDurban Ladies iyaziwa ngokukhiqiza inqwaba yabadlali beBanyana Banyana okubalwa kubona u-Amanda Dlamini ongukaputeni, Zamamandosi Cele, Memory Makhanya, Nondyebo Mgudu nabanye abaningi.UMkhonza ebuzwa ngoNgubane uthe umazi kahle kamhlophe futhi ungomunye wabadlali abasezinhlelweni zabo.“Ngambona e-FreeState ngonyaka odlule kuyo iSasol League National Championship. Inkinga kwaba wukuthi udlala kahle kakhulu kweminye imidlalo bese kweminye angabonakali. Bengisabheka ukuthi uyakwazi yini ukuqhubeka ngendlela adlala ngayo angalehlisi izinga,” kusho uMkhonza.Lo mqeqeshi usabathungatha namanje abadlali azobasebenzisa kwiBanyana njengoba efuna iqembu lakhe lande ukuze engeke ashodelwe ngabadlali ababukhali emapalini.Ukushaywa ngomzimba kukaNgubane nguMkhonza kumenze wakulambela kakhulu kunakuqala ukugijima kwelesizwe nathi nakanjani uma ebizwa ngeke bakholwe yibhola ayobadlalela lona.I-Durban Ladies izodlala umdlalo wayo wesibili neBloemfontein Celtics namuhla ngo-3 ntambama.Imiphumela yemidlalo:NgoMsombulukoBloemfontein Celtics 10- 2 RC MillsDurban Ladies 9-1 Als Puk TawanaIzolo:Palace Super Falcons 5–0 City LadsAls Puk Tawana 10–1 RC MillsBloem Celtic 9-1 Msiphuya LadiesKanatla 0-3 Cape Town Roses",OweDurban Ladies uxakwa wukungabizwa kwiBanyana
"BILLY SUTER noSPHELELE NGUBANES EKUQOSHWE ingoma ehambisana nomkhankaso wokususa uMengameli Jacob Zuma esikhundleni obizwa nge
Zuma Must Fall.Le ngoma, ebhalwe nguDon Clarke acula kuyo nomrepha uThembiso “Special Care” Sithole, isidonse amehlo abaningi kwi-internet njengoba kuYouTube isibukwe ngabantu abangaphezu kuka-14 000.“Uma ubhekisisa kuYouTube kuvela ukuthi i-video yengoma ibukwa ngabantu abasemazweni ahlukehlukene,” kusho uClarke.UClarke usewine imincintiswano eminingi yokubhala izingoma kanti useke wabhalela nabaculi abaziwayo njengoP J Powers wabhalela nomqondisi wamafilimu uLeon Schuster.“Angiyena usopolitiki kepha uma kukhona into engithintayo ngivele ngithathe isigingci sami. Yenzeke kanjalo nale ngoma. Akufanele size sibuze ukuthi ngaphambi kokuthi kuphele ngebhasi kumele siqale sigudluze umshayeli ebese sibheka ukuthi ungakanani umonakalo okulo,” kusho uClarke.Uthe ukhethe ukusebenzisana noSpecial Care ngoba uyawazi amagalelo akhe besebenzisana phambilini.“Sesisebenzisane iminyaka emingi, ikakhulukazi emafilimini kaLeon Schuster. Uphinde acule phambilini engomeni yami ethi 
The Long Walk Is Over eyawina emncintiswaneni iThe Great American Song Contest ngo-2014,” kuveza uClarke.USpecial Care uthe kuthe uma bexoxa ngobuholi bukahulumeni nesimo sabantu bakuleli, wabona isidingo sokuthi abe yingxenye yale ngoma.“Bekumele sizwakalise imizwa yethu. Ngibhale izinhlamvu zengoma ezicacisa ukuthi kungani sithi uZuma kumele agudluke. Ngamvotela uZuma ngakho kumele ngichaze manje ukuthi kungani sengifuna aphume,” kusho uSpecial Care.Uthe yonke le minyaka ubebukisisa ukuthi iNingizimu Afrika ixhugela kuphi lapho uhulumeni bekufanele angenelele khona kepha angezi lutho.“Ngisho nakuqala uMadiba wasithembisa izinto eziningi njengemfundo yamahhala kepha osekwenzeka manje akukhona lokhu esathenjiswa khona. Abaholi bamanje babheke nje ukondla imindeni yabo. Siyamthanda uZuma futhi ngamvotela kodwa angiseneme ngaye.”USpecial Care uthe ngesikhathi eya estudiyo ukuyoqopha wayengasabi ukugxekwa ngabalandeli baZuma.Uthe imibono yakhe kayiphikisani ne-ANC kepha abaholi bamanje.Le ngoma bayiqophe base beyifaka kuYouTube ngoJanuwari 11.",Sekuqoshwe ingoma iZuma Must Fall
"SABELO NSELEAMAQEMBU  aphikisayo kwisishayamthetho saKwaZulu-Natal akhala ngenkohlakalo ekuthengweni kwezinsiza zokulwa negciwane iCorona.Kwinkulumompikiswano ebisesishayamthetho sesifundazwe ngoLwesine, amaqembu aphikisayo athe inkohlakalo inuka “phu” eminyangweni yalesi sifundazwe.Ngokombiko okhiswe umcwaningimabhuku uMnuz Kimi Makwetu, iningi inkohlakalo eyenzekile kusuka leli lizwe liqale ukuthenga izinsizwa zokulwa nobhubhane.USotswebhu weDA, uMnuz Francois Rodgers, uthe kuningi okufanele kuphenywe ngoba kuningi okushayisa amakhala mayelana namanani iminyango ebithenga ngawo izinsiza.“Ukubheduka kwalolu bhubhane kuvulele izikhulu zikahulumeni ezingogombela kwesabo, ithuba lokuntshontsha imali yabantu abahlwempu.“Umnyango wezeNhlalakahle kulesi sifundazwe kusazofanele usichazele ngala mathawula okugeza ubuso abathi bawathenga ngoR2,7 million.“Kuzofanele futhi uchaze ngamaphepha asendlini yangasese abathi bawathenge ngoR2,5 million nokudla kukaR500 000 abathi kwakuphakelwa izaguga emahhovisini ezempesheni,” kusho uRodgers.Umholi we-IFP uMnuz Velenkosini Hlabisa, uthe kusukela kwamenyezelwa umvalelandlini, zanda kakhulu izinsolo zenkohlakalo.“Ngesikhathi kumenyezelwa umvalelandlini, amanqe abona ithuba lokukhwabanisa izimali zabantu abahlwempu.“Laba bantu bahola izigidi kodwa abanamahloni okweba izimali zahlwempu,” kusho uHlabisa.Ilunga le-EFF uMnuz Mongezi Twala, lithe kuyishwa ukuthi bekwebiwa izimali ekubeni abasebenzi bezempilo bengenazo izinsiza ezanele zokuzivikela kuleli gciwane.“Umnyango wezeNhlalakahle kulesi sifundazwe kuningi okusafanele ukuchaze.“Kwenzeka kanjani ukuthi bathenge izimfonyo ngo R51 ngasinye ekubeni eminye iminyango ikwazile ukuzithola ngo R11?“Zona izijumbane ezazikade zithenjiswe abantu zibhajwe kuphi?” kubuza uTwala.Ilunga leNFP uMnuz Vikizitha Mlotshwa, uthe kufanele kuxoshwe abantu.“Kodwa aninamahloni maqabane kaTambo (Mnuz Oliver Tambo owayengumengameli we-ANC), seningaze nintshontshe imali yomkhuhlane ekubeni abantu befa.”UNdunankulu waseKZN uMnuz Sihle Zikalala, uthe nakuba ikhona inkohlakalo kuhulumeni, kodwa kuningi isifundazwe esikwenzayo ukulwa nalesi sihlava.",Basola inkohlakalo ekuthengweni kwezinsiza zokulwa neCoronavirus
"SEKUNOMNYAKAZO odabeni lokuthi ukuqwayiza kube semthethweni kwazise izolo bekudingidwa umbiko weSouth African Legal Reform Commission (SALRC) ophakamisa ukuthi ukuhweba ngocansi kufaniswe neminye imisebenzi.Izolo izinhlangano ezisiza umphakathi zitshele amalungu ePhalamende ukuthi azihambisani nokuthi ukuqwayiza kube semthethweni.NgoDisemba i-ANC yaphakamisa ukuthi ukuqwayiza kufanele kungabi yicala.UNkk Koketso Moeti we-Amandla.mobi uthe bazoqhubeka nokulwela ukuthi ukuqwayiza kube semthethweni futhi abahambisani nalabo abafuna ukucindezela amalungelo abaqwayizi.ENingizimu Afrika kuyicala ukuqwayiza njengamanje elakuleli akulona kuphela elifuna kube semthethweni ukuqwayiza kwazise naseKenya abaqwayizi bafuna ukuhweba ngocansi ngokukhululeka.UNkk Moeti uwugxekile umbiko weSALRC wathi abaqwayizi abazange banikezwe isikhathi esanele sokuzikhulumela futhi ufuna wenziwe kabusha ukuze babe nezwi.“Sifuna uMnyango wezobuLungiswa usitshele ukuthi imithetho yokuqwayiza izoshintshwa nini ngoba sidinga isisombululo kulolu daba. Sifuna nabaqwayizi bazikhulumele ngoba abazange banikezwe isikhathi esanele sokufaka imibono yabo embikweni okhona njengamanje,” kusho uNkk Moeti.Umbiko ngeziphakamiso zokuthi kube semthethweni ukuqwayiza ushicilelwe ngoMeyi wonyaka odlule kanti uphakamisa ukuthi ukuqwayiza kwabadala kungabi yicala.UNkk Ntombovuyo Mente we-EFF ePhalamende uthe uyasiseka isiphakamiso sokuthi kube semthethweni ukuqwayiza.“Uma ukuqwayiza kusemthethweni kuzosiza ukulwa nobugebengu obuthinta abesifazane ikakhulukazi abaqwayizi abahlukunyezwayo. Abaqwayizi badinga ukuvikelwa, badinga usizo lwezempilo, olwamaphoyisa nendawo ephephile yokwenza umsebenzi wabo,” kusho uNkk Mente.Uthe uma ukuqwayiza sekusemthethweni abaqwayizi bazokwazi ukukhombisa amaphoyisa izigebengu ezishushumbisa abantu nalabo ababaphoqayo ukuthi bangene ngenkani emsebenzini wokuhweba ngocansi.",‘Ukuqwayiza akufane namanye amatoho’
"ISILO samabandla, uGoodwill Zwelithini, siphakamise ukuthi abadlwenguli bashumpulwe ubuntu babo ukuze kuliwe nalesi sihlava.Sikhuluma emkhosini weLembe kwaDukuza ngoLwesibli, Isilo sithe amadoda adlwengulayo ayizishimane.“Ake silungise ukucabanga kwethu madoda, konakele. Asilungise izingane zethu, asike sithandaze kuNkulunkulu sicele ukuthi asisize nanti izwe lethu lifa.“Niyongixolela ngoba angikholwa ukuthi umuntu osokile angangcolisa ubusoka kwakhe. Engikushoyo ukuthi asibhasobheni ngoba umonakalo njengoba ungaka isitha sethu manje izishimane, ezidlwengula izingane zethu ngoba angikholwa ukuthi insizwa yakwabo ingangcolisa ubuntu bayo, ithathe ubungcwele ibufake kwaSathane esihogweni.“Ngabe kungcono ukuba kuthiwa umuntu odlwengulayo kuthiwe cha ake siyoxoxa naye, anikwe thina zinsizwa zakubo siyomlungisa, sithi awulethe le nto sibone siyithi yebhu!“Ingaphela le nto ngoba lokhu uma kungale ndlela okwenzeka ngayo kumele sikwenze ngendlela ezokwenza ukuthi sivezele izwe ukuthi uZulu akahambisani nechilo.“Mhlampe kuke kube khona oyedwa okhalayo ophuthunyiswe esibhedlela kodwa angabulawa ngoba ukusoka siyakwenza, kufanele sinqume seqe, mina ngicela sikwenze lokhu njengengenxenye yokuhlonipha iLembe yokwelapha umthetho,” kusho iSilo.Isilo siphinde sakhala ngesihlava sokubulawa kwabantu besifazane nezingane kuleli.Sithe yize kunjalo kodwa kumele siwukhuze nomkhuba owenziwa ngabesifazane abafike bazale izingane baphinde bazibulale.“Akumele kube ngathi konakele abesilisa kuphela, kubole yonke into kodwa ngifuna ukuxwayisa ngokuthi ngeke zibe khona izisombululo uma sizoxova izinto,” kusho Omdala.Imbube iphinde yakhala ngezinga eliphezulu lokuphuza kwentsha.“Obani abebesemcimbini wezintombi? Ibiyinhle leya nto kodwa kubuhlungu ukuqoqa izinto ngingazi ukuthi zingiqoqela obani njengoba izinsizwa ziganwe ngamabhodlela otshwala. Sizoyenzenjani le ndaba? Singazilungisa kanjani izinganezethu zabafana, ukuba ziyeke le nto eziyenzayo zibuyele esigabeni sokuziphatha kahle?” kusho iSiloIsilo sikhwele sadilika kubanikazi bamathaveni, sathi baqhosha ngokuthi banemali bebe bebulala izwe.“Ungaqhosha ngokuthi wenza imali ethaveni, Ndunankulu Khuzeni (Sihle Zikalala) ake nisilekelele.“Masibuka sishaywa uvalo, uma sibuka amaphepha neminyango eqondene nalokhu izishaya izifuba, ithi yenze okungaka kube ngathi imiphumela ka-matric, awu bakithi ake nisixolele.“Nabo laba okuthiwa bathengisa izidakamizwa baphuma ngaphandle, bakwenza lokhu besizwa ngabantu bangaphakathikuleli ngoba kunezigangi nakhona lapha okusadinga ukuthi kubhekwane nazo,” kusho iSilo.Sithe iNingizimu Afrika ihamba phambili emhlabeni wonke ngokuba nezidakwa eziningi.“Yizwe elinjani okuthiwa lihamba phambili otshwaleni,” kusho iSilo.",‘Abashumpulwe ubuntu abadlwenguli’ - Isilo samaBandla
"UNGQONGQOSHE wamaPhoyisa kuleli uMnuz Bheki Cele usexwayise umholi we-EFF uMnuz Julius Malema ukuthi umbutho wamaphoyisa ngeke ukumele ukusatshiswa kulandela inkulumo yakhe ethi uzimisele ukulwa namaphoyisa akuleli.Ekhuluma nabalandeli beqembu ngeSonto uMalema usole amaphoyisa akuleli ngokusebenzisana nabamhlophe ukulwisana nabo ngesikhathi bebhikisha eSenekal naseBrackenfell eKapa ngeledlule. UMalema utshele abalandeli be-EFF ukuthi uma amaphoyisa ezimisele ngokulwa nabo, lokho bazokwenza ngisho emakhaya awo. “Uma amaphoyisa efuna ukulwa, awaphumele obala. Sizowaphatha ngendlela efanayo njengalawo eminyaka yama-80s. Ngeke silwe nawo lapho esibhikisha khona. Sizoya emakubo silwe nawo emizini yawo kanye nemindeni yabo. UCele uyigxekile inkulumo kaMalema wathi iyingozi wabe esehlabela amaphoyisa ikhwelo lokuthi azivikele uma ehlaselwa. “Ngicabanga ukuthi umholi we-EFF uphaphalazile, ngeke usabise amaphoyisa bese ulindela ukuthi azosonga izandla. Umsebenzi wamaphoyisa ucacile futhi ulotshwe kuMthethosisekelo; ukuvikela, ukugwema nokuvimba ingozi kanye nokuphenya ubugebengu. Amaphoyisa aphinde aqinisekise nokuthi umthetho uyalandelwa ngakho akekho umuntu onelungelo lokusabisa amaphoyisa uma enza umsebenzi wawo,” kusho uCele. UCele uthe inkulumo kaMalema ibeka engcupheni izimpilo zamaphoyisa nemindeni yawo. Ngaphandle kukaCele, inhlangano yamaphoyisa iPolice and Prisons Civil Rights Union (Popcru) izolo nayo iyigxekile inkulumo kaMalema. ",'Ngeke sikumele ukusatshiswa kwamaphoyisa' - uCele uphendula uMalema
"Esiqeshini sakamuva uZodwa uthi inkinga ngabesilisa abathandana nabobulili obubodwa ukuthi bazitshela ukuthi banesitho sangasese sowesifazane kanti lutho banomphambili. ""Izitabane zinokudlala ngoba zilwa nabantu besifazane. Ngitshele ngesitabane esisodwa esingakaze sixabane nowesifazane endimeni yezokungcebeleka. Inkinga yabo ukuthi bazitshela ukuthi banenanazi, kodwa banomphambili. Thina sinenanazi. Siyabemukela nje ukuze uma sifaka imikhiqizo yokuziphaqula nabo bayifake noma futhi sixoxa ngamadoda nabo baxoxe,"" kusho uZodwa. This Is Not Even Fun 🙄🙄🙄The Hate SpeechShe's Just Descriminating Our Fellow Brothers 💔💔💔 Being Gay Doesn't Mean You Trying To Make Yourself A female, I'm Just Disgusted By Your Words Of Hate Speech. Smanga Is Just Your Hand Bag 
#ZodwaCancelled
#Uyajola99
pic.twitter.com/N0mYL296Co— Dalton Paris (@LeboMashia) 
July 7, 2019Lawa mazwi awehlanga kahle kubabukeli balolu hlelo nokuze kwaholela ekutheni baqale umkhankaso we-petition ukuthi luvalwe uhlelo lwakhe kuMoja Love. Ethintwa yiSolezwe uZodwa uthe ayekusho wayekuqondise kumngani wakhe uNathi Msomi ngoba wayemntshontshele izimpahla zakhe.""Uhlelo lwami lukhuluma ngempilo yami futhi lokhu engakusho ngangikusho ngomngani wami uNathi Msomi ngoba wayengintshotshele amateku ami engawathenga eDubai, isuitcase engalithenga eDubai, amateku kaNtobeko, uBen 10 wami, kanye nezinye izicathulo zami engazithenga e-USA. Abantu kufanele babuke uhlelo lwami beyeke ukuphawula ngezinto ezithinta impilo yami ngoba mina ngikhuluma ngezinto ezenzeka empilweni yami,"" kuchaza yena. ",UZodwa Wabantu uzithintele kwabobulili obubodwa ebachomela ngenanazi
"IGAMA leLungu leSishayamthetho KwaZulu-Natal elaliyimeya yeTheku, uNkk Zandile Gumede kulindeleke ukuthi libe kulawo awabantu abamiswa yinhlangano nabanqaba ukushenxa ezikhundleni. Kulindeleke ukuthi bathole izincwadi zokubamisa maduze nje. Lokhu kuhambisana nodaba olusegudwini lwe-ANC, lapho iphakamise ukuthi amalungu ayo ahamba amacala ezinkantolo, ashenxe ezikhundleni zawo kuze kube kuphothulwa amacala awo. Kuthiwa lokhu kwenzelwa ukuvikela isithunzi senhlangano esimanaphanapha yizinsolo zenkohlakalo. Kuthiwa inhlangano imi ngo-Rule 25.70 okwavunyelwana ngawo engqungqutheleni ye-ANC ka-54 eyayiseNasrec ngo-2017. UNkk Gumede nabanye bahamba icala lenkohlakalo elisukela ngesikhathi eseyimeya yeTheku. Kulindeleke ukuthi ayovela okokuqala eNkantolo eNkulu eThekwini kuyobhungwa ngokuqala ukuqulwa kwecala. KwaZulu-Natal kusavele igama lePhini likaSihlalo wenhlangano uMnuz Mike  Mabuyakhulu ozishenxele esikhundleni, ubhekene necala lenkohlakalo elizoqala ukuqulwa ezinyangeni ezizayo. Kuthiwa KwaZulu-Natal kunehele labantu okufanele lishenxe futhi inqwaba iseThekwini.UNobhala we-ANC KwaZulu-Natal ucashunwe kweminye imithombo yezindaba ethi babe nomhlangano namalungu phakathi nesonto eliphelayo lapho bewachazele khona ngomthetho wenhlangano. Kuthiwa bonke bebebizelwe ehhovisi le-ANC esifundazweni. Okhulumela i-ANC KwaZulu-Natal, uMnuz Nhlakanipho Ntombela, akafunanga ukungena kakhulu odabeni, wathi akulindwe umbiko. “Kunomhlangano wesigungu esiphezulu sesifundazwe ozohlala ngoMsombuluko bese sithola umbiko ophelele lapho-ke,’’ kusho uNtombela. Indaba yokushenxa kwabantu ezikhundleni ithinta ngisho uNobhala-Jikelele wenhlangano uMnuz Ace Magashule, othathele i-ANC izinyathelo zomthetho wayiphonsela inselelo enkantolo ngokumiswa kwakhe. ",I-ANC izomisa abagolozayo ukushenxa KwaZulu-Natal
"ZIZOTHATHELWA impahla yazo izikhulu zebhange iVBS Mutual Bank emuva kokuthi uMengameli wamaJaji aseGauteng osabambile uMnuz Moroa Tsoka egunyaze ukuthi ithathwe ngoLwesihlanu.Esitatimendeni esithunyelwe yihhovisi lomlawuli wezindaba zaseVBS, izikhulu ezizothathelwa impahla ngoMnuz Andile Ramavhunga noMnuz Robert Madzonga.Ezinye izikhulu ezizodlelwa impahla ngoMnuz Tshifhiwa Matodzi, Mnuz Phillipus Truter noMnuz Phopi Mukhodobwane. Kuzodliwa nempahla yeVele Investments okuyiyona ebinamasheya amaningi eVBS Mutual Bank.Kuvela ukuthi iVele Investments ihlomule ngoR745 million othathwe ngokungemthetho eVBS.UJaji Tsoka uthe akanelisekelile ngencazelo kaRamavhunga yokuthola kwakhe uR15 million ngoba ingamanga futhi ukholwa wukuthi uyithole ngokukhwabanisa.Uthe incazelo kaMadzonga yokuthi uR4.5 million owawukwi-akhawunti yakhe wawuyibhonasi ngamanga.“Kufanele kwenziwe ubulungiswa kwiVBS ngokuthi kuthathwe impahla yayo neyabantu abathintekayo ekuyiwiseni ukuze kukhokholwe abantu abampofu akade belondoloze imali yabo kuyo. Kuye kwakhwatshaniswa imali ngabantu abanomhobholo,” kusho uJaji Tsoka. Umlawuli ophethe izindaba zeVBS, uMnuz Anoosh Rooplal uthe uyajabula ngesinqumo sikaJaji Tsoka ngoba sisho ukuthi uzokwazi ukubuyisa imali engu-R1.5 billion yabantu akade beyilondoloze eVBS. “Abantu abazohlomula ngokubuya kwale mali kubalwa omasipala, izinkampani ezizimele nabantu akade belondoloze ngaphezu kukaR100 000,” kusho uRooplal. Uthe abantu akade bepnemali engaphansi kukaR100 000 bakwazile ukuthola imali yabo emagatsheni akwaNedbank.Ukhumbuze abakweleta iVBS ukuthi baqhubeke nokukhokha ngoba ukungakhokhi kuzokwenza ukuthi bathathelwe izinyathelo zomthetho.",Zizothathelwa  impahla izikhulu zeVBS
"ITHOLWE inecala lokwakha itulo lokusoconga owayenguMengameli wezwe uMnuz Jacob Zuma noNobhala Jikelele we-ANC indoda yaseSoshanguve, ePitoli, u-Elvis Ramosebudi.IMantshi uMnuz Collin Mathitse ilahle uRamosebudi ngamacala amabili okwakha itulo lokubulala.URamosebudi (35) waduma ngo-2017 emuva kokubhalela uMnuz Ajay Gupta noMnuz Nicky Oppenheimer efuna bamxhase ngoR60 million ukuze asoconge abathile.Wayebhale ukuthi usebenzela inhlangano ebizwa nge-Anti-State Capture Death Squad Alliance ne-Anti-White Monopoly Capitalist Regime.Kule ncwadi ayebhale ukuthi ivela kwi-Anti-White Monopoly Capitalists Regime ayeyibhalele uGupta, uRamosebudi wayefuna ukubulala o-Adv Thuli Madonsela owayenguMvikeli woMphakathi, uMnuz Mcebisi Jonas owayeyiphini likaNgqongqoshe weziMali noNksz Vytjie Mentor owayeyilungu lePhalamende.Incwadi ayeyibhalele u-Oppenheimer, uRamosebudi owathi ivela kwi-Anti-State Capture Death Squad Alliance, kuyona wathi ufuna imali yokusoconga owayenguMengameli wezwe uMnuz Jacob Zuma, uNobhalala Jikelele we-ANC uMnuz Ace Magashule, indodana kaZuma uDuduzane, owayenguNgqongqoshe wezobuNhloli uMnuz David Mahlobo, owayewuSihlalo webhodi lakwaSouth African Airways uNkk Dudu Myeni nowayeyisikhulu sakwa-Eskom uMnuz Brian Molefe.URamosebudi wathi lezi zincwadi kwakungezona ezangempela wayezidlalela kuzo ngoba wayengenayo inhloso yokubulala abathile.Yize kunjalo imantshi imthole enamacala.",Limlahlile owakha itulo lokusoconga uZuma
"UMPHAKATHI waseMbumbulu namaphethelo wesabisa ngokuqhubeka nokushubisa isiteleka ngenxa yokungabi nawo amanzi.Kuphazamiseke ukufunda e-Adams, Folweni naseMbumbulu emuva kokuthi amalungu omphakathi evale imigwaqo ekhala ngokuhlala amasonto amabili engenawo amanzi.Ilungu lomphakathi elicele ukuthi igama lalo lingadalulwa, lithe amalungu omphakathi adinwe ngukuthi sekungenela esontweni lesithathu engekho amanzi.“Amanzi alokhu aphela emasontweni amabili adlule futhi ayikho into eyenziwayo ukuletha isisombululo. Kumanje okucasula abantu ngukuthi akulethwa ngisho izimoto zamanzi. Okubuhlungu ukuthi abanye abantu baphuza amaphilisi. Okunye okusiphatha kabi ngukuthi nogesi uhlale ungekho. Akwenzeki lingapheli isonto ugesi ungaphelanga.”Elinye ilungu lomphakathi nalo elicele ukuthi igama lalo ligodlwe lithe ngisho izingane aziyanga esikoleni ngoba amanzi awekho.Nakwezinye izindawo eThekwini kukhalwa esifanayo sokungabi khona kwamanzi njengoba kunesiteleka sabasebenza kulolu phiko abakhala ngamaholo.Okhulumela uMasipala weTheku uMnuz Msawakhe Mayisela, uthe bayazi ngesiteleka esikhona kulezi zindawo futhi sebethumele ithimba labo ukuthi liyobheka. Uthe ukulethwa kwamanzi kuthikamezekile ezindaweni ezahlukene ngenxa yesimo sezulu esingesihle kodwa amathimba abo asebenza kanzima ukulungisa lesi simo. Uthe ngokwazi kwabo izimoto zamanzi ziyathunyelwa ezindaweni ezithikamezekile kodwa uqhube wathi bazophenya ngezinsolo zokungalethwa kwazo bese belungisa leso simo.",Intukuthelo eMbumbulu ngokuphela kwamanzi
"USIYAONGA ""Bhele"" Nomvethe uzosonga izinsuku zakhe ebholeni elikhokhelayo ngomdlalo waMaZulu FC wokugcina ekhaya kule sizini.Usuthu luthathana neBlack Leopards eKing Zwelithini Stadium ngo-3 ntambama.Nakhu okunye ngoNomvethe:Siyabonga Eugene Nomvethe Uteketiswa ngelikaBhele.Iminyaka yobudala: 41Unemidlalo engu-559 ebholeni elikhokhelayo Unamagoli angu-170 ebholeni elikhokhelayoEmazweni angaphandle udlale e-Italy, Sweden naseDenmarkUdabuka KwaMashuç eThekwini.FUNDA: 
https://www.isolezwe.co.za/ezemidlalo/unomvethe-akafuni-aze-adlale-nendodana-22405642Qhubeka ulandela izinkundla zeSolezwe nakwezokuxhumana @IsolezweNewspaper kwiTwitter nakwiFacebook ukuqhubeka uthole okunye ngeBhele.@malbingo",!!!SIYABONGA BHELE NOMVETHE!!!
"AMAPHOYISA aseqinisekise ukutholwa kowesifazane waseGauteng “othunjwe yizinswelaboya ngesikhathi ziduna imoto yakhe izolo ebusuku.” Owesifazane ozibiza ngoSimphiwe Manzini Mntimande ubhale ekhasini lakhe kuFacebook izolo “evalelwe ebhuthini” ebika ngokusabela impilo yakhe kulandela ukudundwa kwemoto yakhe eMohlakeng. “Sekudunwe imoto yami, ngisebhuthini bathathe iselula yami bezitshela ukuthi ngineyodwa...ngizonazisa ukuthi kwenzekani kuze kube ngiyafa,” kuloba lo wesifazane. Ucele abanenombolo yakhe kuWhatsApp ukuthi balandeli i-live location yakhe (indawo akuyo ngqo) ukuze bezozama ukulandela umkhondo. “Imoto isimile, sebebanga ukuthi ubani ozolala nami...” kuqhuba lo wesifazane. Ngaleso sikhathi abantu abebelandela lombhalo ngoLwesithathu ebusuku nasezintatha zangoLwesine ekuseni, bebelokhe belusabalalisa njalo ezinkundleni zokuxhumana lolu daba becela usizo nasemaphoyiseni. Kunabantu abasondelene naye nabo abebazisa abantu ngokwenzekayo. Ngemuva kwesikhashana, uphinde wabhala uSimphiwe wathi uphethe isikele, uzozama ukuzivikela ngaso uma kukhona okwenzekayo. Ngemuva kwamahora ebhale lokho, ubuye esozobonga abantu bakuleli ebazisa ukuthi usephephile. “Ngiyabonga kakhulu ngemikhuleko yenu nokuzama ukulekelela ngitholwe. Sengiphephile kodwa ngisadinga ukuxhumana nomndeni wami kuqala. Ngeke ngisho ukuthi ngikuphi ngoba ngisasabela impilo yami...ngizonazisa maduze, okwamanje ngisadinga ukuphumula,” usho kanje. Ngemuva kokufaka ivideo kuFacebook abaningi bebesashaya amakhala ngokuthi iphephe ngempela le ntokazi kwazise bathi amehlo ayo “awathembisi” futhi ukungaveli komunye umuntu kuyo kuyabasolisa. Oyedwa wabasondelene naye, uPalesa Radebe, ubhale ekhasini lakhe kuFacebook ukuthi usetholiwe okwangempela, unomzala wakhe. Okhulumela amaphoyisa eGauteng uCaptain Mavela Masondo uthe okwamanje basaqoqa imininingwane ngalesi sehlo njengoba umgilwa esavula icala kwesinye seziteshi zamaphoyisa eSoweto. Uthe uSimphiwe ufike esiteshini samaphoyisa ngemoto yakhe. Amaphoyisa azokhipha eminye iminingwane ngalolu daba ngokuhamba kwesikhathi. ",Usetholakele owesifazane 'othunjwe kudunwa imoto' yakhe eGoli
"ZIMKHALELE owesifazane (28) wasOgengele, eduze kwaseMtuba okuthiwa uphuzise ingane yakhe enonyaka utshwala.Kuthiwa ugogo wale ngane uthintwe ngumakhelwane embikela ukuthi akaphuthume ngoba ingane isesimeni esingesihle ngoMsombuluko emini.Ugogo wengane, ozala uyise wayo ogama lakhe ligodliwe, uthe ufike ingane isesimeni esibi kungathi iyagula, iqulekile futhi inuka phu utshwala. Kukholakala ukuthi unina uyiphuzise wayishiya kanjalo.“Ngifike ngabuza ukuthi kwenzekeni enganeni umakhelwane wangibikela ukuthi ingane iphuze utshwala iphuziswa ngunina. Ngaleso sikhathi ingane beyingakhombisi mpilo futhi ibonakala engathi iphuziswe utshwala obuningi. Angazanga ukuthi iphuziswe hlobo luni ngoba angiphuzi futhi angizazi izinhlobo zotshwala. Ingane ngiyithele ngamanzi ukuze iphaphame, ikhombisa impilo ngoba nami kwayima ngethukile,” kusho ugogo wengane.Uthe uthathe ingane waya nayo ekhaya lapha ahlala khona, wayigeza wase eya nayo emaphoyiseni eyobika lesi sigameko.Ugogo uthe ukholwa ukuthi bekusanda kugamanxa ihora lesibili ngesikhathi ebizwa ebikelwa ngodaba lwengane.Uthe amaphoyisa abe esethungatha umama, amthola ebusuku eselele noyise wengane, beqinisile ezinkambini zikaFaro bobabili.“Bebe lele bengazi nokuthi ingane ikuphi. Kwayibona bebephuzile bengazazi. Amaphoyisa amthathile unina wengane ngoba kuvele ukuthi nguye ophuzise ingane,” kuqhuba ugogo.Ugogo uthe akavuni muntu phakathi kwabazali bale ngane, uveze ukuthi kade baqala ukuhlupha njengoba ethe useke wazama ukuhlala nengane kodwa babuye bayithatha. Uthe bayithatha emuva kokuthi ecele ukuthi bayithengele izimpahla zokugqoka ngemali yesibonelelo sayo esiholwa yibona.Uthe namanje ukholwa ukuthi bebesebenzise yona imali yesibonelelo njengoba bebephuza, beyihole ngesonto ngesikhathi kuqalwa ukuholwa.Ugogo uthe useyasaba ukuyithatha ingane ngoba unovalo lokuthi bangagcina bemthumelele ngabantu abaphuza nabo ukuze bamhluphe uma osonhlalakahle begcine bebaphucile yona, bayihlalisa naye unomphelo.Okhulumela amaphoyisa KwaZulu-Natal, uLt Col Thulani Zwane, ukuqinisekisile ukuthi unina wale ngane uboshiwe ngezinsolo zokuphuzisa ingane yakhe enonyaka utshwala nokuyishiya inganakiwe.Uthe amaphoyisa avule icala lokunganakekeli ingane kwase kuthi unina wayo waboshwa. Kulindeleke ukuthi unina wengane avele enkantolo yemantshi maduze.",Kuboshwe unina wengane (1) obeyiphuzisa utshwala
"IKHISHWE ngebheyili kaR10 000 indodana kasomabhizinisi waseMpunga, eMzinto esolwa ngokubulala umshayeli wetekisi obesekuphele inyanga ebanga umhlaba noyise.UMnuz Imraan Mansoor (26) ufake isicelo sebheyili eNkantolo yeMantshi yaseDududu ngoLwesithathu.Icala kuthiwa libe selihlehliselwa uSepthemba 4, kepha uMansoor udonswe ngendlebe ukuthi angalubhadi eMzinto, ukugwema ulaka lo mphakathi.Ubhekene necala lokubulala uMnuz Sphelele Ndlovu (36) okuthiwa umdubule washona emzini womunye womakhelwane ngemuva kwengxabano ngeledlule.Umshana kamufi, uMnuz Nhlanhla Ndlovu (24) obeyingxenye yamalungu omndeni abehambele icala uthe umsolwa uveze ukuthi wayezivikela.“Sishaqekile enkantolo ummeli walo mfana ethi wayezivikela.“Uzivikela kanjani kumuntu ongaphethe sikhali wena uphethe isibhamu? Sidumele singumndeni ngoba sibona engathi udaba lokubulawa kukamalume luzophelela emoyeni.“Kuyaxaka ukuthi sekungasuka umuntu wakwelinye izwe azobanga umhlaba nomalume ongowokuzalwa kule ndawo,” kusho uNdlovu.Uthe basazoqhubeka balihambele icala ngoba ekugcineni bafuna ubulungiswa ngelungu labo elibulawe ngesihluku phambi kwabantu.Uqhube wathi into ebaphatha kabuhlungu ukuthi umufi unencwadi ayithola kumkhandlu wenkosi eshoyo ukuthi indawo eyakhe.Ngaphambilini kuvele ukuthi umufi uthenge indawo ngo-R800 esihlotsheni sakhe ngenyanga edlule, okwasuka usomabhizinisi wendawo wazombangisa yona ngesikhathi eseqala ukwakha.Induna yaseMpunga, uMnuz Mbuyiselwa Ndlovu uthe umphakathi awuyizwa eyokuthi umsolwa ubulale umuntu wendawo kubangwa umhlaba.“Umphakathi uthukuthele. Umngcwabo kaSphelele kwadingeka ukuthi ngiwushiye phakathi ngoba abantu basebekhuphukelwe imimoya.“Uyazi ukuthi uma konakele endaweni abantu bokuqala abasolwayo abaholi. Angikwazanga ukuphumelela enkantolo, bengingeke ngihambe ngedwa,” kusho uNdlovu (Mbuyiselwa).",Ungaphandle ngebheyili kaR10 000  ‘obulele’  kubangwa umhlaba
"Igcokama litheleke kulo mcimbi kungalindelekile njengoba selokhu aqala amalungiselelo, belilokhu liwugxibha ezinkundleni zokuxhumana futhi lithi ngowe-ANC. Laze lathuka nabaculi ebebenandisa kuwo lathi benziwa yindlala. Aligcinanga lapho, liqambe amanga lathi linomcimbi ofana nalo oseFNB Stadium eGoli ngalolu suku. Libuye lathi linomunye oseJeppe Park, okuzobukwa kuwo izimoto zalo ezingumacekeceke.Lingene enkundleni eMabhida lilandelwa yingcosana yabalandeli balo, kwahlokoma inkundla, abantu belingunga. Imithombo engashayi eceleni ezibonele ngawayo ithe indaba yonakale seliqonda ngemuva kwasesteji, lifuna ukufakwa ngenkani esiteji ukuze licacise okuthize. Lihlangabezane nezimbila zithutha ngoba lifice ithimba leGcwalis’iMabhida lingawubambi umshini. Lifane nomuntu ohlokoloze iziqandu selibanjwa ngesidlozana, nabalandeli balinamathela ngesibhaxu nangezinhlamba kwaze kwalamula omunye wabagqugquzeli bomcimbi. NabeSolezwe bayibonile i-video liphuma seliphelezelwa ngonogada, kukhona olijikijela ngokuthize futhi eliphebeza nangesandla. Lithintwa Igcokama ukuze liziphawulele ngemuva kwalesi sigameko, lithe ngamanga aluhlaza ashiwowo. Imithombo eveze lokhu igcizelelile ukuthi litubekile yisibhaxu Igcokama.IGcokama liqale lazama ukufohla esiteji ngaphambi kokuthi likhishwe. Video: FACEBOOK“Ngifike kahle laphaya ngesizotha, yize ngiqhamuke esithubeni kungalindele muntu, kwavele kwasuka iqulu labantu, langilandela, lijabula liza kimina. Abanye bebeshutha nezithombe ngemuva kwesiteji.Kuthe kusenjalo kwase kuqhamuka enye insizwa yakwaZuma ethe ingomunye wabahleli bomcimbi, ingicele ngesihle leya nsizwa ukuthi mangivele ngicashe, ngibuyele emuva ngoba ukuvela kwami kubantu kungahle kuphazamise abantu, bangabe besagxila emcimbini.”Uthe uwuhloniphile umyalelo womhleli womcimbi wahamba yize egcine engasakwazanga ukudlulisa amazwi okuhlambulula igama lakhe phambi kwabaholi nakubalandeli ebebethamele umcimbi njengoba besekukhulunywe okuningi ngaye kuthiwa unenhliziyo embi, ungudlayedwa futhi uphakeme kakhulu.Uthe yena akazisoli ngokuya kulo mcimbi ngoba abantu abaningi bathokozile ngesenzo sakhe. Uthe abalandeli bakhe bancome ubuqhawe ngesenzo sokuya eMabhida.”Uthe ushayelwe ucingo ngoLwesihlanu ngomunye wabagqugquzeli, uBhodloza Nzimande, emgqugquzela ukuthi avele naye emcimbini.“Amazwi akhe abambe elikhulu iqhaza njengengqalabutho esikhulile. Ngiwahloniphile namazwi akhe ngoba ubengaphethe mali kodwa ubeza nje ngeqiniso nangokwakha ubumbano kumaskandi,” kuphetha Igcokama. Kwenzeka konke lokhu nje uSgwebo Sentambo uhluleke nawukuzibamba esiteji, wavele wathi, lo mculi usijwayela kabi, akahlale kubo, ube esebuza abantu ukuthi, ukhona olambile la. Kube sekucacela noma ngubani obekhona ukuthi ubhekise kwiGcokama Elisha, kwazise lake lathi abaculi abalambile abazoya kulo mcimbi.UBhodloza uthe, wakhuluma neGcokama kudala ngoba ekhathazwa wukungaliboni kubaculi akade bezonandisa.“Ngangifuna azocula mina ukuze kuqhubeke ubumbano emculweni kamaskandi kungabi bikho ukwehlukana lokhu okukhona, yena wangitshela ukuthi usazobona ukuthi uzoba khona yini ngagcina ngingayitholanga impendulo. Lo mculo angiwuthuthukiselanga ukuthi abantu baxabane,” kuchaza uNzimande.UMthokozisi Zuma, obesethimbeni elihlela umcimbi, uthe njengoba Igcokama belingekho ohlwini lwabaculi obekumele banandise balicele ngesihle lifika ukuthi kumele lihambe.“Ngimtshelile ukuthi ngicela aphume nganxusa ukuthi kube khona abamphelezelayo ukuze aphephe. Ubengeke akwazi ukungena esiteji ngenxa yokuthi ubengekho ohlwini lwabaculi ebesinabo,” kusho uZuma. Ebuzwa ukuthi ungene kanjani kule nkundla, uZuma uveze ukuthi nabo abazi.",BUKA: Liphume lihlehla Igcokama eMabhida
"ILAMONTVILLE Golden Arrows isiphefumule ngemibiko esisabalalele evela kwabanye abalandeli be-Absa Premiership abayinuka ukuthi ’’idayise’’ umdlalo kwiMamelodi Sundowns, ebanga isicoco seligi neKaizer Chiefs.I-Arrows iguqe ngo 1-0 kwiSundowns umdlalo usuyophela emdlalweni weligi ngoMsombuluko ebusuku.Lelo goli likaThemba Zwane lingenge unondweba esengayishaya nanoma yinini indweba yokuqeda umdlalo.Lokhu kudale ukuthi iSundowns ishoshele kwiChiefs eyijaha esicongweni.La maqembu azohlangana e-Orlando Stadium, eSoweto eseshiyana ngamaphuzu amathathu kwazise iChiefs iku-53 kuthi iSundowns ibe ku-50.Abalandeli beChiefs bashiye abangalazi kwi-Arrows ezinkundleni zokuxhumana beyisola ngokuthi idayise umdlalo kwezikaPitso Mosimane.Yize ingasebenzisanga amazwi ayo kodwa i-Arrows isiphendulile kulokhu ngokuthi iphanyeke ekhasini layo leTwitter amazwi agadla kubalandeli beChiefs.EXACTLY https://t.co/Bsv685Uku2Lo mbhalo weTwitter ovela ekhasini elibizwa [email protected] Rants, uhumusheka kanje. ’’Abalandeli [email protected] bakhombisa ukuba nomqondo ofanayo wokulandela ubuholize.Okokuqala- Yini engenza iGolden Arrows iphisane ngomdlalo ekubeni ilwela ukuqeda kwitop8?’’Okwesibili - Uma unesikwati esincane, kwesinye isikhathi kudingeka abadlali abasebancane. Ukuntula amava kungayeleka ingcindezi.’’ Kulokhu kuqhubekile ukujovana kanti abalandeli beChiefs kwazise abanye bathi ezika-Ernst Middendorp, ongakaze ayinqobe iligi selokhu aqala ukuqeqesha, sekumele zizishayle yona iSundowns.",I-Arrows iphendula abayinuka ngokudayisa umdlalo kwiSundowns
"UMENGAMELI we-ANC, uMnuz Cyril Ramaphosa useyalele abaphathi benkampani ephehla ugesi, i-Eskom, ukuthi balungise iziphehli ngokukhulu ukushesha ngoba zindala futhi ziyimbangela yokucima kukagesi.URamaphosa ubekhuluma emcimbini we-ANC wokugubha iminyaka engu-108, iJanuary 8th Statement obusenkundleni yezemidlalo eKimberly, eNorthen Cape izolo.Udaba lokucima kukagesi ngenhloso yokuwonga, luyindaba egudwini kulezi zinsuku.‘’Ukucima kukagesi kunomthelela ongemuhle empilweni yabantu abaningi ezweni lethu futhi ibeka engcupheni impilo yabantu abalashwayo ezibhedlela.Siyalele i-Eskom ukuba ibheke indaba yeziphehli, zilungiswe ngoba zindala, zidala ukuthi kucime ugesi,’’ kusho uRamaphosa.Uqinisekise isizwe ukuthi i-Eskom ngeke idayiselwe abazimele kodwa izokwesekwa ukuthi yenze kangcono.Uthe i-Eskom yinkampani enkulu kabi ukuthi ingawa kalula nje futhi uhulumeni ngeke akuvume lokho.Umemezele ukuthi kunethimba eliholwa yiphini likamengameli, uMnuz David Mabuza, elibheka izindaba ze-Eskom.Uthe konke lokhu kufanele kwenziwe ngokushesha ngoba isikhalo sabantu ngokucima kukagesi sizwakele.URamaphosa uphawula ngo-Eskom nje, kusanda kwesula uMnuz Jabu Mabuza usihlalo webhodi le-Eskom.Kayisalanga ngaphandle indaba yokubuyiswa komhlaba ngaphandle kwesinxephezelo athe uRamaphosa abakhohlwanga yiyona futhi kukhona okwenziwayo ngayo.Ugcizelele ukuthi umhlaba uzobuyiswa kodwa kube kugadiwe ukuthi kakuphazamiseki ukukhiqizwa kokudla ezweni.Uthinte nendaba yokudalwa kwamathuba omsebenzi, okungenye yezinto ezihlupha kakhulu abantu bakuleli.",URamaphosa nomyalelo kwa-Eskom
"UYAQHUBEKA nokuziveza e-Egypt, uPhakamani Mahlambi njengoba esize i-Al Ahly inqoba ngo 4-1 kwi-Enppi okubeke amaRed Devils endaweni yesibili ku-log. UMahlambi wakha leli goli nje ngeledlule wenze okufanayo okumenza abe ngundabamlonyeni e-Egypt kusukela eqalile ukudlala kweyeligi.Ezinye ezibe mnandi kule mpelasonto ukubuya kuka-Andile Jali kuKV Oostende ngemuva kokuqeda isigwebo samakhadi. Kusenzima nokho kwabanye njengoKeagan Dolly noTokelo Rantie.Ubengadlali nakulokhu uDolly iqembu lakhe iMontpellier libambana ngo 1-1 ne-Olympique Marseille. Yize kungacaci kodwa eziphuma ekhempini yeMontpellier zithi uDolly unenkinga yokulimala yingakho engadlali.Ubuyile uJali wawuqala umdlalo futhi iqembu lakhe i-Oostende liqhubekile nomgqigqo walo wokungehlulwa kwazise badlala u1-1 nje bese kungokwesikhombisa zingayazi induku ezalo mdlali waseMatatiele. Bebebhekene neSporting Charleroi kanti uKnowledge Musona osindise ezikaJali ngokuzishayela igoli lokulinganisa.Yize edlale kahle waqokwa waba ngumdlali ovelele kwiTurkish Cup ngeledlule, uLebohang Manyama akazange asetshenziswe ngesikhathi iKonyaspor inenebulwa yiBursaspor ngo 3-0. Sebesengcupheni yezembe manje njengoba sebekunombolo 16.Bese kungokuka-10 uKamohelo Mokotjo eqala umdlalo kwiChampionship yase-England waba wusizo futhi kuBrentford ebuye ekulandeleni emuva ngo 1-0 yaze yanqoba ngo 3-1 kwiFulham. Ngemuva engu-20 uMokotjo nezakhe bakunombolo 11.Nakuba kubanjwe umoya ngokulimala kukaDino Ndlovu udlale imizuzu engu-79 esiza iQarabag inqoba ngo 1-0 iNetfci okubabeke esicongweni yize besele ngomdlalo owodwa. Ubengabonwa nangokhalo nakulokhu uRantie iGenclerbirligi inqoba ngo 4-0 kwiSivvasspor. Ucishe wawuqeda nakulokhu uThulani Serero kodwa wakhishwa sekusele imizuzu embalwa ukuthi umdlalo uphele, iVitesse ishaywa yiFeyenoord ngo 1-0 eNetherlands.",Uyisilomo eGibhithe oweBafana
"KUKHALWA ngenkosi yendawo okuthiwa ayidakwa ibuya ngokuzolala, ishaya amavosho emathaveni nasemicimbini yomphakathi.Kusolwa nokuthi le nkosi ithatha imali, ewoR10 000 abakhokhwa ngabantu ngeziza, iyibhubhudle kuzona lezi zindawo zobumnandi.Umndeni weNkosi Phathisizwe Luthuli yaseMnini eMgababa, uthi uzibona wehliswa isithunzi yile nkosi okuthiwa ayiphuzi ilala khona.UMnuz Ndoda Hamilton Luthuli, ongomunye wabafowabo benkosi, uthe nakuba kuyilungelo layo ukuthi izijabulise ngendlela ethanda ngayo, kodwa ukubonakala kwayo idansa emathaveni nasemicimbini ngendlela eyenza ngayo, bakubona njengento engamukelekile.“Ukubonakala kwenkosi icwile ezimbizeni zikaFaro kwehlisa isizwe sonke isithunzi. Sikhathazekile impela ngalo mkhuba osunesikhathi eside uqhubeka,” kusho uLuthuli.Uthe okubuhlungu wukuthi nemali inkosi ethenga ngayo utshwala kusuke kungoR10 000 eyithola ngokudayisa iziza zabantu ezisuke sezikhokhelwe yona futhi ngale mali.ULuthuli uthe udaba lokudayiswa kweziza zabantu wumfowabo ludala. Kodwa ukubonakala kwakhe eyinkosi ehamba edansa ezindaweni okusuke kuhambele kuzona oDJ kule ndawo, yikona okwenza babone ukuthi kusho ukuthi akazimisele ngokusebenzisana nesizwe ukuze kube khona inqubekela phambili ezinkingeni ababhekene nazo.“Ungumfowethu impela omdala kodwa indlela enza ngayo izinto, ayisiphathi kahle,” kusho uLuthuli.Uthe enye yezinselelo umfowabo abhekene nayo, useke wahubha abantu besifazane abagqoke amabhulukwe endaweni, wathi akafuni kubabona bewagqokile.“Lokho kwaze kwaholela ekutheni amasoka abo labo bantu besifazane ayihlasele inkosi, kwaze kwangenela thina. Sawubhula lowo mlilo,” usho njalo.Ngenkathi leli phephandaba lihambele kule ndawo kuleli sonto, lifike emzini wenkosi latshelwa wumkayo ukuthi isaphumile.Umfowabo wenkosi ubeshilo ukuthi akulula ukuthi siyifice ngoba isikhathi esiningi ayihlali kwayo.Ithintwa ngocingo inkosi ngoLwesine ekuseni, ithe icela ukuthintwa ngo-2 ntambama.Ayibange isalubamba ucingo ngesikhathi okuvunyelwene ngaso. Nangosuku olulandelayo kwenzeke okufanayo. Nemilayezo eshiyelwe yona ocingweni nethunyelelwe yona ngomqhafazo ayiyiphendulanga.Induna yakule ndawo ezibize ngoMnuz Nala, ithe lena yimizamo nje yokudicilela phansi inkosi ngenxa yombango wobukhosi oqhubekayo kulesi sizwe.“Nami ngiyathukwa njengayo inkosi emuva kokuthi kwavotelwa mina kade kuphethe enye induna kule ndawo,” kusho uNala.",Umphakathi unengwa yinkosi eshaya amavosho
"IFILIMU: Pet SemataryABAQONDISI: Kevin Kolsch, Dennis WidmyerABABHALI: Stephen King, Matt Greenberg noJeff BuhlerABADIDIYELI: Lorenzo di Bonaventura, Mark Moran, Steven Schneider noMark VahradianABALINGISI ABAQAVILE: Jason Clarke, Amy Seimetz, John Lithgow noJete LaurenceISIKHATHI: 1 hour: 41 minutesUHLOBO: HorrorUMHLAZIYI: Smangele ZumaAKUSIYO ifilimu yokubukelwa amagwala afana nami le. Ngiphume kuyo ngiphethwe yikhanda, kukhona lapho engike ngesaba khona ngacishe ngaphuma ngabaleka ingakapheli ifilimu.Critics are calling 
#PetSematary“one of the best Stephen King movies ever.” See PET SEMATARY in Trinidad and Tobago cinemas TOMORROW - April 17. 
pic.twitter.com/DKQMGAhmUY— Paramount Trinidad (@paramount_tt) 
April 16, 2019Kafishane nje, le filimu ikhuluma ngodokotela uLouis Creed (Jason Clarke) othengele umndeni wakhe umuzi osemaplazini eMaine. Yena nenkosikazi yakhe uRachel (Amy Seimetz) nezingane zabo ezimbili * -Ellie (Jete Laurence) noGage (Hugo Lavoie) bathuthela kulo muzi osehlathini.Bathe befika kulo muzi bathola ukuthi emuva kwawo kunamathuna ezilwane, lapho abantu basendaweni bengcwaba khona izilwane zabo. Kule ndawo batholana nekhehla uJud (John Lithgow) elithi liyabasiza kanti libafaka otakwini.Ngokuhamba kwesikhathi bayabona ukuthi la mathuna ababezitshela ukuthi ngamathuna nje, anomkhuba phakathi. Bakubona lokhu ngemuva kokufa kukaChurch okuyikati lendodakazi yabo * -Ellie. Ikhehla lisiza uLouis ukuthi ayongcwaba leli kati endaweni efihlekile engale kwamathuna okuwumhlaba ovusa abafileyo.Leli kati livuka selingafani, selinolaka. Lo muzi useduze komgwaqo ngakho kancane kancane kudlula iloli elikhulu lidla amagalani. Kuvele kubande amathumbu uma selidlula leli loli. Iloli leli ligcina selibulala * -Ellie ngosuku lwakhe lokuzalwa ngemuva kokuthi ebone ikati lakhe lisemgwaqweni.ULouis ungena esilingweni sokuyomba indodakazi emathuneni ukuyoyingcwaba lapho avusa khona ikati.Uyavuka * -Ellie kodwa eseyisilwane enomthungo omkhulu ekhanda. U-Ellie ubulala ikhehla uJud emsola ngokubonisa uyise lo mhlaba ovusa abafileyo.Akagcini ngoJud ubulala nonina amthathe ayomvusa lapho abavusa khona abafileyo. Indodakazi nonina bagcine sebebulala uLouis.Kugcina sekuwumndeni wezipoki.Iphela lezi zipoki seziya emotweni lapho ebekushiywe khona uGage okungumfowabo ka-Ellie omncane. Ikushiya unovalo ngoba awazi ukuthi lezi zipoki zizoyenzani ingane.",Sibuyekeza amafilimu
"MHLELI: Ngiwumhlali waseHarding ekumasipala uMuziwabantu, sihlale singenawo amanzi eMkangala ku-ward 2.Bebezithulele, manje sebesitshela ukuthi amanzi azophela ngenxa yesomiso ngoba esephelele abantu baKwaMachi nabasedolobheni bona abahlala nemeya.Thina savalelwa amanzi eminyakeni emihlanu edlule. Ngifisa uhulumeni wesifundazwe ake azosibheka afike ngemoto khona ezozwa nomgwaqo ukuthi ukulungele yini ukusetshenziswa abantu abaphilayo. Sengathi uma ezofika angazumisa ngoba lezi zonakali ezihola lo masipala zingasukuma zilungise uma kuzofika izikhulu zikahulumeni. Sekunzima nokujabulela ukuvota ngoba kunakwa abantu ababodwa thina asinakiwe.Nkashankasha Vumani MkhungoeHarding",[IMIBONO] Siswele amanzi eHarding kunzima ukuvota ngoba asinakwa
"UBabo, ubeshisa izikhotha nge-albhamu yakhe ethi Uhambo One ayikhiphe ngo-2016 nokumanje abantu basayithakasela. Inezingoma okubalwa kuzo iNgiyadeserva nethi Thixo Mkhululi.“Uma usebenza ungenayo ingcindezi uyaye wenze nje unganaki. Uma wazi kodwa ukuthi abantu bakubhekile usebenza ngokuzikhandla,” kusho uBabo.Ubekhuluma eseMangosuthu University of Technology, eMlaza, lapho bekunomthandazo wokuvula unyaka khona wezitshudeni ngoLwesihlanu ebusuku.“Izingoma zami zisathandwa namanje kodwa ngithe angizelamanise zingakaphuphi zikhishwe ngezinye. Bese ihlalile i-albhamu ngoba ineminyaka emithathu,” kusho uBabo.Uthe entsha, Uhambo Two, izobe inezingoma abantu abazozithakasela ezinye zazo asebebazwisile amazwibela azo.“Kukhona ethi Usevele Wakuphinda Lokho engihlale ngiyicula ngizwa amanzi ngobhoko. Abantu bayayithanda ngakho ngizoyifaka. Zikhona nezinye. Abaculi bangasabi ukuqala bazisikaze izingoma ukuze bezwe ukuthi abantu bayazithanda yini ukuze kube lula uma sebekhipha.”Uthe usebenze no-Andile Mbili waBanqobi, DJ Mngadi nabanye abagodlile. Uveze nokuthi ngabe kade eyikhiphile i-albhamu kodwa kunezinye izingoma abefuna ukuziqopha bukhoma.Uqhube wathi ukuphuma kwe-albhamu yakhe kumenze wacela ukuhlehlisa uhambo lokuya e-USA oluhlangene nomklomelo wakhe wamaCrown.“Ngiyoze ngihambe ngoMeyi ngoba ngifuna ukuqala ngiphushe kahle ekhaya.”Ngaphandle kukaBabo, kulo mcimbi bekunandisa uMalusi Mbokazi, Abathandwa, Thobekile, Sgwili nabanye. Bekukhona nomsakazi woKhozi FM uSbu Buthelezi obethula izinkulumo ezakhayo.Kuqalwe ngo-6 ntambama kwaze kwavalwa ngo-10 ebusuku. Izitshudeni bezigcwele phama ehholo iSeme ezinye zimi ngezinyawo.",UBabo usohambweni lwesibili
"KUHLALE obala ukuthi umholi we-DA uMnuz Mmusi Maimane uyisichuse  ngemuva kokukhipha isitatimende, ethi uNdunankulu waseWestern Cape uNkk Helen Zille umisiwe esikhundleni sakhe kanti akunjalo, ngokusho komhlaziyi wezepolitiki ozimele eKZN uMnuz Protas Madlala.""Imbeka ehlazweni uMaimane lento eyenzekile ngoba sekubona wonke umuntu ukuthi akasiye usigqoko kwiDA,"" kusho uMadlala.Uthe njengo mholi uMaimane kulindeleke ukuthi abe ngumlomo ongathethimanga.UMaimane ngempelasonto ukhiphe isitatimende esithi uNkk Zille umisiwe kuzona zonke izinhlaka zeqembu kulandela umbhalo wakhe ku-twitter lapho ethi khona kukhona okuhle okwenziwa uhulumeni wamakoloni.Isitatimende sikaMaimane silandelwe esikaSihlalo wesigungu esiqondisa iubugwegwe enhlanganweni, uMnuz James Selfe ebesishayisana nesomholi sithi uNkk Zille unikwe incwadi ethi akanikeze izizathu ezishoyo ukuthi kungani kumele angamiswa njengoba kusaqhubeka uphenyo ngodaba lwakhe.UMadlala uthe lezi zitatimende zikhombisa ukuthi kunokungaboni ngasolinye kwi-DA.""Uzokhumbula ukuthi khona kwiDA bekukhona abebengafuni ngisho abekwe icala uNkk Zillle,"" kusho uMadlala.Uthe akaboni lesi sigameko sizoba nomthelela omubi okhethweni luka-2019.""Isigameko nje esisodwa esizimele esidinga ukuthi inhlangano isilungise, angiboni kukhona umonakalo esizowenza njengoba nokhetho lusakude,"" usho kanje.Omunye umhlaziyi wezepolitiki ozimele uMnuz Thabani Khumalo uthe ukushayisana kwezitatimende zeDA odabeni lukaNkk Zille kukhombisa ukuthi kunemifantu ekhona enhlanganweni.""Lokho okushiya imibuzo ukuthi ngabe lemifantu ekhona igqugquzelwa ibala noma cha,"" kusho uKhumalo.UKhumalo uthe lokungaboni ngasolinye kuzoba nomthelela omubi enhlanganweni okhethweni luka-2019.""Lento eyenzekile idala ungabazane ukuthi i-DA ikulungele yini ukuthatha umsebenzi omkhulukazi wokuphatha izwe, uma inezinkinga zalolu hlobo ngaphakathi,"" kusho uKhumalo.",Kungabe uMaimane uyisichuse kuDA?
"UMNDENI wowesilisa obulawe kade evakashele intombi yakhe eNtuzuma ufuna ubulungiswa njengoba uthi umsolwa uyaziwa kodwa uyazichanasela endaweni.UMnuz Xolani Ndwandwe (36) waseLovu, kuthiwa ushaywe waze washona kade evakashele intombi yakhe eSimunye, eNtuzuma, emasontweni amabili adlule.Kusolwa uyise wengane yentombi ngalesi sigameko.Isolezwe lithole ukuthi kwafika uyise wengane yentombi, efuna ukuba bezoxoxa. Kuthiwa intombi yavula kancane umnyango, umsolwa wangena ngodli, emuva kokuba likhiphe ama-burglar guard.Kuthiwa umufi wathi ucela ukuhamba yena ngoba akangene odabeni oluthinta bona bobabili. Kuthiwa umsolwa wathi ufuna yena umufi impela.Kuthiwa waqala lapho emshaya, intombi yabaleka iyofuna usizo, yabuya eseshaywe waze washona.Uninalume kamufi, uMnuz Bonginkosi Ngcobo, uthe bakhathazekile ngokuthi baze bangcwaba ngempelasonto edlule kodwa umsolwa ebe aziwa engakaboshwa.“Umshana wami ubulawe ngesihluku eshaywa kade evakashele intombi yakhe. Esikufunayo njengomndeni ukuba kwenziwe ubulungiswa umsolwa aboshwe. Kunzima ukwamukela lesi simo uma kungakaboshwa muntu ekubeni umsolwa aziwa,” kusho uNgcobo.Ngokusho komndeni le ntombi kamufi bebengayazi, baze bathola ngayo emuva kwesigameko.Umngani kamufi uNksz Nonzwakazi Makhanya, naye ukhala esifanayo njengoba ethe kuningi abangakuqondi ngokubulawa kwamufi nabafuna umsolwa abachazele kona ngesenzo sakhe.Umufi ushiye izingane zakhe ezinhlanu abezondla.Okhulumela amaphoyisa KwaZulu-Natal uLieutenant Colonel Thulani Zwane, uthe: “Amaphoyisa aseNtuzuma avula icala lokubulawa komuntu kulandela ukushaywa kuze kushone owesilisa eSimunye, eNtuzuma, ngoJulayi 25 nonyaka. Kusaphenywa, akekho osaboshiwe,” kusho uZwane.",Ufuna ubulungiswa umndeni wobulawe evakashele intombi
"USOMIZI ugqemeke udume lwengozi kudlula emhlabeni unina, uMary ""Mampinga""  Twala, ngoMgqibelo.Lezi zindaba zidalulwe nguye uSomizi ezinkundleni zokuxhumana. Uthe uMary (80) ushonele esibhedlela esizimele eGoli iParklane namuhla, okuwusuku okwazalwa ngalo uyise ongasekho, uNdaba ""Mshefane"" Mhlongo. ""Namuhla wusuku okwazalwa ngalo ubaba (esho uNdaba ""Mshefane"" Mhlongo ... futhi umama uvele wasabela ngesikhathi embiza eZulwini...Umuthi omkhulu uwile. Ngilimele kakhulu...kodwa ngingabe nginomhobholo uma ngingamkhululi,""kubhala uSomizi.""...umama uphile impilo yakhe ngokugcwele....wafeza okungaphezu kwamaphupho akhe...kubuhlungu njengasesihogweni...Ngeke ngiqambe amanga...Alukho usuku obeludlula engangifonelanga, ecela ethi 'Ngiyakuthanda' noma 'Ngiphe imali'""...Ngiyabonga Ningizimu Afrika ngokuthanda lesi sihlabani esingumama...Usishiye ngokuthula ngabo-11 ekuseni esibhedlela esizimele iParklane njengoba kade ngisendlleleni ngiyomnikeza ingubo yakhe. My tree has fallen........lala Ma pic.twitter.com/CjojR7k2uX""Udokotela wakhe ubengifonelile engazisa ukuba ngize ngoba usevukile futhi uzijabulele...Ngifike engasekho...Lala ma!"" UMampinga wadlala emidlalweni yethelevishini nasemafilimini okubalwa kuwo i
Sarafina, 
Beat The Beat, 
Hopeville, 
Leading Lady, 
Ubizo. Kubantu abadlulise amazwi enduduzo kubalwa uNgqongqoshe wezokuThutha, uMnuz Fikile Mbalula, umculi uLady Zamar, umlingisa uThembisa Mdoda-Nxumalo nabanye. ",USomizi ugqemeke udume lwengozi kudlula emhlabeni unina
"ISIKHWAMA esixhasa izitshudeni ngemali yokufunda iNational Student Financial Aid Scheme (NSFAS), sizoqhubeka nokukhokhela imali yokudla neyezidingo zezitshudeni ezizovala sesidlulile isikhathi.UNgqongqoshe weMfundo ePhakeme neSayensi uDkt Blade Nzimande,  izolo uthe lo nyaka wehlukile kuneminye kanti ezinye izikhungo zezemfundo zizowuqeda ngoFebruwari 2021, ngakho kudingeka ukuthi izitshudeni ezikhokhelwa yiNSFAS zinikezwe imali yokudla neyezidingo ngalezo zinyanga zokufunda ezengeziwe.“Ayikho imali ebekelwe ukuthi inikezwe izitshudeni ezizofunda isikhathi esengeziwe, kodwa manje ngenxa yokuhlasela kobhubhane iCorona unyaka wokufunda uphazamisekile,” kusho uNgqongqoshe.UNzimande uthe ama-laptop ezitshudeni obekumele ziwathole kulo nyaka asezotholakala ngonyaka ozayo ngoba kube nokulibaziseka ngesikhathi kukhethwa izinkampani ezonikezwa ithenda, yokuwathenga.“Izinkampani ezinhlanu ezinikezwe ithenda zazisiwe ukuthi zithole umsebenzi ngoNovemba 5, njengamanje kusasayinwa izivumelwano zokusebenza. Siyaxolisa kakhulu ukuthi lezi zinsiza kufunda bekumele zifinyelele kwizitshudeni kulo nyaka kodwa sezizoze zifinyelele kuzo ngonyaka ozayo, bekumele kulandelwe imigomo efanele yokuqokwa kwezinkampani, “ kuchaza uNzimande.Uqhube wathi ukuhlasela kweCovid-19 kuleli kuveze ukuthi kunesidingo sokuthi kufundwe ngezobuchwepheshe wathi usazohlanganisa ithimba elizophenya ngokufunda ngezobuchwepheshe ngoba ubona sengathi sekumele kube yindlela esetshenziswayo.“ ICorona izohlale ikhona akumele ilokhu iphazamisa ukufunda, yingakho kumele sicubungule ukuthi akumele yini siqale uhlelo lokufundisangezobuchwepheshe, ngakho kumele  sizilungiselele.”Uthe izitshudeni ezifake izicelo zokuxhaswa ngemali yokufunda ngonyaka ozayo zingu-648 000, u-27% wazo ngowaKwaZulu-Natal.“Silindele ukuthi senyuke isibalo sezitshudeni ezizofaka isicelo kuNSFAS sibe ngaphezulu kuka-800 000 ngoba abazali abaningi balahlekelwe yimisebenzi ngenxa yeCovid-19,” kusho uNzimande.Uqhube wathi unyaka wokufunda ezikhungweni zemfundo ephakeme uzoqala ngoMashi ngonyaka ozayo, ngoba kuzolindwa imiphumela ka-matric ezophuma ngoFebhuwari.  “Silindele ukuthi kulo nyaka senyuke isibalo sezitshudeni ezifaka izicelo kuNSFAS sibe ngaphezulu kuka800 000 ngoba abazali abaningi balahlekelwe yimisebenzi ngenxa yeCovi-d19,”  kusho uNgqongqoshe.Ngonyaka ozayo uthe unyaka wokufunda ezikhungweni zezemfundo ephakeme uzoqala ngoMashi ngoba kuzobe kulindwe ukuthi abafundi ababhala umatric bathole imiphumela yabo ngoFebhuwari.",Kwelulwe uxhaso lweNSFAS
"Nokubongwa PhenyaneIZINTOKAZI ezingenisile endimeni yobumnandi uNatasha Thahane no-Ayanda MVP, bazobonakala belingisa emafilimini ahlukene akuleli esiteshini saphesheya kwezilwandle iLifetime (DStv 131).Kulesi siteshi esikhonjiswayo nakuleli kudlala kakhulu izinhlelo zaphesheya kwezilwandle ezihlukene futhi izinhlelo zakhona eziningi zilungele umndeni wonke.La mafilimi ahambisana nesiqubulo esithi Wild Love, azoqala ukubonakala ngoNovemba kuze kube wuDisemba.UNatasha uzobonakala kwifilimu ekhuluma ngothando ethi My Nightmare Landlord, u-Ayanda MVP uzobonakala kwethi Looking for Mr Wonderful.Omunye ozobonakala kumafilimu azokhonjiswa kulesi siteshi ngunina womrepha u-AKA, uLynn Forbes.Yena uzolingisa kwifilimu ethi Merry Liddle Christmas.UNatasha uzolingisa indawo kaLydia ozobonakala ethutha endaweni abehlala kuyona eseya kwenye, ngemva kokuhlukana nesithandwa sakhe seminyaka.Ufika endaweni entsha azizwe engaphephile njengoba umnikazi wendawo ehlala emnaka futhi ekhombisa ukuthi umthanda kakhulu.U-Ayanda MVP uzobonakala elingisa indawo kaLisa, ovula ikhasi elisha ezinkundleni zokuxhumana ngenxa yokuthi akafuni unina nabangani bakhe bazi ngalo njengoba esefuna ukuzitholela umaqondana.Ngokwenza kwakhe kanjalo uzolithola isoka alithandayo kodwa ngemva kwalokho izinto kazihambi kahle empilweni kaLisa.ULynn uthe abantu bazobona amafilimu ezobajabulisa ngesikhathi samaholidi.“Yithuba elingandele bani leli engilitholile njengoba ngizobe ngisebenza nosaziwayo okukhona kubo uKelly Rowland olingisa indawo kaJacquie.Kulo mdlalo ungowesifazane ongusomabhizinisi ongathandani namuntu kodwa nomndeni wakhe awuhlangene owenza konke okusemandleni ukuwuhlanganisa njengoba kusondela isikhathi samaholidi kaKhisimusi,” kuchaza yena.Kulesi siteshi ezinye izinhlelo ezizobonakala kubalwa iMarried at First Sight US nesizini yesibili ethi Marrying Millions.",Izintokazi ezinegama emafilimini esiteshi saphesheya
"AKUWONA wonke ushokoledi ongadingeki emzimbeni njengoba kuthiwa onsundu kakhulu owaziwa nge-dark chocolate, unokuhle okwenzayo.Ngaphandle kokuthi ushokoledi udliwa ngoba uletha lowo muzwa oconsisa amathe, onsundu unezakhamzimba ezingakusiza.Lo shokoledi kuthiwa wakhiwe nge-cocoa tree kanti ungehlisa amathuba okuhlaselwa yisifo senhliziyo.Ongoti kwezokudla bathi isixwembe sikashokoledi esingu-100 grams siqukethe, i-fibre, i-iron engasiza ukwakha igazi emzimbeni, i-manganese ne-magnesium. Zonke lezi zithako ziyadingeka emzimbeni womuntu ukulwa nezifo ezithize.Yize uqukethe ne-caffeine okuthiwa ingadala ukuphaphamisa okungakwenza uqwashe nasebusuku, izinga le-caffeine kulo shokoledi alilingani nelekhofi eliphezulu kakhulu.Ngokombiko ohlanganiswe ngongoti bezokudla wabhalwa kwi-
AuthorityNutrition.Com kuthiwa lo shokoledi awunabo ubungozi bokukhuluphalisa njengezinye izinhlobo, kodwa ngaphambi kokuwudla kumele ubheke nesikalo sikashukela othakiwe.Akudingeki nokuthi bese uphila ngawo nsuku zonke kodwa ungadla iqhezu okungenani kanye ngesonto.",Ushokoledi ohlasela izifo ezithize
"NONTUTHUKO NGUBANEUSEPHENDUKE unina wengane enezinyanga ezinhlanu umzanyana, ngemuva kokubaleka kukanina wamshiya nengane KwaBangibizo, eMthwalume.UNkk Bongekile Sengane (45), uthi uzithola esephenduke unina wengane yingoba unina wayo kusolwa ukuthi ubalekele amaphoyisa ngenxa yecala avulelwe lona lokweba izimbuzi emsebenzini wakhe.Uthe le ngane yentombazane waqala ukuyigada inamasonto amathathu ngonyaka odlule ngoba ecelwe wunina ngenxa yokuthi yena uyasebenza.“Unina wale ngane wayazi umakhelwane wami, wacela yena ukuba amfunele umuntu ozomgadela yona. Ngavuma ukwenza umsebenzi savumelana ngo-R1 200 ngenyanga. Kusukela ngoSepthemba bengisala nengane emini bese eyilanda ntambama. Kuthe sekuhamba isikhathi wakhala ngokuthi ngeke esayilanda ntambama ngoba iyakhala kakhulu ayimjwayele. Angizange ngibe nenkinga. Ingane ibisihlala nami emini nasebusuku kusukela ngoNovemba. Unina ubefika alethe ukudla nemali yami,” kusho uNkk Sengane.Uthe inkinga iqale kulo nyaka lapho lo wesifazane engasafiki ukuzoletha ukudla kwengane.“Unina wengane ngamgcina ngoDisemba ezongilethela imali nezinto zengane, emuva kwalokho angibange ngisamthola. NgoJanuwari besilokhu sikhuluma ngocingo, ethumela nokudla kwezingane. Wakhala ngokuthi akanayo imali ngakho wangangiholela. Angizange ngibe nenkinga ngoba ngazitshela ukuthi uzobuye anginikeze imali. Kuthe sekushaya uFebhuwari kwacaca ukuthi akasabuyi nakwiselula ngingasamtholi,” kulandisa uNkk Sengane.Uthe waqala ehamba emfuna lo wesifazane lapho ahlala khona wafica kukhala ibhungezi.“Ubeqashile lapho kade ehlala khona, bathi uphume ngesamagundane noyise wengane bebalekela amaphoyisa ngoba esolwa ngokweba izimbuzi. Ngaya nasemsebenzini bafika bangitshela okufanayo. Manje ingane isele ngakumina,” kusho yena.UNkk Sengane ukhale ngokuthi ingane akazange ayishiye nesitifiketi sokuzalwa nokwenza kube nzima ukubhalisela isibonelelo sikahulumeni.“Nginekhadi lokugoma ingane kuphela ngoba bengijwayele ukuyiyisa kudokotela. Isitifiketi sayo sokuzalwa anginaso. Angikwazi ukuyibhalisela isibonelelo sikahulumeni. Angisebenzi ngakho kunzima ukuthengela ingane ukudla,” kusho uNkk Sengane.Uthe unezingane ezimbili zabafana eneminyaka engu-18 nenye eneminyaka engu-24.“Angisebenzi nomyeni wami washona. Ngidinga imali ukuze ngondle le ngane ngoba sekungeyami. Angifuni ukuhlukana nayo ngoba senginesikhathi ngiyikhulisa. Ngiyile kwabezenhlalakahle bathi angizame ukuthola unina wengane. Nasemaphoyiseni ngiyile ukuyobika udaba kodwa bangalivula icala ngoba bathe vele uyathungathwa unina wengane,” kusho uNkk Sengane.Uthe abomndeni wengane akabazi njengoba abazali bayo bebeqashile.Iphoyisa elingagunyaziwe ukukhuluma livezile ukuthi owesifazane okuthiwa unina wale ngane ufunwa amaphoyisa ngecala lokuntshontsha imfuyo.",Usephenduke umzali owashiywa nengane encane unina wayo wabaleka
"USEWUPHENDULE isikole santambama umuzi wakubo owesifazane waseNanda ongalitholanga ithuba lokuthi ayofundela ubuthisha.UNksz Nonhle Phenyane (26) wasOhlange, usephendule umuzi wakubo indawo yokubuyekeza ngomsebenzi wesikole nokufunda amakilasi engeziwe kubafundi abangakuzwanga kahle ngesikhathi besafundiswa ekilasini.UNksz Phenyane uthi iphupho lakhe bekuwufundela ubuthisha kodwa isiNgisi sakhe sasingesihle esitifiketini sika-matric okwaholela ekutheni akhale ngaphansi ngesikhathi efake isicelo sokufunda e-Unisa ngo-2014.“Kwadingeka ukuthi ngenze i-bridging course ukuze ngikwazi ukwamukelwa, ngeshwa ugogo okunguyena mzali enginaye wathi ngeke abe nayo imali yokuthi ngiyokwenza lokho, wathi okungcono angiye emakolishi ngiyobheka ukuthi akukho yini engingakuthanda okufundelwa unyaka owodwa. Ngenza njengoba ngitsheliwe ngaphuma ngingena emakolishi kodwa kwakungekho okusondelene nezemfundo engakuthola, ngagcina ngifundele ubuntatheli. Angizange ngisithole isitifiketi ngoba ugogo wehluleka ukukhokha uR13 000 wokufunda.”UNksz Phenyane uthe uke waba yintatheli kwelinye lamaphephandaba omphakathi kodwa wabuye wabona ukuthi akuwona umsebenzi awuthandayo. Bekuthi uma enezinselelo kuwona angakwazi ukubekezela wakhetha ukuyeka ukusebenza.“Odadewethu banezingane bengilokhu ngichitha isizungu ngokuthi ngizisize ngomsebenzi wesikole uma zibuya esikoleni. Kube yisikhashana ngiqalile, ngabona sekufika nezinye izingane zakomakhelwane ezingangazo nazo zifuna usizo. Manje angisagcini ngomsebenzi wesikole ezinikwa ukuba ziwenze ekhaya kodwa sengizisiza nangalokho abangakuzwanga kahle ngesikhathi befundiswa,” kusho yena.UNKSZ Nonhle Phenyane waseNanda osephenduke uthisha ofundisa amakilasi engeziwe ezinganeni zakomakhelwane kanye nomakhelwane wakhe abamsiza ngamakilasi engeziwe awafundisela ekhayaUthe njengamanje kunezingane ezingu-27 ezifika kubo zizofunda ntambama. Lezi zingane uthe zifunda uGrade R kuye kuGrade 8.Uqhube wathi abafundi bakhe ubahlukanisa ngokwamabanga abakuwo, uGrade R uwuhlalisa wodwa kanjalo namanye.Uthe okwamanje akakhokhelwa ngalokhu akwenzayo futhi akanazo nezincwadi ezanele zokufundisa. Usebenzisa udonga lwakubo namaphepha kube sengathi yibhodi.“Ukuvuleka kwaleli thuba kungifundise ukuthi yonke into yenzeka ngesizathu. Nyakenye ngibuyele e-Unisa ngafaka isicelo sokufunda sengiwulungisile * -matric wami. Ngasiza nabanye abangani bami ababili ukuthi babhalise, bathathwa mina ngasala ngoba bebebaningi kakhulu abebefake izicelo zokufundela umkhakha wezemfundo. Bengihlale ngikhala ngingazi ukuthi ngingenzenjani, ekugcineni kuvuleke ithuba engingakaze ngilicabange. Ngifuna ukuthola indawo ekahle ngithole nezinsizakufundisa eziyizo.”",Usenamakilasi kubo obefisa ukuba wuthisha
"UNGQONGQOSHE wezokuVakasha kuzwelonke uNkk Mmamoloko Kubayi-Ngubane unxuse abasiza izivakashi abazimele nabenza amatoho ukuthi bafake izicelo zoxhaso ngokushesha ukuze bahlomule kuR30 million obekelwe ukubalekelela kulesi sikhathi seCovid-19.UNkk Kubayi-Ngubane uthe ubeke le mali emuva kokuthola izikhalo kubasizi bezivakashi bekhala ngobunzima besimo abaphila ngaphansi kwaso ngoba abaningi abaqashiwe yizinkampani kodwa bathola amatoho njalo uma kunezivakashi ezindaweni ezihlukene.Abasizi bezivakashi bazolekelelwa ngoxhaso yilabo abhalisiwe ngaphansi kweTourism Act. Kuzoba yilabo abangaqashiwe ngokugcwele yizinkampani abazimele nabangenazo izinkampani zabo. Uthe lolu xhaso kuzoba ngolwezinyanga ezintathu, imininingwane itholakala ku-www.tourism.gov.zaUveze nokuthi bamatasa ngezingxoxo zokuthi izindawo zokudlela zivumele abantu ukuthi bahlale phansi ngoba okwamanje zizodiliva ukudla, ezinye ziyabavumela abantu ukuthi bazokulanda.Ngaphansi kokuvulwa kwezwe ngokwesigaba sesithathu iziqiwi ezizimele zivumelekile ukuvula, kanti abasiza izivakashi, abahlela ezokuvasha nabasebenza emahhovisi ezokuvakasha, bavumelekile ukusebenza.Izindawo zokulala okubalwa namahhotela zizovunyelwa ukwamukela abahamba ngomsebenzi hhayi abangcebelekayo.Ukungcebeleka akukavumeleki okwamanje kanjalo nokugembula ema-casino nokuhlangana kwabantu abahambela ingqungquthela.Khonamanjalo uNgqongqoshe wezokuThutha kuzwelonke uMnuz Fikile Mbalula, uthe ezokuthutha sezivunyelwe ukusebenza nalezo eziya kwezinye izifundazwe.Uthe amatekisi kumele alayishe * -70% wabantu abafake izifonyo, amabhasi azogibeza * -50% kanjalo namatekisi azimele ngoba akufanele abantu bacinane.Ezokuthutha ezihamba amabanga amade kufanele zithwale abaya emngcwabeni, ababuyela lapho behlala khona akade besuke ngenxa yeCovid-19, ababuyela esikoleni nasemsebenzini nalabo akade beyokwelashwa.Izikole ezifundisa ukushayela nazo zivunyelwe ukusebenza.Izitimela ezizosebenza ezakwaMetrorail ngoJulayi 1, iGautrain isiqalile ukusebenza. Izitimela zakwaPrasa zisazopaka. Amabhanoyi azosebenza uMbalula uthe kufanele kuqiniswe kwezenhlanzeko.",Kunesibonelelo sabasiza izivakashi
"UKUFA sekuphinde kwagadla emndenini wakwaKhwela kulandela ukushona kwezilamani engozini yemoto eyenzeke kuN3.Kwenzeka lokhu nje kuke kwadutshulwa kwabulawa izelamani kuwo lo mndeni, kwalandela uyise obengumculi wodumo lombhaqanga, uSandile Khwela naye owashona ngokudutshulwa.Umndeni wakwaKhwela usuhlalele ovalweni lokuthi ingabe ubani ozolandela.Lo mndeni womgwedli osezakhele igama kwiDusi Canoe Marathon, uSbonelo Khwela, uthi lokhu kugadla kulandelana kokufa, sebenemibuzo eminingi engaphenduleki njengomndeni.Lezi zelamani ezidlule emhlabeni kuleli sonto, engozini eyenzeke kuN3, ngoNksz Nomcebo Khwela (23) nomfowabo uThabiso Khwela (20).Ngokusho kwabezimo eziphuthumayo, iveni abebeyigibele ishayise izinsimbi ezivimba umgwaqo uHighway, ngakuN3.Okhulumela umndeni, uMnuz Busani Khwela, uthe abasazi ukuthi bathatheni bahlanganise nani ukuze kunqandwe lokhu kufa njengoba izidumbu zilokhu zelakanyana kulo mndeni.Ngaphandle kwalaba abadutshuliwe nabashone engozini yemoto, uKhwela uveze nokuthi kukhona nomunye umfowabo ogule kancane naye washona kuwona lo nyaka.“Asazi ukuthi kumele senzenjani ngoba sesingena siyaphuma nabakwabonayo kodwa akekho oshoyo ukuthi inkinga ikuphi.“Sesikhathele ukungcwaba kulo mndeni.”Uthe kwenzeka lesi sifo nje kugqigqwa ezibhedlela kuyobhekwa abasanda kugingqika nemoto, okungumfowabo omunye nomakoti wakhe.Esephetha uKhwela uthe bazofihlwa emathuneni asekhaya eNtshangwe esigodini saseMngeni kusasa ngemuva kwenkonzo ezokuba sekhaya ngo-9 ekuseni.",Udidekile umndeni ngokushonelwa kulandelana
UMGOMO wobhubhane lweCovid 19 kulindeleke ufike eNingizimu Afrika ngoMsombuluko ukuvikela izisebenzi ezenza imsebenzi eyahlukene nebalulekile. Onogada abatholakala esangweni ezibhedlela kanjalo nasemtholampilo kuthiwa ngeke basale ngaphandle nabo bazoba ngabokuqala ukugomela iCovid 19.Lokhu kuvezwe nguNgqongqoshe wezeMpilo kuleli uDkt Zweli Mkhize ngesikhathi echaza kabanzi ohlelweni lwezindaba kuKhozi FM namhlanje. UDkt Mkhize uthe kungaba yiphutha ukuthi kugonywe odokotela nabahlengikazi kuphela ekubeni baningi abasebenzi bezempilo. Onogada nabantu abahlanza izibhedlela nemtholampilo nabo baphezulu ohlwini oluzogonywa kuqalaUDkt Mkhize uthe uma umuntu engena egula umuntu wokuqala afikela kuyena esangweni ngunogada ngakho nabo kuzoqinisekiswa ukuthi bayavikelwa njengabo bonke abasebenzi bezempilo. Mayelana nokunye okuphathelene nalo mgomo uthe kuningi okusazokwenziwa ucubungulisiswe uma ufika ngaphambi kokuthi usetshenziswe. Lokhu uthe kwenzelwa izinto eziningi ukuthola ukuthi ngabe akunamaphutha yini futhi yonke imigomo ifike ivaliwe isesimweni esifanele ukusetshenziswa.Izakhamizi zaseNingizimu Afrika kuthiwe zizohlinzekwa mahhala ngalo mgomo ukuqinisekisa ukuthi bonke abantu bayasizakala. Lezi ezisebenzisa i-medical aid kuzothathwa kuyona imali yokuyikhokhela ukuhlangabeza izindleko zalo mgomo ukuze kusizakale bonke abantu. ,Kuzoqalwa ngonogada esangweni ukugomela iCovid
"USIHLALO we-ANC, uMnuz Gwede Mantashe, usephonsele inselelo inhlangano ebusayo eZimbabwe, iZanu-PF ukuthi ikhiphe izimfihlo esabise ngokuzidalula mayelana nohambo lwe-ANC lwaseZimbabwe.Uhambo lwabaholi be-ANC lwangonyaka owedlule lapho yayiyohlangana khona nobuholi be-Zanu-PF lwasusa umsindo ngesikhathi kuvela ukuthi leli thimba lwahamba mahhala ngendiza yombutho wezokuvikela eyayihambise uNgqongqoshe wezokuVikela uNkk Nosiviwe Mapisa-Nqakula, owayeye kuleliya lizwe ngokomsebenzi kahulumeni.UNkk Mapisa-Nqakula wahlawuliswa umholo wezinyanga ezintathu mayelana nalesi sigameko.Muva nje, iZanu-PF isisabise ngokubhobosa ithumba mayelana nalolu hambo.Kepha uMantashe uthe akazi ukuthi iyiphi le mfihlo iZanu-PF ethi izoyidedela kepha wathi le nhlangano kuzofanele iyeke ukusabisa, ivele iyidedele leyo mfihlo.“Asikwazi ukuba nomakhelwane ohlezi njalo esisabisa. Ubudlelwano bethu neZimbabwe ( Zanu-PF) buhlezi bunezinsongo nokwesabisana. Ayingiphathi kahle le nto.“Uma kuwukuthi iZanu-PF ifuna ukugeqa amagula mayelana nomhlangano wethu, abakwenze lokho. Ngiyafisa ukwazi ukuthi yiziphi lezo mfihlo abafuna ukuziveza,” kusho uMantashe.UMantashe ubekhuluma kwiNewzroom Afrika izolo.",UMantashe uthi iZanu-PF ayiyeke ukubasabisa
"SITHEMBISO MKHIZEUMGADLI waseZambia, uChitiya Mususu, osanda kusayina kwiTS Galaxy, ufisa ukuvula ngeKaizer Chiefs emkhankasweni wokushayela iqembu lakhe elisha amagoli.I-TS Galaxy neKaizer Chiefs kuzotholana phezulu koweDStv Premiership namuhla eFNB Stadium ngo-7.30 ebusuku.UMususu, obedlala kwiZanaco yangakubo, uthe ukholelwa ekutheni ukushaya igoli kudlalwa neChiefs, emdlalweni wakhe wokuqala,  kungamnika amandla okuhamba ezinyathelweni zabagadli bangakubo abafika kuleli bawushubisa umbango wamagoli.Kubagadli baseZambia obenze kahle kuleli, lihamba phambili igama likaCollins “Ntofontofo” Mbesuma owadla ubhedu eqhulula amagoli awu-25 kwiChiefs, wakuphinda lokho esedlala kwiMpumalanga Black Aces evelela ngamagoli awu-14.Kukhona noDennis “Chesa Mpama” Lotha owabavulela indlela ngalesi sicoco  esadlala kwi-Orlado Pirates ngo-1999/20, Christopher Katongo owasiwina esekwiJomo Cosmos, James Chamanga owayekwiMoroka Swallows noMwape Musonda okuvalwe ngaye ngo-2018/19 edlala kwiBlack Leopards.“Ukushaya igoli emdlalweni wami wokuqala ngidlala neqembu elihlonishwa njengeChiefs kuzonginika ukuzethemba. Isifiso sami wukuqhubeka nokwengeza lapho kugcine khona abadlali bangasekhaya. Esengikuthandazela wukunikwa wumqeqeshi ithuba lokuziveza.”Uthe ufunzelelwa nawukuthi ngesikhathi iGalaxy isadlala kwiGladAfrica Championship yashaya iChiefs kowamanqamu eNedbank Cup.Yena ufike kumaRockets emasontweni amathathu edlule. Ubebanjwe yizincwadi zokusebenza kuleli, asezitholile.“Ngiyazi kuningi okulindeleke kimina kwazise kwiZanaco bengenza kahle. Nokho kangizimisele ukuzicindeza.“Ngizoqala ngokuzijwayeza isimo seligi yalapha, emuva kwalokho isimo sizozichaza sona. Okuseqhulwini wukusiza iGalaxy ekufezeni amaphupho ayo”.UMususu uthe ukholwa wukuthi ukudlala kwiDStv Premiership kuzomcabela indlela ebheke e-Europe. Isifiso sakhe esikhulu wukudlala kwi-Uefa Champions League.IGalaxy iya koweChiefs ingawazi umpetshisi. Kodlule ishaye AmaZulu ngo-1-0, kowokuqala yadlala ngokulingana neTshakhuma FC.IChiefs isenemivimbo yenduku ka-3-0 euithole kwi-Orlando Pirates kowandulela owamanqamu eMTN 8. Kwiligi igcine ishaye iChippa United ngo-1-0. ",UMususu ubona ezovuka ngegoli kwiChiefs
"KUME yonke into enkabeni yedolobha eThekwini ngoMsombuluko kudutshulwa kubalawa abathathu kwalimala abanye abahlanu ngesikhathi kusuka ingxabano phakathi kwabangani kwelinye lamafulethi emgwaqeni uDr Yasuf Dadoo Avenue.  Owesithupha kuthiwa uphume enganamyocu ebaleka ngesikhathi kwenzeka lesi sehlo esenzeke eflethini iTeesav Flates.Abazizwele kuqhuma isibhamu abangomakhelwane bathi kube nengxabao phakathi kwephoyisa nabangani balo, noma bengawazwanga umsuka wengxabano.Ongumakhelwane othe unguBuhle, uthe ubelele endlini yakhe ngesikhathi evuswa umsindo wokuqhuma kwesibhamu.“Bekuxokozela ngesikhathi ngivuka, abantu bebeshaya iminyango bengqongqoza. Lento yenzeke kwi-floor yokuqala, mina ngikweyesibili kodwa bengizwa yonke into. Angazi bangaki abantu abebethinteka (ngesikhathi kuxatshanwa) kodwa baningi abebekhuluma,” usho kanje.Okhulumela amaphoyisa omkhandlu weTheku uSenior Superintendent Parboo Sewpersad ukuqinisekisile ukuthi omunye wabantu abebekhona endlini uyiphoyis lomkhandlu.Uthe okwamanje ngeke aqinisekise ukuthi ngubani umsolwa kulesi sehlakalo.“Amaphoyisa abizelwe esigamekweni sokudubula endlini ebinabantu abawu-9. Kufe abathathu., kwalimala abahlanu oyedwa akalimalanga. Asina” kusho uSerpersad. Uthe uphenyo lusaqhubeka.Okhulumela amaphoyisa KwaZulu-Natal uColonel Thulani Zwane uthe amaphoyisa athole isibhamu esisodwa endaweni yesehlo.",Kufe abathathu kuxabana abangani eflethini eThekwini
"UNGOTI wezemfundo owaziwayo ngokugxeka uhulumeni angahlonizi ngokuhluleka ukufukula imfundo yakuleli uSolwazi Jonathan Jansen uthi uma uhulumeni ungase ugxile kakhulu emazingeni aphansi ezemfundo ngeke ibe khona inkinga yezinkumbi zabafundi abashiya phakathi ukufunda bengafinyelelanga kwa-matric.UJansen ozinze eNyuvesi yaseStellenbosch oke waba ngumphathi weNyuvesi yaseFree State, ukhwele wadilika kuhulumeni ngokuthi akayikhathalele imfundo ngoba izingane zosopolitiki zifunda ezikoleni ezingcono.“Ukuze uhulumeni alungise inkinga yezemfundo kuleli, kumele kugxilwe emazingeni aphansi ikakhulu ezinkulisa (Grade R). Akungagxilwa emazingeni aphezulu ikakhulu emanyuvesi,” kusho uJansen ekhuluma engqungqutheleni yenyunyana yothisha iNaptosa eThekwini ngoLwesihlanu.Uthe izinto zimapeketwane kwezemfundo yingakho abafundi abawuhhafu wesigidi bengafinyeleli kwa-matric beshiya phakathi izifundo.Usho lokhu nje izinyunyana zothisha zihlale zikhala ngokuthi kumele kuqiniswe emazingeni aphansi ikakhulu uGrade R njengoba othisha bakhona bengaqashiwe ngokugcwele. Imfundo ethathwa njengebalulekile iqala kwaGrade 1.Uthe kukhulu ukwehlukana kwezemfundo njengoba izingane zabacebile zithola engcono.Unxuse othisha ukuthi bangalindeli uhulumeni ukuthi afukule imfundo kodwa babhukule bazenzele.“Ningalindeli uhulumeni ngoba ayikho into azoyenza ngoba izingane zongqongqoshe zifunda ezikoleni ezikahle. Sukumani nenzele izingane zabahlwempu ezidonsa kanzima.”Ukhale kakhulu ngenye yezinyunyana angayidalulanga ukuthi uma iteleka ayifuni kuvalwe izikole zabamhlophe ngoba yilapho kufunda khona izingane zamalungu ayo.Uthe ucwaningo luyaveza ukuthi umfundi ofunde esikoleni esinayo yonke into, noma lezo ezazaziwa njengazabamhlophe kuba negebe uma umqhathanisa nalabo abafunde ezikoleni zabamnyama wathi leli gebe alibe lisavaleka kuze kuphele iminyaka engu-12 yokufunda.Ugqugquzele ukuthi kufundelwe abafundi nezingane izincwadi wancoma nothisha bokufika ukuthi bayawazi umsebenzi wabo.UMnuz Basil Manuel, isikhulu seNaptosa sikhale kakhulu ngokuthi kunenkinga kwiMaths njengoba abafundi beyifeyila.Uthe izinga lokuphasa lesi sifundo liphansi wathi noma bedlulela kwamanye amabanga aphezulu isimo siba sibi kakhulu.UNksz Thirona Moodley, isikhulu sale nyunyana kulesi sifundazwe, uxwayise othisha ukuthi bangabacwasi abafundi noma bafake imizwa yabo uma befundisa.Ukhulume ngesehlakalo sikathisha osulile waseWestville Girls High, osolwa ngokubiza abafundi abamnyama ngegama lokubacwasa eliqala ngo-K.",Ungoti ugxeka uhulumeni ngemfundo engagculisi
"INHLOKO yabaqeqeshi kwiNigeria, uGernot Rohr ikholwa ukuthi iBafana Bafana iyona iqembu eselibhekwe ukuba lidle isicoco se-Afcon eqhubeka e-Egypt. Ngabe uqinisile noma uyabhuqa? UPotshoza ukholwa ukuthi uzama indlela yokusulela ingcindezi ngakwi-Bafana njengoba la maqembu ezodududulana namuhla eCairo.URohr uthi ukusho lokhu ngoba ukushaya i-Egypt isingethe futhi ibophele lonke ubisi lwabadlali ongabacabanga kukwenza uthwalwe ngeqoma ukuthi uzoshaya wonke amaqembu azobekwa phambi kwakho. IBafana inyakazise i-Afrika ikhipha i-Egypt phambi kwabalandeli abangu-80 000.Lo mqeqeshi uthi baya kwiBafana ngenkulu inhlonipho. “Akekho ongayibukanga iBafana yenza okungalindelekile. Siyayazi le nto ebesiyibuka ngoba iBafana besinayo eqoqweni elilodwa kweyokuhlungela yona le Afcon. Indlela umphumela otholwe iBafana kwi-Egypt okukhuphula ngayo ukuzethemba, abantu abazothwala kanzima ithina. Sebengahamba baze basidle lesi sicoco ngoba bayazi ukuthi bangashaya noma ubani kwi-Afcon ngenxa yomphumela abawuthole kwi-Egypt.”Eqhuba le nkulumo uRohr uthe: “Bekuyifanele futhi ukunqoba kwi-Egypt iBafana ngoba ibingcono. Uma ukhipha abantu abathwelwe ngeqoma ukudla isicoco , kuphenduka kube uwena obekwa lowo mqhele. Sidlale kahle nathi sinqoba kwiCameroon. Lokhu kusikhuphulele okwethu ukuzethemba ngakho-ke angingabazi ukuthi lo mdlalo uzoshuba. Okwenza sibe nethuba wukuthi siyiqembu elibumbene ngaphezulu kwezithenjwa ezintsha iBafana. Kuyangijabulisa nokuthi sishaye amagoli emaqenjini abengadedeli lutho. Konke kodwa kubuyela ekutheni iBafana iyona esithishwe ukuthi idle lesi sicoco,” kusho uRohr.",Ngabe uqinisile noma uyabhuqa umqeqeshi weNigeria?
"UNGQONGQOSHE wezokuThutha, ukuPhepha nokuXhumanisa uMphakathi KwaZulu-Natal, uMnuz Bheki Ntuli, uthe amaphoyisa awangafi ephethe izibhamu uma ehlaselwa yizigebenu njengoba sekuqale isikhathi samaholidi okuphela konyaka.Ukusho lokhu ePeople’s Park eThekwini izolo, ethula ngokusemthethweni umkhankaso wokulwa nobugebengu emiphakathini nowezokuphepha emgwaqweni.UNtuli uthe iphoyisa alisikhiphe isibhamu lizivikele.“Uma umuntu eseze wasikhipha yena kuqala isibhamu, uma kunethuba lokuhlehlela emuva hlehla kodwa uma ubona ukuthi ufuna ukusikhipha ekubeni wena njengephoyisa uqeqeshiwe, sikhiphe uzivikele,” kusho uNtuli.Izolo ngo-3 entathakusa amaphoyisa agasele emahostela, emarenki nalapho kuhlala khona abantu abangaqondakali enkabeni yedolobha iTheku, afike abopha abantu abangu-211.Iningi labo belivele lifunwa ngamaphoyisa ngamacala ahlukene obugebengu.Kubantu ababoshiwe kukhona abangu-12 ababoshelwe ukubulala, oyedwa kwelokuzama ukubulala, abangu-68 ngecala lokushaya ngenhloso yokulimaza, bayisishiyagalolunye ababoshelwe ukuphanga, bathathu ababoshelwe amacala odlame lwasemndenini, bangu-10 kwelokucekela phansi impahla, abangu-18 ababoshelwe ukushayela bephuze utshwala.Kuboshwe nabayisishiyagalolunye ngokweba, abangu-22 ngecala lokusebenzisa izidakamizwa. Kushaqwe izibhamu ezinhlanu erenki yamatekisi ngakuWarwick Avenue eThekwini ngesikhathi amaphoyisa egasele ezosesha.UNtuli uthe akumphathi kahle ukuvulwa kuphinde kuvalwe amacala athe kwenziwa ngabesifazane abasuke bevikela abantu abathandana nabo ababahlukumezayo.“Lo mkhuba umosha isikhathi nezinsiza. Siyazi kuzokwanda nokubikwa kwamacala alolu hlobo, okuzothi ekuqaleni konyaka ozayo ubone abantu sebezohoxisa amacala bevikela abantu ababahlukumezayo. Akunamuntu wesifazane okumele enziwe into yokushaywa. Ukwanda kwezigameko zokubulawa kwabantu nokudlwengula eNanda sizobhekana nakho,” kusho uNtuli.UKhomishana wamaphoyisa KwaZulu-Natal, uLt General Khombinkosi Jula, uthe lesi yisikhathi sonyaka esinezinselelo emaphoyiseni ngenxa yokwanda kwezigameko zobugebengu.Uthe angu-24 000 amaphoyisa abawakhiphe ukuba azoqinisa ezokuphepha emiphakathini nasemigwaqweni esifundazweni.“Zizonyuka izigameko zobugebengu, yingakho kumele sinyuse izinga lethu lokubopha. Sizokwandisa isibalo samaphoyisa emabhishi, kwinxanxathela yezitolo nasezindaweni eziyimijondolo. Sinxenxa abantu ukuthi basinike ulwazi ngezigilamkhuba emiphakathini,” kusho uJula.Uthe ubugebengu benzeka kakhulu ebusuku nangezimpelasonto ngenxa yokusetshenziswa ngokweqile kwezidakamizwa notshwala. UJula uthe bazobhukula bathole izinkabi eseziqede abantu embonini yamatekisi kanjalo nakumaqembu emigulukudu ezindaweni ezifana neWentworth neSydenham.",Asemi ngomumo amaphoyisa ukulwa nobugebengu
"UHLOSE ukushaya izinyoni ezimbili ngetshe elilodwa umdlali waseThekwini weTS Galaxy, uSinethemba “Snebenebe” Ngidi ozobhekana neqembu lasendaweni adabuka kuyona, Lamontville Golden Arrows kowandulela owamanqamu weNedabank Cup ngoMgqibelo, eSugar Ray Xulu Stadium, eClermont.UNgidi, okhule ezinkulisa zeSuperSport United waze wayozama inhlanhla kwiTottenham Hotspur yase-England, usemabhukwini aleli qembu laseMpumalanga eliqeqeshwa uDan Malesela. IGalaxy esendaweni emaphakathi kwi-log yeNational First Division (NFD), ineminyaka emine yasungulwa yi-agent yabadlali, uTim Sukazi.Kusukela kufike uMalesela eqenjini uNgidi ubonakala edlondlobala ngenxa yokwethenjwa yilo mqeqeshi odume ngokudlalisa ibhola elinenkosi phakathi futhi elidla utshani.Lo mdlalo umqoka futhi unzima ngezindlela eziningi kuNgidi ozobe edlala phambi kwabazali bakhe nalo lonke uzalo, okuhlanganisa oninalume nabangani bakhe. Uthe kuzoba nzima kuyena kodwa unalo iqhinga lokuzethula umthwalo.“Kulula okwami kulo mdlalo. Asikho isidingo sokuvumela isimo engibhekene naso ukuthi singibuse umqondo kepha kumele ngenze konke okulula futhi ngihlale kulokhu okufunwa umqeqeshi. Ngibona ithuba lokukhumbuza ngisho nabaqeqeshi esengike ngasebenza nabo phambilini ukuthi ngisekhona ebholeni. Lo mdlalo ukwithelevishini ngakho-ke angazi ukuthi ubani ozobe ebuka. Kodwa enhliziyweni yami nginakho ukuthi kukhona okuhle okubhekene nami okuzokwenzeka ngenxa yalo mdlalo. Kusemqoka nokho ukuthi ngibeke iGalaxy phambili bese izimfuno zami zilandela ngemuva,”usho kanje uNgidi ekhuluma neSolezwe.Mayelana nomdlalo, uNgidi uthe balindele ukuthi kube nzima ngoba i-Arrows isiqeqeshwa uSteve “Mphathi” Komphela odume ngokudlalisa ibhola elihle.“Ngenhlanhla enkulu angikaze ngisabe muntu enkundleni, ngakho nakulo mdlalo ngiya ngokukholwa ukuthi sizodlulela esigabeni esilandelayo. Asikawubheki lo mdlalo (weNedbank) kangako ngoba kusafanele sidlule kwiRoyal Eagles (ebashaye ngo 1-0 kwiNFD). Unethemba nomqeqeshi wethu ukuthi singadlula kwi-Arrows kodwa sizoyihlelela kahle uma sesiqede nge-Eagles.”Mayelana nokubhekana nabangani phambi komndeni nakuwona okukhona abalandeli baBafana Bes’thende, uNgidi uthe ukwehlisa umoya kuphela okuzomsiza.“Angikungabazi ukuthi umdlalo uzoba mnandi ngoba kwi-Arrows kukhona nabangani bami njengoSanele (Mathenjwa). Lokhu kwenza ngithole izingcingo eziningi bengibuza ngalo mdlalo.”Khonamanjalo iPSL ibeke icala iBloemfontein Celtic lokuhluleka ukuhlela ezokuphepha okuholele ekutheni ungaqhubeki umdlalo wayo neCape Town City ngeSonto. Umdlalo umiswe kungu 0-0 ngoba abalandeli sebengena enkundleni. Izovela ngo-Ephreli 25 ekomitini eliqondisa ubugwegwe.",Angase abe yinkinga kwi-Arrows uNgidi
"UFAKAZI owabona abantu bebulawa ehostela laseMlaza iGlebelands, uthi wayesaba ukubikela amaphoyisa ngokwenzeka.Lokhu kuvezwe ngufakazi woMbuso, igama lakhe eligodliwe njengoba engaphansi kohlelo lokuvikela ofakazi.NgoMsombuluko ufakazi oneminyaka engu-34 utshele inkantolo ukuthi kwabulawa abantu abathathu ngokuhlukana ebuka kodwa akazange awatshele amaphoyisa ngenxa yokwesaba.Ufakazi obephonswa imibuzo ngumshushisi kuleli cala u-Advocate Dorian Paver, uthe abasolwa uyabazi ngoba bebehlala ndawonye ehostela.Bayisishiyagalombili ababekwe icala okunguSergeant Bhekukwazi Louis Mdweshu, uMnuz Khayelihle Mbuthuma, Vukani Manenze Mcobothi, Wonderboy Eugene Hlophe, Ncomekile Matlale Ntshangase, Mbuyiselwa Mkhize, Mondli Thalente Mthethwa noBongani Mbhele.Ufakazi uthe kusuka ngo-2008 ubehlala ehostela ngoba efuna amatoho.Uthe ngo-2015 kwabulawa umuntu ayehlala naye endlini, iphephandaba elingeke lilidalule igama lakhe ukuvikela ufakazi.Uthe wayebuya emsebenzi wayophuza nabanye kwenye indlu ngesikhathi ebona abasolwa belandela umufi.“KwakunguBonga Hlophe (ongasekho), Vukani Mcobothi, uMroza (Khayelihle Mbuthuma), uWonder (Wonderboy Hlophe), noMbanjwa (okungacacanga ukuthi ngubani). Bamlandela, sezwa sekudutshulwa. Kwaba umzuzwana uMroza wafika esethi umufi useshayiwe. Ngagijima ngiya lapho kodwa wayeseshonile. Ngangazi ukuthi obani abambulele. Sekufika amaphoyisa ngawatshela ukuthi umufi ngiyamazi,” kusho ufakazi.U-Advocate Paver ubuze ukuthi kungani engawatshelanga amaphoyisa ukuthi ababulali ubabonile.“Uma ukhuluma namaphoyisa kwakuthiwa uyimpimpi, uma uyimpimpi impilo yakho yayiba sengozini. Nami angiwatshelanga amaphoyisa ngengakubona ngoba ngangisaba,” kusho ufakazi.Uphinde wathi wabona kubulawa ababili ngoMashi 26, 2016 ehostela.Uthe wayemi kuveranda ngasendlini yakhe ngesikhathi ebona ababulali behlasela.“Ngalunguza ngabona uMahliphiza (Ntshangase), Thalente (Mthethwa), Gadafi noNgcobo (okungacacanga ukuthi bangobani) beyodubula laba ababili. Ngagijima ngayongena endlini. Emva kwesikhathi saphuma endlini safica ababili bedubulekile, omunye wayeseshonile omunye ebanjwe wumfowabo opha kakhulu,” kusho ufakazi.Uthe noma sekufike amaphoyisa akazange athi vu ngakubona.Uqhube wathi waze waqala ukukhuluma ngalokhu akubona esethintwe ngamaphoyisa acela abhalise isitatimende ngakubona.“Ngashayelwa ucingo amaphoyisa sengazibuyelela ekhaya athi asizobhala izitatimende ngokwenzeka. Yilapho-ke engaqala khona ukukhuluma,” kusho ufakazi.Kulindeleke ukuba namhlanje ummeli wabasolwa aphonse ufakazi ngemibuzo kulokhu afakaze ngakho.",Wayesaba ukubizwa ngempimpi ufakazi ecaleni laseGlebe
"UKHALA ngesihluku samaphoyisa owesifazane waKwaMakhutha, othi ushaywe kanzima ngamaphoyisa ethi unezibhamu. UNkk Vinolia Mkhize (33) ufuna ubulungiswa njengoba ethi amaphoyisa abebalelwa ku-11 aze athatha imali nokhiye wemoto yakhe emuva kokumhlukumeza ngeSonto elidlule ngoLwesithathu.“Amaphoyisa angene esesikhomba ngesibhamu, ethi afuna isibhamu sami. Emva kwalokho athatha umfana wami ona-15 amguqisa phansi amshaya ngezimpama ethi wuyena ubaba womuzi,” kusho uNkk Mkhize.Uthe uma ebuza ukuthi bayishayelani ingane yakhe, bathi isazokhuluma.Uqhube wathi bathathe uplastiki omnyama bamvala ngawo ebusweni wangakwazi ukuphefumula, bamkhahlela bamshaya ebusweni, waze wazichamela, bethi akasho ukuthi siphi isibhamu.“Konke lokhu kwenzeka nje kukhona ingane yami encane eneminyaka emine iyabuka, iyakhala. Kuthe kusuka lapho base bethatha imali ewuR3 700 yokukhokhela umntwana esikoleni. Bathatha izikhiye zemoto iHyundai i20 bahamba nazo, bathatha o-5kg bensipho yokuwasha abathathu, izipho zami zomshado notshwala obabusale ngomshado owawungo-Okthoba,” kusho uNkk Mkhize.Uthe bathathe utshwala ngoba bethi uyabudayisa, bavula nogologo bawuphuzela endlini, obunye bahamba nabo.“Amaphoyisa kawagcinanga ngokungihlukumeza nokungehlisa isithunzi phambi kwezingane zami kodwa aphinde abulala nempahla yami, okubalwa ama-wardrobe, umabonakude ne-decoder yeDSTV.”Okumshaqise kakhulu uNkk Mkhize wukuthi kade kukhona namaphoyisa esifazane athi awatshengisanga zwelo noma esezikhalela ecela amanzi kuwona.Uqhube wathi amaphoyisa athe ayambopha akaphathe uR500 webheyili aye esiteshini saseManzimtoti. Uthe uma efika esiteshini amaphoyisa akabange esaziveza izinto azithathile futhi akazange aboshwe kodwa unikwe iphepha kwathiwa akabuye ngakusasa.Okhulumela amaphoyisa KwaZulu-Natal, uColonel Thembeka Mbele, uthe icala lokushaya nokucekela phansi impahla livulelwe amaphoyisa esiteshini samaphoyisa Isiphingo. Uthe lizodluliselwa emaphoyiseni aseManzimtoti okuyiwo azonquma ukuthi liyadluliselwa yini ophikweni oluphenya amaphoyisa, i-Ipid.",Owesifazane ushaywe amaphoyisa (11) emfuna isibhamu
"IZIMANGA ezigilwe yiManchester City kwiPremier League ngesizini ka-2017/2018 akubuzwa ukuthi zenze abaqeqeshi, bavusa izinhlonzi bashaya indesheni kubaqashi babo ukuba baqaqe ama-akhawunti asemabhange bagcwale izinkalo, basike abadlali abazoshubisela ngabo uPep Guardiola ngo-2018/2019.UGuardiola uqophe umlando eba ngumqeqeshi wokuqala ukuqeda iligi yase-England ngamaphuzu angu-100.Yize kubonakala ukuthi amaqembu amaningi asalinde kudlule i-2018 Fifa World Cup ukuze agxile ekusayiniseni abadlali, kodwa izimbangi zeCity seziqalile ukuqinisa izikwati.Kulezi zimbangi kuhamba phambili iLiverpool, Arsenal neManchester United kanti iChelsea isabhekene nomchwayo wamamboza ezinhlelweni zayo zokunqamula inkontileka yomqeqeshi wayo, u-Antonio Conte, okuphele isizini esemanambana.I-Arsenal ibhekene nekusasa elingaziwa kwazise izoqala isizini yayo yokuqala eminyakeni engu-22 ngaphandle kuka-Arsen Wenger.Isikhala sikaWenger akuchithanga sikhathi ukuthi sivalwe ngo-Unai Emery waseSpain nobekwiParis Saint Germain yezilomo.Kusukela efikile * -Emery, ozakhele igama enqoba i-Uefa Europa League amahlandla amathathu neSevilla, usesayiniselwe uStephan Lichtsteiner osuka kwiJuventus, uBernd Leno evela kwiBayer Leverkusen noSokratis Papastathopoulos ethathwa kwiBorussia Dortmund.Abachithiwe kwi-Arsenal nguTakuma Asano obolekiswe kwiHannover, uSanti Cazorla osekwiVillarreal, uPer Metesacker osewagaxa emgibeni noJoel Campbell onqanyulelwe inkontileka.ILiverpool kaJurgen Klopp, nehlulwe yiReal Madrid emdlalweni wamanqamu e-Uefa Champions Leaue, isike uNaby Keita kwiRB Leipzig ngo-£54m noFabinho weMonaco ngo-£45m. Abachithiwe ngu-Emre Can okhonjwa kwiJuventus, uJon Flanagan noJordan Williams okhonjwa kwiRochdale.IManchester United kaJose Mourinho, imbangi enkulu kaGuardiola, isike uDiogo Dalot kwiPorto ngo-£19.8m noFred kwiShakhtar Donetsk ngo-£52m.Abaphumile nguMichael Carrick osewagaxa emgibeni noDean Henderson obolekiswa kwiSheffield United. Babodwa abayimatanisa noKylian Mbappe no-Antoine Griezmann baseFrance.IChelsea, efuna uMaurizio Sarri weNapoli, ayikasayinisi muntu kwazise ivele isapheka ithulula olukamqeqeshi kodwa izikhala isizivulile, ichitha iningi labadlali abangaziwa njengoMatej Delac, Wallace, Eduardo, Mitchell Beeney, Ruben Sammut, Lewis Baker noJake Clarke-Salter.ITottenham Hotspur kaMauricio Pochettinho ayikasayinisi muntu kodwa isimchithile uKeana Bennetts kanti kusabhekiwe ukuthi yiziphi izilomo zayo ezizothatha ngemuva kweWorld Cup.IMan City isasayinise, uPhilippe Sandler, ovela kwiPEC Zwolle ngo-£2.25m.Nayo ichithe abadlali abangaziwa njengoPablo Maffeo othathwe yiStuttgart, Olarenwaju Kayode oye kwiShakhtar Donetsk noYaya Toure.IBrighton & Hove Albion, emataniswa noPercy Tau, isisayinise uFlorin Andone, Leon Balogun, Joseph Tomlinson noJason Steele.NB: Olunye ulwazi lucashunwe kwi-www.mirror.co.uk",Izimbangi zeMan City seziqalile ukuzicijela isizini ka-2018/2019
"UNGQONGQOSHE wamaBhizinisi kaHulumeni, uMnuz Pravin Gordhan, uthe akukho okuphambene nomthetho akwenza ngesikhathi evumela owayeyiPhini likaKhomishana wakwaSARS, uMnuz Ivan Pillay, ukuba athathe umhlalaphansi kungafiki isikhathi sakhe.Izolo uGordhan uhambe nommeli wakhe u-Adv Tebogo Malatji emhlanganweni noMvikeli woMphakathi, u-Adv Busisiswe Mkhwebane, okade efuna uGordhan achaze ukuthi kungani avumela uPillay ukuba asheshe athathe umhlalaphansi amsayinele nempesheni.UGordhan utshele i-eNCA ukuthi u-Adv Mkhwebane udlala ngaye.“Sikhombise ngokusobala ukuthi akukho esasikufihlile ngesikhathi ngiwuNgqongqoshe weziMali. Ngangilandela umthetho futhi nokuqashwa kabusha kukaPillay kwakusemthethweni. Ngicabanga ukuthi ngingenza izinto ezingcono ngesikhathi sami kunokuthi ngizochaza le nto,” kusho uGordhan.Uthe u-Adv Mkhwebane uyadlala ngoba konke ayekwenza kucacile.“Akukho engangikufihla, konke kusemthethweni futhi sinabameli esasikhuluma nabo ngaphambi kokuthatha izinqumo. UMvikeli woMphakathi unenzondo.”UMnuz Oupa Segalwe, okhulumela ihhovisi loMvikeli woMphakathi, ukuqinisekisile ukuthi umhlangano ube khona esho nokuthi u-Adv Mkhwebane ubefuna ukuthola ukuthi uGordhan wazithatha kanjani izinqumo ezithile.“UNgqongqoshe (Gordhan) uye waziphendulela futhi wanikeza uMvikeli woMphakathi amaphepha azomsiza. Okwenze ukuthi abizelwe emahhovisi oMvikeli woMphakathi wukuthi ubengaphenduli uma ebhalelwa,” kusho uSegalwe.NgoMsombuluko uGordhan kulindeleke ukuthi ayokwenza izethulo zakhe kwikhomishini kaZondo ephenya ngokulawulwa kombuso yidlanzana.",‘Akukho okuphambene nomthetho engakwenza’
"IMINDENI engaphezu kuka-30 yaselokishini laKwaMashu ibuyele emakhaya izolo ihleka yodwa njengoba beyisiqiqinge izinjumbane zokudla ezihambisana nezifonyo nezibulalimagciwane. Lo mcimbi obubanjelwe eKwaMashu Sports Centre bewenziwe ngokubambisana yiKasi 2 Kasi ne-Operation Sukuma Sakhe. Umsunguli walo mkhankaso wokutakula imindeni ehlwempu, uMnuz Lwazi Nqetho, uthe kumjabulisile ukubona abantu befika bekhathazekile kodwa babuyele emakhaya ymlomo sewuvakashele amadlebe. ""Sibe nenhlanhla yokubakhona kobuholi bukaMasipala weTheku kulo mcimbi wokuguqula izimpilo zabantu,"" kusho uNqetho.Uthe lolu hlelo olubizwa ngeKasi 2 Kasi Social Relief Program lizosuka KwaMashu lulubhekise eHammarsdale Cash Carry ngoLwesithathu ngo-10 ekuseni bese ludlulela eShadows, KwaDabeka ngeSonto lwango-Agasti 9 ngo12 emini.UNqetho, uthe ngalesi sikhwama bahlose ukusiza imindeni edla imbuya ngothi emalokishini aseThekwini kulesi sikhathi esinzima esidalwe yisifo seCovid-19. ""ICoronavirus ihlasele umhlaba wonke futhi akekho umuntu owayezihlinzekele ngalokho, eshiya abantu bekhahlamezekile ngakwezomnotho ngenxa yokuvalwa kwezwe. Yingakho iKasi 2 Kasi ibone kunesidingo sokulekelela. Kulesi sikhathi iKasi 2 Kasi ithole ukuthi iningi labantu abadala bakuleli, imindeni ephethwe yizingane nabantu abakhubazekile  bantu izinto eziyizidingo nqangi."" Uthe baqala lolu hlelo behlose ukusiza amalokishi akuleli dolobha kuphela kodwa manje selusabalele nezwe lonke. ""Lolu hlelo luhlose ukunikela ngezijumbane zokudla emindenini ezibiza uR2000 ukuze ukudla kukwazi ukondla imindeni izinyanga ezimbili.""UNqetho uthe kulolu hlelo abakhethi mabala njengoba bengabheki ukuthi umndeni wesekela liphi iqembu lepolitiki.Uthe lesi sikhwama selokhu sethulwa ngoMeyi 15 kodwa sesitakule imindeni eminingi yaseMlaza,  Mayville,Cato Manor, KwaDabeka naseClermont. ""Asigcini ngokunikela ngokudla kuphela kodwa sinikezela nangama-sanitizer nezifonyo.""Esephetha uNqetho unxuse nabanye osomabhizinisi ukuba baphonse itshe esivivaneni ukuze lolu hlelo luqhubeke nokuyotakula eminye imindeni nakwezinye izifundazwe. ",Imindeni ehlwempu ibuyele emakhaya nezijumbane nezibulali magciwane
"ASHAQE inqwaba yezidakamizwa nemali eManzimtoti, eThekwini, amaphoyisa ophiko olulwa nokudayiswa kwezidakamizwa nezibhamu izolo.Kuboshwe nabasolwa ababili abaneminyaka engu-25 no-29 okubikwa ukuthi batholwe nezidakamizwa ezahlukene.Esitatimendeni asithunyelwe amaphoyisa kuvele ukuthi amaphoyisa abe nomkhankaso olwa nokusetshenziswa kwezidakamizwa eManzimtoti emva kokuhletshelwa ukuthi kukhona umuzi onezidakamizwa.Agasele kwancane indawo emzini othile lapho ebophe khona abasolwa kwashaqwa nezidakamizwa nemali.Kulezi zidakamizwa kukhona i-crystal meth engu-14, mandrax ne-heroin ewu-40. Kushaqwe nemali isamba sayo esingadalulwanga okusolakala ukuthi itholwe ngohwebo lwezidakamizwa.Abasolwa bekulindeleke bavele izolo eNkantolo yeMantshi eManzimtoti.Amaphoyisa acele umphakathi ukuba uwabikele ngabahweba ngezidakamizwa.",Kuboshwe 2 kwashaqwa izidakamizwa nemali
"ALAHLWE elakubo amadoda amabili abebamba inkunzi emgwaqweni Ingome KwaMashu ebanjwa esethi ayabaleka endaweni yesigameko.Lesi sigameko esithinta amadoda amabili aneminyaka ewu-23 no-30 senzeke ngoLwesine KwaMashu esigcemeni sakwaC.Kuthiwa amadoda akhombe ngezibhamu abantu ababili abebezihambela, abafuna imali namaselula. Ababanjwe inkunzi bathinte amaphoyisa ngokushesha kwachazwa nokuthi abukeka kanjani amadoda abambe inkunzi, amaphoyisa aqala uphenyo.Emuva kophenyo amaphoyisa ayalelwe emzini othile athola isibhamu esinezinhlamvu eziyisikhombisa, amaselula amahlanu, i-speaker se-blue tooth, izikhwama nemimese.Kuboshwe amadoda amabili kanti amaphoyisa athe esavula icala kwafika omunye umuntu esiteshini KwaMashu wathi ubanjwe inkunzi.Lo muntu uye wakhomba amadoda aboshiwe wathi yiwona athathe isikhwama sakhe esitholwe emadodeni abeboshiwe.Amadoda amabili aboshiwe abingelele iMantshi yeNkantolo yaseNtuzuma ngoLwesihlanu lapho etshelwe khona ukuthi anecala lokubamba inkunzi ehlomile nokutholakala nesibhamu esingekho emthethweni nezinhlamvu.Uphenyo lwamaphoyisa aKwaMashu luphinde lwathola ukuthi isibhamu esitholwe kubasolwa kwakubikiwe ukuthi sebiwa kusomabhizinisi owabanjwa inkunzi esitolo sakhe esisemgwaqeni uMalandela.Kusaphenywa ukuthi isibhamu asithinteki yini kwezinye izenzo zobugebengu.",Inhlanzi ishelwe ngamanzi kwabebebamba inkunzi
"KUHLUKANA inhloko nesixhanti phakathi kweChippa United nobengukaputeni wayo, uJames Okwuosa, okuvela ukuthi akekho ezinhlelweni zomqeqeshi uDan Malesela.Leli phephandaba lithole ukuthi iChilli Boys izama ukufinyelela esivumelwaneni sokuhlukana nalesi sitobha saseNigeria. U-Okwuosa unenkontileka neChippa ezophela ngo-2020 ayisayine ekuqaleni kwesizini ka-2017/2018 emuva kokuchithwa yi-Orlando Pirates. Ubekubadlali iPirates eshintshane ngabo neChilli Boys nyakenye okukhona kubona uMarc van Heerden, Justice Chabalala, Sello Jafta, Donald Mukondelela noNkosinathi Mthiyane. U-Okwuosa, ofike eNingizimu Afrika ngo-2012, udlale umdlalo owodwa kwiPirates ibhekene neMamelodi Sundowns. EZimnyama zithelwe ngehlazo lika 6-0 kulo mdlalo. Isikhulu seChippa, uLukhanyo Mzinzi, sikuqinisekisile ukuthi u-Okwuosa ngeke abonakale kuleli qembu kule sizini ka-2018/2019.“U-Okwuosa akekho ezinhlelweni zomqeqeshi. Siyakhuluma naye nommeli wakhe ukuze sithole isixazululo, simkhokhele njengoba esanenkontileka neqembu. Kubalulekile ukuthi le nto isheshe iphele ngoba yithina esithwala izindleko zokusuka kwakhe eNigeria uma sizoxoxa naye. ""Sesizoqeda kodwa lunzima udaba lwakhe. Uma sekuphele konke ngizokwazi ukwenaba kahle,” kusho uMzinzi.IChilli Boys ibuyise uMthiyane noThamsanqa Sangweni abathwale kanzima ukuthola ijezi kwiPirates ngaphansi kwabaqeqeshi abahlukene. UBernard Morrison noThabo Matlaba banqabile ukuya kwiChippa. UMorrison uphindele kubo eGhana washiya kukhalwa. Kuvele ukuthi uwele imingcele nemali kasihlalo weChilli Boys, uSiviwe Mpengesi abekade esemkhokhele yona yokufudukela ePort Elizabeth. IChippa izoqala isizini ka-2018/2019 ngokuvakashela iBloemfontein Celtic emdlalweni we-Absa Premiership eDr Molemela Stadium, eFree State, namuhla ngo-3 ntambama.",Kuhlukana inhloko nesixhanti kwiChippa nobengukaputeni
"UNGQONGQOSHE wezokuBusa ngokuBambisana neziNdaba zoMdabu kuzwelonke, uDkt Nkosazana Dlamini Zuma, uthi uma kwenzeka kuhlehliswa ukhetho ngenxa yeCovid-19, kuyodingeka baye ePhalamende naseNkantolo yoMthethosisekelo.Ukusho lokhu ephendula umbuzo welungu le-IFP ePhalamende, elibuze ukuthi ngabe kusezinhlelweni zikahulumeni ukuhlehlisa ukhetho njengoba izwe libhekene nesiqubu sesithathu nokuthi uma kungenjalo, zithini izinhlelo zikahulumeni.UDkt Dlamini Zuma uthe iKhomishini eyengamele ukhetho kuleli, i-IEC, ithe ikulungele ukubamba ukhetho ngo-Okthoba 27, 2021.Uthe izinhlelo zokulungiselela lolu khetho ziyaqhubeka futhi kuzolandelwa yonke imigomo ethinta iCovid-19.“Kuzolandelwa yonke imigomo ethinta iCovid-19 ukuze kungabikhona umuntu ozoba sengcupheni yokusuleleka ngegciwane. Sizolokhu siqhubekile nokuqapha isimo ngoba asazi igciwane lizodlanga kangakanani. Uma kwenzeka kuba nesidingo sokuthi kuhlehliswe ukhetho njengoba ngokomthethosisekelo libekelwe ukuthi libe ngesikhathi esithile, kuyodingeka senze izinhlelo zokuthi ziye ePhalamende kanjalo naseNkantolo yomthethosisekelo,”  kusho impendulo kaDkt Dlamini Zuma.Kwenzeka lokhu nje, kusasa i-IEC yethula ngokusemthethweni lolu khetho ukuze kugqugquzelwe abantu ukuthi baqhubeke nokubhalisela ukuvota.Khonamanjalo ijaji eselathatha umhlalaphansi, uJaji Dikgang Moseneke, okunguye obhekele uhlelo lokuhlola ukuthi ukhetho luqhubeke noma lungaqhubeki ngenxa yeCovid-19, uyaqhubeka nomsebenzi wakhe njengoba kulindeleke ukuthi abuyise umbiko kwi-IEC ngenyanga ezayo.UMoseneke ufuna ukuphawula kwezinhlaka ezehlukene mayelana nokuthi kumele lolu khetho luhlehle noma luqhubeke.Phakathi kwezinhlaka afuna kuzo ukuphawula kubalwa iminyango kahulumeni okukhona kuwo nowezempilo. Nomphakathi unikiwe ithuba kuze kube uJuni 18, ukuthi ulethe izethulo mayelana nokuthi kungani ukhetho kumele luqhubeke noma lungaqhubeki.Amanye amaqembu ezepolitiki athi kumele lolu khetho luhlehle.Abafuna ukuphawula bangathumela okubhaliwe ku: Tugela House, Floor 1, 1303 Heuwel Road, Centurion, 0157. Bangashayela ku:012 622 5574 noma bathumele i-email ku: [email protected] ",Ziyaqhubeka izinhlelo zokulungiselela ukhetho
"UMISIWE esikoleni uthisha weseManqondo Primary, eNkandla, osolwa ngokunukubeza ngokocansi abafundi besifazane bese ebavala imilomo ngoR2 noma ngoncamnce.Okhulumela uMnyango wezeMfundo KwaZulu-Natal, uMnuz Sihle Mlotshwa, ukuqinisekisile ukuthi lo thisha umisiwe ngenxa yokuganga ngezingane. “Ngingakuqinisekisa ukuthi ugcine emisiwe kulandela ukuvela kwezinsolo zokunukubeza abafundi. Umnyango usaphenya. Uzothatha izinyathelo ezifanele uma usuluphothulile.”Emasontweni adlule Isolezwe ngoMgqibelo lishicilele udaba ngalo thisha okuthiwa ufaka isandla sakhe ngaphansi kwemifaniswano yezingane zamantombazane bese ethinta isitho sangasese. Kwathiwa kwesinye isikhathi uzibamba izandla azithintise isitho sakhe sangasese esisuke sesiqumbile ebhulukweni.Abazali balezi zingane bathi izingane zibatshele ukuthi uma esegile le mikhuba, ube esezipha oR2 njengemvalamlomo. Kuthiwa ngisho nezifunda oGrade 1 ubezigila le mikhuba.“Enye wake wabhadanywa nayo eyiganga ngasezindlini zangasese,” kusho omunye umthombo osesikoleni.Usihlalo wesigungu esiphethe isikole, uMnuz Mehlonke Bhengu, wathi ubizelwe emhlanganweni ukuze kudingidwe lolu daba olugcine selubikelwe nomhloli.",Umisiwe ‘onukubeza’ odado esikoleni
"UMHOLI we-DA uMnuz Mmusi Maimane uthi ukuhluleka ukuphatha kweqembu elibusayo nemigomo ebhedayo eliyenzile yikona okwenza isimo somnotho sezwe sibe manzonzo.UMaimane ubekhuluma emuva komhlangano wezinsuku ezimbili wesigungu eGoli. Utshele abezindaba ukuthi uhulumeni obusayo uhlulekile ukudala amathuba omsebenzi nokusebenzisa kahle imigomo kwezomnotho.“Siyaqala ukuba nenzikamnotho kusukela ngo-2009 futhi unyaka wesihlanu lona sibhekene nesimo sokuhlupheka kuleli. INingizimu Afrika isiyizwe elintekenteke kunawo wonke kwezomnotho kanti amanye amazwe ase-Afrika ayasimama ngamaphesenti amathathu. Ngesikhathi amazwe afana no- Ethiopia, Rwanda, Cote d’Ivoire, neSenegal ekhula ngaphezu kuka-7%, thina sisele ku-0,7%. Konke lokhu kwenziwe ukungalawuleki kahle komnotho wethu,” kusho uMaimane.Uthe isizathu sokuhlupheka kwabantu yingenxa yokukhohlakala kwe-ANC nokubuswa kombuso yidlanzana.“Uphethroli ubiza uR16 ilitha, iVAT noshukela kwenyukile kanti bangaphezu kuka-10 million abangasebenzi,” egcizelela.Uthe lesi simo senza ukuthi abatshali bezimali bahudule izinyawo ngoba sebelahlekelwe yithemba emnothweni. Uveze ukuthi uma isimo sezwe siqhubeka bazobaleka bonke abatshali bezimali ngoba akukho okubabophezela ukuthi batshale kuleli.Ulinganise ngokuwa kweVBS Mutual Bank athe kukhumbuza abantu ngenkohlakalo edalwe yi-ANC ihlangene ne-EFF.",UMaimane uhlaba i-ANC ngesimo somnotho esintekenteke
"IMOTO: Nissan LeafSEKUPHELE izinyanga ezine iqalile ukudayisa kuleli iNissan Leaf eyakhelwe ukonga imvelo futhi ehambisana nomkhankaso wakwaNissan wokugqugquzela ukwakhiwa kwezimoto ezingayinukubezi imvelo futhi ezingakhafuli isisi esigcolisa umoya esiwuphefumulayo. Ngokwezibalo ezikhishwe abakwa Nissan emhlabeni wonke sekudayiswe ama Leaf evile ku 100 000, kanti naseNingizimu Afrika kubonakala le moto iyithola indawo yayo kancane kancaneLapha ukudayiswa kwale moto kuqale eGoli nasePitoli lapho sekufakwe khona nezindawo abashayeli bale moto abazokwazi ukuba kuzo bagcwalise ama battery njengoba ibattery yayo igcwaliswa njalo emuva kwebanga elithile.Lezi zindawo zibizwa ngama quick charge stations. Okwamanje kwa Nissan bathi le moto ikwazi ukusuka ku 0 ifinyelele ku 100km/h ngemizuzwana engu 11.5 kanti ijubane layo eliphezulu ligcina ku 144km/h. Ibattery ye Leaf kumele ihlale kwishaja amahora angu 7 ngaphambi kokuthi imoto uhambe ngayo lokho okukunika ibanga elingamakhilomitha angu 195.Amagaraji athile eGauteng adayisa iLeaf asenazo izindawo zokushaja ezingakhokhisi mali kubanikazi balezi zimoto futhiezivulwa ubusuku nemini njengamagaraji ajwayelekile ka petrol. Inani layo liyakhalisa kodwa kwa Nissan bathi izimoto ezincintisana ne Leaf zibiza R484 000 ezisebenzisa upetrol nenjini elinganayo kanti lezo ezingama hybrid zibiza R505 000.Ngaphambi kokuba iLeaf iqale ukudayiswa kuleli kwa Nissan bayethula kuhulumeni nakwaboMnyango wezeMvelo okungangokuba kukhona ezinye zezimoto ezisetshenziswa yilo mnyango ngenhloso yokugqugquzela ukongiwa kwemvelo. Amanye amagaraji azodayisa iLeaf azofakwa eThekwini naseKapa ngo 2014 kube nezindawo zokushaja.ILeaf iphuma ne service plan yeminyaka emithathu emuva kwebanga elingu 90 000km kanye ne warranty yeminyaka emithathu emuva kuka 100 000km.Iservice kumele yenziwe njalo emuva kwebanga elingu 15 000km.INANIR470 000",Iyaqala ukungenisa kancane iLeaf emakethe
"UMGADLI weBanyana Banyana uThembi Kgatlana uzifake emlandweni eshaya elihle igoli elinikeze elakuleli amaphuzu amathathu, lihlula ompetha iNigeria emdlalweni wokuqala weWomen Africa Cup of Nations (AWCON) izolo ebusuku eGold Coast eGhana.Kungokwesibili emlandweni iBanyana ihlula iNigeria. UKgatlana ube umdlali wesibili ukushaya igoli kubhekenwe namaSuper Falcons. Uthole ibhola elide eliqhamuke kuJermaine Seoposenwe, angazange alicime walikhahlela layoqabula inethi ngomzuzu ka-86.INingizimu Afrika yayikade igcine ukuhlula iNigeria emqhudelwaneni wango-2011 e-Equatorial Guinea idlula ngo 1-0 wegoli likaJanine van Wyk njengoba nayizolo ithole umphumela ofanayo.Iqembu likaDesiree Ellis lilwela ukushaya izinyoni ezimbili ngetshe elilodwa, ukuya kwiNdebe yoMhlaba nokunqoba i-AWCON. Kokubili iBanyana ayikaze ikwenze.Kodwa ayidingi ukuba ngompetha base-Afrika ukuze iye kweyoMhlaba eFrance ngonyaka ozayo. Okumele ikwenze wukuqeda umqhudelwano ibalwa namaqembu amathathu azobe ephezulu.Ngo-2014 kuhlungelwa iNdebe yoMhlaba ka-2015, iBanyana yagcina ithole indawo yesine, ashabalala kanjalo amaphupho isaholwa uVera Pauw.Izolo esiwombeni sokuqala iNigeria ibibukeka iyingozi uma iphethe ibhola yize ingazange yakhe amathuba amaningi anikeze ubunzima unozinti wakuleli, uKaylin Swart.Kuthathe imizuzu engaphezulu kuka-30 ukuthi amaSuper Falcons athole ithuba elicishe lashiya kukhala ebhentshini leNingizimu Afrika ngesikhathi isilomo sawo * -Asisat Oshoala etholana nenkanka uDesire Oparanozie. Kodwa lelo bhola laphuma phezu kwamapali.IBanyana ibe nazo izikhawu zokukhombisa ingozi uma iphethe ibhola ilibeke phansi lidle ngamaphasi. Kuqala isiwombe sesibili ikhombise ukudlala ngokuzethemba, ixina iNigeria ngasebhokisini layo.Ezika-Ellis ziqhubekile nokuhlasela kwaba yizona ezigcina ziyibonile inethi.",OweBanyana uzifake emlandweni bedla iNigeria
"USENGENE emculweni uThobile MaKhumalo Mseleku wodumo lohlelo lakuMzansi Magic, Uthando Nes'ithembu.Kulindeleke ukuthi akhiphe umucu wakhe wokuqala womculo wokholo ngenyanga ezayo.Ekhuluma neSolezwe ngeSonto uMaKhumalo ongomunye wamakhosikazi amane kaMnuz Musa Mseleku, uqinisekisile ukuthi usengumculi. “Kumanje simatasa nokuqedela leli culo. Ngisebenzisane nomunye wabaculi bowokholo odumile kodwa okwamanje angeke ngikwazi ukudalula ukuthi ngubani. Sizomemezela maduze uma sesilithula ngokusemthethweni leli culo,” kusho uMaKhumalo.Uthe ukuhlabelela into akhule eyithanda kodwa wayengakaze azitshele ukuthi angaba umculi. Uveze ukuthi nguye lo mculi owambona kweminye yemicimbi ayeyihambele wachazwa indlela ayecula ngayo.Uqhube wathi okwamanje akazi noma ukhona omunye umucu ozolandela noma i-albhamu.Uthe konke kusezandleni zabantu, kuzoya ngokuthi bawamukela kanjani umucu wakhe wokuqala.Ephawula ngokugunda kwakhe imiyeko uthe uyigunde ekuqaleni kwalo nyaka ngoba efuna ukushaywa umoya. Izinwele ezincane uthe ziyamsebenzela njengoba engumuntu ohlezi ematasa kodwa imiyeko usazobuye ayibuyisele ngokuhamba kwesikhathi.Ebuzwa ngokuncipha kwakhe uthe kuyamsebenzela ukushintsha indlela adla ngayo.“Njengoba saveza ohlelweni lwethu, siyazama ukuthi sidle ukudla okunempilo. Kwami nje sengishintshe nohlobo lokudla engiluthengayo. NoMthombeni useze wajwayela ukuthi asisadli noma yini. Isikhathi sokuya ejimini siyangishaya, ngijima endlini. Ngavele ngathenga yonke imishini yokujima engiyidingayo. Akufani khona nasejimini ngoba wenza ngendlela othanda ngayo.""UMyeni wakhe uMseleku uthe ungumuntu ophiwe emculweni, bakubone kaningi lokho njengoba ejwayele ukubaculela emcimbini yemindeni.Ukuthulwa kwalo mucu uthe bazowuqondanisa nokuthulwa kwabusha kwencwadi yabo iLife in Polygamy esizotholakala kuzo zonke izitolo zezincwadi.",Usengumculi uMaKhumalo weSithembu
"SEKUKHISHWE incwadi egunyaza ukuthi aboshwe obenguMengameli wakuleli uMnuz Jacob Zuma emva kokuhluleka ukuvela enkantolo ngoLwesibili.UZuma bekumele avele eNkantolo eNkulu yaseMgungundlovu ngecala lenkohlakalo elithinta izinsolo zokugwazelwa kwakhe yinkampani yaseFrance yezikhali, iThales, kodwa wangakwazi ngoba kubikwa ukuthi akaphilile kahle. Inkantolo ikhiphe incwadi egunyaza ukuthi aboshwe kulandela ukuthi abameli bakhe bengazange baveze incwadi esemthethweni eqinisekisa ukuthi uyagula.Ummeli kaZuma uMnuz Daniel Mantsha unikeze ijaji incwadi kadokotela wasesibhedlela samasosha, kodwa ijaji lithe alinaso isiqiniseko sokuthi lencwadi isemthethweni noma ibhalwe ngudokotela osemthethweni. Ekuseni ngoLwesibili umshushisi woMbuso u-Adv Billy Downer wazise inkantolo ukuthi bafuna kukhishwe incwadi egunyaza ukuboshwa kukaZuma. Uthe bafaka lesi sicelo ngoba uZuma akaze abanikeze ubufakazi bokuthi uyagula futhi akaze abazise ukuthi uphethwe yini le ebimqanda ukuthi avele enkantolo namhlanje. UDowner uthe baziswa kusanesikhathi ukuthi uZuma ngeke avele enkantolo, kodwa inkinga iqale sebengayitholi eminye imininingwane kubameli bakhe ngesimo sakhe sempilo. Ngesikhathi inkantolo isiguqile uDowner uchazele i-Independent Media ukuthi incwadi egunyaza ukuboshwa kukaZuma ilengisiwe, okusho ukuthi amaphoyisa ngeke ambophe njengamanje kodwa kuzolindwa kuze kushaye isikhathi sokuthi abuyele enkantolo la azoyichazela khona ukuthi kungani engavelanga ngoFebruwari 3, 2020. Uthe uma uZuma enikeza inkantolo impendulo engagculisi, angase abhekane nelinye icala. Uthe uma uZuma egula kumele ethule umbiko wesimo sempilo yakhe ovela kudokotela, ozofundwa ngasese. Icala lihlehliselwe u-Meyi 6 nonyaka. ",Inkantolo ikhiphe incwadi egunyaza ukuboshwa kukaZuma
"OKWENZEKA kwiDemocratic Alliance (DA) kumele kusijulise ngemicabango yezizathu nezinhloso zaleli qembu nokuthi lezo zinhloso zingaba namiphi imithelela kwipolitiki yaseNingizimu Afrika.Kuyishwa ukuthi sibona ukukhishwa inyumbazane kuleli qembu koMmusi Maimane, Herman Mashaba, Zwakele Mncwango, Mbali Ntuli nabanye abaholi abamnyama njengethuba lokubabuza ngokubabhuqa sithi “benithi nenzani?” Ngeshwa sisehlulekile ngukubukisisa ngeso elinzulu okuyizinhloso zaleli qembu. Ngenkathi kahulumeni wobandlululo abamhlophe bakuleli babe neqhinga nohlelo olunezinhloso, phecelezi i-agenda. Umbuzo okumele sizibuze wona manje ngothi kulawa maqembu akhona ezepolitiki, yini inhloso yawo ngabantu abamnyama? Kwehluke okwempumalanga nentshonalanga amasiko nezinkolelo zabantu abamnyama nabamhlophe nokwenza kube nzima kakhulu ukuthi lezi zinhlanga zingabona ngaso linye izinkinga ezibhekene nezwe futhi zibe nezixazululo ezifanayo. Yingakho ngibona kungaba yiphutha elikhulu ukucabanga ukuthi iDA ingaba yikhambi ekuxazululweni kwezinkinga zabantu abamnyama. Owayengumholi weDA, uMnuz Tony Leon, ukuvume esidlangalaleni ukuthi iDA isemkhankasweni wokuzivuselela emuva kokuhluleka kohlelo lokuvivinya ubuholi bosopolitiki abamnyama ekukhuliseni amandla eqembu ngaphandle kokuphambuka ezinhlosweni zayo. Phela iDA yaqalwa ukuze ibe sophondweni lokuvikela ingcebo yedlanzana labamhlophe ngokunjalo nokuvikela umnotho wosomabhizinisi.Inhloso yokubuyiswa kukaNkz Helen Zille ukuzolungisa okonakele kubukeka kukhipha leli qembu emgqigqweni wenhloso yalo. Phela nguye uNkk Zille owaphathiswa yingqungquthela yaleli qembu ngo-2007 umsebenzi wokulikhulisa ngokuheha abaholi nabalandeli abamnyama. Emuva kokuba iDA inhlanhlathiswe nguMaimane nokuphethe ngokuba ilahlekelwe ngabalandeli bayo abangumsinsi wokuzimilela okhethweni luka-2019, leli qembu seliphoqeke ukuthi likhiphe inyumbazane abaholi abamnyama ukuze liqhubeke nelaqalelwa kona. Muva nje, iDA yethule umkhankaso wayo wokhetho lohulumeni basekhaya luka-2021 nosiqubulo sawo sithi “Sekuyisikhathi soshintsho”.I-DA isemkhankasweni wokwakha amaqhinga namasu okuthatha ukubuswa kwaleli lizwe ezandleni zeqembu elibusayo. Lokho kungasho ukubuswa ngabamhlophe njengoba kwakwenzeka ngaphambi kwenkululeko. Umehluko kuyoba wukuthi uhulumeni weDA uyobe uvotelwe nanguquqaba lwabantu abamnyama asebenengekile ngamanga osopolitiki, inkohlakalo, ubugovu, ubuvila nokulwisana ngaphakathi kwendlu emnyama. Inselelo isikwi-ANC, njengomholi womphakathi nomphathi hahulumeni, ukuthi isheshise elayo uhlelo lokuzakha kabusha. Bonke abaholi namalungu athinteka ekuqhwagweni kombuso, kwinkohlakalo nakumacala anzima kufanele bashenxe ezikhundleni ngokushesha futhi bamiswe ukuba yingxenye yezinhlaka nezinhlelo zenhlangano ukuze iqhubeke nokuba yiqembu elinenhloso yokuhola, ukuthuthukisa nokuhlomulisa abantu abamnyama kwezomnotho ngobuqotho nangenkuthalo. Umsebenzi we-ANC ethenjiwe ukuqinisekisa ukuthi zonke izinhlaka zemiphakathi yaleli zwe zibumbene ukuze zifuqe inhloso yezwe ngaphandle kokubandlulula, ikakhulukazi izinhloso zomphakathi omnyama.Kusuka ngo-1912 ukusebenza kwe-ANC kwakhelwe phezu kwezimiso ezintathu. Okokuqala; i-ANC yakhelwa ukukhulula uquqaba kuhulumeni wobandlululo bese ihola uhulumeni wentando yabantu. Okwesibili; i-ANC yayisebenza ngokulawulwa yimigomo nezimiso zentando yabantu okuhlanganisa ukusebenza ngokuvulelekile, ngokuhlanganyela, ngobunye nangokwethembana nemiphakathi. Okwesithathu; i-ANC ibilokhu ingumholi womzabalazo wenkululeko yesizwe sonkana njengoba manje isisophondweni lokuphathwa kwezwe.Namanje i-ANC isamelwe yijoka lokuthi ihole umkhankaso wokufezekisa inhloso yabantu abamnyama. Uma singakubhekile ngeso lokhozi ukusebenza kweDA, inkululeko yabamnyama izulelwa ngamanqe. * UMnuz Thabani Khumalo, uwungoti kwezokuphatha nomhlaziyi wezepolitiki ozimele",I-DA ngeke ibe yikhambi lokuxazulula izinkinga zabamnyama
"UNOZINTI waMaZulu FC, uMoeneeb Josephs, ufuna ukubingelela abalandeli beqembu ngenothi eliphezulu uma sebedlala neBaroka FC emdlalweni wokuvula we-Absa Premiership ngempelasonto.USuthu luzobe ludlala phambi kwabalandeli balo eKing Zwelithini Stadium, eMlazi ngoMgqibelo ngo 8.15 ebusuku.Ngempelasonto edlule uJosephs, osuka kwiBidvest Wits, ulitholile ithuba lokuvimba ngesikhathi bedlala kwiKZN Premier’s Cup kuyona le nkundla.Wenze iphutha eliholele ekutheni iReal Kings abebedlala nayo emdlalweni wokuqala ithole igoli lokulinganisa. Kodwa ukwazile ukugeza igama lakhe evimba amaphenathi okuholele ekutheni bangene kowamanqamu alo mqhudelwano abagcine ngokuwunqoba.“Asikafiki lapho esifuna khona kodwa uma sibheka lokhu esifuna ukukwenza ngicabanga ukuthi lesi yisiqalo esihle sokuthi kubekhona esikunqobayo. Le ndebe izosinikeza ukuzethemba ngokuthi singakwazi ukukunqoba okuthile njengeqembu,” kusho uJosephs.Uthe ufisa ukuthi abalandeli beqembu baphume njengoba benzile kwiPremier’s Cup.“Ngiwubheke ngabomvu umdlalo futhi njengoba sizobe siphambi kwabalandeli bethu siyabadinga ukuthi bazosikhuthaza. ""Okubalulekile wukuthi siqale isizini ngenothi eliphezulu. Imidlalo yasekhaya iyona okumele ulwele ukuthola amaphuzu ngaso sonke isikhathi. Kuleli sonto sizogxilisa imiqondo yethu emdlalweni weBaroka,” kusho lo nozinti oseke wavimba nakwi-Orlando Pirates.AmaZulu agcine egejwe yithuba lokudlala kwiMTN 8 ngemuva kokuthi i-Ajax Cape Town ilahlwe icala lokudlalisa uTendai Ndoro. Ukunikezwa kweSuperSport United, kukhiphe Usuthu kwi-Top 8.“Okubalulekile wukuthi abaphathi bethu bebesilwela kodwa ngebhadi kwangalunga. Lezi zinto ziyenzeka ebholeni futhi ngeke ukwazi ukuzilawula. Okusezandleni zethu njengamanje umdlalo wangoMgqibelo okumele siwunqobe futhi siqede phezulu kwi-log ukuze kulokhu kungabikhona ukungabaza,” kusho lo nozinti ozobanga indawo noSiyabonga Mbatha no-Energy Murambandoro.Umqeqeshi woSuthu, uCavin Johnson uthe ugculisekile ngemidlalo embili yezakhe kwiPremier’s Cup njengoba imnike ithuba lokuhlola abadlali abasha.Uzidlasile zonke izinduku zakhe ezintsha okukhona, uNhlanhla Vilakazi, Josephs, Emiliano Tade noMarc van Heerden.",UMoeneeb wethembisa into ecokeme kwaboSuthu
"IKHANSELA ebeligadwa ngamaphoyisa kamasipala amabili adutshulwe afa eqaphe umuzi walo eBhambayi ngoMsobuluko ebusuku, likholwa wukuthi ababulali bebezohlasela lona.UMnuz Sthe Zulu uthe ubengakalali ngesikhathi amaphoyisa, okushaye isikhathi sokushicilela engakatholakali amagama awo, abesevenini yawo ebime esangweni lomuzi wakhe ebulawa aphucwa nezibhamu zawo.Uthe bekunomsindo sengathi kukhona oqongqotha imoto ngokuthile ngasesangweni ngaphambi kokuthi kuqhume isibhamu.“Ngemuva komsindo kuqhume isibhamu amadoda amabili edubula amaphoyisa. Ngemuva kokudubula abe esedubula ebhekise endlini, angazi ukuthi aphazanyiswe yini abaleka ngemoto. Ngizizwa ngingaphephile kakhulu kunakuqala uma abantu abakuqeqeshelwe ukuvikela bebulawa ngale ndlela behlomile,” kusho uZulu.Uthe amaphoyisa anikezwa wona abesefana namalungu omndeni wakhe ngenxa yokuthi bese kunezinyanga eziyisishayagalolunye esebenza ngokushintshana ubusuku nemini emgada emzini wakhe.“Ngo-2017 kube nezivuvaba eziningi abantu abebekhala ngezidingo bemashele emzini wami, besabisa ngokungenzakalisa. Kwaze kwabonakala ukuthi lokhu kumasha kuyingozi kimi nasemndenini wami. Ngabikela umasipala kwase kwenziwa ucwaningo olwathola ukuthi kumele ngigadwe ngamaphoyisa nonogada ubusuku nemini. Amaphoyisa abulewe abenza lowo msebenzi eshintshana namanye. Kubuhlungu ukubulawa kwawo, kufana nokuthi kubulawe amalungu omndeni,” kusho uZulu.Okhulumela amaphoyisa KwaZulu-Natal, uLt-Col Thulani Zwane, uthe amaphoyisa asePhoenix avule amacala amabili okubulala nelokubamba inkunzi emuva kokuthi kubulawe amaphoyisa kamasipala amabili kwase kuthathwa izibhamu zawo.Uthe bekungakaboshwa muntu kodwa amaphoyisa asaphenya.Okhulumela amaphoyisa kaMasipala weTheku, uSenior Superintendent Parboo Sewparsard, uthe balahlekelwe kakhulu ngokubulawa kozakwabo obese kunesikhathi beyibambe emaphoyiseni e dolobha.Uthe womabili amaphoyisa abulewe - elendoda (58) nelesifazane (37) - abesebenza esiteshini samaphoyisa kamasipala esiseVerulam.Uthe indoda ibisineminyaka engaphezulu kuka-30 iyiphoyisa owesifazane eneminyaka ewu-15.“Ngokubambisana namaphoyisa iSAPS sisungule ithimba eliqale umkhankaso wokufuna ababulali nezibhamu abazintshontshile. Ngeke siphumule zingakaboshwa lezi zigilamkhuba,” kusho uSewpersard.IPhini leMeya yeTheku, uNkk Fawzia Peer, inxuse amaphoyisa ukuthi enze konke okusemandleni ukuthi izigilamkhuba ezibulale amaphoyisa zitholakale.“Ukubulawa kwamaphoyisa kungukubukela phansi uMbuso. kumele zijesizwe kanzima. Ukubulawa kwawo kuzoshiya isikhala esingeke sivaleke ngokushesha emaphoyiseni.”",Ligeqa amagula ikhansela ebeligadwa amaphoyisa abulewe
"WILLEM PHUNGULAUBONGA ukweseka ngabaKwaZulu-Natal ngempumelelo yohlelo lwakhe umsakazi weMetro FM.UMsizi Shembe owenza iSunday Soul Therapy ngeSonto phakathi kuka-12 no-3 ntambama, uthi uhlelo lwakhe lungezinye abaphathi bakhe abathi lwenza kahle kakhulu. Ngalokhu uthi kungenxa yokwesekwa akuthola esifundazweni adabuka kusona okuyiKwaZulu-Natal. Uthe akukho mlingo awenzayo ukukhulisa uhlelo ngaphandle kokuzinikela athe kungesinye sezizathu akholwa ukuthi simkhulisile kwezokusakaza saphinda sakhulisa nohlelo. UMsizi odabuka eMlaza esigcemeni kwa-D, uthi izinkomba zakamuva zikhombisa ukukhula kwezibalo zabalalela uhlelo lwakhe eMlaza nasesifundazweni sonke. Uthe ngale mpumelelo yohlelo sebesungule iqembu iLove Movement ngokubamisana nezinye izinkakha zabasakazi okungoWilson Nkosi owenza i-State of the Entertainment Address kusuka ngo-9 kuya kuya-12 emini, uSentle Lehoko owenza i-The Romantic Repertoire phakathi kuka-3 no-6 ntambama noMo G ongena ngo-6 kuya ku-9 ebusuku. Zonke lezi yizinhlelo ezinomculo ongasoze wabuna ezingena ngeSonto. UMsizi uthi liyakhula isasasa leLove Movement njengoba bethola izimemo eziningi ezindaweni zobumnandi becelwa ukuba bezodlala ndawonye.""Izinto zihamba kahle. Sesilinde izibalo ezisemthethweni ngoJune kodwa angingabazi zizokhomba ukwenyuka. Kukhulu ukwesekwa engikuthola esifundazweni sami iKZN okuyinto engiyibonga kakhulu,"" kusho uMsizi.UMsizi uqale ukuzihlanganisa nokusakaza ngesikhathi ejoyina iCapital Radio eseyibizwa nge-East Coast Radio. Udlulele eGoli wajoyina isiteshi esenza inzunzo iKNI.  Ngo-1997, kusungulwe iYFM yase iyamthatha. Ubuyele KwaZulu-Natal wajoyina iP4 osekuyiGagasi FM. Udlulele kwiVuma FM ngaphambi kokujoyina iMetro FM ngo-2017 kuze kube manje. Uphethe ngokuthi uphinde asebenzisane noDJ Muntu (Masterblaster) kanjalo noDJ Muntu (Jikeleza) la eKZN.",Ubonga ukwesekwa ngomkhaya oweMetro FM
"INYUNYANA iPublic Service Association (PSA) yamxwayisa uNgqongqoshe woMnyango wezaseKhaya, uMnuz Aaron Motsoaledi, ngokuqasha oyiNhloko esabambile kwiGoverment Printing Works (GPW), uNksz Alinah Fosi, esikhundleni ngokugcwele. IPSA ijoyine iSA ngokuphikisa ukuqashwa kukaFosi ngokugcwele esikhundleni ngenxa yokushaywa kwamakhala ngeziqu zakhe zemfundo ephakeme, ukuhlukumeza abasebenzi baseGPW nokuxhaphaza imali yabakhokhi bentela ngokuxhasa uhambo lwabangani bakhe lwaphesheya. IPSA, ezishaya isifuba ngokuba yinyunyana enamalungu amaningi eGoverment Printing Works, ithe phezu kwendathane yezincwadi ebizibhala ngenhloso yokucela ukuhlangana noMotaoeledi ukuze imbikele futhi badingide ngalezi zinsolo zokungaziphathi kahle kukaNksz Fosi, uMotsoaledi akaze azihluphe ngokuba nomhlangano nabo. ""Kunokuba uNgqongqoshe Mostoaledi anikeze iPSA ithuba lokuba imnikeze umbiko ogcwele ngezinsolo nobufakazi, uqhubekile waklelisa uNksz Fosi kubantu abazophekwa ngemibuzo futhi wabizekwa kwinhlolokhono yalesi sikhundla, wayiziba unomphela imibiko yokuthi uNksz Fosi akasifanele lesikhundla nokuthi akanazo iziqu zaso. Ngesikhathi uNksz Fosi eseyiNhloko ebambile, wabuveza ubuthakathaka bokuthi akasifanele lesi sikhundla njengoba abasebenzi bebelokhu bephelelwa wumdlandla futhi abasebenzi abaningi nezimenenja bebekhalaza ngendlela aphethe ngayo,"" kusho isitatimende sePSA.IPSA ithe ngoba kuyacaca ukuthi uMotsoaledi udaze inkani ngokuqoka uFosi ngisho enogcobho, ithe yona izokwenza konke ukuvikela amalungu ayo ""ngisho nokusiphonsela inselelo enkantolo lesi sikhundla.""Ithe isamcela uMotsoaledi ukuba enze okufanele futhi amise esikhundleni uNksz Fosi ngokuphazima kweso, kuze kuphothulwe uphenyo.""Akusona isikhathi esikahle ezweni lethu ukuqoka abantu abanogcobo ezikhundleni zokuphatha ezinkampanini zikahilumeni njengoba sibonile abantu abanjalo bazenzenjani izinkampani eziphethwe ngumbuso. Nokhulumela iDA kulo mnyango uNkk Angel Khanyile uthe uMotsoaledi akammise uNksz Fosi njengoba kusenophenyo. UNkk Khanyile ubuye waveza ukuthi uFosi wake wamosha isamba sikaR500 000 ngokwenza umbuthano wokucobelelana ngolwazi eBela-Bela Hotel nokukhipha amathenda ngaphandle kokulandela imigomo ebekiwe. ",Abamfuni esikhundleni osolwa ngokuba neziqu ezinogcobho
"UNGQONGQOSHE wamaPhoyisa, uMnuz Bheki Cele, uthe izinto zizogaya ngomunye umhlathi kulabo abasuke behamba nesidumbu emotweni uma kuyongcwatshwa njengoba bezoba babili emotweni.Uthe lokhu bakwenza ukuze kuvikelele abahamba naso. “Kumele babe babili abazohamba nesidumbu uma siyongcwatshwa. Lokhu sikwenza ukuze sibavikele uma kungukuthi oshonile ubeneCoronavirus,” kusho uCele. Ubephendula imibuzo kuchazwa ngemigomo yesigaba sesithathu sikathaqa esiqala ngoMsombuluko.Uthe bangu-243 000 asebeboshiwe selokhu izwe laqala ukuvalwa ngoMashi.Ukhale ngesibalo esiphezulu samaphoyisa ahaqwe ubhubhane athe angu-841.“Uma ubheka kulesi sibalo samaphoyisa ahaqekile, angu-601 aseWestern Cape, okukhomba ukuthi inkulu inkinga khona. Ayisishiyagalombili amaphoyisa asebulewe yiCorona.”Uthe izivimbagwaqo zisazoba khona futhi basazowuqinisa umthetho.“Sizowuqinisa umthetho ikakhulu kulezi zindawo ezinesibalo esiphezulu seCorona okubalwa nesifunda iLembe KwaZulu-Natal nezinye. Sisazoqhubeka sifune imvume yokuthi uphumelani ekhaya, sifuna abantu baqhubeke bagqoke izifonyo.”Uthe ukuvakashela izintombi, izihlobo, nabangani akuvumelekile. Odabeni lotshwala uthe ngoLwesihlanu kuya ngeSonto akumele utshwala buhanjiswe noma budilivwe.“Sifuna ukunxusa abantu ukuthi bangalingeki badayise uma sekumele kuvalwe ukudayisa. Uma kushaya * -5 vala...”UNgqongqoshe wezokuVikela uNkk Nosiviwe Mapisa-Nqakula uthe kumele kubikwe amaphoyisa namasosha ahlukumeza umphakathi. Uthe uma amasosha efica umuntu ephuza kwakhe, awamzibe angangeni.Uthe bangabikwa ku: 0800 333 177.",Umthetho obekelwe abasuke behamba nesidumbu
"MHLELI: Uhulumeni sengathi angake abhekisie lolu hlelo lwethelevishini olwethulwa nguJub Jub nozakwabo aluvale luphele nya.Lapha eNingizimu Afrika kukhalwa ngesihlava esibhebhethekayo sodlame olubhekiswe kwabesifazane nezingane. Lapha ngikhuluma ngokuphuma kwemiphefumulo yabantu ikhishwa abantu abasuke bebathemba ukuthi yibona abazobavikela.Kunalolu hlelo olubizwa ngokuthi Uyajola 9/9, lapha othola khona uJub Jub nezigora zakhe bejivaza abantu besilisa nabesifazane.Abantu besilisa bayashaywa, bayathukwa, bathelwa ngamanzi umuntu abe manzi te, bahlubulwe izingubo belele, beshaywa, bejivazwa abesifazane abasuke bevikelwa nguJub Jub nezidlakela zakhe.Ngibona sengathi njengoba uhulumeni enza umsebenzi omuhle kangaka wokuzama ukunqanda udlame olubhekiswe kwabesifazane nezingane uJub Jub nethimba lakhe bayithela amanzi yonke le mizamo kahulumeni. Kunokuthi kube khona ubungcono obungalethwa yilolu hlelo, ngilubona lubhebhethekisa inzondo emangalisayo.Angikholwa wukuthi uJub Jub emfundweni yakhe wawufundela umthetho. Angikholwa ukuthi uyakwazi ukuthetha amacala akhiphe isinqumo esiphusile.Uma esemangele lowo omangalayo wesifazane uJub Jub uya komangalelwe evese esemehlulele ngasolwa ngakho. Lona wesifazane usuke evikelwa yilezi zigansonso ezitapela kowesilisa emshaya, emthuka, emjivaza ngayo yonke indlela ongase uyicabange.Uma ubuka ithelevishini bese kudlalwa lolu hlelo uye uzibuze ukuthi kanti umuntu wesilisa wonani kuleli zwe. NoNdosi, uNgqongqoshe wama Phoyisa, akayifakele izibuko le nto ngoba ngelinye ilanga kophuma isidumbu kubuka wonke umuntu waseMzansi. Okudabukisayo wukuthi yena uJub Jun nezigora zakhe babukisa ngabantu besilisa basuke bahambe, lona wesifazane osuke kade eqhoshe ngabo ugcina esesele yedwa.Jub Jub, ubani owakutshela ukuthi ukuqonywa kuyicala. Wena awuqonyiwe nje njengoba usuzenza ugcwelengcwele ngamanye amadoda?Uma umuntu ethandana nentombazane ubani owathi kunefindo elisuke seliboshiwe phakathi kwabo. Lapha asiboni omama bemizi behambe bethungatha amadoda abo, kodwa sibona amantombazane nje asephelelwe wushatini elokhu esidalela isicefe.Lalela-ke funa omunye umsebenzi ngoba lona uzokufaka kwenkulu inkinga lena.Hulumeni wethu waseNingizimu Afrika nqandani nangu umuntu eqhatha izwe nibe nenza yonke imizamo yokuqeda lesi sihlava esibhekiswe kwabesifazane nezingane.Jabulani Zenzo Khumalo",Aluvalwe uhlelo lukaJub Jub Uyajola9/9
"UBONGE wanconcoza kubalandeli bakhe usomahlaya uTrevor Noah kulandela ukuphinde amenyezelwe njengomunye wabaqokwe kuma-Emmy Awards alo nyaka.UNoah uveze lezi zindaba eseRussia nokuyilapho eyobuka khona imidlalo yeNdebe yoMhlaba.Uthe uhlelo alwethulayo iThe Daily Show, luqokwe emikhakheni emithathu kulo nyaka.Ku-Instagram uNoah ufake isithombe esimveza eme ngaphambi kwamabhilidi ayimibhoshongo aseRussia. Ubhale wathi: ""Ngivakashe la eRussia izinsuku ezintathu ngizobuka ibhola sengithola izindaba zokuthi uhlelo engilwethulayo iThe Daily Show luqokwe kathathu.""Ngesikhathi esilandelayo ngiyohlala isonto lonke ngibuye sengizongenela isikhundla esokuba ngumengameli wezwe.”Ubonge kwabamesekile, ozakwabo nalabo abangaphuthwa wuhlelo selokhu lwasungulwa ngokuqokwa.Wow, I visited Russia for 3 days and now The Daily Show is nominated for 3 Emmys. Next time I should stay for a week and then run for president 😄 To all the people who voted for us and to all who watch our show I could not be more grateful. Spasibo 🙌🏽 #EmmysA post shared by 
Trevor Noah(@trevornoah) on Jul 12, 2018 at 2:47pm PDTUkuqokwa kukaNoahkungenxa yohlelo lwakhe alwethulayo iThe Daily Show e-USA esakazwa emazweni amaningi omhlaba.Sekungokwesithathu eqokwa kulezi zindondo. Ezikhathini ezimbili zaphambilini ubashaye emakhanda abekade eqhathwe nabo.-AP",UTrevor ubonge abalandeli eqokwa kuma-Emmy Awards
"UNGOTI wezamandla uthi sekusele kancane ukuba eNingizimu Afrika kube mnyama bhuqe kucishwe ugesi njengoba abakwa-Eskom bekhuphula izigaba zokucishwa kukagesi.UMnuz Chris Yelland, engxoxweni neSolezwe izolo, uthe sekusele izigaba ezimbili kuphela bese abakwa-Eskom bephelelwa amacebo, ngokucishwa kukagesi, okungagcina kuholele ukuba kucishwe ugesi ezweni lonke.“Kuyaqala kuleli ukuba sifike esigabeni sesithupha sokucinywa kukagesi. Abakwa-Eskom baphelelwa amaqhinga manje, sekusele isigaba sesikhombisa nesesishiyagalombili kuphela. Emuva kwalokho kuyocaca ukuthi kucishwe ugesi kube mnyama bhuqe.Uma nje abakwa-Eskom bephelelwa amaqhinga sizoba senkingeni. Lokhu kuzokwenza osomabhizinisi badinwe balahlekelwe nayimali.“Kanjalo nomnotho uzokwehla. Le nkinga kumele isukunyelwe manje singaze sibe sobishini esingeke siphinde siphume kulo.”Abakwa-Eskom bafake isitatimende kwiTwitter ebesithi kube nenkinga eholele ukuba banciphise ugesi kuze kufike esigabeni sesithupha kusukela ngo-6 ntambama kuze kube * -11 ebusuku.Kusukela ngeledlule ugesi ubucinywa.Kwisitatimende * -Eskom uthe: “Siyaxolisa ukunazisa ukuthi ukucishwa kukagesi sekusukile esigabeni sesine, sekusesigabeni sesithupha kusukela ngo-6 ntambama namhlanje (izolo).Lokhu kungenxa yenkinga kwisiphehli-mandla sikagesi eMedupi. Nemvula enamandla ibe nomthelela emalahleni.”Ngokusho kwabakwa-Eskom, isigaba sesithupha sisho ukuthi bazocisha ugesi ukuze bathole * -6000MW.“Sifisa ukukhumbuza amakhasimende ethu ukuthi ukucishwa kukagesi esigabeni sesithupha akuyona into okumele aphakamise ngayo amaphaphu ngoba isimo siyasilungiswa.”Ngokwencwadi i-Eskom eyifakile kwiTwitter bechaza ngokunqanyulwa kukagesi, bathe lesi sigaba sisho ukuthi ugesi ungacishwa kabili ngosuku endaweni eyodwa.Kungenzeka lokhu kwenzeke amahora amabili kuya kwamane.Leli pheshana liphinde lichaze ukuthi uma sekufikwe esigabeni sokugcina okuyisigaba sesishiyagalombili, kuyosho ukuthi ugesi uyocinywa * -50% ngosuku.Lokhu kusho kuthi uhhafu wosuku, ngeke ugesi ubekhona.KwiTwitter abantu bakhwele badilika ku-Eskom bekhala ngokunyuswa kwesigaba sokucishwa kukagesi.",Ilahlisa ithemba indaba ye-Eskom
"UKUNGAGAYELWA mphako kwe-Cape Town City selokhu kuqale isizini nokuqubule imbuzo kuthele izithelo zokubizelwa kwabadlali bayo ababili asebeke balahliswa okwenyongo yenyathi amaqembu abebedlala kuwo kwi-Absa Premiership.Laba badlali nguLebogang Manyama noShu-Aib Walters ababoshelwe eqenjini leBafana Bafana elimenyezelwe ngu-Owen Da Gama, eSafa House, eGoli ngoLwesine ekuseni. Leli qembu lizodlala neGuniea Bissau eMoses Mabhida Stadium ngoMashi 25 ngo-3 ntambama.Bobabili bebekwiMpumalanga Black Aces ngaphambi kokuguqulwa kwegama yaba iCapeTown City, ngemuva kokuthengwa ilungelo layo lokudlalakwi-Absa Premiership nguJohn Comitis.Bahlangana kwiBlack Aces ngemuva kokuchithwa ngamaqembu ababedlala kuwona ngoba benuka iqaqa.UManyama (26), wayelahlwe yiSuperSport United ngaphansi kukaGordon Igesund owayecija Amatsatsantsa ngaleso sikhathi. UWalters owayekwiBafana kwiFifa 2010 World Cup edlalele kuleli wayekade ekhonjwe indlela kwiMaritzburg United ngaphansi kwesizathu sokungaziphathi njengomdlali osemnkantshubomvu.UManyama ungomunye wabadlali kwiPSL okubhekeke ukuthi akhale emuke nesicoco somdlali ohlohle amagoli amaningi ngokuphela kwesizini.Ubambene phezulu noTendai Ndoro we-Orlando Pirates ngokushaya amagoli awu-11 umdlali ngamunye selokhu kusombuluke isizini ka-2016/17.Lo mdlali odabuka e-Alexander Township, eGoli, ogcine ukubizelwa eqenjini lesizwe ngo-2013 lapho adlala khona neNigeria neBurkina Faso, utshele iGoal.com ukuthi leli thuba uzolibanga ngazo zombili ngoba kungenxa yokusebenza kwakhe ngokuzikhandla ngale sizini.“Ngizogxila emsebenzini engiqashelwe wona okunye kuzo zenzekela. Akukho okunye engikucabangayo ngaphandle kokuthi ngiyokwenza isiqiniseko sokuthi ngizibekela indawo yami unomphela kwiBafana Bafana,” kusho uManyama ogcine ukudlala kwiBafana iyibambe kwiCosafa Cup eyayiseRoyal Bafokeng ngo 2015.Limi kanje selilonke iqembu:Onozinti: Itumeleng Khune, Darren Keet noShu-Aib Walters.Abasemuva: Ramahlwe Mphahlele, Rivaldo Coetzee, Thulani Hlatshwayo, Erick Mathoho, Lorenzo Gordinho, Diamond Thopola noTebogo Langerman,Abasesiswini: Hlompho Kekana, Thabo Mnyamane, Keagan Dolly, Andle Jali, Kamohelo Mokotjo, Tiyani Mabunda, Dean Furman noThemba Zwane.Abagadli: Thulani Sereero, Percy Tau, Lebogang Manyama. Phakamani Mahlambi, Lars Veldwjik , Kermit Erasmus noLuther Singh.",UManyama noWalters kwababoshelwe kwiBafana
"AKAKATHATHI sinqumo ngekusasa lakhe uNkk Patricia De Lille ngoLwesithathu omemezele ukuthi uzosigcina isinqumo sakhe sokusula njengeMeya yaseKapa.UDe Lille umemezele lezi zindaba engaphandle kweNkantolo eNkulu yaseWesterm Cape lapho afake khona isicelo sokuthi kuchithwe imibiko emibili eyenziwa abameli beBowman Gilfillan ebiphenya ngendlela abephethe ngayo umasipala.Noma udaba lusaqhubeka enkantolo, uDe Lille uthe akaguquki kwisinqumo sakhe sokusula kwesobuMeya wabe esememezela nokuthi uyalishiya iqembu leDA ngemuva kwesikhathi eside ‘ecindezelekile’ kuyona.Usayine incwadi yakhe yokusula njengeMeya emastebhisini khona enkantolo. UDe Lille usula nje usanda kubekwa icala lokukhwabanisa ngemuva kombiko weBowman oveze ukuthi bekwenziwa umkhonyovu ngamabhasi eMyCiTi.Omunye wabaphenywayo ngalezi zinsolo ukhomishina wezokuthutha osamisiwe emsebenzini, uMelissa Whitehead, okusolwa ukuthi uyathinteka ekukhwabanisweni kwethenda likaR286 million lamabhasi ahamba ngogesi.Ngesikhathi kuhlangane umkhandlu ngeledlule kwavunyelwana ngokuthi udaba ludluliselwe emaphoyiseni ukuze kuphenywe bonke abathintekayo. Ngesikhathi uhleli lowo mhlangano kwabamuncu kusula amanye amalungu awu-5 eDA esola le nhlangano ngokucwasa nokucindezela uDe Lille ngalezi zinsolo abathi abukho ubufakazi bazo.UDe Lille uthe uyasola ukuthi abammeli beBowman Gilfillan bebesebenzisana nosopolitiki ukumbhixa ngezinsolo zokuthi ubedla imali yabakhokhi bentela.",Akakasithathi isinqumo ngekusasa lakhe uDe Lille olaxaze iDA
"UBOSHWE ezihlalele nesoka lakhe owesifazane (32) wasePit Sand eVerulam okuthiwa uzame ukubulala usana lwakhe alubelethele ethoyilethi lasemsebenzini waluphonsa ehlathini, ngoMgqibelo.Lo wesifazane osebenza eCordoba Gardens kuthiwa ucele ukusheshe agoduke ekhala ngezinhlungu zezinyo. Ngaphambi kokuthi ahambe asebenza nabo basolile ukuthi kukhona okungahambi kahle kuye njengoba engene ethoyilethi wahlala isikhathi eside engaphumi khona kodwa bebengazi ukuthi uzithwele.Abezimo eziphuthumayo bakwaReaction Unit South Africa (Rusa), babizelwe kule ndawo ngemuva kokuthi omunye wabasebenzi abasebenza nalo wesifazane ethe uzwe kukhala ingane ngemuva kwethoyilethi lakhona lapho besebenza khona nalo wesifazane.Ufice usana luphonswe ehlokozini ngaphandle kwalo ithoyilethi, lunendwangu entanyeni obekubukeka sengathi unina ubezama ukuliklinywa ngayo.AbakwaRusa bathi kukholakala ukuthi unina walolu sana uqale wazama ukuluklinya ngaphambi kokuthi aluphonse ngaphandle kwasethoyilethi ngefasitela.Lolu sana olungu3.9 kg lutholakale ebangeni elingamamitha amathathu ukusuka ethoyilethi lutholakale lusaphila lwaphuthunyiswa esibhedlela Osindisweni.UMnuz Prem Balram wakwaRusa uthe omunye osebenza nalo msolwa uhambe nabo wayobakhombisa kubo kazakwabo.“Uficwe ehleli nesoka lakhe. Uma ebuzwa ngengane okusolwa ukuthi uyibelethe wayilahla etholakale ngaphandle kwethoyilethi abelisebenzisa, akazange aphendule. Ucele ukuthi aboshwe. Unqabile ukuhanjiswa esikhungweni sezempilo. Isoka lakhe abehleli nalo lithe belingazi ukuthi ukhulelwe,” kusho yena. Uqhube wathi lo wesifazane kuthiwa unezinye izingane ezimbili.ULt Col Thulani Zwane okhulumela amaphoyisa KwaZulu-Natal uthe lo wesifazane uboshelwe icala lokufihla ukuthi ubelethile nokulahla usana.Uthe kulindeleke ukuthi avele enkantolo yemantshi yaseVerulam namhlanje.",Uboshwe enesoka ‘olahle’ usana efokozini
"NONTUTHUKO NGUBANE noBALDWIN NDABAABAHLAZIYI nesazi somthetho bathi kululaze isithunzi seKhomishini ephenya ngokulawulwa koMbuso yidlanzana, ukulaxaza ikhomishini kowayengumengameli wezwe uMnuz Jacob  Zuma engazange azise usihlalo wayo.UZuma umangaze iJaji uRaymond Zondo engasabuyi ekubeni engazange ayithole imvume yokwenza lokhu.Ummeli, uMnuz Mpumelelo Zikalala weZikakala Attorneys, ethintwa Isolezwe uthe  okwenziwe uZuma kuwuphoxe kabi umthetho.“Okokuqala nje ukungayihloniphi ikhomishini akwenzile, uma ubheka uhlobo lwabameli bakhe, ubuke nokuthi wayengumengameli lo muntu bekumele awuhloniphe umthetho. Uma ebona ukuthi akakwazi ukuba ingxenye yekhomishini, bekumele acele ukuhoxa kuyona, angavele anyamalale. Ikhomishini akuyona impela inkantolo kodwa yisigcawu sezomthetho okunemithetho elandelwayo kuyo. Uma ubuka indlela ekwenzeke ngayo, abameli bebengacela ukuphinde babuye sebezilungiselele ngoba kade bematasa nesicelo. Asikho isizathu ebesingenza uZondo anqabe uma becela kuhlehliselwe olunye usuku. Ngokubuka kwami manje ikhomishini izokwenza ngayo yonke indlela ukuzama ukuletha uZuma azofakaza. Kodwa bazogcina benesimo lapho engasafuni ukuphendula lutho kuyona, lokho ke ngeke kubayise ndawo,” kusho uZikalala.Umhlaziyi ozimele uMnuz Thabani Khumalo, uthe ukuthi uZuma avele ahambe kuveze obala ukuthi akukho afisa ukukusho kwikhomishini.“Ngibuke ukuthi akukho uZuma abefisa ukukusho kule khomishini ngakho uma isicelo sakhe sichithwa uvele wabona kufanele ahambe. Akukuhle nokho ngoba kubukeka sengathi ubukela phansi ikhomishini. UZuma nangasekuqaleni ezofakaza akukho afika akusho ngaphambi kokusola abantu, wagcina esengene ezinkingeni ngalokho. Manje usenkingeni yokuthi kumele aphendule imibuzo. Sekuyosebenza wona umthetho ukuba uphoqe uZuma ukuba azofakaza futhi,” kusho uKhumalo.USolwazi Bheki Mngomezulu uthe yize okwenziwe uZuma kululaze ikhomishini kodwa noma ubani ubengakwenza.“Kuningi esingakufunda kulokhu okwenziwe uZuma. Okokuqala nje ngasohlangothini lwekhomishini kuyayilulaza okwenziwe uZuma ukuba avele ayishiye ngoba kulindeleke ukuba bonke bayihloniphe. Ohlangothini lukaZuma noma ubani ubengashiya ngoba lo muntu akhala ngaye uyamchitha futhi sekumele aqhubeke athule ubufakazi kuye. Uma ubheka lokhu uZuma akhala ngakho uthi ubona uZondo echemile manje angakwazi kanjani ukuqhubeka asingathe udaba lwakhe. Lokhu vele uZuma kumenza abe nongabazane ngaye nangekhomishini. Kumele uyibheke nangasekuqaleni ukuthi ikhomishini yaqinisa amabhawodi uZuma ethula ubufakazi, wabuza imibuzo kwaba sengathi ubekwa icala. Kunzima ukuphinde ahlale kule khomishini ngoba unakho ukuthi bacabanga ukuthi unecala. Kusazoba lukhuni satshe ukuba uZuma azokhuluma kule khomishini,” kusho uMngomezulu.Ikhomishini kuvele ukuthi izohlala nangempelasonto ukubhunga ngesinqumo sikaZuma.Ummeli kaZuma u-Advocate  Muzi Sikhakhane, uthe bazosiphikisa isinqumo sikaZondo sokuchitha isicelo sikaZuma sokuthi uZondo ahoxe uma ezofakaza.UZondo unxuse ithimba labameli bekhomishini ukuthi licubungule okwenziwe uZuma izolo ngakho kumele bahlangane ngempelasonto.UZondo ekhipha isinqumo uthe uZuma uhlulekile ukuveza ukuthi uchemile.Ukuchithile ukuthi wavakashela uZuma emzini wakhe eThekwini.“Emuva kokuqoka ukuthi ngibe usihlalo wekhomishini, iNhloko yamaJaji (Mogoeng Mogoeng), yathi uZuma ufuna ukuhlangana nami. Ngaya emzini wakhe ngokomsebenzi.”",‘Kululaze isithunzi sekhomishini okwenziwe wuZuma’
"KUSUKELA abaxhasi nabagqugquzeli beCarling Black Label Champion Cup bememezele ngoMsombuluko ukuthi umdlalo oba khona minyaka yonke ngeke udlalwe kulo nyaka ngoba bevulela isitebele sabo esisha esixhase iNdebe yoMhlaba, ukuthi sikhangise ngokukhululeka, kunemvunge ngokubuya kwawo ngesizini ezayo.Lo mdlalo osufana nesiko ngaphambi kokuqala kwesizini, odlalwa yiKaizer Chiefs ne-Orlando Pirates, ngeke ube khona kulokhu ngoba abaxhasi bawo banika isitebele sabo esisha ithuba elanele lokukhangisa ngeBudweiser, okuyiyona exhase iNdebe yoMhlaba ezoba ngenyanga ezayo eRussia.Ngesikhathi lo mqhudelwano ufika eminyakeni eyisikhombisa eyedlule, abalandeli bebhola eNingizimu Afrika okuhlanganisa nabazo izinkunzi zaseSoweto, bakhalile ngawo ngoba bebebona ukuthi usuphakamisa la maqembu womabili kuphela.Imbangela yalokhu kuvungama kwabantu ngeCarling Black Label Cup bekudalwa ukuthi ingene esikhundleni seTelkom Charity Cup ebidlalelwa amaqembu amane bese kuthi yonke imali ebeyenziwa ngayo (iCharity Cup) ihlukaniswe izinhlangano ezisiza abangakwazi ukuzisiza bona.Nokho iPremier Soccer League (PSL) nabakwaBlack Label baqinise abathandi bebhola kuleli idolo ngokuthi nakuba izoshintsha indlela okucazwa ngayo imali kodwa abahlwempu basazohlomula.Akukho osekuke kwezwakala ngokuhlabana kwabahlwempu ngenxa yeBlack Label Cup ngaphandle kokuqeqeshwa kwabaqeqeshi abasafufusa kodwa nakho okugcina kungabafikisanga ndawo.Abathandi bebhola kuleli baveze iqiniso ngokuthi yini abayizwa ngaphakathi ngeBlack Label Cup kusukela kumenyezelwe ngoMsombuluko ukuthi ngeke ibe khona kulokhu. Ezinkundleni zokuxhumana abalandeli basayibhunga namanje le ndaba kodwa okucacayo wukuthi igcagcele esokeni kwabaningi, abanye bafisa ungaphinde ubuye. Babodwa abathi akubuye iCharity Cup eyaqedwa kungalindele muntu ngo-2010.“Kungani kumiswa eyethu imidlalo ngendaba yeNdebe yoMhlaba esingadlali kuyona siyiNingizimu Afrika?” ubuze kanje [email protected] AKA Ngozi The Return. [email protected]_VersusEditorRound 3 uthe: “Kunganjani kuvele kubuye iCharity Spectacular?”[email protected] uthe: “Ayivele iqedwe iBlack Label Cup ngoba iyacika futhi ayihlabahlosile.” [email protected] uthe: “Vele inkomishi kabhiya le. Ayivele idlalewe abadlali bakudala (legends).” Ayivele iyekwe indaba yayo kusho [email protected]“Ayingahlehli kepha iqedwe bese kubuyiswa iCharity Cup,” kusho [email protected]“Sijabule kakhulu ukuthi ibhuntshile eyalo nyaka. Sifuna kubuyiswe iCharity Cup. Kungumsebenzi weChiefs nePirates ukukwenza lokho,” usho kanje [email protected]Kwenzeka konke lokhu nje, uJacques Grobbelaar ophethe iFNB Stadium umemezele kwiTwitter wakhe ukuthi ngoJulayi 21 kuyona le nkundla iChiefs izodudulana neMamelodi Sundowns emqhudelwaneni omusha ozokwaziwa ngeleShell Helix Cup.",Imvunge ngeBlack Label beyigxeka
"UZolani udalule lezi zindaba ekhasini lakhe kutwitter ngoLwesine ebusuku lapho aveze khona ukuthi usezoba ngumculi ozimele. Ubesehlale iminyaka ewu-17 naleli qembu. Bendawonye, bakhiqize amanoni abalwa nezingasoze zabuna okubalwa kuwo i
Nomvula, Doo Be Doo, Pot Belly, Fire Is Low namanye.UZolani uthe uhlela ukucula yedwa kodwa ngaphezu kwalokho usezongena ekukhiqizeni imidlalo yeshashalazi, izinkulumo ezakhayo kanti futhi uhlela nokuba nezinhlelo zokufundisa endimeni yezobuciko.  %%%twitter https://twitter.com/FRESHLYGROUNDsa?ref_src=twsrc%5Etfw"">@FRESHLYGROUNDsa, I am launching my solo music career, and starting a new career as a public speaker.I am Zolani Mahola.I am the one who sings. 
#TheNextChapter
#ZolaniMahola
pic.twitter.com/NOTqVMwUKA— Zolani Mahola (@zolanimahola)Abalandeli bakhe bamufisele inhlanhla uZolani abanye bethi abangabazi ukuthi usazoqhubeka enze kahle noma esecula yedwa.%%%twitter https://twitter.com/zolanimahola?ref_src=twsrc%5Etfw"">@zolanimahola! I'm sure you will be a major success as a solo artist! 
@FRESHLYGROUNDsa remain a phenomenon amongst South African contemporary bands and music. Very few marriages last 17 years, let alone bands! All the best and lots of ♥️— Michael Markovitz (@mmarkovitz)How wonderful!!!Keep on gifting us with your incredible & authentic talents. All the best😘You never disappointed your funs and i'm sure you'll never disappoint us, ALL THE BEST FOR THE FRESH SOLO START",Useyishiyile iFreshly Ground uZolani Mahola
"BAZOBHADLA iminyaka emine ejele oJabulani Ngcobo odume ngelikaCashflow nomngani wakhe uMzabalazo Dlamini njengoba inkantolo yamacala athinta imali ibagixabeze ngalesi sigwebo ngesonto eledlule.Laba bebebhekene noxhaxha lwamacala abavulelwa wona ngabantu abahlukene ababebasola ngokubaqola, njengoba bebedume ngokuthi bakhulisa imali.Inkantolo igwebe laba iminyaka emine bebhadla ejele yabalengisela emibili. Ibe isibahlawulisa uR200 000 elengisiwe ukuthi ngeke bayikhokhe uma bengatholakali necala elifanayo eminyakeni emihlanu.Isitatimende esikhishwe iFinancial Sector Conduct Authority, siveze ukuthi laba babafaka enkantolo ngemuva kophenyo olunzulu.“Abaphenyi bathola ukuthi laba baqamba amanga ukuthi bangabahwebi abasemthethweni abasiza amakhasimende ekuwakhuliseleni imali yabo uma wona engekho. Lokhu kulicala elibomvu futhi lesi sigwebo siyasemukela ngezandla zombili.” Isolezwe kusuka ngesonto eledlule belizama ukubheka lolu daba njengoba imithombo yaveza ukuthi ababoshwa ngoLwesibili bagwetshwa ngoLwesihlanu. Izolo imithombo esondelene nalaba ikuqinisekisile ukuthi basejele. Nasezinkundleni zokuxhumana abanye baveza ukuthi bambonile uCashflow ejele laseWestville.Ku-Instagram akade bemandla kuwo laba bobabili, uCashflow wagcina ukufaka izithombe zakhe ngenyanga edlule, uMzabalazo wagcina ngoDisemba.UCashflow uzakhela udumo enza iziphihli zamaphathi okwakumenywa kuzo osaziwayo. Uphinde wazakhela udumo ngencwadi ayibhalile lapho ethi khona uselale nosaziwayo abaningi, echaza nangokuphunyuka kwakhe emacaleni ayevulelwe wona. Kunabanye bosaziwayo abebengamanxusa enkampani yakhe. Lapho ekade enza khona imicimbi ikakhulu yokuzalwa kwakhe kade kusuka osaziwayo ezindaweni eziningi.Ethintwa uNatasha Ramkisson-Kara wakwaNPA ucele ukuthunyelelwa i-email nathe ngeke bayiphendule izolo bazoyiphendula kusasa ngenxa yokuthi abasebenzi abaningi basheshe baphuma emsebenzini izolo.",Bagwetshwe iminyaka emine ngamacala okuqola
"SITHEMBISO MKHIZEKALIVUMI ukuphela igqubu kumdlali weKaizer Chiefs, uNjabulo Blom lokubanjwa yiBaroka FC bagcina bephunyukwe isicoco seligi ngomdlalo wokugcina wesizini eyedlule.La maqembu okuhlala kusiphuka isidindi uma etholene phezulu, namuhla azobhekana emzuliswaneni wesibili weDStv Premiership oqala ngo-3 ntambama, ePeter Mokaba Stadium.IChiefs eqeqeshwa uGavin Hunt, ihambela phezulu ngenxa yokungena okokuqala kuma-qaurterfinal eCaf Champions League. Lokhu ikwenze ngokubambana ngo-2-2 neHoroya yaseGuinea ekuhambeni ngempelasonto edlule. Izoya kwiBaroka sekudlule imidlalo eyisikhombisa yagcina ukwehlulwa. UBlom oyibamba esiswini kuMakhosi, uthe bayilindele iBaroka.""Ngijatshuliswa yizinga eliphezulu lokuzethemba eqenjini. Lokhu kudalwe imiphumela yakamuva. Kuhlale kunzima ukudlala neBaroka, uma ngicabanga ngayo inhliziyo iba buhlungu. Wonke umuntu wayibona ngesizini edlule isiphuca isicoco seligi. Yebo, iSundowns (Mamelodi) eyagcina isithathile kodwa yiBaroka eyama endleleni yethu. Siyakwazi esikulindele kuyo, akumele siyeye. Siyazi ukuthi iyiqembu eligijima ngendlela eyisimanga futhi elisebenza ngokuzikhandla. Sizokhipha konke esinako,“ kusho uBlom.Kuwafa wafa womdlalo wokugcina wesizini ka-2019/20, uManual Kambala washayela iBaroka igoli lokulinganisa kungasalindele muntu.EleChiefs okwase kubhekwe ukuthi iChiefs izonqoba ngalo lashaywa nguKhama Billiat. Bekungokwesibili iBakgaga ima endleleni yeChiefs. Ngo-2011, isadlala kwi-ABC Motsepe League, yashaya Amakhosi ngo-1-0 wegoli likaThobani Mncwango kuma-quarterfinal yeNedbank Cup.Kule sizini, emlenzeni wokuqala, iChiefs yabambana neBaroka ngo-1-1 koweligi. EzikaHunt zasizwa umkhonto owagwaza ekhaya kaGoodman Mosele sewuyophela umdlalo.Yize kulokhu iChiefs ingalweli isicoco seligi kodwa kusemqoba ukuqoqa amaphuzu agcwele njengoba ilwela ukungena kwiTop 8. Isaqoqe amaphuzu awu-24 emidlalweni ewu-20 okuyibeka endaweni yesishiyagalolunye. Uma iBaroka inqoba izoyigudluza iChiefs endaweni ekuyo.Njengamanje, ezikaThoka Matsemela zikweyeshumi nambili, ngamaphuzu awu-23, emidlalweni ewu-21.UBlom onemidlalo ewu-19 yeDStv Premiership, ubengekho kodlule weligi bebambana ngo-2-2 neStellenbosch, ngenxa yamakhadi.Uthe uyajabula ukubuyela kweyeligi.“Kwangiphatha kabuhlungu ukungabibikho sidlala neStellenbosch. Ayikho into engangizoyenza, ngase ngithole amakhadi amane. Ukunqoba kwethu koweChampions League, eGuinea, emdlalweni obunzima ngendlela eyisimanga, ngikholelwa ukuthi nakho kuzosisiza koweBaroka. IChampions League ihlukile, uma sidlala kuyo sisuke simele izwe,” kusho uBlom.",Asikapholi isilonda seBaroka kumdlali weChiefs
"UWelcome Simelane usho kanje emuva kokuthi inkantolo yasePinetown ilihoxisile icala lokushaya ebelibekwe uMampintsha. Lezi zithandani zanyakazisa izwe lonke kusabalala i-video lapho uMampintsha eshaya uBabes Wodumo ngempama, ayichaza njengento eyayingathi shu.USimelane uthe uyasamukela isinqumo senkantolo. Kodwa uma kuphinde kwenzeka lokhu, uyobeka ubufundisi eceleni abhekane naye ngqo.“Ngiyajabula uma sebethole indlela yokulungisa izinkinga zabo. Mina engingakufuni ukuthi uMandla ashaye ingane yami. Uyazi naye kade ngangimkhuza.“Okwangenza ngahlubuka kakhulu, wukusabalala kwe-video ezinkundleni zokuxhumana, ngadinwa kakhulu ngaze ngakhuluma ngaleya ndlela. UMandla uyaphila emoyeni ngiyamazi, ufuze uyise ongumfundisi, wukuthi nje uhlushwa yileli dimoni lokushaya,” kusho uSimelane.Eqhuba uthe uyabona ukuthi lesi sigameko sizomenza indoda eqotho uMampintsha ngoba uke wamuzwa emsakazweni egqugquzela amadoda ngokuziphatha.“IBhayibheli lithi kuhle izinto zoniwe ngomlomo futhi zilungiswe ngawo. Ngiyajabula ukuthi benze intethelelo nami sengixolile. Kodwa ngiwubaba ngeke ngibukele ingane yami ishaywa. Uma kuphinda kwenzeka ngicela abantu bazi ukuthi ngisazozilwela izingane zami. Ngiyazi sengigxekwe kakhulu ngokukhulumela uBongekile kodwa ngicela abantu bangixolele ngoba udumo lwakhe alungenzeli lutho, yinto ayiphiwa uNkulunkulu, mina ngiyamzala ngizomgada,” kusho uSimelane.Uthe noma emfisela umshado nokujabula kodwa akasoze amkhethela uBabes Wodumo ukuthi aqome bani. “Ngike ngambiza kufika umfundisi osemncane ofundile futhi ophila kahle ezozibika ecela umshado kuye. Wanqaba uBongekile ukushadwa wumfundisi, wathi uthanda uMandla. Sakwamukela ekhaya lokho ngoba sifuna ajabule. Angisoze ngamphoqa noma ngamkhethela umkhwenyana ngoba ngibona imali“Ngamtshela naye ukuthi ngomthanda nezinkinga zakhe noma sekumbhedela, uyingane yami,” kusho uSimelane.Okhulumela ezokuShushiswa koMphakathi, uNatasha Kara, uthe abantu kumele bazi ukuthi umthetho uqinile futhi uzimisele ukulwa namacala okuhlukunyezwa kwabantu ngezindlela ezahlukene.“Abantu kumele bazi ukuthi akuyena ummangali osule icala kodwa lihoxe ngaphansi kwemibandela yokuthi bacela ukuthola ezinye izindlela zokulixazulula ngaphandle kwenkantolo. Bekunemithetho obekumele bayilandele. Imibiko yabuya iveza ukuthi konke bakwenze ngendlela. Uma sekunjalo ngokomthetho kusuke sekufanele lihoxiswe icala,”kusho uNatasha.UMampintsha uhlawuliswe uR2 000 ngokungafiki enkantolo njengoba bekumele avele ngoLwesibili, uBabes Wodumo akahlawuliswanga ngenxa yezizathu azibikile.",'Wala ukushadwa wumfundisi uBabes'
"UNINA wowesifazane (24) obulawe yisoka lakhe eThornwood, eMariannhill eduze kwasePinetown uthe kudala ayeyincenga indodakazi yakhe ethi ayibuyele ekhaya kodwa inqaba ithi iyohlukaniswa wukufa nesoka layo.UNkk Sindi MaGumede Njakazi (48) uthe uphatheke kabi ngokubulawa kwendodakazi yakhe ngoba indlela ebulawe ngayo iyakhombisa ukuthi bekukhona okonakele othandweni lwayo.UNkk Njakazi uthe indodakazi yakhe, uNksz Philile Gracia Gumede, ibulawe yisoka layo uMnuz Khulekani Dube (21), obulale unina uNkk Thembi Dube (57), waphinde wabulala nendodana yakhe enezinyanga ezintathu uNhlakanipho Dube, wagwaza nendodakazi yakhe uNonkululeko Dube (2) otholwe encela ibele likanina obeseshonile. UNonkululeko usesimeni esibucayi esibhedlela.UNKSZ Philile Gumede kuthiwa kade ayecelwa ukuthi abuyele ekhaya kodwa ethi uzohlukaniswa wukufa nesoka lakhe“Indodakazi yami ibingashadile noKhulekani kodwa bebezalisene futhi abakwaDube bebegcina ngokuthembisa ukuthi bazolobola kodwa bebengakaze bafike. Ngiphatheke kabi ngokuthi indodakazi yami ibulawe wuKhulekani ngoba bengiyincenga ngithi ayibuye ekhaya ingitshele ukuthi uKhulekani wumuntu onolaka okuthi uma esethukuthele kube iyona kuphela ekwazi ukumehlisa. Ibithi uma ingivakashele ayifonele uKhulekani ayibuze ukuthi ibuya nini ibe iqeda kufika,” kusho uNkk Njakazi.FUNDA: 
Bashaqekile ngoqothe umndeniUthe kwala ngisho eseyisabisa ngokuthi uzoyilanda namaphoyisa kwaDube kodwa ayizange ifune ukubuya.UMNUZ Khulekani Dube obulele umndeni wakhe maqede wazikhunga.“UPhilile wangitshela ukuthi yena noKhulekani bayohlukaniswa wukufa, ngiphatheke kabi ngoba sekwenzekile lokhu ayekushilo. Ngiyacela ukuthi izingane zamantombazane zikhulume uma zinezinkinga othandweni lwazo zingafeli ngaphakathi. Ngiyasola ukuthi bekunezinkinga othandweni lwendodakazi yami kodwa ibifela ngaphakathi,” kusho uNkk Njakazi.Uveze ukuthi indodakazi yakhe ibisihlale kwaDube iminyaka eyisithupha kanti kwaNjakazi abasebenzi njengoba beziphilisa ngokudayisa amashidi ombhede.Mayelana nengane yendodakazi yakhe esindile uthe usazoya esibhedlela aphinde akhulume nosonhlalakahle ngoba izodinga ukwelulekwa ngokwengqondo.IMEYA yeTheku uNkk Zandile Gumede ithi umasipala uzolekela ukuze kufihlwe umndeni wakwaDube oqothwe yindodana yakhona egcine ngokuzihilela. Video: BONISWA MOHALEIMeya yeTheku, uNkk Zandile Gumede, ibizifikele mathupha kwaDube yathi siyishaqisile isigameko sokuqothwa kwalo mndeni.“Baningi la bantu besifazane abadlule emhlabeni ngesandla somuntu wesilisa osemncane kakhulu, sithinteke kakhulu ezinhliziyweni. Njengomkhandlu onakekelayo sizoqinisekisa ukuthi umndeni ufihlwa ngesizotha. Sizoqinisekisa ukuthi ingane esele, esesibhedlela njengamanje, ithola ukuhlunyeleliswa kwezengqondo ngoba ihlukumezeke kakhulu, ihlale isonto lonke nabantu abashonile incela ebeleni likanina. Kuyinto ebuhlungu kakhulu. Sizoqinisekisa umndeni ozobe uhleli nayo ukuthi sizoyinakekela ngoba uhulumeni wethu unezinhlelo zonke zokunakekela abantwana abangenabo abazali,” kusho uNkk Gumede.Ugqugquzele amadoda ukuthi avikele abesifazane ayeke izidakamizwa ngoba uKhulekani uchazwe njengomuntu obephuza futhi kutholwe namaphilisi eduze kwakhe.UNKK Thembi Dube obulewe yindodana yakhe uKhulekani Dube emgwazile yaphinde yamnquma.Khonamanjalo uNgqongqoshe wezokuThuthukiswa koMphakathi, uNkk Weziwe Thusi, uthe uzothumela osonhlalakahle bayosiza umndeni wakwaDube.Uphinde wacela imindeni ukuthi isheshe icele usizo uma inezinkinga kungaze kube nezigameko ezifuze esakwaDube.",Ubengafuni ukubuyela ekhaya obulawe yisoka eThornwood
"SIBANJWE yisakhamuzi saseKapa isizumbulu sePowerball sika-R232 million ebesibhekwe ngabomvu ngoLwesibili.Isikhulu se-Ithuba National Lottery, uNksz Khensani Mabuza utshele Isolezwe ukuthi lesi sakhamuzi  esinyelwe yinyoni esandleni besingakaveli.Uthe bakhuthaza bonke abantu abadlale iPowerball izolo ikakhulukazi abaseKapa ukuthi babheke amathikithi abo.Uthe abasakutholile ngowinile ukuthi udlale esitolo i-Ok Mini-Mark, eTygerdal eKapa.""Ithikithi eliwinile elika R22,50. Umdlali uzikhethele yena izinombolo eziwinile,"" kusho uNksz Mabuza.Uthe bayaqonda ukuthi abantu abaningi abakawabheki amathikithi abo njengoba izinombolo eziwinile zimenyezelwe izolo ebusuku. Echaza ngokukhuphuka kwemali ye-Powerball ebanjiwe njengoba bekulindeleke ukuthi ibe ngu-R225 million, uthe ikhushulwe ukunyuka kwesibalo sabadlali.""Imali esuke ibekiwe isuke ihlawumbiselwa, hhayi ukuthi imali esuke ibekiwe. Kuya ngokuthi bangaki abantu abasuke bedlalile. Belilikhulu isasasa le-Powerball njengoba ibiqophe umlando ngokuthi ikhuphuke ize ifike kule mali. Owinile uhleka yedwa lapho ekhona njengoba imali ayiwinile yengeziwe ngemali ecishe ifike ku-R10 million,"" kusho uNksz Mabuza.Ukhuthaze abadlali be-Powerball neLotto ukuthi bangadikibali ukuzama inhlanhla ngoba mhlawumbe ngelinye ilanga kuyoqondana.Owinile unonyaka wonke ukuxhumana nabe-Lotto ukuze bamnikeze lesi sizumbulu.",Ibanjwe eKapa iPowerball ka-R232 million
"ZIKHATHAZEKILE izikhulu zikaMasipala weTheku ngesibalo esiphezulu samacala anqwabelene - 300 - okuqondiswa ubugwegwe kwezimenenja ezithinteka ezinsolweni zenkohlakalo nokukhwabanisa.Emhlanganweni wamakhansela alawula umkhandlu eCity Hall izolo, kwethule umbiko othi kuhamba kancane ukuthethwa kwamacala ezimenenja okuqondisa ubugwegwe okwenza inganqobeki kalula impi yokulwa nenkohlakalo nokukhwabanisa.Inhloso yokwethula umbiko bekuwukwazisa isigungu samakhansela alawula umasipala nezikhulu zomkhandlu mayelana nenqubekela phambili emacaleni enkohlakalo nokukhwabanisa aphenywayo.Ukuzama ukuxazulula inkinga kwaphakanyiswa ukuthi njalo ekupheleni kukaNovemba kubikwe ukuthi uphenyo seluhambe kangakanani, bese kubikwa njalo emuva kwezinyanga ezimbili.Ukulalelwa kwamacala kuhlukaniswe kabili -ilawo anezinsolo eziqinile nezingaqinile.Ikhansela le-DA, uMnuz Thabani Mthethwa, lithe kuyakhathaza ukuthi kube nesibalo esiphezulu samacala angaqediwe.“Lokhu kusho ukuthi iTheku lisasilele emuva empini yokulwa nenkohlakalo nokukhwabanisa,” kusho uMthethwa.Ikhansela le-IFP, uMnuz Mdu Nkosi, lithe ithimba eliphenyayo nalabo abaqondisa ubugwegwe kumele libabikele ukuthi ngenyanga lifuna ukubalibe seliqede amacala amangakiukuze kube khona inqubekela phambili.“Siyabonga ukuthi kulokhu imenenja yoMkhandlu, uMnuz Sipho Nzuza, isinike umbiko obambekayo esingakhulumela phezu kwawo kunale nto engasho lutho ayesinike yona phambilini,” kusho uNkosi.Uthe into ekhathaza kakhulu wukuthi iningi lezikhulu ezinamacala zihola zihleli emakhaya.“Laba bantu abasuke bemisiwe bayahola njalo ngenyanga, okwenza umkhandlu umoshe imali uholela umuntu ongenzi lutho. Abanye sebemiswe izinyanya ezintathu kuya kweziyisithupha. Ngake ngezwa kuthiwa kukhona esinye isikhulu esase simiswe unyaka kodwa sihola,” kusho uNkosi.IPhini leMeya, uNkk Belinda Scott, lithe esinye isizathu esidala ukuthi ahambe kancane amacala wukuthi bafike baqale uhlelo lokuqondiswa ubugwegwe kungenelele oKlebe bathiabame kancane ngoba lolo daba ludinga ukuthi kuvulwe icala lobugebengu.",Bakhathazwe ukwanda kwamacala angaqulwa
"BABHEKENE ngeziqu zamehlo abaseka umengameli Cyril Ramaphosa ngokuputshuka kwemininingwane ngezimali ezazinikelelwa umkhankaso wakhe wokuba ngumengameli we-ANC ngo-2017 obizwa ngeCR17. NgoLwesihlanu i
News24 ibike ukuthi isazi sezobuchwepheshe uMnuz Alexio Papadopulo usolwa ngokuba nesandla ekuputshukeni kwemininingwane yeCR17 yangasese. UPapadopulo kubikwa ukuthi wayengesinye sezithenjwa zikaRamaphosa ngesikhathi esembhidlangweni wokuba ngumengameli wenhlangano ebusayo. Manje kubikwa ukuthi usephenywa abophiko lwamacala abucayi kuleli, oKlebe, ngokuputshuka kwama-email eCR17. Ngaphezu kwalokho kubikwa ukuthi ukusolwa kwakhe sekudala ukuthi babhekane ngeziqu zamehlo nenhloko yonogada baRamaphosa uMnuz Wally Rhoode, okusolwa ukuthi phambilini wayesondelene noPapadopulo. Ngokombiko, kuvela ukuthi uPapadopulo ubesebenzisana noKlebe ngesikhathi kuqala uphenyo ngokuputshuka kwale mininingwane. Akugcina ngokuputshuka kwama-email kaRamaphosa kuphela nje kodwa nezitatimende zemali eyayingena uphuma kuma-akhawunti eCR17 zanekelwa izwe lonke kuvela amagama abantu ababenikela emkhankasweni nalabo ababethola imali. UPapadopulo kuvela ukuthi wakhokhelwa uR4.8 million ukuze aqinise ezokuphepha kwezobuchwepheshe kumkhankaso weCR17. Kuvela ama-email kaRamaphosa nje ngumbiko woMvikeli Womphakathi u-Adv Thuli Madonsela oqhumbuze ithumba ngezinsolo zenkohlakalo ngesikhathi ephenya ngomnikelo kaR500 000 owawuvela kwisikhulu seBosasa uMnuz Gavin Watson, ongasekho emhlabeni. Lokhu kulandela isikhalo seDA ePhalemende isola uRamaphosa ngokukhohlisa iPhalamende ngalo mnikelo.",Ixabanise izethenjwa zikaRamaphosa eyokuputshuka kwamagama abanikela kwiCR17
"ABACULI kumele benze isiqiniseko sokuthi bazimaketha ngayo yonke indlela ekhona ukuze baqashwe ubuthaphuthaphu.Lokhu kushiwo nguDJ waseSwazini kodwa ozinze kuleli, uThabo “Touch of Soul” Mnisi (26), onamakepisi asematheni ezitaladini zaseThekwini. Amakepisi akhe abhalwe ukuthi TOS.UTouch of Soul ufike eNingizimu Afrika ngo-2010 ezofunda e-UKZN lapho enza khona iMasters kuHousing.“Kubalulekile ukuziphusha nanoma yingayiphi indlela. Abantu bazokuqaphela futhi bakuhloniphe. Ngisho ungekho abantu bazokhuluma ngawe bese abahleli bemicimbi beyakuqasha,” kusho uTouch of Soul.Uthe wayeqala eyozigayela yena izikibha namakepisi, abantu bagcina bewathanda.“Ngangithi uma ngigqoke ikepisi abantu balicele. Babebuya bangitshele ukuthi nakubo kukhona abalicelile. Bekulokhu kwenzeka njalo ngaze ngagcina sengiwadayisa. Abantu bawa-oda emakhasini ami ezinkundleni zokuxhumana.”Uthe usezokhiqiza namajakhethi namabhulukwe futhi ngeke agcine ngokuwadayisa ezinkundleni zokuxhumana. Uthe uzoba nezitolo ezingomahamba nendlwana.“Ngizokwenza imicimbi engizofike ngidayise kuyo izimpahla. Owokuqala nje uzoba seBasement Lounge, eMgungundlovu. Olandelayo use-Absolute kuFlorida maphakathi nenyanga ezayo.”UTouch of Soul usezakhele igama ezindaweni zobumnandi nasemicimbini yobumnandi eThekwini njengaseYadini Loungenase-Azar.Uthe uqale ukudlala ngemuva kokufika kuleli wazifundisa.“Uthando lomculo ngangivele nginalo. Ngangisebenzisa amathuluzi enganginawo nasesikoleni.",Zimaketheni baculi ukuze niqashwe: Touch of Soul
"OWAYEYISIQONGQWANE kwiKaizer Chiefs, uSylvester “City” Kole kusukela ngo-1976 waze wawagaxa emgibeni amakhokho ngo-1988 uthi ngeke iMamelodi Sundowns iyithole inkanyezi yesibili yeCAF Champions League uma ingalubhekisisi kahle udaba lokuntenga kodonga lwasemuva.UKole ukhala ngamaphutha enziwa umdlali wasemuva uSoumahoro Bangaly aholela ekutheni iFC Barcelona ishaye amagoli amabili ngemuva kokuphiwa abadlali bamaBrazilians kwiNelson Mandela Centenary ebiseFNB Stadium ngoLwesithathu.Le nkakha ithi amenza abukeke engelona uhlobo lokudlalela leli qembu laseChloorkop.Ngisho nabalandeli bazwakalise ukungenami ngodonga lokugcina lweSundowns. Igoli lokuqala nelesithathu amaphutha abadlali beSundowns okunguBangaly noHlompho Kekana. IBarca igcine inqobe ngo 3-1“Angazi noma kwakwenziwa ukuthi babezitshela ukuthi badlala neBarcelona edumile emhlabeni jikelele, lokho kwabenza bangenwa amanzi emadolweni bagcina sebabanga amaphutha angenasidingo,” kusho uKole.Uqhuba uthi awukwazi ukuba nomdlali onjengoba Bangaly okuthiwa uqhamuka ngaphandle abe namaphutha angenasidingo.“Lo mdlali akafanele ngabe udlala eqenjini elisezingeni leSundowns. Okunye engakuqaphela ngabadlali basemuva ngaso sonke isikhathi babeficwe yibhola kube sengathi bebengalindele.“Noma kwakwenziwa ukuthi uKekane (Hlompho) wayengavimbi ngendlela okuvimba ngayo esiswini umdlalo odlala kule ndawo yakhe okumele enze ngayo.""Omunye umdlali abantu abakhala ngaye kwaba nguMotjeka Madisha, abathi usebe namaphutha amaningi selokhu ngale sizini.Yize abantu bezwakalisa ukungenami ngendlela abadlali basemuva beSundowns abavuza ngayo kodwa umaqeqeshi wayo uPitso Mosimane uyazichitha zonke lezo zinkulumo.“Bebethukile benexhala lokho kwejwayelekile. UBangaly wenze iphutha lokho kujwayelekile. UKekana ngokujwayelekile uyakwazi ukuqala ibhola emuva. Badlala kangcono bazethemba bakhombisa ukuzethemba ngesiwombe sesibili ngemuva kokubatshela ukuthi abadlale ngendlela okudlalwa ngayo kwiSundowns,”kuchaza uMosimane.Uqhuba uthi ubatshele ukuthi abangesabi ngokuthi uBangaly wenze iphutha.Ecashunwa enye intatheli esesitebeleni seSolezwe ngoMgqibelo uluvikele uMosimane udonga wathi:“Ucabanga ukuthi uHlatshwayo (Thulani) ubengawavimba lawa magoli. Angayivimba iBarcelona? Akaqale avimbe iSundowns kuqala.”Amasandawana anawo umkhuba wokuvuza uma esedlala ezingeni lomhlaba njengakwi Fifa Club World Cup 2016, abafike bahlasele kahle kodwa besekuthi udonga lokugcina lubenzele phansi.“Angivumelani nokuthi ukuba sasayinda abadlali lapho abazokube beqhamuka khona, bebezokwenza kangcono. Cha, siwenzile amaphutha ngiyavuma. Sibaphile amagoli amabili kodwa asizange sibhede. Izinga likaDembele nabanye wonke umuntu uzibonele. Uneminyaka ewu-21, udlala ngonyawo lwesokudla kodwa buka ngendlela akhahlele ngayo ngolwesinxele. Besazi ukuthi ujwayele ukungena ngaphakathi isikhathi esiningi. Ukuba asizange siphanise ngamagoli amabili ubani owaziyo ukuthi besizokwenzenjani.”Uphethe ngokuthi into okumele kukhulunywe ngayo ukuhluleka ukuqedela amathuba.“Ukuqedela kwethu amathuba ebesiwathola besingenza kangcono kuwona. Ngihlale ngithi kuPercy Tau, ukuthi sidinga ukulungisa indlela esiqedela ngayo.”",UKole uyakhala ngodonga lweSundowns oluntengayo
"USergeant Sphesihle Ntshangase (42), usebenza esiteshini saKwaNongoma, ngaphansi kophiko iRoyal Protection, okungamaphoyisa aqapha izikhulu nabaholi bendabuko emphakathini.Isolezwe lithole ukuthi leli phoyisa ebelingekho emsebenzini lizithele kowesifazane obexinekile ebeletha ngoMsombuluko ebusuku.“Noma ngingesiyena umuntu okwazi ukukhuluma ngizozama ukuchaza. Phambi kwakaBoxer esitolo ngifice kukhona abafana bemngungile lo wesifazane, esele ngobhodisi wodwa. Ngibuze ukuthi kwenzenjani. Bathi usisi uyabeletha. Ngizamile ukumsiza. Ubesaxhumene nengane unina. Ngibe sengibheka ukuthi ingane iyaphila, ngathola ukuthi iyaphila ngoba ibisikhala. Ngibe sengimlekelela wangena emotweni ebengihamba ngayo. Ngamphuthumisa esibhedlela,” kusho uNtshangase.Uthe bese kuhlwile kwenzeka lokhu.“Yize isikhathi ngingasibhekanga kodwa bese kumnyama ngimthola, ngize ngasuka esibhedlela ngo-8 ebusuku ngemva kokumshiya. Angazanga ukuthi kungani lo wesifazane ebesedolobheni, ngibe senginaka indaba yengane ngangabuza izinto eziningi.“Angibange ngisabona ukuthi ingane ngeyomfana noma yintombazane ngoba bese kushesha,” kusho uNtshangase.Uthe lo wesifazane akazange ayithole imininingwane yakhe ngenxa yokuthi ubebambekile.“OwakwaZulu isibongo, igama angilibuzanga. Owasesigodini saseZiphambanweni. Ngenxa yokuthi ngimshiye esibhedlela nengane eyiphethe ngithembe ukuthi uzosizakala,” kusho iphoyisa.Libuzwa ukuthi belingenalo yini uvalo lisiza owesifazane lithe: “Nginazo izingane ziningi. Kube khona ukuthuka ngesikhathi kwenzeka konke lokhu, ngibona umuntu wesifazane ebeletha kodwa ngoba ngafundiswa emaphoyiseni ukuthi ngehlise umoya uma ngibhekene nesimo esinzima, angizange ngitatazele,” kusho yena“Bengiya ekhaya, ngisuka kuzakwethu ngesikhathi ngizithela kulesi simo,” kusho uNtshangase.Uthe ukuba wumzalwane yikhona okwenze wakhetha ukusiza.“Ngiyakholwa ebandleni iDamaseku Ukuthula Apostolic Church in Zion. Ngokwenkolo yobuKristu, kumele umsize umuntu uma exakekile, yingakho nami bengingeke ngidlule nje owesifazane esenkingeni,” kuphetha yena.Umsebenzi wasesibhedla ofice leli phoyisa libelethisa eceleni komgwaqo uMnuz Sakhile Mncwango, uthinte iphephandaba encoma.“Ngifikile mina eteta lo wesifazane, ngafica iphoyisa lesilisa limsiza. Belingenawo ngisho ama-gloves, owesifazane opha. Ngibheke emotweni ngathola ama-gloves. Wambamba wamfaka emotweni yakhe ingane ibisiphumile, kungekho osezonquma umzanyane, wabe esemphuthumisa esibhedlela. Kuhle kakhulu akwenzile ngoba abantu bebedlula,” kusho uMncwango.Ozwakwabo bephoyisa balithulele isigqoko ngelikwenzile lihlenga ingane.Imizamo yeSolezwe yokuthola unina wengane ayizange iphumelele.",Ubelethiswe yiphoyisa oxineke emgwaqweni
"IPHINI likaSomlomo esiShayamthetho KwaZulu-Natal, uDkt Meshack Radebe, likhulume ngokusinda ekufeni ngemuva kokuxinwa ukugula.Ekhuluma engqungqutheleni yezemfundo ebihlelwe yihhovisi lakhe ehholo lomphakathi KwaMagaba, eMpumalanga, ngempelasonto, uRadebe (67) uthe ucishe wafa ngenxa yokugula.“Ngicishe ngafa kodwa manje sengisindile nani niyangibona ngiwumqemane,” kusho uRadebe ongazange adalule ukuthi ubephethwe yini. Ngivukile ukuze ngilungise izinto ngizohamba emhlabeni uma konke sekuhamba kahle,” kusho uRadebe.Nyakenye uxinwe wukugula wangeniswa esibhedlela wahlala izinyanga ezimbalwa.URadebe ongumholi we-ANC onamava KwaZulu-Natal ugxeke othisha wathi banesandla ekufeyileni kwezingane eMpumalanga.Uthe balibala ukupepenyeka ezinxanxatheleni zezitolo ngesikhathi sokufunda.“IMpumalanga inezikole ezingamaHigh School eziyisishiyagalolunye kodwa zimbili ezithole ngaphezu kuka-60% kwimiphumela ka-matric nyakenye,” kusho yena.Uthe isifunda sasePinetown sinezikole ezingu-17, iMpumalanga ilale unombolo 16.“Lokhu kukhombisa ngokusobala ukuthi sinenkinga ezikoleni zethu zaseMpumalanga, unyaka nonyaka imiphumela yethu iyehla kunokuthi inyuke.""Ngabe simosha imali yabakhokhibentela uma sizoba nemihlangano yalolu hlobo kodwa singatshelani amaphutha,” kusho uRadebe.URadebe uthe othisha sebengene shi kwipolitiki baze bakhohlwa umsebenzi wabo wokufundisa.“Othisha sebengamaqabane kakhulu ukwedlula thina. Omunye owayephethe isikhungo engangiyobhalisela kuso ukuvota wafonela abaphathi bakhe wathi ngizokhankasa ekhuluma into engekho,” kusho uRadebe.Unxuse umphakathi ukuba ubampimpe othisha ababonakala ezitolo ngesikhathi sesikole.Othisha basezikoleni zaseMpumalanga bakhale ngokuthi izikole zabo azinayo ingqalasizinda okwenza abafundi bangenzi kahle ezifundweni zabo.Okunye abakhale ngakho ukusetshenziswa kwezidakamizwa ezikoleni.",Ngicishe ngafa kodwa manje sengisindile: Radebe
"SIZWE BLOSEUMA ulalele izinhlelo eziteshini zemisakazo akumele kube sengathi unohlelo oluthize olulandelayo.Eziteshini zomsakazo eziningi zakuleli izinhlelo ziba ngamahora amathathu futhi kuba nabasakazi bohlobo olulodwa abenza uhlelo olufanayo.Ukuze icace kahle le nto engikhuluma ngayo ake ngenze isibonelo. Ntambama uthola abasakazi abanomfutho othi awufane njengoThato ‘DJ Fresh’ Sekwane (5FM), KCi August (Umhlobo Wene), Sipho ‘Sgqemeza’ Mbatha (Ukhozi FM), njll.Akukho lapho okubhalwe khona phansi ukuthi uhlelo lwantambama kumele lume ngalolu hlobo.Ngaphandle nje kwabasakazi, kunemisakazo ezitshelile nje ukuthi ngeSonto abantu bafuna ukulalela i-jazz noma umculo wokholo uma kuntambama.Lokhu kugcina kushiya abantu bengenakho okuningi abangakhetha kukho abanye bagcine sebebuyele kuma-CD abo.Uma ulalela iMetro FM ngeSonto uthola i-jazz, noKhozi FM lukunika lolu hlobo lomculo, uma uya kwiVibe FM uzithela emculweni wokholo, iSAFM yenza okufanayo uthola umculo wokholo.Kumele ikhululeke imisakazo ingenzi sengathi kwashaywa umthetho othi uma kuyiSonto uzothola i-jazz noma umculo wokholo.Uma ulalela umsakazo ekuseni ngo-9 kuya ku-12 ungathi kunomuntu owathi angalinge angene umuntu wesilisa ngalesi sikhathi. Kuyancomeka okwenziwa yiKhaya FM engalandeli lo mthetho ongekho. Kulo msakazo kunoThabo Mokwele odume ngoT Bose ongena ngalesi sikhathi, i-East Coast Radio yenza kahle kakhulu ngoMakhosi Khoza ongumuntu wesilisa.Iphuzu elimqoka elokuthi abantu abayi nganxanye bengemanzi. Imisakazo ayiyeke ukufunza abantu ngezinhlelo bagcine sebecabanga ukuthi kunezinhlelo ezingenziwa abantu besilisa kuphela noma abesifazane kuphela.Baningi abantu besifazane abangalwenza kahle uhlelo lwasekuseni, baningi futhi abesilisa abangawenza kahle oluka-9 kuya ku-12 emini.UThemba Nkosi odume ngo-Euphonik wenza omuhle umsebenzi ngeSonto. Lo msakazi udlala umculo we-house, owe-eletro nekwaito. Uhlelo luka-Euphonik luyisiphephelo kubantu abathanda ubumnandi. Okuhle wukuthi uphinde abe nabanye oDJ abasuke bezodlala ohlelweni lwakhe.Akancintisani namuntu ngeSonto, uzihambela yedwa njengoba imisakazo eminingi izitshela ukuthi isuke iphuma emgqeni uma idlala enye into ngaphandle kwe-jazz nomculo wokholo.Ziba khona izinto ongeke wazishintsha uma ufuna uhlelo lwakho kumbe umsakazo wakho uhambe kahle.UJustice Ramohlola odume ngelikaJust-Ice weRadio 2000 into emenza ahambe phambili ezinhlelweni zasekuseni wukuthi uyazihlupha ngolwazi, uthi uma engena ohlelweni abe esewafunde wonke amaphepha.Uphinde azwakale ukuthi akagcini ezindabeni azithandayo kuphela kodwa ulifunda lonke iphepha nokumenza ahluke kwabanye abasakazi abangena ekuseni.Ngicabanga ukuthi lo msakazi uma ungambuza noma yingani angakuphendula, kungakuhle ukuthi abasakazi bazihluphe ngolwazi ikakhulukazi ezinhlelweni zasekuseni.U-Ayanda Ntuli owenza uhlelo lwasekuseni kwiVibe FM ungomunye wabasakazi abenza kahle kakhulu. Into emsizayo wukuthi uyafunda naye uthi engena emsakazweni ebe esenolwazi ngokwenzekayo.Okunye okungabasiza abasakazi basekuseni wukuthi bangazenzi osomahlaya. Into esiyidinga kakhulu uma sivuka ekuseni wukwazi ukuthi kwenzekani ezweni sakhile. Igenge yasekuseni ayehlise emahlayeni noma ibize bona osomahlaya bangempela.",Ake ihlukane nalo mkhuba imisakazo
"UBONA sengathi ukudlala kuPremier Soccer League (PSL) kuyambambezela ekutheni aqinise indawo yakhe eqenjini lesizwe laseGhana, u-Edwin Gyimah, osanda kuzicelela ukukhululwa enkontilekeni abenayo ne-Orlando Pirates.Ngesikhathi kuvela lokhu abaningi bebezitshela ukuthi kusuka ekuxabaneni kwakhe uGyimah nobengumqeqeshi wePirates, uMuhsin Ertugral, ngoSepthemba. Lo mdlali beno-Ertugral bathwetshulwe esikhumulweni sezindiza eCape Town bexabana kwaze kwadingeka amaphoyisa ukuthi abalamule kade beyodlala ne-Ajax Cape Town.Ukuchithile-ke nokho lokhu usihlalo wePirates, u-Irvin Khoza, ngesikhathi ezomemezela umqeqeshi omusha wase eveza ukuthi uGyimah uzicelele ukudedelwa kodwa zangavela izizathu. Ngokuthola kweSolezwe, uGyimah ozanyelwa umsebenzi phesheya kwezilwandle, ubone kungcono ayozama phesheya ngoba ukuqhubeka nokudlala kuPSL kwenza angabhekwa nangeso uma sekusethwa isikimu seGhana.Ku-Afcon ebiseGabon lo mdlali akazange alithinte ngisho sekucacile ukuthi iGhana isidlulele emzuliswaneni olandelayo. Ngokusho kwakhe nabaphethe izindaba zakhe iProSport International, lo mdlali angalithola noma yinini iqembu phesheya ngoba inkontileka yakhe inqanyulwe lingakavulwa ngisho iwindi lokuhwebelana ngabadlali.Yize uKhoza eze wakumemezela lokhu ngoFebhuwari 16 kodwa uGyimah ubhale incwadi ngaphambi kokuya ku-Afcon lapho ebezicelela khona ukudedelwa. IPirates isamukele lesi sicelo.“Njengoba iphepha lakhe likuyena asijahile kangako kodwa senza konke okusemandleni ukumtholela umsebenzi phesheya kwezilwandle. Siqinise kakhulu e-Europe ngoba umdlali kulapho ebheke ukuyodlala khona.“Akukho okukhona etafuleni okwamanje kodwa asinalo itwetwe ngoba uma sithola iqembu elimfunayo angaqala noma yinini ngaphandle kokulinda amaphepha athile,” usho kanje omunye wabasebenzi baseProSport International kodwa ongagunyaziwe ukukhuluma nabezindaba.UGyimah (25) ube ngomunye wabadlali abathathu (abazinze e-Afrika) esikwatini seGhana ebesiku-Afcon. Laba uFatau Dauda, naye oke wavimba kuPirates noRichard Ofori. Bobathathu abazange balithole ijezi eGabon okwenza icace indaba kaGyimah yokubona iPSL njengesihibe ekwenzeni indawo ibe ngeyakhe kumaBlack Stars.",Ubona sengathi ukudlala kuPSL kuyambambezela
"UGWETSHWE iminyaka eyishumi owayeyisikhulu eVBS Mutual Bank kulandela ukuwavuma wonke amacala athinta inkohlakalo abebhekene nawo ngokudliwa kwemali ebalelwa kuR2.7 billion kuleli bhange. UPhilip Truter, owayeyiChief Financial Officer (CFO) ngesikhathi kutamuzwa imali yaseVBS Bank uzobhadla iminyaka eyisikhombisa ejele njengoba ilengisiwe iminyaka emithathu yesigwebo sakhe. UTruter ubevele enkantolo yezimali enkantolo yeMantshi ePalm Ridge, eGauteng ngoLwesithathu ekuseni. Kuwo wonke amacala abebekwe wona uTruter uvumile ukuthi wayazi kahle kamhlophe ukuthi uphula umthetho ngesikhathi ezibandakanya nokudliwa kwezimali zaleli bhange.UTruter ungumsolwa wesishiyagalolunye kuleli cala kanti bonke abanye asolwa nabo, okubalwa kubo nowayengusihlalo weVBS, uMnuz Tshifhiwa Matodzi, bayawachitha amacala ababekwe wona. ",Ugwetshwe iminyaka eyishumi owayeyisikhulu eVBS Mutual Bank
"UNOBHALA-jikelele weSACP uDkt Blade Nzimande unxuse abasebenzi ukuba bangathuli uma bebona abantu benza inkohlakalo ngoba lokho kubeka ikusasa lezwe enkingeni.Ekhuluma emgubhweni kazwelonke wabasebenzi enkundleni yezemidlalo eSugar Ray Xulu eClermont ngoLwesithathu, uNzimande uthe iminyaka eminingi edlule imoshakele ngenxa yenkohlakalo ebiqhubeka.""Kuleminyaka emihlanu ezayo ngemuva kokhetho kumele senze isiqiniseko sokuthi lesi sikhathi asimosheki senze izinto ngendlela efanele,"" kusho uNzimande. Uthe bengamaKhomanisi bazohlale beyiseka-ANC kodwa waxwayisa ngokuthi ngeke baze bathule uma bebona izinto zingahambi ngendlela.Unxuse ukuthi kwakhiwe kabusha umbimbi, waxwayisa ngokuthi lokhu uma kungenzeki kuzoba nomphumela ongemuhle.Uthe kuleminyaka edlule bekunabantu abathile abebeme endleleni bengenzi izinto ngendlela efanele okugcine kudala ukuthi bungabibuhle ubudlelwano kumbimbi.""Thina singamaKhomanisi singaphuma sihambisane nomuntu owenza kahle embutheni njengoba seseka ukuvuselelwa kabusha kombutho ngoba ngeke size sithule sibone izinto zonakala,"" kusho uNzimande.Uthe abasebenzi akumele bathule bebona izinto zonakala. ""Izwe licishe layongena eweni, abantu bezenzela umathanda ko-Eskom abasebenzi bebuka kodwa bengenzi lutho,"" kusho uNzimande.Uthe kubalulekile ukuthi avuselelwe wonke amabhizinisi kahulumeni.""Lento ibalulekile, kumele siyiguqule Iningizimu Afrika, siwavuselele wonke amabhizinisi kahulumeni akade esefakwe ehlathini ngenxa yabantu abathile abebevumele ukuthi kwenzeke inkohlakalo kuwona,"" kusho uNzimande.Uthe kumele kuphinde kubekhona ubulungiswa ngokubulawa kukaNobhala-jikelele wabo uMnuz Chris Hani nabanye abaholi.""Ngaphambi konyaka siye okhethweni ngo-1994, kwabulawa uHani abelungu kwacishe kwasuka impi enkulu, siyabonga ngokuthi kwakhuzwa kwangaliwa, kodwa kunamacala amaningi okubulawa kwabaholi namanje angaphelile okumele asukunyelwe,"" kusho uNzimande.   Uthe inhlangano yezizwe yahlonza ubandlululo njengobugebengu obubhekiswe kubantu, wengeza ngokuthi kumele bajeze abantu ababegqugquzela lesi sihlava.",Basebenzi ningathuli uma nibona inkohlakalo - Nzimande
"UMREPHA wakuleli, uThulani ""Pitch Black Afro"" ,Ngcobo, utholwe enecala lokubulala engaqondile owayengumkakhe, uCatherine Modisane. UPitch Black Afro, wodumo lwengoma ethi Mantofontofo, ulahlwe yileli cala eNkantolo eNkulu iSouth Gauteng High izolo. Nakuba kunjalo kodwa ukhishwe phambili ecaleni lokudukisa ingalo yomthetho. Okuqaphekile ngalolu suku ukungabonakali nangokhalo kukanina kammangalelwa ekubeni ubelokhu efika ngesikhathi kuqhubeka ukuthethwa kwecala.NgoDisemba 31, 2018, uPitch Black Afro nomufi, baba nokugejana ngenkulumo emuva kokuphuza nabangani. Ekubuyeni kwakhe endaweni ababehlala kuyo eYeoville, umufi waqhumisa ngempama lo mrepha, naye owaziphindiselela. UPitch Black Afro wagcina esedudula umufi kabuhlungu waze wangqubuzeka ngekhanda. Kuleli cala, uPitch Black Afro abesegqigqe kulo iminyaka emibili, iJudge uJ du Plessis, lithe okwenze lo mrepha walahlwa yicala ukuthi ukhombise ukuba wufakazi obuthakathaka ngesikhathi esaphekwa ngemibuzo. ""UMbuso awukuthandabuzi ukuthi umsolwa wayekuhlelile ukubulala umufi. Bobabili babephuzile, waziphindisela ngendlela enodlame.  Kwacaca bha embikweni wokuhlolwa kwesidumbu ukuthi umufi wabulawa ukulinyazwa ngento engekho bukhali ekhanda."" Ijaji lithe abukho ubufakazi bokuthi umufi wayekuhlosile ukuhlasela lomculi.Uthe nokuphika kwakhe ukuthi wamshaya umufi nakho kukhombise ukuthi ngeke akholakala. Yize ijaji likhulume kanje kodwa uPitch Black Afro ubesamile ekutheni yena umsulwa. Uzokwazi namhlanje lo mrepha ukuthi uzobhadla iminyaka emingaki ejele ngaleli cala.Yize ijaji likhulume kanje kodwa uPitch Black Afro ubesamile ekutheni umsulwa futhi uyasukelwa. ",UPitch Black Afro uzokwazi namhlanje ngesigwebo azosithola ngokubulala umkakhe
"UMNDENI wesikhulu senkampani iBosasa, uMnuz Gavin Watson (71), uthi awusoli lutho ngokufa kwakhe ngoba ukholelwa wukuthi kube yingozi.UWatson ufe izolo ekuseni engozini yemoto emgwaqweni obheke ngasesikhumulweni sezindiza i-OR Tambo eGoliIsikhulu esiphezulu seBosasa esiyaziwa nge-African Global Operation, uMnuz Papa Leshabane, ekhuluma ne-eNCA, uthe umndeni usuphuma emakhazeni uyoqinisekisa isidumbu sikaWatson.Uthe ubehamba ngemoto ashone kuyo ngoba eyakhe ibinenkinga.“Imoto yakhe ibilungiswa yingakho abehamba ngemoto yenkampani. Ubesebenzisa imoto ashonele kuyo ngoba ngempelasonto eyakhe ibilungiswa.”Imoto abehamba ngayo yedwa iToyota Corolla, ishayise ubonda lukakhonkolo emgwaqweni onguthelawayeka.“Asifuni ukuqagela ngokuthi kwenzekeni. Kube yisimo esingesihle, yingozi nje. Asinalo ulwazi ukuthi ubeyaphi, sishaqekile sonke.”Usho lokhu nje bese kuqubuke izinkulumo eziningi abanye besola ukuthi kukhona okushaya amanzi ngokufa kukaWatson ezinkundleni zokuxhumana. Igama likaWatson lavela ngesikhathi kufakazwa kwikhomishini ephenya ngokulawulwa koMbuso yidlanzana.Kwavela ukuthi inkampani yakhe yayigwazela izikhulu zikahulumeni.Ezinkundleni zokuxhumana izolo bese kukuningi ukukhuluma ukuthi kungani ebehamba ngeToyota Corolla. I-ANC idlulise amazwi enduduzo emndenini kaWatson yathi walwa nobandlululo eseyeyilungu le-UDF.",‘Ukufa kukaWatson kube yingozi nje’
"WENZE okungajwayelekile umqeqeshi weLamontville Golden Arrows uSteve Komphela ecula nabalandeli beBloemfontein Celtic eshaye ezakhe ngo 5-0 emdlalweni we-Absa Premiership eDr Petrus Molemela Statdium ngeSonto. Lo mqeqeshi okhonjwa kwiBafana Bafana usheshe wayivuma induku ngemuva komdlalo wakhala ngamathuba iqembu lakhe eliwaphe iCeltic, yawathatha. ICeltic iqale ukuwavalela phakathi ngomzuzwana ka-39 uqalile umdlalo ngegoli lilaNdumiso Mabena. Kuqale ukucaca ukuthi azihlangene kahle eze-Arrows emuva ngesikhathi uMenzi Masuku eshaya elesibili ngomzuzu wesi-12 kanti kuphele isiwombe sokuqala ihamba phambili ngamagoli amathathu. Elesithathu livalelwe uHarris Tchilimbou ophakelwe uMabena obe ngumdlali ovelele kulo mdlalo. Igoli lesine livalelwe nguMzwanele Mahashe olingqofe ngekhanda kulandela ikhona etholwe yiCeltic. UNozinti we-Arrows ubethwele kanzima njengoba iCeltic ibilokhu ize njalo ihlasela, ize yavalela elesihlanu ngomzuzu ka-79 okube yigoli lika-Andile Fikizolo. Ngemuva komdlalo uKomphela uyivumile induku wathi ngemuva kwesiwombe sokuqala ubenethemba lokuthi ezakhe zingase zibuye zishaye amagoli amathathu nazo zijike izinto. Uthe ngaphandle kokuba umqeqeshi we-Arrows, imchazile indlela iCeltic edlale ngayo futhi wayishayela ihlombe. Kungakapheli sikhathi esingakanani kade ekhuluma nabeSuperSport, uKomphela ubonakale eseyocula nabalandeli beCeltic iningi labo ebelisagcwele enkundleni libungaza abadlali nomqeqeshi uLehlohonolo Seema. Buka uKomphela ecula nabalandeli beCeltic:%%%twitter https://twitter.com/dailysunsa?ref_src=twsrc%5Etfw"">@dailysunsa
@SunSportSA
pic.twitter.com/chmQSninJj— Kgomotso Mokoena (@KgomotsoMokoena)",BUKA: UKomphela ushaywe ‘ngempama’ wajoyina abalandeli beCeltic bejabula
"U-AUGUSTINE Mulenga, osayiniswe AmaZulu FC, uthi uyazazi ukuthi uwumdlali osezingeni eliphezulu kakhulu ngakho ubengeke amele indaba yokuduva ebhentshini abukele abanye abafana bedlala kwi-Orlando Pirates.Abanye bangakuhumusha lokhu njengempakamo, noma ukungahloniphi ozakwabo kodwa uMulenga ukubeke kwacaca ukuthi yena ufanelwe wukuba senkundleni, hhayi ukubukela ibhola nezihlwele.Umdlali waseZambia ukhulume nezintatheli ngoMsombuluko ngemuva kokwethulwa Usuthu njengomdlali walo omusha kwisizini entsha yeDStv Premiership. UMulenga ubephendula umbuzo mayelana nesizathu esimenze wadla phansi, washiya kwiBucs ekubeni kade kusabhekwe lukhulu kuye.“Isizathu esingenze ngayisha kwiPirates wukuthi bengingadlali ngesizini edlule. Ngaphezu kwalokho iqembu liphinde lasayina abadlali abasha abaningi ngabona ukuthi indawo yami ngeke ibe khona. Akungoba ngingafuni ukuncintisana nabadlali abafikile kodwa bengingafuni ukuphindwa okungehlele ngesizini edlule. Yingakho ngikhethe ukuthi ngishiye, ngijoyine AmaZulu,” kusho uMulenga.IPirates isayine abadlali abasha okubalwa kubo uThulani Hlatshwayo, Terrence Dzvukamanja, Deon Hotto, Thabang Monare, Collins Makgaka noWayde Jooste.“Bekungesona neze isinqumo esilula ukujoyina AmaZulu ngoba abekhona amanye amaqembu abengifuna. Kodwa ngibonga umndeni wami ngokuthi ngithathe lesi sinqumo. Akekho ongazi ukuthi ngingumdlali osezingeni eliphezulu, bekunzima kodwa ngijabule ukuthi ngilapha kuMaZulu,” kusho uMulenga.Ngeledlule uMulenga wethulwe njengomunye wabadlali abasha beTshakuma Tsha Madzivhandila (TTM). Kungakho kuthusile ukumbona esethi memfu kuMaZulu.“Nami ngathuka impela ngibona igama lami ohlwini lwabadlali abasha beTTM. Angikaze ngisayine kubo. Yebo bazama ukuqalisa izingxoxo kodwa ngabatshela ukuthi ngicela bangilinde, ngisadinga ukucabangisisa ababengibekele khona etafuleni. Sekuyaba bayangimemezela nokwangethusa. Mina ngisayine kuMaZulu, yingakho ngilapha,” kusho uMulenga.Imibiko engaqinisekisiwe ithi iTTM ifuna ukuthatha izinyathelo zomthetho ngoMulenga njengoba namanje isakholelwa ekutheni ungumdlali wayo. Kungenzeka kube nzima kwabanye abalandeli bebhola ukukholwa yilokhu, ikakhulukazi ngoba iqembu selikhombise ukungahleleki okuyisimanga selokhu lifikile esigabeni esikhulu. Akuyena kuphela uMulenga omenyezelwe yilo njengomdlali walo, kodwa wavumbuka kwelinye iqembu.Omunye nguBrian Onyango, naye ovele ohlwini lwabadlali beTTM kodwa okhonjwa kwiMamelodi Sundowns.ITTM iphinde yamangaza ngempelasonto edlule ifika nabadlali abawu-14 emdlalweni wayo we-quarterfinal yeMTN 8 neSuperSport. Igcine iguqe ngo 3-2.",Bengingeke ngikumele ukungadlali: Mulenga
"UMANGAZE abaningi owayengunkosikazi kaMnuz Malusi Gigaba uNksz Norma Mngoma ethi ayikho into angayenza ngoR3 000 empilweni yakhe. UNorma uveze lokhu ngesikhathi ephendula imibuzo kwikhomishini ephenya ngokulawulwa kombuso yidlanzana ngempilo ewubukhazikhazi ayeyiphila noGigaba, asehlukene naye, okusolwa ukuthi yayixhaswe abakwaGupta. UGigaba wayengungqongqoshe wezaseKhaya ngaleso sikhathi. NgoLwesihlanu uNorma uchazele ikhomishini ngezindodla zemali ababenazo noGigaba eveza ukuthi unenqwaba yamasudi athengwe ngokheshi futhi wamnikeza ikhadi angakwazi ukuchitha uR100 000 ngalo ngenyanga. Encwadini ayibhalele ikhomishini uGigaba ukuchithile lokhu wathi empeleni wamnikeza ikhadi eliyi debit futhi wayemkalele ukuthi asebenzise uR3 000 kulo ngenyanga. Ephendula lokhu uNorma uthe: “uma ethi kwakuyi-debit card eno-R3 000...ayikho into engingayenza ngoR3 000 empilweni yami futhi uyakwazi lokho. Into engiyaziyo mina ukuthi kwakuyi-credit card. Into ayisho ukuthi uma ngilisebenzisa ngingeqi kuR100 000 ngenyanga.”UNorma uqhube wathi kwakwenzeka ukuthi uma esemazweni aphesheya azithole esethenga isikhwama sika-R30 000 kuya kuR40 000. “Ngakho kungamanga ukuthi lalinoR3 000. Empilweni nje ayikho into engingayenza ngoR3 000,” kusho uNorma. Lokhu kuthuse abaningi ezinkundleni zokuxhumana kwazise kunabantu abebeziphilisa ngesibonelelo sikaR350 sabangasebenzi njengoba umnotho ukhahlamezwe yiCovid-19. Abanye ezinkundleni zokuxhumana bathe kuyabaxaka lokhu ngoba baningi abantu abahola le mali ngenyanga kuleli abakwaziyo ukuhlanganisa. “In my life, there’s nothing that I can do with R3000!!” 🥺 When I think how far R3k would stretch for me right now....!#NormaGigabaThere's nothing I will do with R3000 in my life.. #normagigaba #StateCaptureCommission ..someone's else salary for a whole month #3000 🤔Ngaphandle kwabo uNorma uthe nomndeni kaGigaba ubuhlomula ngezimali ababezithola kwabakwaGupta. ",'Ayikho into engingayenza ngoR3 000' - Norma Mngoma
"INHLANGANO i-Electricity Crisis Movement eSoweto ihlela ukuvala thaqa imigwaqo ukuze iqinisekise ukuthi akungeneki enxanxatheleni yezitolo eselokishini.Lokhu enye indlela yempi abayibhekise e-Eskom ngodaba lokucinyelwa ugesi. Abantu baseSoweto bathi i-Eskom isebenzisa ububhoklolo ngokubacimela ugesi ezindaweni zabampofu kodwa kwezinye izindawo njengakoSandton ugesi awucishwa njalo.UMnuz Trevor Ngwane, uthe bahlela ukubhikisha eTshwane namhlanje ukuqondanisa nenkulumo yokuvula isiShayamthetho saseGauteng ezobe yethulwa uNdunankulu, uMnuz David Makhura.Uthe balindele namanye amaqabane eseTshwane ukuba nawo avale imigwaqo, abhikishe lapho kuzobe kunenkulumo yesifundazwe. UNgwane uthe umbikisho uzoqhubeka ngoLwesithathu eKapa, lapho abenhlangano yabangasebenzi bezobhikishela uNgqongqoshe wezimali, uMnuz Tito Mboweni, ozobe ethula khona isabelo sezimali.ESoweto nase-Orange Farm bahlela ukuvala yonke imigwaqo ukuze kuphazamiseke amabhizinisi.“Inkinga ye-Eskom ayizange iqale ngenxa yesikweletu saseSoweto. I-Eskom njengawo wonke amabhizinisi kahulumeni ibhekene nezinkinga zokungaphathwa ngendlela. Basebenzisa isikweletu saseSoweto ukuvala ihlazo labo elikhulu,” kusho uNgwane.Okhulumela iJoburg Metro Police, uMnuz Wayne Minnaar, uthe bayazi ngokhukhulelangoqo wesiteleka sanamhlanje futhi basilindele.“Sandise isibalo samaphoyisa azobe esebenza, kukhona nawombutho iSAPS navela kuzwelonke esizosebenzisana nawo,” kusho uMinnaar.",ESoweto bahlela ukuvala imigwaqo bekhononda ngokunqanyulelwa ugesi
"UNDUNANKULU waKwaZulu-Natal uMnuz Sihle Zikalala uthi iTheku lingase liqhubeke lihlale kusigaba 5 wokuvalwa kwezwe ekupheleni kwenyanga ka-Ephreli uma siqhubeka nokwenyuka isibalo sabahaqwe yiCovid-19 kulesi sifunda. UZikalala uveze lokhu ekhuluma nabezindaba ngeSonto echazela abantu baKwaZulu-Natal ukuthi kusho ukuthini ukuxegiswa kwemithetho yokuvalwa kwezwe kusukela ngenyanga ezayo kulesi sifundazwe. Kuleli sonto uMengameli Cyril Ramaphosa umemezele ukuthanjiswa kwemithetho kathaqa ngokwesigaba sesine sokuvalwa kwezwe. Kusukela ngoMeyi 1 abantu abaningi kuleli bazokwazi ukubuyela emsebenzini ngaphansi kwemigomo ebekiwe eqinisekisa ukuphepha kwabasebenzi, ezokuthutha zivunyeliwe ukusebenza ngaphansi kwemigomo ebekiwe, ugwayi usozodayiswa kanti nabantu sebengazivocavoca. Noma izwe lonke lizobe lisesigabeni sesine sokuvalwa kwezwe futhi kuvumelekile ukwenza lezi zinto, uZikalala usexwayise abantu abahlala ngaphansi kukamasipala waseThekwini ukuthi kungenzeka baqhubeka bahlale ngaphansi kwemithetho eqinile. NgeSonto izibalo zabahaqekile ngokwezifunda KwaZulu-Natal bezimi kanje: Amajuba- 8 EThekwini - 579 King Cetshwayo - 12 Harry Gwala - 1 Ilembe - 122Ugu- 16Umgungundlovu - 49 Umkhanyakude - 21 Umzinyathi - 3UThukela - 23Zululand - 2 ""Ngeledlule ngeSonto babewu-383 abantu ababehaqwe yiCorona eThekwini kodwa namhlanje (izolo) sesifinyelele ku-579. Isibalo sabashonile ngeledlule besiku-21 namhlanje sebebalelwa ku-25 abashonile. Ezinye izifunda ezine okushoniwe kuzo kusashone umuntu oyedwa kuzo okuyinto esenza sikhathazeke ngesimo saseThekwini,"" kusho uZikalala. Uthe uma zingaguquki izinto kulesi sifunda kuleli sonto, iTheku lizobalwa nezifunda ezizoqhubeka zihlale ngaphansi kwesigaba 5 sokuvalwa kwezwe.UNgqongqoshe wezokuBusa ngokuBambisana, uDkt Nkosazana Dlamini-Zuma ngoMgqibelo waveza ukuthi izigaba zokuvalwa kwezwe zizokwehluka ngezifunda, kuzoqiniswa umthetho ezindaweni ezinesibalo esiphezulu sabahaqekile. ",Ingase ingasuswa imithetho eqinile kathaqa eThekwini
"KWEHLE izihlathi kwabebecabanga ukuthi sekuseduze bacebe ngenxa ""yegolide"" ebelimbiwa KwaMachi, eHarding njengoba umbiko wososayensi uveza ukuthi akulona.Ithimba leCouncil for Geoscience (CGC), ngoLwesine livakashele eHarding lethula umbiko ngophenyo lwenkwali obekusolwa ukuthi ikhiqiza igolide. Leli thimba lajutshwa nguNgqongqoshe wezokuMbiwayo uMnuz Gwede Mantashe ngoJuni, emuva kokuba izinkulungwane zamalungu omphakathi bezigijimela ukumba inkwali. Esitatimendeni sombiko weCGS esishicilelwe kwi-website yalo mkhandlu, kuvele ukuthi le nkwali ayinalo igolide. Kuvele ukuthi umhlaba okukhona kuwo le nkwali, awunothile ukuthi ungaba negolide.Umbiko uthole ukuthi kule nkwali kukhona amatshe abizwa nge-pyrite, chalcopyrite, pentlandite, cobalite, sphalerite ne-galena. Kuvela ukuthi i-pyrite ne-chalcopyrite icishe ifane negolide.“Ngokophenyo lwethu sithole ukuthi alikho igolide kule nkwali noma eduze nayo. Le ndawo ayisoze yakhiqiza igolide ngenxa yesimo somhlaba onganothile,” kusho umbiko.Ngesikhathi kuqalwa ucwaningo ngonyaka odlule, kwathathwa amatshe ayohlolwa eMintek Laboratory eGoli. Kuvela ukuthi le nkwali ububanzi bayo obuwu-150 metres, ibisetshenziselwa ukumba inhlabathi yokulungisa umgwaqo. Inkwali yavalwa ngo-Okthoba wonyaka odlule ukuze kwenziwe kahle uphenyo.Okhulumela ikomiti lomphakathi uMnuz Tony Mbuthuma, uthe abanelisekile ngombiko wabacwaningi. Uthe yize bechazeliwe ukuthi kungani kuchithwa izinsolo zegolide kodwa kuneminye imibuzo engaphendulekanga.“Umphakathi awuyizwa kahle indaba yokuthi inkwali ingabe isambiwa. Kuvele ukuthi kumele imbiwe kuphela yilabo abanelayisensi yokumba izimayini. Phambilini bekumbiwa inhlabathi kule nkwali, osekushiya eminye imibuzo uma kungasavumelekile nokuthi imbiwe,” kuchaza uMbuthuma.Uthe selokhu kwaqalwa uphenyo inkwali ibivaliwe, kubekwe nonogada. Batshelwe ukuthi namanje izogadwa futhi umphakathi akumele usondele kuyo.“Okushiya imibuzo ukuthi uma inkwali ingenawo umnotho kungani bese kuvinjelwa umphakathi uqhubeke nobukwenza khona. Lokhu kuqinisa izinsolo zokuthi indawo inawo umcebo,” kusho uMbuthuma.Ngesikhathi iphephandaba iThe Mercury eliwuzakwabo weSolezwe livakashele le nkwali, umphakathi wawuyimba ngamafosholo. Abanye baveze ukuthi bayawadayisa amatshe abawathola kule nkwali, abakholelwa ukuthi yigolide. Baveze ukuthi amatshe aqala kuR50. Kwaphoqeleka ukuthi kubiywe inkwali emuva kwemibiko yokulimala kwamalungu omphakathi.",Indumalo 'ngegolide' ebelitashwa eHarding
"MHLELI: Ngivumele ngigadle ngenhlonipho nangeqiniso ngenhloso yokwakha nokuxwayisa ngokuphaphalaza okwenziwa ngabaculi bakithi ikakhulu lapha emculweni wesintu nokho okugcina kuholele ekuhlukumezeni abanye abantu ekubeni kubalekelwa ukutshela abantu iqiniso.Ngiphawula ngokwenziwe yiGcokama eLisha phambi kwezinkumbi zabalandeli balo. Bakwethu kulihlazo ukuhluleka kweGcokama ukudlala isigingci lize lizizwe nalo uqobo ukuthi cha akuhambi kahle ezintanjeni.Ngizibuza umbuzo wokuthi lisola bani ngoba yilona elidlala lezi zinto bukhoma. Cha mfana uhlulekile iqiniso. Ngezwa ngishaywa amahloni ngakhumbula amaqhawe ayibamba kusenzima kusashoda nezinandisi zomculo kepha ayeyidonsa intambo bukhoma ufise impinda.Lapha ngibala amaqhawe afana noMfaz’Omyama Khumalo, Sandile Mbongwa noMgqashiyo Ndlovu. La madoda ayeyoneqa ngaphezulu bafana ayengangathekisi enkundleni uma enza into yawo.Okubuhlungu kakhulu wukuthi ukuhluleka komasikanda abaningi kugcina kuphazamisa ukusebenza kwabasakazi. Ukusolwa kwabasakazi abasethulela izinhlelo zikamaskandi kungaze kwenze ukuthi izingane zabantu ziphelelwe yimisebenzi imbala. Abasakazi ababethula uhlelo lomculo kamaskandi abanjengoNgizwe Mchunu noTshathugodo Ngobe sebafaniswa nezitha zabaculi ekubeni kuyibo abaculi abangenzi kahle.Abasakazi abanacala abakwenzayo bayakwazi futhi bakufundele nani zehliseni niyofunda ukudlala izintambo kothisha bentambo. Ayikho into engenaso isikole esikhathini sanamhlanje. Ukucasha ngesithupha akusizi ngoba kufakana ehlazweni elinjengaleli elehlela umfo kaManqele ehlulwa wukudlala isigingci phambi kwabantu ekubeni simhlonipha kangaka.Mhleli ngibonga ithuba lokubeka iqiniso eselafaniswa nomlilo oshisa abaningi ngoba bayalibalekela abafuni ukulikhuluma kanti phela umuntu wakhiwa ngabanye abantu.Lwazi DlaminieBergville",[IMIBONO] Kuyihlazo okwenziwe yiGcokama Elisha esiteji
"INDLUNKULU kaZulu izohlangana maduze ibhunge ngezinhlelo zokuthi iSilo esisha uMisuzulu kaZwelithini, agcagcelwe ngaphambi kokuthi agcotshwe ngokusemthethweni esihlalweni sikayise. Isihlalo sisale emuva kokuthi kukhothame iNgonyama uZwelithini kaBhekuzulu ngoMashi exinwe wukugula, emuva kwalokho kwabekwa ibamba nalo lanqotshwa wukugula. IMbube entsha imenyezelwe ngoLwesihlanu ntambama esigodlweni KwaKhangelamankengane, lapho ummeli u-Advocate Griffiths Madonsela egagule khona igama layo. UMadonsela uthe lokhu akushoyo kuyizifiso zendlovukazi uMantfombi Dlamini Zulu, eshiye izibhalile encwadini yefa. Kudalulwe ukuthi esinye sezizathu sokuqokwa kukaMisuzulu wukuthi unina weSilo esisha, walotsholwa yisizwe ngezinkomo ezingu-300 ezaya eSwatini. Kuvele nokuthi uBayede omusha akagcagcelwe kodwa unayo indodana eyodwa kanti ngokomgomo kaZulu, kufanele agcagcelwe umuntu ngaphambi kokuthatha isihlalo. UMntwana uThulani Zulu, okhulumela iNdlunkulu kaZulu, uthe kusazoxoxwa ngalezi zinhlelo zokugcotshwa nokugcagcelwa kweSilo. Uthe umndeni usazohlangana maduze noma usuku lungakaziwa. Ukumenyezelwa kweSilo esisha bekwengamelwe wuNdunankulu kaZulu uMntwana Mangosuthu Buthelezi, lapho okusuke khona umsindo kwaze kwaphoqa ukuthi iMbube ikhishwe ngesamagundane eNdlunkulu. UMisuzulu Sinqobile Zulu uzalwe ngoSepthemba 1974 KwaHlabisa, ezalwa wuNdlukulu okhotheme futhi ungomdala kuye. Ungumshana wenkosi uMswati wesithathu njengoba unina ezalwa wuSobhuza wesibili owayeyingonyama yakhona eSwatini. Ufunde e-U.S kanti uneziqu ze-International Relations. Amaqembu ezombusazwe aseqalile ukukhipha izitatimende zokwamukela ukuqokwa kweSilo esisha phakathi kwawo yi-EFF, ethi kuhle kuhlonishwe izifiso zeSilo esikhotheme. I-IFP ayisalanga nayo ithe iyakwemukela ukubekwa kweSilo esisha yathi isilinde ukuthi sigcotshwe.",INdlunkulu ibhunga ngokugcagcelwa nokugcotshwa kweSilo
"MHLELI: Ngivumele ngiphawule ngokubhebhetheka kobugebengu eNingizimu Afrika. Ezinsukwini ezintathu ezedlule sekutholakale ukuthi kukhona intombanzane edlweguliwe yabulawa. Kuphinde kwaphuma ukuthi kukhona indoda ehlala eWyebank ebulale izingane zayo ezine. Sekungathi isonto nesonto kukhona abantu ababulawayo noma abantshontshwayo kuleli lizwe.Ngibona ukuthi inkinga iqala ekutheni singabantu baseMzansi Afrika siyathula sibuke uma lezi zigameko zenzeka. Isibonelo, uma umuntu egijima ngesivinini esidlula amakhilomitha abekiwe, uthola ukuthi uzokhetha ukufumbathisa iphoyisa esikhundleni sokuthi aye enkantolo. Lezi yizimo ezinje ezenza ukuthi abantu bacabange ukuthi ubugebengu into enhle.Esinye isibonelo, isenzo sokuthi abantu benza umgunyathi uma befuna izincwadi zokushayela. Uzwe ngephoyisa likutshela ukuthi uma ungangifumbathisanga into encane ngeke ukwazi ukuba nezincwadi.Ngesinye isikhathi uthola ukuthi umuntu akakwazi ukushayela kodwa ngokuthi unemali yokufumbathisa ugcina ezitholile izincwadi zokushayela.Ngenxa yokuthi singabahlali bala eMzansi Afrika senza umathanda sithembe ukugwaza, kusekude ukuthi buphele ubugebengu. Sihlezi sikhala ngokuthi osopolitiki banobugebengu kodwa nathi sibe sinabo. Inja iyawaqeda amanzi ngolimi.Ubugebengu bungancipha ezweni lethu uma nathi njengabahlali sizofunda ukulandela imithetho ebekiwe. Kumele siyeke ukufumbathisa nokuntshontsha ukuze sizokwazi ukuphatha kahle izwe lethu. Njengabahlali baseMzansi kumele kube yithina esihola indlela ukuze sizophila ezweni elikahle. Mina ngikholelwa ukuthi ushintsho luqala ngawe. Asiyeke ubugebengu ukuze buzoncipha nakuhulumeni.Minenhle Khazi",Ngenxa yemigwazo kusekude buphele ubugebengu
"LUYAKHULA uhlu lwezikhulu ze-ANC KwaZulu-Natal ezisezikhundleni zikahulumeni ezizophendula phambi kwekomiti eliphenya ilungu lesiShayamthetho, uMnuz Jomo Sibiya, ngezinsolo zokuhlukumeza owesifazane othi wayeyintombi yakhe ngokumphoqa ukuthi ahushule isisu.IMeya yaseNewcastle uDkt Ntuthuko Mahlaba noMnuz Sipho Hlomuka onguNgqongqoshe wezokuBusa ngokuBambisana neziNdaba zoMdabu KwaZulu-Natal bazovela ekomitini.I-ANC KwaZulu-Natal isungule ikomiti lophenyo emuva kokuba owesifazane uNksz Snokwanda Ndlovu esole uSibiya athi babethandana naye ngokumkhulelisa bese emnxenxa ukuba ahushule isisu.UNobahala we-ANC KwaZulu-Natal uMnuz Mdumiseni Ntuli ukuqinisekisile ukuthi uHlomuka noMahlaba bazobizwa bazophendula ngoba amagama abo ayathinteka encwadini yesikhalo.Ikomiti liholwa yinkunzi eluvava kwezobuholi uMnuz Willies Mchunu kanti kukhona noSomlomo kaMasipala weTheku, uNkk Weziwe Thusi, naye ongumholi omdala eqenjini.Kuleli komiti kuvela negama likaMnuz Don Gumede ongomunye wabazobe bephenya.Okhulumela uMasipala waseNewcastle uMnuz Mlungisi Khumalo uthumele impendulo kaMahlaba lapho abegcizelela khona ukuthi uyaluhlonipha uhlelo olusungulwe yi-ANC.“Ngiyilungu le-ANC eliqotho futhi ngiyisithunywa somphakathi. Uhlelo olusungulwe yi-ANC ngiyalwethemba kakhulu.“Ngiyisishabasheki esizibophezele ukulwa nodlame lwangokobulili ngaphandle kokwenzelela. Ngizimisele ukubamba iqhaza kunoma yiluphi uhlelo engidingeka kulona. Ngeshwa angikwazi ukungena ngigxile ngemidanti esencwadini ngoba akwaziwa ukuthi ibhalwe ngubani, ngibona kukuhle sidedele uphenyo luqhubeke,’’ kusho umyalezo okuthiwa uvela kuMahlaba.Imibuzo ethunyelwe kokhulumela uHlomuka ayiphendulwanga.",Bayanda abe-ANC abazovela ekomitini
"AKHALELWE ngamasongo kaSigonyela amaphoyisa ayisikhombisa ngezinsolo zenkohlakalo nokwephula ingalo yomthetho eGoli ngoLwesine.UWarrant Officer oyedwa noConstable abane baboshwe ngozakwabo ngesikhathi bezama ukudayisela 'abokufika' izimpahla zomkokotelo ezishaqwe eGoli ngoLwesithathu. Abanye ababoshiwe amalungu amabili eTactical Response Team asolwa ngokuluma abanikazi bezitolo indlebe ngokushaqwa kwempahla obekuzokwenziwa ngawo uLwesithathu. Ukuboshwa kwalaba kulandela uphenyo olwenziwe kulandela ukutholakala kwezimpahla zomkokotelo zifihlwe ezimotweni ezingu-46 endaweni yokupaka esebhilidini iLister.La maphoyisa aboshwa nje abeyingxenye yamaphoyisa abephume inqina eshaqa izimpahla zomkokotelo ezithe chithi saka ezitolo zabokufika eGoli.Kulo mkhankaso kuboshwe abokufika abangenawo amaphepha afanele abangu-560 nokulindeleke ukuthi uMnyango wezaseKhaya uqinisekise ukuthi bakuleli ngaliphi. Angu-12 amabhilidi ahloliwe kanti impahla eshaqiwe ilinganiselwa esambeni sika-R250 million. Phakathi kokushaqiwe kubalwa ama-rifles (6), pistols (6), shotguns (4) namakhulu ezinhlamvu egumbini elilodwa eMedical One Shopping Centre emgaqweni uRahima Moosa. Kuboshwe umsolwa oyedwa ngokutholakala nezibhamu nezinhlamvu okungekho emthethweni.UKhomishana waMaphoyisa esifundazweni saseGauteng uLieutenant General Elias Mawela uwushayele ihlombe umsebenzi wamaphoyisa abeyingxenye yalo mkhankaso.""Siyethemba ukuthi ukuboshwa kozakwethu abayisikhombisa kuzocacisa kubantu baseGauteng ukuthi sizimisele ngokuqeda ubugebengu, noma ngabe lokho kusho ukuthi sibophe ozakwethu. Akekho umuntu ongaphezu komthetho,"" kugcizelela uKhomishana.",Kuboshwe amaphoyisa (7) abanjwe edayisa impahla eshaqwe eGoli
"Isolezwe izolo lihambele umphakathi emuva kwezigameko zokubulawa kwabantu abayisishiyagalombili ngoLwesithathu.Izolo bekufihlwa abahlanu bomndeni wakwaNxele, noyedwa oshone kwabathathu abadutshulwa ekuseni ngoLwesithathu.Kule ndawo kwadutshulwa oMnuz Sbonelo Ndawo, Lawrence Zondi no-Ayanda Sishi, ngabo-12 emini. Ebusuku ngabo-8 kwahlaselwa abakwaNxele. Kusolakala ukuthi lezigameko zihlobene.Ngokuthola kwephephandaba kunombango oqhubekayo kuleya ndawo. Kuqale kwahlaselwa umndeni wakwaNgcobo kwaze kwashisa umuzi wakhona. Kwabulawa nomkhwenyana wakwaNxele, oyilungu lomndeni wakaNgcobo.Yize kungacaci ukuthi kubangwani kodwa kusolwa eyombango wamatekisi kanti kwaNgcobo kukhona nenduna eyahlaselwa.Leli phephandaba likhulume nabantu bakule ndawo abazwakalise ukudumala ngendlela amaphoyisa alusingethe ngayo udaba.“Abantu babulawa emini kubuka abantu kule ndawo kodwa akuboshwa muntu. Siyakhala kakhulu ngokusebenza kwamaphoyisa. Awatholakali uma siwadinga. Aze afike esezolanda izidumbu. Kunini abantu bebulawa kule ndawo kodwa akukaze kuboshwe muntu ngamacala. Siyangcwaba nje,” kusho ilungu lomphakathi elicele ukuthi igama lingadalulwa.Owesifazane okhulume nephephandaba nocele igama ligodlwe, uthe inkinga ilele emaphoyiseni.“Kumanje lukhulunyelwa phansi lolu daba, kuzodlula lokhu soze siphinde siwabone amaphoyisa uma sekudutshulwe abanye. Uyabona njengoba amaphoyisa egcwele kanjena manje, akhiphe yonke inhlobo yemoto. Ngelanga kuqhuma izibhamu kwaphela amahora engafiki endaweni. Sesisola ukuthi nawo ayayisaba le ndawo. Ngiwumuntu wesifazane kule ndawo angiphephile ngizihambela emgwaqweni,” kusho owesifazane.Omunye onqabile negama lakhe, uveze ukuthi le ndawo isiphenduke ujombigazi.“Akukho nje ukuthula kule ndawo. Abantu bayabulawa ngempela, kuthuleke nje.Okubuhlungu wukuthi abantu abasolekayo bayaziwa kodwa abathintwa. Sesisola nokuthi amaphoyisa ayasetshenziswa kule mpi eqhubekayo. Asiphephile. Ulokhu ulishayile ucingo esiteshini uma kwenzeka izinto. Amaphoyisa kokunye afika ngakusasa.”",Bakhala ngokudembesela kwamaphoyisa ezigamekweni zokubulawa kwabantu
"MINENHLE MKHIZEK UYABABHEDELA abadlali abachizele iKaizer Chiefs u-Itumeleng “Itu” Khune noMandla “Mzimba Shaker” Masango abebemataniswa neqembu elisha likaStuart Baxter, iGenclerbirligi SK yaseTurkey.Lokhu kuvele ngesikhathi leli phephandaba lilumana indlebe noBaxter obelolonga iChiefs engompetha be-Absa Premiership neMTN 8 ngesizini edlule. UBaxter useke waphumela obala phambilini ngothando lwakhe lokusebenzisana noKhune. “Baningi abadlali baseNingizimu Afrika engingathanda ukusebenzisana nabo kodwa inkinga iqembu engisebenza kulona alinayo imali eningi. Iqembu lami lakhiwe ngabadlali abangu-26 kanti ngithe ngiyafika ngazithela kubadlali abahlanu abasayiniswe ngumengameli weqembu. U-Itu ngingathanda ukusebenzisana naye futhi iqembu liyamazi kodwa asikaze sisifake isicelo ngaye. Ngiyazi kuningi obekulokhu kushiwo ngami naye kwabezindaba. Abanye bebethi yimina engathi akangayivuseleli inkontileka yakhe kuChiefs khona ngizomthatha,” kusho uBaxter“Angikwazi lokho ukuthi kwakuqhamuka kuphi. Ngaphambi kokuthi ngisayine umdlali kufanele ngiqale ngixhumane nabathungathi bekhono eqenjini. Ngokubona kwabo laba badlali bahle emaqenjini aseNingizimu Afrika (esho laba baseMzansi abafunayo okubalwa kubona noMasango).”KuGenclerbirligi edlala esigabeni esikhulu saseTurkey usayine inkontileka yonyaka owodwa enombandela wokuthi yelulwe uma isiphela. Kulezi zinsuku iligi yaseTurkey idle ngokulanda abadlali abanegama okubalwa kubona abebeyizilomo zeManchester United uRobin van Persie noNani abayodlala kuFenerbahce SK. UKhune noMasango abanawo amaqembu abagijima kuwona. Bahlulekile ukuvumelana ngezinkontileka ezintsha kuChiefs.”Njengamanje iqembu alibhekile kakhulu ukugawula izinduku ezintsha ngoba livele linabadlali abaningi. Okumqoka wukuhlanganisa laba badlali engibafice eqenjini ngibenze le nto engiyifunayo. Ngesonto elizayo siya eHolland ukuyokwenza amalungiselelo okuqala kwesizini entsha,” kusho uBaxter.UMasango noKhune bazilolonga bodwa. Bagcine ukubonakala kuBafana ngesikhathi idlala imidlalo yokuhlungela ukuzibekisela indawo kuCaf African Nations Championship (Chan) eseRwanda ngonyaka ozayo.Emlenzeni wokuqala iBafana ihlule iMauritius ngo 3-0 kwathi kowesibili yadlula ngo 2-0. UKhune uyidlale yomibili wangadedela nelilodwa kwathi uMasango wanamathelisa elesibili emlenzeni wesibili.“Ngeke kungiphazamise ukufika eqenjini sengisayinelwe abadlali. NakuChiefs ngesikhathi ngifika iningi labadlali lase lisayiniwe. Njengomqeqeshi onamava into ebalulekile uma usebenza nabadlali ongabazi ukubenza bazi ukuthi ufunani. Uma uyibambe lapho uzophumelela,” kusho uBaxter.",UKhune noMasango abayi eTurkey
"INHLANGANO ebhekelela ezempilo emhlabeni, iWorld Health Organisation (WHO) ngoLwesithathu ishayele ihlombe iNingizimu Afrika ngezinhlelo ezibekile zokunqanda ukubhebhetheka kwegciwane iCovid-19. Izikhulu zale nhlangano ngoLwesithathu zincome uhulumeni wakuleli ngendlela olwa ngayo nokusabalala kwegciwane eselibulale abantu abanganphezulu kuka-180 000 emhlabeni. ""Amaqhinga asetshenziswa yiNingizimu Afrika asekelwe ukuhleleka, ukuqinisekisa ukuthi abantu bayakugwema ukutheleleka ngokuvalwa kwezwe kanye nokuqapha ukuthi imithetho iyalandelwa. Banezindawo zokuhlola eziwu-67 zesikhashana ezitshalwe ezweni lonke, kunabasebenzi abawu-28 000 abaqeqeshelwe ukuhlola abantu. Sekuhlolwe abantu abangaphezulu kuka-120 000...kuyamangaza asebekwenzile nemiphumela abayitholayo,"" kusho umqondisi we-WHO, uDkt Mike Ryan.Ngokwezibalo ezishicilelwe uMnyango wezeMpilo ngoLwesithathu, bawu-133 774 abantu asebehlolelwe iCovid-19 eNingizimu Afrika. Kwabahloliwe, basabalelwa ku-3 635 osekuqinisekisiwe ukuthi banaleli gciwane, kubo sekusinde abawu-1 055 kwashona abawu-65.  UMengameli Cyril Ramaphosa umemezele ukuvalwa kwezwe kusukela ngoMashi 27 kuya ku-Ephreli 16 kuleli. Ngemuva kokuvuna izithelo ezinhle ngothaqa, uRamaphosa ukhethe ukwelula isikhathi sokuvalwa kwezwe ngamanye amasonto amabili kanti namhlanje kulindeleke ukuthi amemezele izinhlelo zokuvulwa kwezwe ngesineke. Kulindeleke ukuthi amemezele ezinye izimboni ezizovunyelwa ukubuyela emsebenzini ngokunjalo nezinhlelo zokufukula umnotho ngemuva komonakalo odalwe ukuvalwa kwezwe. INingizimu Afrika ibalwa namazwe alandela imigomo eyabekwa yiCentre for Disease Control (CDC) neWHO ngesikhathi kusaqala ukubhebhetheka kwaleli gciwane kuleli. Ngaphambi kokuthi livalwe izwe, uMnyango wezeMpilo kuleli ngaphansi kobuholi bukaDkt Zweli Mkhize, ubusuqalile ukufundisa abantu ngezindlela zokuzivekelwa kwigciwane ngokunjalo nezimpawu ezikhomba ukutheleleka. ",I-WHO ishayele uhulumeni wakuleli ihlombe ngeCovid-19
"ICORRUPTION Watch ifuna bathathelwe izinyathelo zomthetho abaqashi abangayidluliseli eMnyangweni wezabaSebenzi i-Unemployement Insurance Fund (UIF) yize beyidonsa emholweni wabasebenzi.NgoJanuwari i-UIF ibisikhokhe uR56.7 billion weCovid-TERS kubasebenzi abawu-13.2 million abebemile emsebenzini ngenxa yeCovid-19.NgoMsombuluko, iCorruption Watch idedele umbiko wayo obubheka izingqinamba ezihlangabezane nabasebenzi ngesikhathi izwe livaliwe, abaningi bethembele kwiCovid-TERS ebiyenzelwe ukubaholela ngesikhathi besamile emsebenzini.ICorruption Watch ithe laba baqashi kufanele bathathelwe izinyathelo zomthetho ngoba bayizigebengu ezingawuhloniphi umthetho wezwe.“Abasebenzi abaningi bashaqekile uma sebethola ukuthi yize bebanjelwa i-UIF emholweni wabo kodwa le mali ayifiki eMnyangweni wabaSebenzi. Kuthe uma sekuphenywa kwatholwa ukuthi abaqashi babo abayidluliseli emnyangweni imali abayidonsa emholweni wabo. Kufanele umnyango ubabophe labaqashi babuye bathathelwe izinyathelo zomthetho oKlebe nezinye izinhlaka zomthetho,” kusho iCorruption Watch.Ithe uMnyango wezabaSebenzi nawo kufanele uqaphe isimo ngeso lokhozi emazingeni aphansi ukuze zonke izinkampani ezisebenza kuleli zilandele umthetho.“Kuyadingeka ukuthi abahloli boMnyango wezabaSebenzi bahambele zonke izinkampani ukuze babe nesiqiniseko sokuthi uyalandelwa umthetho. Kufanele kuthuthukiswe nezobuchwepheshe ukuze njalo uma kuphela inyanga ibonakale imali efakwa yizinkampani ezihlukene ukubhekelela abasebenzi,” kusho iCorruption Watch.Kulo mbiko kuvele ukuthi amacala okukhwabanisa noma awenkohlakalo ethinta i-UIF abikwe e-Gauteng, kulandele iWestern Cape kuze iKwaZulu-Natal nezinye izifundazwe.Imikhakha obekukhalwa kakhulu ngokungakhokhwa kwe-UIF ngowonogada, owezokuvakasha, owamagaraji, owezokuthutha nowokwakha.Kuvela ukuthi inkohlakalo yokukhwabanisa i-UIF ibidlange kakhulu ngoJulayi ngoba kwabikwa amacala awu-40, kunamahlanu abikwe ngoNovemba wonyaka odlule.Abantu abathinteka ekukhwabaniseni imali ye-UIF izikhulu ezibhekelele ukuholelwa kwabasebenzi, abaphathi bezimali ezinkampanini, abaphathi babasebenzi, abahloli boMnyango wezabaSebenzi okuthiwa bebemukela umgwazo kanjalo nezinhlangano ezizimele ebezithembisa ukuphenyela abasebenzi nge-UIF yabo.ICorruption Watch ithole amacala awu-77 abaqashi akade bengayidluliseli imali kubasebenzi yize sebeyitholile.Bawu-11 abaqashi akade befaka izicelo zeCovid-TERS yize abasebenzi babo bebesebenza futhi bengancishiselwanga umholo, ayisishiyagalolunye awabaqashi abebeholela abasebenzi imali encane kunaleyo abayinikwe yi-UIF.Ayisikhombisa abaqashi akade bekhohlisa abasebenzi ngokuthi imali bayibuyisele kwi-UIF namane lapho abaqashi bebethi baboleka abasebenzi umholo ngesikhathi sikathaqa.",Ababoshwe abaqashi abangayikhokhi eye-UIF:Corruption Watch
"KUNGQONGQE izihlobo zesihlabani somculo kamaskandi esingasekho uMjik’jelwa ‘Ichalaha LikaShafuza’ Ngubane engozini yemoto eyenzeke emgwaqweni ophakathi kwasoThongathi naseDalton uR614 izolo ntambama.Izihlobo zikaMjik’jelwa ezintathu bezihamba ngeGolf GTI emnyama etholane mahlanze neQuantum ngasemgwaqweni ongenela eMontebello, obheke e-Appelsbosch, oZwathini.Ngokusho kokhulumela amaphoyisa aKwaZulu-Natal, uLieutenant Colonel Thulani Zwane, kule ngozi kushe kwangqongqa abantu abathathu abebekwiGolf GTI nababili abebesetekisini.“Kulimale kabi abantu abangu-12 abebesetekisini baphuthunyiswe esibhedlela sendawo,” kusho uZwane. Ngesikhathi sokuloba uZwane uthe amaphoyisa abesasendaweni yesehlo esaqhubeka nophenyo.“Kuzovulwa icala lokubulala ngokungenhloso,” kusho uZwane.Ekhuluma neSolezwe izolo ntambama uyise kaMjik’jelwa uMnuz Mshubo Ngubane, uvumile ukuthi yizihlobo zabo ezibandakanyeke engozini yemoto.“Sengizwile ukuthi kunezihlobo zethu zaseMthombeni ezehlelwe yingozi ngaseBhamshela kodwa ngisathumele izingane ngemoto ukuba ziyobheka ukuthi zingobani,” kusho uNgubane.Yize bese kusabalele amahlebezi okuthi le moto okuthiwa beyishayelwa ngumfowabo kaMjik’jelwa wasemndenini bekungeyakhe uMjik’jelwa kodwa uNgubane uthe ngamanga aluhlaza lawo ngoba imoto kaMjik’jelwa eyiGolf GTI ibomvu futhi isegcekeni.“Selokhu yama ngesikhathi uMjik’jelwa eqalwa ukugula,” kuphetha uNgubane. Kwenzeka lokhu nje, uMjik’jelwa ubefihlwa ngoMgqibelo ngemuva kokudlula emhlabeni ngoMeyi 25.Okhulumela usoseshini wamatekisi obekusebenza ngaphansi kwawo itekisini ebe sengozini, iBhamshela Taxi Association, uMnuz Vukani Shangase, uthe kubukeka sengathi itekisi beyilayishe abantu isuka nabo eMgungundlovu iya oZwathini kanti imoto encane beyiphuma oZwathini iya eMgungundlovu.“Kule ngozi kushone bonke abebesemotweni encane kanti umshayeli wethu akakwazanga ukuchaza ukuthi ingozi yenzeke kanjani ngoba ulimale kabi,” kusho uShangase.Uthe okuningi uzokwazi ukukuchaza kahle namhlanje sebethole yonke imininingwane.“Kunzima okwamanje ukuchaza konke ngenxa yokuthi besingakakwazi ukukhuluma nomshayeli wethu ngoba uphuthunyiswe esibhedlela.”Kushaye isikhathi sokushicilela abantu besagcwele endaweni yesigameko, bebabaza lo mshophi ovelile.",Bashe bashona abahlobene noMjik'jelwa
"USASHAQEKILE umndeni wowesifazane waseXobho ‘ovuke ekufeni’ ngemuva kweminyaka engu-15 angcwatshwa.UNkk Priscilla Dlamini waKwaDabeka, eClermont, uthi usadidekile ngokutholakala kwendodakazi yakhe uNksz Nomvuyo Dlamini (30) ayigcwaba epulazini eXobho ngo-2003 ineminyaka engu-15.UNksz Dlamini utholwe ngesonto eledlule emzini wesalukazi thizeni okuthiwa selokhu ahlala naso ngo-2010.UNkk Dlamini uthi ayizange igule indodakazi yakhe yakhala ngekati elisabekayo ekuseni ilungisela ukuyobhalisa uGrade-8 ngoba kwakuqala unyaka.“Ngamfica esethule egcwele izintuthwane sekungathi kade ashona. Nobaba wayekhononda eyolandwa emakhazeni ngoba wayeseshintshe ibala kodwa amalungu omndeni avumelana ngokuthi uyena,” kusho uNkk Dlamini.LESI yisithombe sikaNksz Nomvuyo Dlamini esathathwa eminyakeni engu-15 eyedlule ngaphambi kokuthi ashone Isithombe: SITHUNYELWELo mndeni uthi kwenzeka lokhu nje, ubuthi uma uye kubantu ababonayo, kushiwo ukuthi indodakazi yabo isaphila, kodwa badideke.Kuvela ukuthi lo mndeni kulo nyaka uthole umkhondo ngalo wesifazane, okugcine ngokuthi atholwe eHighflats esebukeka edidekile emqondweni.“Kuningi akukhulumayo okungathi kuyenzeka kuyena,” kusho uMnuz Mlekeleli Dlamini umfowabo walo wesifazane otholakele.Umndeni uxhumane naboMnyango wezaseKhaya ukuze bathole imvume yokwenze ulibofuzo.Sebelubikile udaba nasemaphoyiseni kumanje sebelinde imiphumela yolibo fuzo.Kodwa unina walo wesifazane uthi ulibofuzo balwenzile nje kodwa ziningi izinto azibonayo eziqinisekisa ukuthi le yindodakazi yakhe.“Esandleni washa esemncane unesibazi, nasendlebeni umfowabo wayembhoboza walimala, naleso sibazi sikhona,” kusho uNkk Dlamini.Endaweni abantu basakhuluma ngalo udaba, futhi bebabaza nokufana kwalo wesifazane noNkk Dlamini.Yize kukuningi abathi kukhomba ukuthi lo wesifazane uyingane yabo, kodwa lo mndeni uthi wulibofuzo oluzokhuluma konke.Kodwa uma kwenzeka lubachitha, bayokwamukela nalokho. “Uma ulibofuzo lukhomba ukuthi uyena, kuyomele amaphoyisa aphenyisise ukuthi kwenzekani. Sekuyomele kuvele nokuthi kanti sangcwaba bani njengoba kukhona ithuna ebesithi ngelakhe,” kusho uNkk Dlamini.Njengamanje lo wesifazane uhleli nalo mndeni bazama ukumbuyisela esimeni esifanele njengoba bethi wafika elenga izinto ezixakile, egaxe inqwaba yamakhadi asezitolo nawasemabhange. Wayebukeka njengomuntu ogula ngengqondo.Okhulumela uMnyango wezaseKhaya KwaZulu-Natal uMnuz Cyril Mncwabe, uthe ziningi izigaba okumele zilandelwe ngaphambi kokuthi ‘kuvuswe’ umuntu.“Uma sekuze kwaphuma isitifiketi sokushona, sisuke sesidinga bonke ubufakazi bezinhlaka ezifanele zikahulumeni ezivezayo ukuthi umuntu usaphila.“Uma bonke ubufakazi nophenyo lwamaphoyisa selikwazile ukuthola nokuthi kwakungeyena umuntu owangcwatshwa, kwatholwa nokuthi kwangcwatshwa bani sizobe sesikwazi ukungenelela.“Uzobe esengakwazi lowo muntu ukuvuswa,” kusho uMncwabe.Umholi wabelaphi beNdabuko uDkt Sazi Mhlongo uthe izimo ezifuze lezi ziyenzeka emindenini eminingi kodwa kusuke kufanele kwenziwe izaba engakangcwatshwa umuntu.“Okwamanje ngeke ngiphawule ngigxile ngalolu daba ngoba nomndeni angixoxanga nawo ukuthola kahle. Kodwa engingakusho wukuthi uma umndeni uqala ubona izimpawu zokuthi kungenzeka umuntu wabo ukuthi uthwetshuliwe abasukume engakangcwatshwa baxhumane nomuntu oyinyanga abenzele intelezi.“Yilapho okucaca khona ukuthi ubuthakathi ngempela yini noma bekuwukushintsha nje kwebala lesikhumba. Kodwa kuyenzeka umuntu uma ethwetshuliwe ashintshe ibala, bangcwabe into engekho,” kusho uDkt Mhlongo.",Owangcwatshwa kudala ‘uvuke ekufeni’
"UKUHOXA kwamacala abebhekene neMeya yaseNewcastle, uDkt Ntuthuko Mahlaba, kuyethule umthwalo. Yize kunjalo ithi ikhathazekile ngoba imindeni eyalahlekelwa isebumnyameni njengoba iqiniso ingalazi ngenxa yabathile abasemandleni, abadlala umacashelana. UDELI MNCWABE umkhiphele eshashalazini.NGOSUKU okuhoxiswe ngalo amacala obuthweswe wona wakhwela wadilika kuNgqongqoshe wamaPhoyisa, uMnuz Bheki Cele. Ingabe kukhona inkinga noma ukungezwani phakathi kwakho naye?ANGINANKINGA noCele kodwa uyena onenkinga nami.YINI inkinga yakhe ngawe?NGO-2015 kwasha ihhovisi le-ANC. UCele wasola mina wathi ngiyathinteka ngoba wayezama ukuvikela omunye umuntu owayeboshiwe ngaleso sikhathi. Ngambuza ngaleyo nto. Into ayenza wukuthi angishayele ucingo ngo-12 ebusuku wakhuluma ukuthanda kwakhe. Angimnakanga ngoba ngiyamazi uwumuntu othanda ukukhuluma.NJENGOBA amacala ehoxisiwe uzizwa unjani?KUYANGITHOKOZISA ngoba ngangishilo kwasekuqaleni ukuthi le nto ikhandiwe, ngimsulwa. Siyeza isikhathi lapho kuzovela khona wonke amaqiniso ngokwenzekayo.UKE wathi uzothatha izinyathelo zomthetho ngalolu daba. Usuhambe ibanga elingakanani kulezo zinhlelo?KUNETHIMBA labameli engisebenzisana nalo, elizobe selikuhlanganisile kwabathintekayo. Kuzoba yimpi enzima impela ngoba kunabantu abashaywa baboshwa bephoqwa ukuthi abathi yimina owenza amacala amabi.Abanye babhaliswa izitatimende zamanga. Kukhona ngisho okuqoshiwe lapho bezwakala bekhala beshaywa kanzima abantu ngoba kuzanywa ukuthi kupendwe mina ngamacala kuthiwe enziwe yimina. Nginobufakazi obuqoshiwe amaphoyisa eziqopha ngesikhathi eshaya abantu.Ngeke ngimangale uma laba bantu abazama ukwesulela mina ngala macala okufa kwabantu kuyibona abawagila.Ngelinye ilanga ububi obenziwa emnyango buyohlala obala baziwe yizwe.KUKE kwanamahlebezi okuthi ubugaqele isikhundla sokuba nguNgqongqoshe wezeMpilo, kuyiqiniso kangakanani lokhu?AKUSILO iqiniso. Okokuqala nje ngazihoxela mina ohlwini.KUNABANTU abakweseke kusukela uqala umsindo kuze kufike esiphethweni. Ungafisa ukuthini kubona?NGIFISA ukubabonga kusukela kwi-ANC, ubuholi bezenkolo, abelaphi bendabuko nomphakathi jikelele.Abantu bangakithi bayangazi ukuthi ngiyinhloboni yomuntu, bayazi nokuthi le nto isukaphi, ihlanganiswe ngobani.",Anginankinga noCele kodwa nguye onenkinga nami - imeya
"BAKHONJWE indlela abasakazi besiteshi esizinze eGoli, i-947 FM ngemumva kokusabala kwezinsolo abathinteka kuzo mayelana nokudlwengulwa kowesifazane. Inkampani ephethe lesi siteshi, iPrimedia Broadcasting ngoLwesithathu ithumele abezindaba isitatimende imemezela ukuthi ngeke besaba yingxenye ye-947 FM oThato “ DJ Fresh” Sikwane noThemba “ Euphonik” Nkosi. Isikhulu esibambile ePrimedia, uGeraint Crwys-Williams,  sithe lesi sinqumo sithathwe ngemuva kokudla amathambo engqondo ngemibiko evele emasontweni edlule futhi “sithathelwe ukuvikela inkampani.”“Isinqumo esithathiwe asihlangene nezinsolo ababhekene nazo laba basakazi kodwa sibeka phambili iPrimedia Broadcasting nezinhloso zayo zebhizinisi,” usho kanje. NgoLwesithathu uThemba noDJ Fresh bakhiphe isitatimende bephawula ngokuxoshwa kwabo. “Ngemuva kokuxhumana nabameli bethu sibone kungcono ukuthi siqhubeke nomsebenzi wethu wokusakaza emphakathini. Sesilinde ukuthi kuhlanzeke amagama ethu (enkantolo). Ngeshwa asivumelananga nePrimedia Broadcasting sagcina sivume ukuthi sidedelwe kulesi siteshi njengamanje,” kusho isitatimende. Abantu ezinkundleni zokuxhumana basihlabile isinqumo sePrimedia, iningi lithi bekumele balinde isinqumo senkantolo njengoba kusaphenywa futhi abakatholwa benecala kwizinsolo zokudlwengula abebhekene nazo. Laba basakazi baqale bamiswa emsebenzini ngenyanga edlule kulandela ukuvela kowesifazane owabasola ngokumdlwengula ngo-2011. Losing your income over something you might not have done is terrible. But if you're innocent you will come back.This Primedia letter reminds me of those relationships that ends with "" it's not you, it's me"". Go on and be great, nna ke shap ka wena!What a time to be alive!#Djfresh #euphonik pic.twitter.com/0luM0KbnXQ",Kuphelile ngoDJ Fresh noThemba kwi-947
"UMENGAMELI wezwe, uMnuz Cyril Ramaphosa angase abe ngumengameli wokuqala kuleli ukuhola uR3 million uma engakwemukela lokho.IKhomishini ebhekele ezamaholo abasebenzi bakahulumeni, iphakamise ukuthi wenyuswe umholo kaRamaphosa.Kuvela ukuthi isiphakamiso sithi akanyuselwe ngo-3% okuchaza ukuthi kungase kwengezwe uR90 000. Lokhu kusho ukuthi angasuka emalini enguR2.99 million aye kuR3.1 million ngonyaka.IPhini lakhe, uMnuz David Mabuza lona lizothola R2.9 million ngonyaka.USihlalo wekhomishini oyiNhloko yamaJaji eNorth West, iJaji uMashangu Leeuw, uthe bayasiqonda isimo somnotho esibhedayo.IJaji uLeeuw lithathe isinqumo sithathwe emuva kokubhunga nongqongqoshe abehlukene ababeke imibono ngalolu daba lweholo likaRamaphosa. Phakathi kwabo kukhona uDkt Nkosazana Dlamini Zuma wezokuBusa ngokuBambisana neziNdaba zoMdabu, uMnuz Ronald Lamola wezobuLungiswa, uMnuz Tito Mboweni weziMali. INhloko yamaJaji * -Adv Mogoeng Mogoeng ithintiwe kulolu daba.Kubuye kwaxoxwa nekomiti lezinkantolo ezisesigabeni esingaphansi, elithe zikhona izikhalo ezivelile ngalokhu kwezinye izinhlaka kodwa bayazifakela izibuko.Owayengumengameli wokuqala wentando yabantu, uMnuz Nelson Mandela, wanqaba ukwenyuselwa umholo ekhala ngokuthi abantu ezweni bahlupheka kakhulu, akafuni ukubonakala ehola imali enkulu ekubeni isimo somnotho singakuvumi lokho.",Angase ahole R3 million uRamaphosa uma evuma
"UNGQONGQOSHE wamaPhoyisa, uMnuz Bheki Cele, uyalele amaphoyisa ukuba abheke zonke izitshudeni zaseNyuvesi yaseZululand ezivela kwi-video zishaya osolwa ngokubulala ukuze ziboshelwe icala lokushaya.Izolo uCele ukhwele wadilika ezitshudenini eziziphindiselelayo uma kukhona okwenzekayo enyuvesi yazo wathi lezo ezenze njalo zizobhekana nolaka lwamaphoyisa.Izitshudeni zivele zamhhewula uCele, zachitha izandla zikhombisa ukungahambisani nokuthi kungenzeka ababonakala kwi-video bebhekane nengalo yomthetho.UCele uvakashele oNgoye, eMpangeni, eyohlangana nezikhulu zenyuvesi, izitshudeni, abone nalapho kubulewe khona isitshudeni, uSazi Ngubo (20), ngeSonto obenza izifundo zobuthishela, kuwunyaka wakhe wokuqala.Isitshudeni (20) esisolwa ngokumbulala besihlala nomufi endlini, senza izifundo ze-Information Science. Naso bekungunyaka waso wokuqala.Kuthiwa izitshudeni zikhande umsolwa ngamatshe emuva kokuba uNgubo egwaziwe.“Sengiyalele amaphoyisa ukuba abhekisise i-video ehlasimulisa umzimba okushaywa kuyo umsolwa. Azobheke zonke izitshudeni ezivela kuyo ukuze zizobhekana nomthetho. Anginandaba ukuthi nithini kodwa lokho kuzokwenzeka, amaphoyisa kumele enze umsebenzi wawo,” kusho uCele.Ukugxekile ukubulawa kwesitshudeni nokuphuzwa kotshwala ezikhungweni zemfundo ephakeme.“Ukuphuzwa kotshwala kuhlezi kuyinkinga ezikhungweni zemfundo ephakeme, nalapha ngiyabugxeka utshwala. Ngike ngezwa ukuthi nina nike nafuna indawo yenu yokuthenga utshwala, ngeke ngingene-ke kakhulu kulokho ngoba yinto yabaphathi besikhungo kodwa engikushoyo wukuthi utshwala buyinkinga.Okusemqoka wukuthi nazi ukuthi nikuphi. Kumele nazi ukuthi nizofunda lapha, anizile ukuzohlala emjondolo nenze umathanda,” kusho uCele.Iphini likamengameli wezitshudeni oNgoye, uNdumiso Ntshangase, lithe badumele ngokubehlele futhi badinga ezokuphepha ziqiniswe.“Akukho obekungenziwa yisikhungo ukuvikela lezi zitshudeni ngoba okwenzekile kwenzeke zihlezi zombili endlini futhi kwasebenza isikhali sasekhishini. Onogada yibona ababe ngabokuqala ukufika lapho kubulewe khona isitshudeni. Yize kunjalo zikhona izehlo lapho izitshudeni zigqekezelwa khona izindlu, zintshontshelwe. Sifuna ezokuphepha ziqine ezindlini zezitshudeni,” kusho uNtshangase.Ophethe ezokuxhumana oNgoye, uNkk Gcina Nhleko-Mdluli, uthe bashaqekile ngokwenzekile. “Udaba lokuphepha kwezitshudeni siluthathela phezulu. Inkinga esinayo wukuthi kunezindawo esingakwazi ukuzibiya ngenxa yokuthi kuhamba kuzo amalungu omphakathi njengoba umhlaba okwakhiwe kuwo isikole kungewona owaso isikhungo.”Abafundi abahlala eSphetho Block BB lapho kwenzeke khona isiga bathe basathukile.USnegugu Ngcobo benoKhethiwe Shezi bathe njengoba bezoqala ukubhala uzivivinyo zokuphela konyaka ngo-Okthoba 14 baphazamisekile ngokomqondo.",‘Ababoshwe abashaya isitshudeni kwi-video’
"Mbali KhanyileUDONSE abantu ngendlebe, wabayala ngokubaluleka kokuqikelela ukuthi bayisebenzisa ngendlela efanele imali ukuze bagweme ukwentuleka kwayo, usomabhizinisi wodumo lohlelo lwakuMzansi Magic, uThando Nesithembu.UMnuz Musa Mseleku obethula incwadi yakhe esihloko esithi How I Made My First Million eCity Hall, eThekwini ngoLwesihlanu ntambama, uthe inhloso yokubhala incwadi wukuthi ufuna ukudwebela abantu isithombe ngempilo yakhe nendlela ayihambile ukufinyelela lapho ekhona, kwezezimali.“Ngibone kunesidingo sokuthi ngibhale incwadi emva kokuthi ngidlule kuyo yonke imisebenzi esengike ngayenza phambilini. Yize omunye wayo engangisebenza kuwo ngaphansi kukaMasipala woGu wawukhokha kahle, ngenza amaphutha nokwaholela ekutheni ngizithole senginengcindezi ezimalini,” kubeka uMseleku.Eqhuba uthe ngesizathu salokho adlula kukho, ubone kungaba kuhle ukuthi abhale incwadi engaxwayisa abantu ngokumosheka kwemali, singekho isidingo.“Kuhambe ngabona ukuthi kunezinto abantu abangaziqondi ngami ngenxa yalokho, abakubuka kumabonakude. Amakhosikazi ami wonke ngidlala nawo izitokofela futhi ekupheleni konyaka asenzi imali engaphansi kukaR500 000,” kusho uMseleku.Wathi izitokofela ziwumthombo wokwenza imali.Amakhosikazi akhe abehleli ndawonye kulo mcimbi obuhlelwe wuPhiko lwezamaPaki, ezokuNgcebeleka namaSiko, egqoke econsa enodadewabo kaMseleku.Unkozikazi wokuqala uMato MaCele odume ngelikaMam’khulu, udlulise amazwi okubonga ngokuphumelela kwencwadi ebhalwe ngumyeni wabo.“Siyaziqhenya ngoMseleku ongagcini nje ngokuba wumyeni wethu kodwa ophinde abe ngumeluleki nobaba kithina. Siyaziqhenya kakhulu ngokubhala kwakhe incwadi.INhloyo yoPhiko lwezamaPaki, ezokuNgcebeleka namaSiko, uMnuz Thembinkosi Ngcobo  ibonge uMseleku ngokuba ngabanye babantu abadlala indima ekutheni, babhale izincwadi ngempilo yabo. Ube esegqugquzela namaciko ukuthi nawo angahlonizi ekucikozeni ngempilo yawo. ",UMseleku uxwayisa abantu ngemali
"UMNYANGO wezeMpilo uzozithathela izinyathelo izibhedlela okuzotholakala ukuthi zibeke engcupheni impilo yabasebenzi ngokungabanikezi izinto zokubavikela kwiCoronavirus.UNgongqoshe wezeMpilo, uDkt Zweli Mkhize, uthe ukuvikela abasebenzi kusho ukuthi bafundiswe ukuthi iziguli ezinegciwane kumele ziphathwe kanjani, ukunikezwa kwabo izinto zokuzivikela. Konke lokhu kumele kwenziwe kulandelwa imithetho ebekiwe.UDkt Mkhize usho lokhu izolo ngesikhathi ehambele esibhedlela i-Ermelo, eMpumalanga, lapho kade kwethulwa ngokusemthethweni uhlelo lokuhlolelwa igciwane okwenziwa emphakathini.Uthe uzwile ukuthi kunemibiko yokuthi kunezibhedlela ezibeke abasebenzi engcupheni okuholele ekutheni abasebenzi bathole igciwane. Njengamanje kusenziwa uphenyo ngokwenzeke kulezi zibhedlela. Uma kutholakala ukuthi kube nobudedengu obenziwe ngabaphathi bezibhedlela bazothathelwa izinyathelo.Izinyunyana zabasebenzi zisola ngobudedengu izibhedlela ezizimele zakwaNetcare KwaZulu-Natal ezivaliwe okwesikhashana emuva kokuthi kube neziguli ezinegciwane.Esibhedlela iNetcare St Augustine’s sivaliwe ngeledlule emuva kokuthi abasebenzi abawu-68 kuvele ukuthi bathole igciwane ezigulini. NgoLwesithathu iNetcare Kingsway, eseManzimtoti, ivaliwe okwesikhashana ukuze kulawulwe igciwane.Unobhala weNehawu KwaZulu-Natal, uMnuz Ayanda Zulu, uthe ngokuthola kwabo abaphathi bezibhedlela bebebafihlela abasebenzi ukuthi iziguli abazinakekelayo zineCoronavirus obekwenza ukuthi baye kuzo bengazifakile izinto zokuzivikela.“UMnyango wezeMpilo sithi awuphenye ngalokhu. Uma kutholakala ukuthi izinsolo ziyizo kuzomele uthathe izinyathelo eziqinile ngoba siyakholwa wukuthi okuhamba phambili kuzo ukungenisa imali nokugcina igama lazo lilihle. Izitatimende ezithunyelwa abaphathi bezibhedlela ziveza isithombe sokuthi konke kuhamba kahle, bayakwazi ukulawula igciwane kodwa uma ukhuluma nabasebenzi uzwa okunye. Kuthiwa bayafihlelwa ukuthi iziguli abazinakekelayo zinaleli gciwane. Sifuna ukuthi nomnyango wezemisebenzi uqale owalo uphenyo.”UNobhala weDenosa KwaZulu-Natal, uMnuz Mandla Shabangu, uthe kuyadumaza ukuthi izibhedlela ezithathwa njengezinenzisiza zokubulala amagciwane nengqalasizinda esezingeni yizo ezibonakala zehluleka ukuvikela ukusabalala kwegciwane.“Izinkinga ezinjengalezi besizilindele ukuthi zingenzeka ezibhedlela zikahulumeni ngoba ingqalasizinda yakhona ayikho ezingeni elifanele,” kusho yena.",Zizothathelwa izinyathelo izibhedlela
"UBongz wodumo lomdanso igwaragwara, utshele Isolezwe ngeSonto ukuthi ngasekupheleni kwenyanga uyalifulathelaelakuleli ulibhekisa phesheya kwezilwandle.Uthe yize kuleli idumela lomdanso wakhe selithanda ukwehla kodwa emazweni aphesheya basazifela ngawo.Uveze ukuthi usayobangena ngawo lo mdanso e-USA.Kulezi zinsuku uthe into eduma ekhanda lakhe yilolu hambo lwakhe ngakho uphatheke kabi esethola umbiko wokuthi kunomuntu ozenza yena kuWhatsApp ocela abantuukuthi bamthumelele imali nge e-wallet.“Abantu bayahlupha. Bathatha izithombe bafake inamba yabo. Ngithe ngifonela uMashamplane mayelana nomcimbi i-All White Party ozoba ngeSonto, ngezwa esethi akawusebenzisi uFNB, akakwazanga ukungithumelela imali ebengiyicelile,” kusho uBongz.Uthe kubalulekile ukuthi abantu babheke inombolo yomuntu osuke ethumela umyalezo anganaki isithombe.Uveze ukuthi akekho umuntu asondelene naye ongene ogibeni lokuqolwa ngoba bayazi ukuthi uma edinga imali uyafona akathumeli imiyalezo.“Abaqali ukungigila. Ngonyaka odlule bagebenga iWhatsApp yami, bezama khona ukuqola abantu. Ngisola ukuthi abantu basuke besebenzisana nabezinkampani zamaselula,” kusho uBongz.Unxuse abantu ukuthi baqaphele bangadlali abantu abalambile, abashaywe uJanuwari noFebruwari.Iqola leli elimnakashele ucele ukuthi lihlukane naye phansi.Umfutho wakhe uthe ufuna ukuwufaka ekuphusheni i-albhamu yakhe iGwara Nation asanda kuyikhipha, hhayi ekuhubheni amaqola.",Uyobangena ngegwaragwara e-USA uDJ Bongz
"BAZOKWABELANA ngebhonasi kaR102 million abasebenzi bakwaShoprite Group abazosebenza njengoba kuqhubeka iCoronavirus.Lesi simemezelo senziwe yisikhulu esiphezulu seShoprite Group, uMnuz Pieter Engelbrecht izolo.Uthe abasebenzi abazothola le bhonasi ezokhishwa kulesi sikhathi yilabo abasebenza ezitolo nabasabalalisa impahla.“Abasebenzi bethu basezitolo babalulekile emkhankasweni wokulwa neCoronavirus. Sizobabonga ngebhonasi kaR102 million abasezitolo nabasabalalisa impahla. Le bhonasi bazoyithola ngoLwesine oluzayo. Basiza abathengi abawu-29 million abangena ezitolo zethu,” kusho  u-Engelbrecht.Uthe bayabavikela abasebenzi ngokubalethela izibulala-magciwane nokuqinisekisa ukuthi izitolo zabo azigcwali ngokweqile, kulandelwa imithetho kahulumeni.U-Engelbrecht ucele abathengi ukuthi bangakhithizi ngokweqile ngoba kunokukudla okwanele ezitolo zabo ngakho amashalofu azohlala egcwele.“Izindawo zethu ezigcina impahla zigcwele, sicela abantu bangakhithizi ngokweqile. Izitolo zethu zizovulwa noma izwe selivaliwe izinsuku eziwu-21. Siyacela abathengi baqaphele ezokuphepha nenhlanzeko uma beyothenga ngoba nentengo yempahla esiyidayisayo ngeke ibize, amanani azohlala ephansi,” kusho u-Engelbrecht.",Abasebenzi bakwaShoprite bazokwabelana uR102 million
"SISHUBILE isimo eMaoti, eNanda, ku-ward 59, kulandela isigameko sokudutshulwa kwevolontiya (25) le-ANC endaweni yokucima ukoma ngeSonto ebusuku.UMnuz Sizwe Mchunu kuthiwa ubenabangani bakhe ethaveni yendawo ngesikhathi edutshulwa.Ngokusho kwabangani bakamufi, uMchunu udutshulwe ngumqaphi womholi we-ANC endaweni, ongumnikazi wethaveni okwenzeke kuyo isigameko.Umthombo weSolezwe uthe uMchunu ufike nabangani bakhe bezophuza kwathiwa akangangeni.“Kube nokuhilizisana phakathi kwakhe nomqaphi, umqaphi wagcina esekhipha isibhamu wamdubula,” kusho umthombo.Uthe uyasola ukuthi ukubulawa kukaMchunu kuhlobene nomsindo okhona endaweni phakathi kwamalungu e-ANC.Ngeledlule Isolezwe libike ngesigameko sokushaywa kwamavolontiya e-ANC angu-12, aze angeniswa esibhedlelaoSindisweni.La mavolontiya kubikwa ukuthi ashaywe ngamanye amalungu enhlangano kodwa asondelene nekhansela lendawo uMnuz Linda Majola.Ingxabano kuthiwa isuswe yizinto eziningi okubalwa nokumiswa kwabasebenzi abathile abaqashelwe ukusebenza ohlelweni lokwakhiwa kwezindlu oluqhubeka endaweni.Kusukela kushaywe lawa mavolontiya ngeledlule, kubikwa ukuthi simanzonzo isimo endaweni njengoba sekuze kwabulawa uMchunu.Lithintwa izolo ikhansela lendawo, uMajola, lithe lisashaqekile mayelana nesigameko sokubulawa kukamufi.UMajola uthe bezwe kuthiwa umufi ubesendaweni yokucima ukoma ngesikhathi edutshulwa ngumqaphi wongumnikazi wethaveni, ophinde abe ngumholi kaKhongolose endaweni.Uthe umufi ubulawe kade ezoqala umsebenzi izolo njengoba kade esanda kuqashwa ohlelweni lwemisebenzi yamatoho.“UMchunu besimqashile namanye amavolontiya esezosebenza njengoba esebulewe,” kusho uMajola.Uthe uyazi ukuthi kukhona akade bemgxeka uMchunu bethi uyincelebane yakhe njengoba bebesondelene.“Umufi nabanye abangani bakhe abathathu ngabathatha ngahlala nabo phansi ngabayala njengoba bebevamise ukusetshenziswa ngabantu abafuna ukufeza izinhloso zabo zezepolitiki endaweni,” kusho uMajola.Okhulumela amaphoyisa KwaZulu-Natal, uLt Colonel Thulani Zwane, usiqinisekisile lesi sigameko wathi amaphoyisa aseMtshebheni aphenya icala lokubulala kanti bekungakaboshwa muntu.",Kudutshulwe ivolontiya le-ANC eMaoti
"INDABA yokuthandana kwabesifazane abasebancane nabesilisa esebekhulile ngeminyaka, kuye kuthiwe yidokwe elingagayelwe muntu.Umuntu uyazikhethela ukuthi ufuna ukuthandana nobani, onjani futhi omngakanani ngokweminyaka. Yize kunjalo, kodwa lolu thando uma kuzogcina kuvela nezingane kulona, kukhona okungekuhle okungavela.Ongoti bezempilo bathi owesilisa osekhule kakhulu ngokweminyaka othola ingane nowesifazane osemncane, ingane ingaba nezinkinga.Lokhu kuvezwa nawucwaningo lwakamuva olwenziwe ososayensi enyuvesi yaseMelika iStanford eveza ukuthi lezi zingane ezitholwa ngale ndlela zisengcupheni yokuba nesifo sokuwa, ukubelethwa isikhathi singakafiki noma onina bangenwe isifo sikashukela besakhulelwe.Kuyavela nokuthi ezinganeni ezingu-40 million ezizalwa kobaba esebekhulile kusukela ku-35 ziba nenkinga yokushaya isisindo esingaphansi kwesifanele.Abesilisa abaneminyaka engu-45, u-14% wabo yiwona osengcupheni yokuthi izingane zawo zisheshe zibelethwe singakafiki isikhathi.Bese kuthi abaneminyaka engu-50 kuya phezulu, u-28% wabo usengcupheni yokuthola izingane ezithi zibelethwa zibe zidinga usizo oluphuthumayo ngenxa yesimo sempilo engeyinhle.Ungoti wezempilo uDkt Micheal Eisnberg uthi bebefuna ukubheka kakhulu izinkinga ezihambisana nezokubeletha kakhulu.“Okwamanje lezi zinombolo azisho ukuthi abantu sebengashintsha izinhlelo zabo, ngoba noma kunobungozi kodwa abukho kakhulu kangako,” kusho uDkt Eisnberg.Ephetha uthe lolu cwaningi abantu kumele baluthathe njengesifundo sokubavula amehlo uma behlela ukwandisa umndeni.Ungoti wezempilo kuleli naphesheya kwezilwandle, uDkt Karl Le Roux, uthi ukukhulelwa kowesifazane osekhulile akukhethi noma ngabe ongakanani ngeminyaka, kuvele kuhambisana nengozi.Uveze ukuthi ukuvuthwa kwembewu yabesilisa kwenza kube lula kubona ukuthi bakwazi ukuthola izingane noma kunini.Kodwa lokhu akusho ukuthi basuke bezithola nontanga yabo ngoba abesifazane babheke nenkinga yokuthi awabo amaqanda kuhamba isikhathi aphelelwe isikhathi. Uma kungenjalo, usuke ezalwe enesibalo samaqanda amancane.Ngenxa yokuthi ngokwemvelo abesilisa bahlala bekulungele noma yinini ukwakha ingane, akubi iminyaka inkinga yokungabatholi abantwana kodwa kuba izizathu eziqondene nempilo.“Yingakho ngesinye isikhathi uzwe kuthiwa kunowesilisa oneminyaka engaphezulu kuka-70 okhulelise owesifazane. Akubi untanga yakhe ngoba abesifazane kuba nzima uma esefike ku-35 ukukhulelwa kalula.“Owesilisa angakhulelisa ngisho eno-80 uma esazithokozisa ngokocansi. Ingozi ingaba khona enganeni ngezindlela eziningi uma umama oyithwele ebe nenkinga ekukhulelweni kwakhe,” kusho uDkt Le Roux. Ngaphandle kokusho kodokotela, bakhona nabesilisa abaziwayo esebekhulile abawubufakazi bokuthi umuntu uyayithola ingane esemdala.",#Ezothando: Bathi ubaba osekhulile angaba ‘yingozi’
"INTATHELI YESOLEZWEICRICKET South Africa (CSA) isiphefumulile ngezinsolo zokuboshelwa kukaVernon Philander ngenxa yebala lakhe kumaProteas atebhekene neNew Zealand kowandulela amanqamu eNdebe yoMhlaba e-Eden Park ngenyanga odlule.Ibhodi yeCSA ikhiphe isitatimende ngempelasonto ngemuva kokuthi umengameli wayo, uChris Nenzani, enze ucwaningo ngohlelo olwasetshenziswa ngesikhathi kuqokwa abadlali abawu-11 okwakumele babhekane namaBlack Caps.Ucwaningo lweCSA lwenziwe ngemuva kwenkulumo kaMike Horn obegqugquzela amaProteas ngezinkulumo ezakhayo ngesikhathi kuqhubeka iNdebe yoMhlaba lapho ephawule khona ngoLwesine olwedlule ngokugxambukela obekwenzeka kumaProteas.Ithimba ebelenza ucwaningo lihlangane ngoLwesihlanu nesikhulu esiphezulu kuCSA, uHaroon Lorgat, umqeqeshi, uRussell Domingo, no-Andrew Hudson, inhloko yethimba labaqoki kumaProteas, ukuthola iqiniso.Ngokocwaningo kwalandelwa imigudu efanele nejwayelekile yokuqoka iqembu okuwukuxhumana nesikhulu esiphezulu ngodaba lokuboshelwa kwabadlali abamnyama.Okunye okuphinde kwavela wukuthi uPhilander waya kohlolwa ngodokotela beqembu ukuthi uwulungele yini umdlalo. Bathola ukuthi wayengadlala ngoba wayengumqemane. Umqeqeshi waphinde wakhuluma naye wabe eseqinisekisa ukuthi yebo ukulungele ukudlala.UHudson, uDomingo noLorgat balimise ngesihloko elokuthi abakaze bathole ngisho nowodwa umyalelo wokuthi kufanele babophele umdlali omnyama oqhamuka kungqongqoshe wezeMidlalo, uFikile Mbalula, noma elungeni lebhodi yeCSA.UHudosn noDomingo baphinde baqinisekisa ukuthi bayilandela yonke imigudu yokuqoka abadlali eyabekwa yibhodi ngo-2013 ephoqa ukuthi kube nabadlali abane bebala kwabangu-11 abasuke beqala umdlalo. Inhloko yabaqoki nomqeqeshi baxhumana noLorgat owakubeka kwacaca ukuthi baqoke iqembu eliqinile kodwa bangakhohlwa yindaba yokuboshelwa kwabadlali abamnyama. Bobabili baphinde bavuma ukuthi kwaba khona ukuphikisana okujwayelekile uma kuqokwa iqembu kodwa ekugcineni bavumelana ngokuthi iqembu abaliqoka laliqine ngokwanele ukwenza umsebenzi. AmaProteas agcine ehluliwe yiNew Zealand.Abaningi basala bemangele ngesikhathi uPhilander, owayengazange adlale ngesikhathi amaProteas ebhekene neSri Lanka kuma-quarterfinal nakowokugcina wamaqoqo elakuleli elahlula kuwona i-Afghanistan, eboshelwa esikhundleni sikaKyle Abbott owayesefomini eyisimanga.“Uma sibheka lokhu okungaphezulu nencwadi kaMike Horn yokuxolisa, kusobala ukuthi izinsolo esabhecwa ngazo ezinhlakeni ezehlukene kwabenzindaba zazingelona iqiniso. Ibhodi yeCSA igculisekile ngocwaningo nangendlela ithimba labaqoki, umqeqeshi nesikhulu esiphezulu ababophela ngayo iqembu. Sifuna ukubonga wonke umuntu ngokuba neqiniso nogqozi lokuzihlanganisa kulolu cwaningo. Ibhodi iyethemba ukuthi indaba isiphelile ngakho ngeke isaphawula ngayo,” kusho uNenzani.Khonamanjalo, izolo iDemocratic Alliance (DA) iveze ukuthi isibhalele usihlalo we-komidi yezeMidlalo ePhalamende icela kubuyekezwe udaba lukaPhilander.",Azilona iqiniso izinsolo ebesibhecwa ngazo: CSA
"UMQEQESHI weMamelodi Sundowns, uPitso Mosimane, uthi kumele amaqembu ayeke ukubalisa kodwa abhukule emiqhudelwaneni yeConfederation of African Football.Ngempelasonto iSundowns, enqobe isicoco sesishiyagalombili se-Absa Premiership, izoqala imidlalo yamaqoqo yeCaf Champions League.Okwesithathu kulandelana iSundowns idlala kwiChampions League eyayinqoba ngo-2016.Njengamanje iSundowns iyona kuphela esele kwiChampions League. IBidvest Wits, enqobe iligi ngesizini edlule, iphumile kulo mqhudelwano yehlela kwiConfederations Cup, nakhona yafike yasha induku.Isilomo somdlali weBidvest Wits, uDaine Klate, sifake isithombe sesidlo sofishi abasabekayo ebesibadla ngesikhathi beyodlala ne-Enyimba yaseNigeria koweConfederations Cup emasontweni edlule.“Nikhala ngofishi abebedliwa yiWits nicabanga ukuthi thina sidlani. Nathi sidlalile ne-Enyimba ngesikhathi siseNigeria kwiChampions League. Nifuna sinitshele ukuthi yiziphi izingqinamba esabhekana nazo? Uma senazi nizokwenzani? Ngubani onendaba nokuthi sibhekene nani? Uma sengichaza nizothi ushayiwe yingakho esebeka izaba. Yise-Afrika lapha akusiniswa nje amahleza, “ kuchaza uMosimane.NgoMgqibelo eLucas Moripe Stadium, iSundowns izokwamukela ompetha banyakenye iWydad Atletic emdlalweni ozoqala ngo-9 ebusuku.Amanye amaqembu aqhathwe neSundowns kuGroup C yi-AS Togo yaseTogo neHoroya yaseGuinea.“Ngebhadi ngibona abantu bedlalisa izikimu ezithambile e-Afrika. Uma abantu benza njalo akumele baziqhathanise neSundowns,” kusho uMosimane.Ukuwina kweSundowns isicoco seligi ngempelasonto edlule kuyibuyisela kulo mqhudelwano nangonyaka ozayo. Izojoyinwa yi-Orlando Pirates ezoqeda endaweni yesibili kwi-Absa Premiership.“Sesidlale iminyaka emine ilandelana kwiChampions League. Yithina kuphela esisenze lokho. Sihlale siqeda endaweni yokuqala noma eyesibili. Ezinye izinkunzi ezenza lokhu yi-Esperance (yaseTunisia), Al Ahly (yase-Egypt) neMamelodi Sundowns. Ngisho oWydad Casablanca noZesco United bathwala kanzima. Sonke siyazi ukuthi iSuperSport United ikuphi kwi-log. Siyazi iWits ikuphi. Ufuna ukudlala iChampions League, ayikho inkinga asambe siyodlala. Yilapho sesiqala khona ukukhuluma ibhola-ke, “ kusho uMosimane.UMosimane ufanise iqembu lakhe neMadrid yaseSpain.“Yonke iminyaka iReal Madrid ihlale idlala kwiChampions League. Ifinyelela kweyamanqamu. Njalo ngemuva kwezinsuku ezintathu iyadlala. Le nto ayifuni imali. IWits iyiziqumama, iSuperSport ixhaswe ithelevishini. Amanye amaqembu anoxhaxha lwabaxhasi, ngisho iKaizer Chiefs ne-Orlando Pirates. Ngakho ayikho le ndaba yabantu abathi balahlekelwa yimali,” kuvala uMosimane.",UMosimane ululeka ngeCaf
"ABESIFAZANE abahlukunyezwa ngabathandana nabo mabahlukane nokufela ngaphakathi okwebutho likaZulu, baphumele obala bebike ngezinkinga ukuze balulekwe. Lowo kube ngumyalezo wosuku ngesikhathi kwethulwa uhlaka lokusiza abesifazane ekulweni nokuhlukunyezwa kwabo olubizwa nge-Intimate Femicide.Lo mcimbi obuhlelwe wumnyango wezoBulungiswa kuzwelonke, ubuseProtea Hotel eThekwini ngoLwesihlanu. Abesifazane abayizisulu zokuhlukunyezwa bathole ithuba lokuxoxa ngezinkinga zabo nokwabelana ngezeluleleko.Omunye wabo obethula inkulumo uNksz Maureen Zamagatsheni Ndlovu, owasinda ngokulambisa isoka lakhe lizama ukumbulala usekhiphe incwadi exoxa ngosizi abhekana nalo. Utshele abesifazane ukuthi abaphumele obala ngokuhlukunyezwa bangathuli.‘’Uma usahleli nothandana naye okuhlukumezayo, awuzithandi. Mushiye lowo muntu ngoba ungafa nokufa,’’ kweluleka uNksz Ndlovu elandelwa yihlombe elikhulu. Uthe yena useke wadlwengulwa yiphoyisa elalimsiza ngesikhathi elimele.“Nokudlwengulwa ngisuka kukho ngikwazi kahle, ngadlwengulwa umuntu engangimethemba. Nasekhaya ngangikhule ubaba ehlukumeza umama phambi kwami,’’Utshele imbokodo ebigcwele indlu ukuthi umuntu wesifazane uyakwazi ukuphumelela ezimele ngaphandle kokuncika kowesilisa.“Uyindlovukazi ngaphandle kowesilisa, ngoba okunye okuhluphayo wukuthi sincenge ukondliwa sihlalela izingane sisabe ukushiya. Kuphelile lokho, phumela obala ubike, impilo izoqubeka.Lo mcimbi ubuhanjelwe nayiPhini likaNgqongqoshe wezoBulungiswa uMnuz John Jeffery, otshele abesifazane ukuthi ababodwa kodwa nohulumeni wenza konke okusemandleni ukuthi abahlukumezi bajeze.“Ziningi izinhlelo ezikhona ezibhekene nokuhlukumezeka kwabesifazane. Ningasabi ukubika nasemaphoyiseni, kunamagumbi ongeniswa kuwona ukuze uchaze udaba lwakho ungabonwa muntu,’’ kusho uJeffery.Uthe okunye okukhathazayo wukuthi abantu bayawavula amacala bebuye bawahoxise. Wathi lesi sihlava kufanele wonke umuntu asisukumele.“Ukuhlukumezeka yinto engakhethi bala noma isigaba sempilo yinto ehlasele yonke indawo, kufanele sibambisane ekulweni nayo,” kusho uJeffery. Lezi zithangami kulindeleke ukuthi zijikeleze zonke izindawo ukusiza abahlukunyezwayo.",Kuvuswe abesifazane abahlukunyezwa ngabathandana nabo
"UMCULI odume ngezingoma zothando uNaima Kay, uthi uyazi usebathembise kakhulu abantu i-albhamu entsha kodwa naye kube ngaphezu kwamandla akhe ukuhlehliswa kokuphuma kwayo.UNaima, owazakhela udumo ngezingoma okubalwa kuzo Lelilanga, Thando nezinye, selokhu agcina ukukhipha i-albhamu ngo-2016.Wagcina ngethi It’s All About Love. Ngaphambi kwalokho wayekhiphe iNgiyavuma ngo-2014 eyayilama Umsebenzi ayikhipha ngo-2013.“Ngiyaxolisa kakhulu kubantu sengibathembise isikhathi eside ukuthi i-albhamu iyeza.”“Mina nethimba lami besithi sizokhipha ngo-Agasti kwavele kwaba neCovid-19, sadideka sonke. Besisaba ukuthi mhlawumbe ngeke idayise, ngeke siqashwe ndawo ukuthi siyocula ngakho besingafuni ukuthatha amashansi sase sibona ukuthi asime. Manje sesizokhipha uma kuqala unyaka ozayo mhlawumbe ngoFebhuwari noma ngoMashi.”Uthe ngeke kuthuleke abantu belindile yingakho ngoLwesihlanu ekhipha ingoma entsha ethi Imimoya aseqalile ukuyicula ezindaweni aqashwa kuzo.“Ngisebenze noSphiwe Jula kuyo nongumdidiyeli wami esenza naye, uThando. Ingoma ngeyokholo kodwa eshaya ngesigqi se-house.“Ngiyibhaliswe yizinto ezenzeka ezweni. Njengomuntu okhulele esontweni ngiyabona ukuthi kukhona konke okwenzekayo ezweni yingoba uNkulunkulu usicasukele ngakho ngimcela ukuthi ehlise umoya. Uyasikhombisa ukuthi Nguye umikazi wakho konke.”",UNaima Kay ukhipha ingoma entsha ngoLwesihlanu
"ZAKHELE XABAINHLANGANO eyengamele ibhola e-Afrika, iConfederation of African Football (Caf), iphakamise ukuthi udlalwe kwelinye ilizwe umdlalo weCaf Champions League, ophakathi kweKaizer Chiefs neWydad Casablanca yaseMorocco.IChiefs bekufanele ivakashele iWydad emdlalweni wokuqala wamaqoqo kaGroup C kodwa uhulumeni waseMorocco, wenqaba nezimvume zokungena ezweni ekhala ngokudlanga kweCovid-19 Ningizimu Afrika. Amakhosi abesezikhokhe zonke izindleko zokuya eMorocco, okubalwa ezokuthutha nendawo yokuhlala. Umdlalo bekumele ume ngempelasonto. IWydad nayo ikuqinisekisile ngoLwesihlanu olwedlule, ukuthi ayizimisele ngokwamukela iChiefs ngoba yesaba igciwane eselibhubhise inqwaba yabantu e-Afrika nasemhlabeni jikelele.Ngokwencwadi eyimpendulo ebhalwe yiCaf, iyibhekise esikhulwini esiphezulu seSouth African Football Association (Safa) izolo, ithe umdlalo weChiefs neWydad uzodlalelwa kwelinye ilizwe njengoba kwenzekile koweBloemfontein Celtic neRivers United yaseNigeria, emasontweni adlule. INigeria nayo ikhale ngakho ukudlanga kweCovid-19 kuleli. Kube sekuqokwa elinye ilizwe okudlalelwe khona umdlalo womlenze wesibili wokuhlungela amaqoqo.""Ngokwencwadi yakho ethunyelelwe iCaf mayelana nomdlalo ongunombolo 81, sifisa ukuqala ngokuxolisa ngokuphazamiseka okwenzeke kwiKaizer Chiefs ngenxa yokuqiniswa kwemigomo kubantu abavela eNingizimu Afrika, okwenziwe ngamanye amazwe ngenxa yobhubhane iCovid-19. Sibhekane nobunzima mayelana nokuhlela imidlalo eNingizimu Afrika. IBloemfontein Celtic ibhekane nesimo esifanayo ohambeni lwayo iyodlala neRivers United FC koweCaf Confederation Cup.""Iqhubeke yathi:"" Ngokufanayo neKaizer Chiefs ibhekene nenkinga efanayo ngokuthola izimvume zokungena eMorocco, iyodlala neWydad Casablanca AC emdlalweni obekufanele udlalwe ngoFebhuwari 13 eCasablanca. Njengoba kubaluliwe encwadini evela enhlanganweni eyengamele ibhola ngoFebhuwari 10, uhulumeni akawuvumelanga umdlalo ukuthi udlalwe eMorocco, ngenxa yokucophelela isimo sezempilo kubantu abaphuma eNingizimu Afrika. Siyasibhekisisa lesi simo esingajwayelekile. Ngenxa yalokho sidluliselwe esigungwini esihlela imidlalo iCaf Organising Committee, esiphakamise ukuthi umdlalo udlalelwe ezweni elizoqikisekiswa ngosuku nesikhathi okusazoqinisekiswa emahoreni angu-24. IKaizer Chiefs ingathumela kwiCaf ubufakazi nezindleko engene kuzo, izodlulisela ekomitini elifanele elizonquma ukuthi ngubani okufanele azikhokhe. Sithembele ekubambisaneni nawe okujwayelekile ngalesi sikhathi lapho izinyathelo ebezingalindelekile kufanele zithathwe.""Okhulumela iChiefs, uVina Maphosa uthe ihhovisi labo livalile ngoba kade kuyiSonto. Wathi bazophawula namuhla ngesiphakamiso seCaf.",Isinqumo seCaf ngomdlalo weChiefs neWydad
"UKAPUTENI weSuperSport United, uDean Furman, uthi kubuhlungu ukuthi uzobe ebabukela nezihlwele ozakwabo belwela ukuqeda okungenani endaweni yesihlanu emdlalweni wokugcina we-Absa Premiership.UFurman ube yisisulu sikanompempe, uPhelelani Ndaba, owamkhomba ngaphandle bedlala neBidvest Wits koweligi emasontweni edlule. UNdaba osemisiwe akagcinanga ngokunikeza uFurman ikhadi elibomvu elashiya abanye beshaya amakhala kodwa wabuye waphika igoli leWits kulo mdlalo owagcina uphele ngo 1-1.NgoMgqibelo i-United izosonga imidlalo yeligi neHighlands Park, eLucas Moripe Stadium ngo-3 ntambama.Amatsatsantsa a Pitori ahleli endaweni yesithupha ngamaphuzu awu-44. IHighlands yona ibambe indawo yesishiyagalombili ngamaphuzu awu-30, okusho ukuthi iyawadinga amaphuzu ukuze igcine indawo kwiTop 8.UFurman uthe yize ezobe engekho kodwa uthemba ukuthi ozakwabo bazokwazi ukuphushela ukuthi okungenani bathole indawo yesihlanu kwi-log.“Ngiphoxeke kakhulu (ngokungadlali). Akukaze kube mnandi ukumiswa kodwa yinto okumele uyamukele. Ngithemba ukuthi ozakwethu bazokwenza konke okusemandleni ukuqinisekisa ukuthi bayawenza umsebenzi ukuze okungenani siqede endaweni yesihlanu. IHighlands iyiqembu eliqinile futhi ilwela iTop 8 okuzokwenza umdlalo ube nzima kodwa kubalulekile ukuthi sivale kahle,” kusho uFurman.Uthe ukuqeda ngamaphuzu amathathu ngokwakhe kuzosho ukuvala kahle kwazise isizini yabo ayibona ibe ngengcono.Ngesizini edlule i-United ike yathwala kanzima ivika izembe, yagcina ingene ngemizuzu yokugcina kwiTop 8.Lo mdlali oyixova esiswini yize edumele ngokungadlali eqenjini lakhe kodwa ukulangazelele ukuba seqenjini leBafana Bafana elizoyibamba kwi-Africa Cup of Nations (Afcon) ngoJuni e-Egypt.“Kuzoba yinto enhle kakhulu kimina ukuya kwi-Afcon. Sengidlale kabili kwi-Afcon. Yilapha (ngo-2013) eyayifana nomuzwa weNdebe yoMhlaba kimina njengoba ngangikhekho kuleso sikwati. Sibuye saya e-Equatorial Guinea. Yize siphume esigabeni samaqoqo khona kodwa ngicabanga ukuthi uma ngibizwa nabanye ababekhona leso sipiliyoni singalisiza iqembu. Ngicabanga ukuthi wonke umuntu njengamanje uzikhandlela ukuthi abe khona esikwatini,” kusho uFurman.",Ubalisa ngokungabi khona ezakhe zivala isizini
"ABEZWA mshini abantu abathwala izizumbulu zemali ngoplastiki bayozifaka ebhizinisini okukholakala ukuthi yibhanoyi elikuKeate Street eMnambithi.Okuheha abantu ngaleli bhizinisi elibizwa, ngeBitcoin Wallet, wukuthi libabuyisela imali yabo isiphindwe kabili ngemuva kwezinsuku ezingu-15.Ngesikhathi Isolezwe ngeSonto livakashele kuleya ndawo, bekunolayini omude ngendlela exakile, abantu abangaphezu kuka-200 beshaye ujenga. Bonke bebelengise izikhwama kucacile ukuthi baphethe imali abazoyifaka. Kubantu lisematheni igama lomnikazi waleli bhizinisi uMnuz Siphelele “Sgumza” Mbatha osebizwa ngo'Nkulunkulu’ waseMnambithi ngenxa yaleli bhizinisi. Ngemuva kokubuza ukuthi ugcina kubani ulayini, kwabebeklele kuwona, intatheli iphendulwe ngokuthi ulayini ewubonayo ngowosuku lwangakusasa.“Sizolala kulayini sesilungisela usuku lwakusasa. Abebekule ndawo izolo yibona abafaka imali yabo namhlanje,” kuphendula onqabile negama lakhe.“Ngaqala ngafaka uR1 000 ezinyangeni ezimbili ezidlule ngemuva kokuyalelwa umngani wami.""Nganginovalo kodwa ngemuva kwezinsuku eziwu-15 ngathola R2 000. Njengoba ungibona ngiyofaka enye ethe xaxa. Simlethelwe uNkulunkulu uSgumza,” kusho owesifazane ongathandanga negama lakhe.Osondelene nezikhulu zale nkampani uthe ngesonto bangaphezulu kwenkulungwane abantu abafaka imali yabo.“Sikhuluma ngabantu abafaka imali esuka kuR1 000 abanye bafike nengaphezu kukaR2 million izofakwa la. Abanye basula emsebenzini bathathe imali abayitholayo bayifake kwiBitcoin Wallet futhi iyabuya isiphindwe kabili. Abantu bayazi ukuthi leli bhanoyi lizowa kodwa akekho owaziyo ukuthi lophahlazeka nini,” kusho umthombo.Umlisa ohlala emgwaqweni uthe selokhu kwaqala leli bhizinisi balala bebomvu yimali nsuku zonke.“Ngiyawuhlanganisa uR300 kuya kuR400 ngosuku ngokumela abantu abasuke benqena ukulala kulayini.""Selokhu kuqale leli bhizinisi ezinyangeni eziyisikhombisa ezedlule, baningi abantu okuvela ukuthi sebehlomule imali eshisiwe ngokuyitshala kulona ibuye isiphindwe”.Abapotshozele leli phendandaba bathe kubantu abafaka imali kukhona amaphoyisa, izifundiswa, osomabhizinisi, abahlengikazi nabantu abajwayelekile.Ukungena nje kulo mgwaqo ukhangwa olayini babantu abalinganiselwa ku-300.Sekunezinkulumo zokuthi leli bhizinisi alikho emthethweni futhi liyaphambana nemigomo elawula ukuphathwa kwemali kuleli.Kodwa okhulumela amaHawks, uCaptain Simphiwe Mhlongo, uthe akukho cala abaliphenyayo njengamanje, kuphela basezwe ngabezindaba ngaleli gidigidi.“Sisathole imibuzo kwabezindaba kuphela akekho osabikile noma ovule icala ngokwenzeka eMnambithi. AmaHawks ngeke akwazi ukuvula icala wona uqobo,” kusho uCaptain Mhlongo.Imizamo yokuthola ukuphawula kukaMbatha ngaphakathi ebhizinisi ayiphumelelanga. Onogada bale nkampani nabantu abebekolayini obheke emahhovisi, bale ukhasha basabisa nangokwenza mnyama intatheli ebifuna uSgumza. Ngesikhathi benyukelwa ushukela bexosha abezindaba, imoto okuvele ukuthi ekaMbatha esawolintshi, idlule kwaqhuma umkikizo namakhwela abanye bekhuleka bethi: “Nangu uNkulunkulu waseMnambithi.""",Abezwa lutho abagaya imali ehlane
"UCHAZWE njengomuntu onenhliziyo enhle umfundi waseMbilwi Secondary School eLimpopo ozibulele kulandela ukusabalala kwe-video yakhe ezinkundleni zokuxhumana ehlukunyezwa omunye umfundi.Kube nomunyu namhlanje enkonzweni yomngcwabo kaLufuno Mavhunga (15) ozibulale ngoMsombuluko kulandela ukuhlukunyezwa umfundi alingana naye okubikwa ukuthi uboshiwe namhlanje ekuseni. Oyedwa wozakwabo esikoleni uchaze uLufuno njengomuntu obethanda ukusiza abantu futhi enomoya omuhle. Omunye umfundi uthe kwaba buhlungu bebona izibazi zokushaywa ebusweni bakhe bazi ukuthi ushaywe esukelwa. “Kwakuyini icala lakhe? Ukuthula? Ukuba nobuntu? Ngangifa yintukuthelo ngesikhathi ekhala, kodwa ngingakwazi kwenza lutho,” kuchaza lo mfundi ekhala. “Mhlawumbe ukube sangenelela ngabe usaphila namhlanje. Noma isinqumo sakhe sibuhlungu, usendaweni engcono manje - ukhululekile kulabo abebengafuni ukumbona ejabule.”Kwi-video eyacasula abaningi ezinkundleni zokuxhumana, kubonakala omunye umfundi eshaya uLufuno ngezimpama ephindelela. Lo mfundi akaphindiseli kunalokho uyazixolisela abuze ukuthi yini icala lakhe. Abanye abafundi babekhiphe amaselula beqopha ama-video  abanye  bekhuthaza lo owayemshaya. ULufuno utholwe ngunina eseshonile ngemuva kokuphuza inqwaba yamaphilisi ezibulala. ",Ubefisa ukuba wudokotela umfundi waseLimpopo ozibulele
"UNGQONGQOSHE waPhoyisa kuleli, uMnuz Bheki Cele, uthukuthele uyaveva ngenxa yabantu abazibiza ngaye ezinkundleni zokuxhumana. Kuthiwa bayanda abantu abalokhu bezibiza ngoCele ekubeni ihhovisi lakhe laze lakhipha isixwayiso ngalabo Cele mbumbulu abankanise ezinkundleni zokuxhumana. Ihhovisi likaCele lithi lo ngqongqoshe akekho nhlobo ezinkundleni zokuxhumana. Uphenyo loPhiko loKlebe selidumela emansumpeni njengoba kungasekude kubanjwe lezi zigilamkhuba. ""UNgqongqoshe uCele wakusho kudala ukuthi akekho nhlobo ezinkundleni zokuxhumana.Washo futhi ukuthi iyamcika lento yabantu abazenza yena kulezi zinkundla,""kusho isitatimende esikhishwe yihhovisi likaCele ngoLwesihlanu.Kuthiwa njengamanje abalelwa ku-160 ama-akhawunti akuTwitter okuthiwa akaCele. Kukhona nakuFacebook. Abazenza uCele kuthiwa baze bafake nezithombe zakhe kube amaprofiles.Enye yalama-account inabalandeli abangaphezu kuka-60 000 abakholelwa ukuthi baxhumana noNgqongqoshe wamaPhoyisa uma bengena kuyona. ""Kufanele kwazeke ukuthi maningi amacala axazululwe ngokuthi kube khona abampimpayo, eminye imininingwane eyimfihlo beyidluliswa ngqo kuNgqongqoshe uCele ngamalungu omphakathi."" Lesi sitatimende sithe kungenzeka abanye bathi bampimpa izigilamkhuba kuCele kanti sebehleba kubantu abangalungile. ",UCele uthukuthele uyaveva ngabazenza yena ezinkundleni zokuxhumana
"AMADODANA enkosi uVela “Imisebeyelanga” Shembe athi azolinda umbiko kadokotela ngokumthathile njengoba nawo abengazi ukuthi kunesifo esimphethe.Izolo amadodana eMisebe, oMnuz Sandile (27), Wandile (27) noSibongeleni (31) ngesikhathi enengxoxo ekhethekile neSolezwe KwaNomakhanzana eMthwalume, athe kusenzima ukukholwa wukuthi uyise ukhotheme ngoba akukho abakubona okuyizinkomba zokuthi uyahamba.“Ngangikhona lapha ekhaya ngelanga ashona ngalo, wayezikhulumela kungekho okusolisayo. Into abeke akhale ngayo yizinyawo ezibuhlungu kwesinye isikhathi athi ziyabanda sengathi uhamba emaqhweni. Asikho isifo ebesisazi ebesingaze simthathe, sesiyobona umbiko kodokotela ngokumthathile,” kusho uWandile.USandile oyiwele likaWandile uthe akuvumi amukele ukuthi uyise usedlulile emhlabeni ngoba ngezinye izikhathi uke avuke azitshele ukuthi uzombona.“Ubaba ubeyikho konke kithina, ubenothando olumangalisayo. Kumanje siwumndeni siyazibuza ukuthi ngubani ozovala isikhala sokuthanda umndeni ngaleya ndlela abesithanda ngayo,” kusho uSandile.Imisebeyelanga ibiyiwele noMnuz Nhlanhla Shembe owenda ngo-2004. Yize amadodana ezalwa nguNhlanhla kodwa akhuliswe yiMisebeyelanga.“Kusukela sibancane sikhulele kubaba Imisebe, ubaba uNhlanhla ubekhona kodwa engasebenzi. Inkosi iyona ebisenzela yonke into, ize yahamba singaphansi kwayo,” kusho uWandile.Imisebe ibikhulisa izingane zomfowabo eziyisishiyagalombili nezingane zayo eziyisishiyagalombili oSlindokuhle, Nyameka, Namisa, Nala, Mthandi,Thabisa, Mthobi noSthande. Ibisebenza eNhlanhlayethu High, eNanda kodwa yayeka ngo-2011 emuva kokukhothama kwenkosi uVimbeni “uThingo” Shembe.“Ubaba obesondla lapha ekhaya ngoba thina besingakayitholi imisebenzi. Umama uMaChili akasebenzi, nogogo wethu uMaZondo ubebheke yena ubaba. Njengoba esehambile siyathemba uzosibheka iminyango ivuleke,” kusho uWandile.USibongeleni uthe uyise yize ebeyinkosi kodwa kubona ubengubaba.“Ubengaziphathisi okwenkosi kithina esiyizingane zakhe, ubengubaba esihlala naye sixoxe. Ubemesaba kakhulu uNkulunkulu, enesineke, ezithobile futhi engezwani nehlazo,” kusho uSibongeleni.UWandile ofundela ukupheka, uyena obejwayele ukwenzela uyise ukudla uma ekhona.“Ubekhonze ukudla kwesintu kakhulu nokunye okumnandi. Ubekhonze isitambu, ubhatata namadumbe. Namatabanga ubewathanda kakhulu. Esezoshona nje wayekade ecele amadumbe kwasho ukuthi awekho wagcina edle ubhatata, “ kusho uWandile.Ekhaya obekuhlala kulona Imisebe abantu bebematasa izolo kucentwa kwenziwa neminye imisebenzi.Abantu bebefika bezobhonga emswaneni kuphithizela nabazalwane.Okhulumela uhlangothi lwaseThembezinhle, uMnuz Nkululeko Mthethwa, uthe kusasa bahlela isithangami nabezindaba eThekwini lapho bezokhipha konke mayelana nohlelo lwenkonzo yokuthuna inkosi. Uthe okwamanje alukho usuku oselubekiwe lokuthuna inkosi.",‘Sizolinda umbiko kadokotela’
"UKUTHATHA noma ukuthenga amakhondomu kuseyinto engelula kubantu abasha yize emahhala.Lokhu kushiwo uMnuz Teboho Mofokeng osebenzisana nomngani wakhe uMnuz Thabang Mohapi, ohlelweni abalubiza ngePlay it Safe. Bakha amabhokisi anemidwebo nemibhalo esetshenziswa yintsha uma ikhuluma ngocansi.UMofokeng noMohapi baseLamontville, eThekwini, bathi lolu hlelo baluqale ngoba bebona ukuthi kunzima ukuthenga ikhondomu uma kunabantu abaningi, umuntu ujika esefikile esitolo.“Singabantu abasha siyasaba ukuthi kwaziwe ukuthi sesizibandakanya nocansi, sesaba ukuthi kuzothiwani? Kanti lokho kuholela ekutheni siye ocansini olungaphephile. Ezikhungweni zikahulumeni, amakhondomu amahhala kodwa kunzima kithina ukuthi siye. Sikhethe ukuthi sisebenzise ubuciko bethu sidwebe izinto abantu abasha abazaziyo, senze ibhokisi sifake amakhondomu kulo ukuze bathi behleka babe bewathatha amakhondomu,” kusho uMofokeng.Uthe nakubona bekunzima ukuthi baxoxe ngokukhululeka ngalolu hlelo kubantu abadala, besaba ukuthi le mibhalo nezithombe abanye bazozitolika ngenye indlela.Uqhube wathi ebhokisini ngalinye bafaka amakhondomu atholakala ezikhungweni zempilo zikahulumeni.La mabhokisi uthe bawanikeze intsha ebumnandini nasemicimbini ngoba bayazi ukuthi emicimbini yilapho abantu abasha bezithola sebeye ocansini bengahlelile.EMINYE yemibhalo kumakhondomu okulula ukuthi intsha iwathathe iwasebenzise ngoba asuke edlulisa umyalezo othile“Ibhokisi elibhalwe ingoma ethile noma elinomdwebo umuntu omusha ulithatha ngokushesha. Afunde ahleke ngoba lezi zingoma zisuke zinezinto ezithinta ucansi. Amanye amabhokisi anezithombe ezikhuzayo, ezinye ziyahlekisa. Leli bhokisi umuntu omusha uma elithatha uyahleka, akhombise omunye, kuqale ingxoxo ngocansi okuyinto esifisayo ukuthi abantu abasha bakhulume ngayo. Uma kufika isikhathi sokuthi kuyiwe ocansini ikhondomu isuke ikhona.”Ngengoba kuqala isonto lokukhuthaza ukuthi kusetshenziswe amakhondomu, iCondom Week ngoLwesihlanu, uMofokeng uthe bazoya ezindaweni ezinentsha bayinikeze amakhondomu.",Banohlelo lwentsha namakhondomu
"BATHWALE kanzima ochwepheshe abebejutshwe KwaHlathi, eMnambithi, ukuzohlola “amadayimane” emva kokuthi lo mphakathi uvuke umbhejazane, unqaba ukubanikeza amasampula ngoba unovalo lokuthi kungenzeka angabuyiselwa.Noma begcine kukhona abakutholile, kusize ubudlelwano benkosi yendawo, uMnuz Sphiwe Kunene nowesilisa wendawo, ovumile ukulinikezela enkosini “idayimane” lakhe ngethemba lokuthi inkosi ngeke imholele ophathe.Ochwepheshe bathembise umphakathi ukuthi ngeke iphele inyanga bengabuyanga nezimpendulo ukuthi abakumbayo yidayimane noma cha.Awuzimisele ngokusuka endaweni yawo umphakathi uma kugcina kutholakala ukuthi abakumbayo yidayimane uqobo.Bafuna uhulumeni abeke bona phambili ezinhlelweni zokuthuthukisa le ndawo. Laba bantu sebebeke ithemba labo lokuphuma enhluphekweni kwabakumbayo.Iningi eliqhamuka kude lilala emigodini eliyimbayo abanye balale ezimotweni abafika ngazo.Izingane, intsha, abesifazane asebekhulile namadoda emizi yawo, babona le nto ebehlele njengenhlanhla yabo evela kuMdali ukuba azophucula isizwe sabo ebubheni obusikhungethe.Lokhu ukubona ngolaka olubavukayo uma kukhona okubaphazamisayo noma obaphula umoya ngezinsolo zokuthi akulona idayimane abakumbayo.Sekukhona nasebevule amabhizinisi badayisa ukudla, utshwala neziphuzo ezihlohlozayo zokubuyisa amandla njengoba kumbiwa ubusuku nemini.Abantu abebehlukene ngamaqoqo ububafica bemba imigodi bebheka ’idayimane’ abanye ubathole emfuleni bewasha abakutholayo.Iningi labantu livuka ngesikabhadakazi linikele kule ndawo eyiqele enamatshe nentaba, liyomba.Bathe abafune kususwa kule ndawo ngenkolelo yokuthi abakumbayo uidayimane elizobakhipha enhluphekweni, endlaleni nasosizini lokungabibikho kwemisebenzi.NgoLwesibili emini kufike izikhulu ebezivela ezinhlakeni zikhulumeni ezihlukahlukene ziholwa uNgqongqoshe wezokuThuthukiswa koMnotho, ezokuVakasha nokoNgiwa kweMvelo eKZN, uMnuz Ravi Pillay nobuholi bendabuko, bezoxoxa nabambayo.Bacele abantu abebemba ukuthi babambisana nophenyo lochwepheshe abavela eMnyangweni wezokuMbiwayo nezaMandla.UMnuz Mondli Mazibuko uthe yintsha egcwele embayo okuyizinkomba zokungabi bikho kwemisebenzi. Abantu baphila ngemali yempesheni nesibonelelo sikahulumeni.“Asifuni uhulumeni njengoba esengenelela agcine esesiphuca umhlaba wethu nesesizitholele khona. Esikutholayo kuzosiza kudale amathuba emisebenzi, kuthuthukiswe intsha,” kusho uMazibuko.UMnuz Bhutiza Msibi uthe izikhulu zikahulumeni ziwathathile amasampula zabakumbayo ukuba ziyokuhlola. Uthe bafuna ukuhlomula uma kuwukuthi idayimane langempela.“Isinqumo sokugcina siyophuma enkosini ukuthi kwenziwani. Kodwa sicela ukubhekelelwa ngemisebenzi uma kuwukuthi kunezinhleo zokuthuhukisa le ndawo,” kusho uMsibi.Inkosi uKunene ikhathazekile ngezinkumbi zabathutheleka kule ndawo abangaqhelelene ngebanga. UKunene uthe ukhulumile nabantu ebaxwayisa ngobungozi bokuminyana kwabo.“Kuyangikhathaza nokuthi laba bantu bacekelaphansi imvelo. Uma bemba bashiya kanjalo. Kunemigodi eminingi ezothwalisa kanzima imfuyo,” kusho uKunene.U-Pillay uthe okwabo ukunika umkhombandlela ngokumele kwenzeke. Uthe senzekile isigameko esifuze lesi KwaMachi, eHarding, umphakathi uthi uhlabene ngegolide okwagcina kuvelile ukuthi kakulona.“Sicela abantu babekezele, babambisane nathi ngesikhathi kusahlolwa amatshe atholiwe. Sithemba ukuthi akuzothatha isikhathi eside,” kusho uPillay.UMnuz Siyabonga Vezi, imenenja ebambile KwaZulu-Natal eMnyangweni weziMbiwayo nezaMandla, uthe bayalelwe ungqongqoshe (uMnuz Gwede Mantashe) ukuthi baqale uhlelo lokuzohlola le ndawo namasampula. Uthe bazocwaningisisa bese beyabuya, bezobikela zonke izinhlaka ezithintekayo.“Kuseva ukuthi kukhona esingakuqagela njengamanje. Kube khona amalungu omphakathi asinike amatshe athile esizowacubungulisisa bese siyababuyisela wona nombiko ogcwele,” kusho uVezi.",Banqabe ukunika ochwepheshe ‘amadayimane’ eMnambithi
"INTATHELI YESOLEZWESIDUME umhlaba wonke isitayela sokuzithwebula ngeselula esibizwa nge-selfie. Kungabe uzithwebula wedwa noma uzithwebula nabangani bakho, lesi sitayela sidla ubhedu kulezi zinsuku.Abantu abangakuqapheli kodwa uma bethatha i-selfie bebaningi yingozi abazibeka kuyona ngasohlangothini lwezempilo.Ongoti sebeqhamuke nesexwayiso sokuthi lo mkhuba wokuthatha ama-selfie ungabeka abantu enkingeni yokuthelelana ngezintwala, njengoba abantu besondelana kakhulu ikakhulukazi ngamakhanda uma bezishutha.Usokhemesi uGiulia Criscuolo uthi imvamisa izintwala zivame ezinganeni ezisakhula futhi kulula ukuthi uthelele omunye umuntu ngazo nangokusebenzisa izigqoko, amathawula, amakama, ama-brush nemicamelo.Ongoti sebexwayise ngokuthi izingane zithelelana ngezintwala ngokushutha ama-selfie nabangani bazo. UCriscuolo uthi izingane kumele zixwayiswe kakhulu ngokuthintana ngamakhanda, ikakhulukazi ngezinsuku zesikole.“Izingane zivamise ukuhlala zisondelane ikakhulukazi uma zisebenzisa izinto zobuchwepheshe noma zithatha ama-selfie, okungaholela ekutheni zithelelane ngezintwala,” usho kanje.Weluleke abazali ngezinto ezingagwema ukuthelelana ngezintwala yilezi:n Fundisa ingane yakho ukuthi ingasebenzisi nabanye abantu izinto zasekhanda noma ithintane ngekhanda nabanye abantu ngesikhathi besebenzisa amaselula noma ama-tablet.n Uma ingane yakho inezinwele ezinde, qinisekisa ukuthi zihlale ziboshiwe ukuze zihlale zithothene.n Njalo ngesonto hlola izinwele zengane yakho imizuzu engu-10 kukhanya bha ukuze ubone kahle ikhanda.n Uma ingane yakho inezintwala, ungayiyisi esikole, bikela uthisha ngokushesha.n Ukwelapha izintwala, sebenzisa i-shampoo eyenzelwe ukuzibulala etholakala emakhemesi. Ikhona nemithi yokuzigwema.",I-selfie ingenza izingane zithelelane ngezintwala
"SINYUKELE ku-3 158 isibalo sabantu abaphethwe yiCovid-19 kuleli kanti leli gciwane seliphinde ladlula nabanye abantu ababili osekubeke isibalo sabashonile ku-54. Lokhu kudalulwe nguNgqongqoshe wezeMpilo kuleli uMnuz Zweli Mkhize oveze ukuthi abashonile ngoyedwa waseWestern Cape nomunye waKwaZulu-Natal. ""Lokhu kubeka isibalo sabashonile ku-54. Sidlulisa amazwi enduduzo emndenini, sibonge nabasebenzi bezempilo abebebanakekele ezibhedlela ngaphambi kokuthi bashone,"" kusho uMkhize ngeSonto ebusuku. IGauteng isahamba phambili ngesibalo sabantu abahaqwe yiCovid-19 kuleli njengoba bebalelwa ku-1 148. EWestern Cape bawu-868, KwaZulu-Natal bawu-617, e-Eastern Cape basawu-293. %%%twitter https://twitter.com/hashtag/COVID_19?src=hash&ref_src=twsrc%5Etfw"">#COVID_19cases is 3158 and the death toll is now 54. 
pic.twitter.com/1FEV4h24D8— Dr Zweli Mkhize (@DrZweliMkhize)UNgqongqoshe izolo uphinde waveza ukuthi sebewu-114 711 abantu abahlolelwe iCovid-19 kuleli kanti isibalo sabahlolwayo siyanyuka nsuku zonke. ""INingizimu Afrika ihamba phambili ngesibalo sabantu asebehloliwe e-Afrika. Sifisa ukugcizelela ukuthi lesi sibalo asibali ukuhlolwa kwabantu okwesibili. Umuntu uhlolwa okwesibili ukuze aqinisekise noma uma esefuna ukubona ukuthi usesindile yini,"" kusho uMkhize. UMkhize ube nomhlangano nabaholi bezifundazwe ngoMgqibelo lapho kuvele khona ukuthi kunezinkinga emajele ase-Eastern Cape kwaphinde kwavela nokuthi basengcupheni abahambela imingcwabo. ""Sesikugcizelelile ukubaluleka kokuthi imingcwabo ihanjelwe yisibalo esincane sabantu ngoba izinto ezenziwa emingcwabeni zingasidalela izinkinga. Sikuqaphile ukuthu abantu abahambela imingcwabo (ngisho bengekho ngaphezulu kuka-50) bazifaka engcupheni yokuthola iCovid-19 ngenxa yezinto ezenziwa uma kufihlwa,"" usho kanje. ",#Coronavirus: Siphinde sanyuka esabashonile KwaZulu-Natal naseWestern Cape
"USEMANZINI umndeni weSolezwe ngemuva kokushona kubeyintatheli yezemidlalo uNduduzo Dladla.Izindaba ngoMgabadeli zifike izolo ekuseni nokushaqise wonke umsebenzi waleli phephandaba. Ushone ngemuva kokugula isikhashana.UDladla (32) odabuka e-Enseleni, eGreytown, ufike kwiSolezwe ngo-2018. Kulesi sikhashana ekhona umsebenzi wakhe ubuzikhulumela.Le nsizwa ebisencane, iyibekile induku ebandla nokugqame ngonyaka ka-2019. Ngalo nyaka uhlabane ngomklomelo weKZN Sports Journalist of the Year.Kuthe kusajatshulelwa lokho, kwadlula izinyanga wabuya nomklomelo weSA Sports Journalist of the Year.Njengoba unyaka ka-2020 ubunezivuvaba ngenxa yeCovid-19, uDladla uhambe kusawuyena intatheli ekhonyawo kwezemidlalo njengoba nyakenye ingazange ibe khona imicimbi yale miklomelo.Umhleli wezemidlalo obambile, uLungile Majoka, ukhalisane nomndeni, izihlobo, nabangani ngokudlula kwaleli qhawe ebeliselisha.“Ngizoqlala ngokucelela umndeni wakhe amandla okubhekana nalesi simo.  Ngiyazi ukuthi ubuhlungu benu bungaphezulu kwalobu esibuzwayo. Kubuhlungu futhi akukholakali okwenzekile. Besinethemba lokuthi sisazobuye sihlangane noNdu uma sekuphele lo mkhuhlane ofikile njengoba okwamanje sisebenzela emakhaya. Sizomkhumbula ngokufika akhombise intshisekelo anayo nokuhlale elwela ukuthola iqiniso emsebenzini wakhe. Sisebenzisane kahle naye futhi besisabheke ukuhlabana okukhulu kuyena.“Ngala mazwi angizikhulumeli mina kodwa ngikhulumela bonke ozakwethu, abasekhona nalabo abangasekho enkampanini,” kusho uMajoka.Hamba kahle Mgabadeli, ulale ngokuphumula!",Hamba kahle Mgabadeli
"UKHALA akaphezi umfana (13), owayenesifiso sokuthuthukisa ulwazi lwakhe ebholeni phesheya kwezilwandle, kodwa kwaba nezinsolo zokuthi wenzelwa phansi uMnyango wezaseKhaya.UGeorge Maskini, waseBrooklyn eMilnerton, ubopha lo mnyango ufuna ukukhokhelwa uR461 000.Ngokwamaphepha asenkantolo, umndeni uthi ubudedengu balo mnyango yibona obaholela ekutheni ungakhiphi amaphepha okuyiwo ngohambo lwakhe lokuya eThailand naseDubai.Sekube yiziqubu ezimbili uGeorge ezama ukuhamba kodwa kungalungi.Okokuqala ithuba lakhe lashabalala emva kokuthi uthisha wakhe emqoqele imali yokuthi abambe iqhaza kwiPhuket, eThailand ngoNovemba ngonyaka odlule.Okwamvimbela kulokhu, kwaba wukuthi iminyaka yakhe ayimvumeli ukuthi athole i-passport yakuleli ngoba abazali bakhe bangabokudabuka eDemocratic Republic of Congo (DRC).Kwaze kwadingeka ukuthi kungenele iPhini likaNgqongqoshe wezaseKhaya, uFatima Chohan, owamnikeza okwakucatshangwa ukuthi yi-passport, kodwa ekugcineni kwatholakala ukuthi yincwadi nje yokuhamba ekhombisa ubuzwe bakhe bokuthi ungowakuleli.Isidididi sasuswa wukuthi kwakune-barcode kuleyo ncwadi eyayithi ungowaseDRC.Kwagcina ngokuthi angakwazi ukuhamba ayoba yingxenye yomqhudelwano eThailand.Okwesibili kwaba wuhambo lwakhe lapho kwakumele aye eDubai. Ngaphambi kokuthi aye eDubai, unina waya eMnyangweni wezaseKhaya ngenhloso yokuthola i-passport yomntwana.Akwakwazanga nangelelo langa ukuya eDubai ngoba watshelwa esikhumulweni sezindiza ukuthi ngeke akwazi ukuhamba neqembu lakhe ngoba i-passport ayithola kwiPhini likaNgqongqoshe, kwatholakala ukuthi ilahlekile nokuthi intshontshiwe.“Okusenze sayisa umnyango enkantolo wudaba lwaseDubai.“Ngenkathi ngiya kulo mnyango akekho ofune ukunginikeza impendulo ecacile,” kusho unina walo mfana uNkk Bampende Maskini.“Ngingakuqinisekisa ukuthi siqedela amaphepha esizowahambisa eMnyangweni wezaseKhaya masishane emva kokuthi wehlulekile ukuphendula incwadi ebesibabhalele yona,” kusho ummeli womndeni, uMnuz Romeo Tsusi..Ngesikhathi sokuloba umnyango uthe ubungakawatholi amaphepha avela kubameli balo mndeni, ngakho ngeke ukwazi ukuphawula.",Umfana (13) ubopha umnyango
"UNGQONGQOSHE omusha wamaPhoyisa, uMnuz Bheki Cele, ugxeke amaqembu aphikisayo ngokusebenzisa isigameko sokubulawa kwamaphoyisa aseNgcobo ukuze abukwe.Izolo amaqembu aphikisayo ephalamende asole amaphoyisa ngokungawenzi kahle umsebenzi esho nokuthi ukube ithimba lezobuNhloli belisebenza kahle belizoshesha lizwe ngezinhlelo zokuhlaselwa kwesiteshi saseNgcobo.UCele uthe, inhliziyo yakhe ibuhlungu kakhulu ngokwenzeke eNgcobo, ngeke akwazi ukuqala inkulumo mpikiswano.Uthe ngesonto elilodwa ushonelwe ngamaphoyisa ayisishiyagalolunye, amahlanu abulewe eNgcobo kanti  amathathu ashone engozini yemoto ngesikhathi esuka eNorth West ebheke enkonzweni yesikhumbuzo yawaseNgcobo. Iphoyisa elilodwa libulawe KwaMaphumulo, KwaZulu-Natal.UMnuz Zakhele Mbhele uthe ukungabikho kwabaphathi abaneziqu ezifanele noqeqesho olubhedayo yikona okuholele ekubulawe kwamaphoyisa aseNgcobo.Amanye amalungu athe ukungasebenzi kahle kwezobunhloli yikona okuholele ekubulaweni kwamaphoyisa. UCele uthe uMbhele kufanele ahambele imingcwabo yamaphoyisa abulelwe esikhundleni sokufuna ukubukwa ephalamende. ""Njengephoyisa ngizwe ubuhlungu obuyisimanga ngalesi sigameko. Kufanele uhambele imingcwabo yamaphoyisa ukuze uzoziphathisa okomuntu hhayi okwesilwane njengoba wenza,"" kusho uCele. Uthe uMbhele kufanele akhumbule ukuthi amaphoyisa angabantu angawagxeki ngoba efuna ukubukwa. Uxwayise iFreedom Front Plus ngokuhlomisa izakhamuzi zezwe esho ukuthi kuzokwenzeka okufuze e-United States of America lapho izingane zivele zidubule ezinye ezikoleni. Uthe bazokwenza konke okusemandleni ukuvikela abantu baseNingizimu Afrika baqinise nomkhankaso wokuvikela abesifazane nezingane. UMnuz Jerome Maake oyilungu le-ANC, uthe, iphalamende ngeke lixoxe ngokubulawa kwamaphoyisa zonke izinsuku kodwa kufanele lize nezixazululo. UMnuz Marshall Dlamini we-EFF, uthe, ngesikhathi uhulumeni ehlenga izingane ezingu-18 esontweni laseNgcobo, kwakufanele amaphoyisa enze okuthile ngalo ngoba izigebengu eziwabulele bezihlala kulo. UMnuz Manzoor Shaik Emam we-NFP, uthe, amaphoyisa adinga ukuvikelwa ngoba ahlaselwa nxazonke. ""Uhulumeni kufanele eze nezinhlelo zokuvikela amaphoyisa ngoba abulawa ngesihluku yizigebengu,"" kusho u-Emam.",UCele ugxeka amalungu ephalamende
"ZANELE MTHETHWAABENHLANGANO yezitabane bathi isinqumo sendodakazi yoMbhishobhi omkhulu osewathatha umhlalaphansi uDesmond Tutu eshiye ubufundisi ngoba isishade nowesifazane sizovula inkundla yokuthi kubuyekezwe imithetho yamabandla.Lokhu kushiwo nguNksz Nonhlanhla Mkhize, ongumholi weDurban Lesbian and Gay Community, emuva kokuba uMpho Tutu ephawule kabanzi ngokushiya kwakhe ubufundisi.URev Canon Mpho Tutu, obengumfundisi e-Anglican Church, washada noSolwazi Marceline van Furth eNetherlands ngoDisemba babuye baqedela umcimbi kuleli ngoMeyi.Umshado wabo ushaqise abaningi njengoba uMpho Tutu ebengakaze aphumele obala ngempilo yakhe.Ngenyanga edlule umemezele ukuthi uyahoxa ekubeni ngumfundisi wathi ubone kungcono aphume ngaphandle kokulahlekelwa yisithunzi.Kuvele ukuthi emuva komshado watshelwa ebandleni ukuthi uzophucwa ilayisensi yokusebenza njengomfundisi wathi ubone kungcono asheshe ahoxe.Ekhuluma nomthombo wezindaba i-BBC ngesonto eledlule uMpho Tutu uthe usale nesilonda njengoba kungabanga yisinqumo esivela ekujuleni kwenhliziyo yakhe ukushiya ubufundisi.Uthe uzwa sengathi kuhlephuke ingxenye yakhe ethile.“Kubuhlungu kakhulu kimina, akwamukeleki. Muva nje bengigubha nobaba iminyaka aseyichithe ebufundisini. Manje ukuba kulesi simo sokwazi ukuthi ngeke ngisaphinde ngisebenze naye ebufundisini kuyangithu-nuka kakhulu. Namanje angikwazi ukuchaza indlela engiphatheke ngayo,” usho kanje.UNksz Mkhize, othe uyasincoma isibindi sikaMpho Tutu sokuphumela obala, uthe kusenzima ukulungisa udaba lwezitabane emabandleni. Yize ethe seziyamukeleka emphakathini nasezindaweni zokusebenza kodwa kunzima ukulwa udaba lwasemaba-ndleni. Inkinga enkulu emabandleni wukuthi uma ugcotshwa uthatha izifungo ezithize, akufani nokuqashwa kunoma yimuphi umsebenzi. Imithetho yamabandla iseyinselelo futhi iyacindezela. Kusazothatha isikhathi ukulwa nalokhu kodwa siyathemba ukuthi udaba lukaTutu luzovula amehlo abaningi emabanldeni.”Uthe alubamangazanga lolu daba ngoba bayazi ukuthi izitabane zisacindezelekile emabandleni. Uthe abanye bagcina befihla impilo abayiphilayo.UNksz Mkhize uthe yize beyihlonipha imithetho yamabandla kodwa abaqondi ukuthi ukushada nobulili obufanayo kuluphazamisa kanjani ubizo lokuhola ibandla.“Amabandla kusamele abuyekeze imithetho ngoba nawo asahlukene kabili. Kukhona asebezamukela izitabane.“Lolu wudaba okumele ludingidwe ngaphakathi emabandleni ngoba thina singawubanga umsindo ngaphandle, ngeke sishintshe imithetho yamabandla.”Imizamo yokuthola abaholi be-Anglican ibhuntshile. Ihhovisi loMbhishobhi omkhulu uThabo Makgoba lidlulisele intatheli kwisifunda-bhishobhi iSaldhana Bay, naso esikhombe elinye ihhovisi eliseThekwini izingcingo zalo ebezingabanjwa.UMpho Tutu, oke washada nowesilisa phambilini, unezingane ezimbili azithola emshadweni kanti nesithandwa sakhe esisha sinezingane ezimbili zasemshadweni omdala.",‘Amabandla akabuyekeze olwezitabane’
"UMENGAMELI wezwe uMnuz Ramaphosa, uthi uzimisele ngokuhlangana neSilo iNkosi King Goodwill Zwelithini ngenhloso yokuthi acacise ngomhlaba ongaphansi kweSilo, Ingonyama Trust, nongaphansi kwamanye amakhosi.“Akulona iqiniso ukuthi uhulumeni uzimisele ngokuthi athathe umhlaba kubantu basemakhaya nalowo ongaphansi kwabaholi bendabuko,” kusho uRamaphosa.Ubekhuluma izolo esidlweni sakusihlwa eSefako Makgatho Presidential Guest House ePitoli.Inhloso yokuhlangana kwakhe neSilo, uthe ukudambisa imimoya esinyukile kubaholi bendabuko nakusona iSilo mayelana nalolu daba.""Ngizohlangana naso iSilo ukulungisa lolu daba ukuze siqede lokhu kwesaba okukhona naphakathi kwesizwe samaZulu,” kugcizelela uRamaphosa.Kuleli sonto iSilo sixwayise ngokuthi kungase kusuke uthuli lwezichwe uma uhulumeni eke wazama ukuthatha umhlaba ongu-13% ongaphansi kwabaholi bendabuko eNingizimu Afrika.FUNDA: 
ISilo sikhulekele ukuba i-ANC ihlukane phakathi embizweni“Asizimisele nakancane ukuthi sithathe umhlaba ongaphansi kwe Ingonyama Trust. Uhlelo lwethu lokwabiwa komhlaba luzolandela ukusebenza koMthethosisekelo,” ubeke kanje Ramaphosa.Ukhuluma kanjena nje uRamaphosa kuyaqhubeka ukulalelwa kwezicelo emphakthini mayelana nokushintshwa koMthethesisekelo ukuze kuthathwe umhlaba ngaphandle kwesinxephezelo.Inhloso ukwabela abampofu oningilabo kungabamnyama umhlaba njengoba uhulumeni wobandlululo abaphuca wona. NgokweSilo, uma umhlaba ongaphansi kwe-Ingonyama Trust uthathwa, kuzokusho “Impi yesibili” yokulwela umhlaba, eyokuqala eyaba khona phakathi kwamaZulu namaNgisi.",Ngeke siphucwe umhlaba iSilo - Ramaphosa
"ISINQUMO sikaNgqongqoshe wezokuBusa ngokuBambisana nezoMdabu, uDkt Nkosazana Dlamini Zuma sokumisa ukudayiswa kukagwayi sandisa amathuba okudayiswa kukagwayi ongumkokotelo nonomthelela omubi ngoba awufaki ntela.Lokhu kube ngezinye zezinto ezibekwe yiFair Trade Independent Tobacco Association (Fita), eNkantolo eNkulu iNorth Gauteng, ePitoli izolo.I-Fita ifake isicelo sokuba sibekwe eceleni isinqumo sikahulumeni sokuba ugwayi ungadayiswa.Yize isicelo sabo sibhekiswe kuMengameli Cyril Ramaphosa kodwa bebetinyela kakhulu uDkt Dlamini Zuma esicelweni sabo.AbakwaFita bathe uDkt Dlamini Zuma wehluleke ukubachazela emaphepheni akhe asenkantolo abephendula kulolu daba, ukuthi kungani ugwayi muva nje usuyingozi engaka kwezempilo.Ugxekwe kakhulu ngokufaka ukuthi wancika emibikweni yeWorld Health Organisation (WHO) ngesikhathi enza isinqumo ngodaba lukagwayi.Ummeli weFita, * -Adv Arnold Subel SC, utshele ithimba lamajaji ukuthi kwawona lowo mbiko akhuluma ngawo, okuthiwa kunombiko wangoMeyi 8 no-26, othi akukabi khona umbiko wokugcina oletha ubufakazi bomthelela omubi ngokubhe-bhetheka kwegciwane iCorona.Uthe ngaphezu kwalokhu ukumiswa kokudayiswa kukwagwayi akusizi lutho ngoba abantu ababhemayo basaqhubeka nokubhema.“Ukuvalwa kokudayiswa kukagwayi kwenza kwaba nethuba lokuba kudayiswe ugwayi ongekho emthethweni nongalawulwa. Ukuvalwa kukagwayi inhloso yakho ukuba kungabhenywa kodwa lokho akunjalo,” kusho uSubel.Ubuye wagxeka isenzo sokuvele kumiswe ugwayi esithubeni ekubeni kwaziwa ukuthi kukhona abantu asebeyimilutha yawo abahlala ngokuwubhema nsukuzonke.Kuthiwa uDkt Dlamini Zuma wahluleka nokucabangela abalimi bakagwayi, abasebenzi nabakhiqiza ugwayi.Isinqumo samajaji sisagodliwe.",Bahlaba ukumiswa kokudayisa ugwayi
"KUHLUKANA imibono ezinkundleni zokuxhumana ngowesifazane ophenywa nguMnyango wezeMpilo KwaZulu-Natal okuthiwa ubezenza isitshudeni esebenza njengodokotela oyithwasa ezibhedlela ezehlukene ekubeni kusolwa ukuthi akawufundele lo mkhakha.Isishoshovu somkhankaso wokulwa nokunganyuki kwemali yokufunda ezikhungweni zemfundo ephakeme i-#Fees Must Fall sikulabo abaphawule ngodaba lowesifazane.UMcebo Freedom Dlamini ubhale ezinkundleni zokuxhumana ukuthi uyamazi owesifazane oneminyaka engu-23, okuthiwa ezibhedlela ubethi ufundela ubudokotela eWits University.“Ngeke ngazi noma wagcina eqedile yini ukufundela ubudokotela kodwa ngangimbona esikhungweni. Wayeyilungu leSasco futhi ephambili emzabalazweni weFees Must Fall ngo-2015, ophikweni lwaseParktown. Wayehlala endaweni ebihlala izitshudeni ezifundela ubudokotela eGirton,” kusho uDlamini.Owesifazane Isolezwe elinalo igama lakhe, kuthiwa ubengena ephuma ezibhedlela KwaZulu-Natal, ethunga neziguli ezenza isitshudeni.Udaba lube sematheni nasezinkundleni zokuxhumana, abanye bekhala ngobudedengu bomnyango. Abanye bashaye amakhala ngalolu daba, besola ukuthi kukhona okufihliwe ngalo.UDkt Nhlakanipho Mkhize ubhale kwiTwitter echaza ngemigudu elandelwayo uma kwamukelwa isithudeni esibhedlela. Ugcizelele ukuthi isitshudeni asikwazi ukukhipha imithi kodwa siyabukela, sigadwe ngabanye odokotela.UNkk Ncamisile Nkwanyana okhulumela i-IFP kwezempilo, uthe lokhu kwenza bazibuze ukuthi ziphethwe ngendlela efanele yini izibhedlela.“Iziguli ezibhedlela ezahlukene zihlala zikhala ngobudedengu bezitshudeni ezifundela ubudokotela, ezinye zisala zikhubazekile,” kusho yena.UNkk Nkwanyana uthe lobu ubudedengu obuphindiwe, wanxusa umnyango ukuthi uphenye ngokushesha. Uthe okubi ukuthi lolu daba luvele ngesikhathi izwe libhekene neCovid-19, lapho budingeka kakhulu ubuchule bodokotela.UNkk Carol Crosley, iRegistrar yaseWits uthe sebezwile ngalolu daba waqinisekisa ukuthi ngokwamabhuku abo lo wesifazane akakaze afunde kulesi sikhungo.Uthe bazimisele ukukhipha imininingwane efanele kwiziphathimandla uma zifuna okunye ngalolu daba.Ephawula esithangamini nabezindaba ngeSonto, uNgqongqoshe womnyango uNkk Nomagugu Simelane-Zulu, uthe kukhona necala lobugebengu eliphenywayo kodwa nomnyango uyaziphenyela ngaphakathi.“Akulona iqiniso ukuthi isitshudeni sesidlale ngomnyango isikhathi eside. Esikwaziyo ukuthi ngamaholidi izitshudeni ezifundela ubudokotela ziyavunyelwa ukusiza ezibhedlela. Kulolu daba kusolwa ukuthi isitshudeni besingena ezibhedlela sizenza ofundela ubudokotela. Ngeke siphawule kakhulu ngalolu daba ngoba kuyaphenywa,” kusho yena.",Kuyaphenywa ngobezenza  udokotela ezibhedlela KwaZulu-Natal
"IHLULEKILE imizamo yokukhomba indlela uSihlalo weNFP KwaZulu-Natal, uMnuz Vikizitha Mlotshwa, emuva kokuthi evunwe yinkantolo yathi ukuxoshwa kwakhe akukho emthethweni.UMlotshwa kulindeleke ukuthi namhlanje ekuseni afungiswe njengelungu lesiShayamthetho laKwaZulu-Natal elimele iNFP.Engxoxweni neSolezwe izolo, uMlotshwa uthe uzoqhubeka nokuhola iqembu esifundazweni alimele nasesiShayamthetho.INFP inesihlalo esisodwa esiShayamthetho saKwaZulu-Natal esithole ngemuva kokhetho lukazwelonke lwangoMeyi 8.“Wozani esiShayamthetho kusasa (namhlanje) khona nizobona ngifungiswa njengelungu elimele iNFP ngemuva kokuthi inkantolo ishilo ukuthi imizamo yokungixosha ayikho emthethweni,” kusho uMlotshwa.Uthe ukuxoshwa kwakhe bekwenziwa wosikhotheni abangesiwo ngisho amalungu eNFP.“INFP inebhadi ngoba kuvele kuqhamuke umuntu ongesilo ngisho ilungu uzwe kuthiwa ukhulumela iqembu. Yonke le nto eyenziwayo inhloso yayo wukuqeda ngeNFP,” kusho uMlotshwa.Uthe ngeke baze bakuvumele ukuthi iNFP iphele ngoba yakhiwa yibo.“Manje sekufike ekugcineni. Ngeke kuphinde kufike umuntu ongaziwa bese kuthiwa ukhulumela iqembu sibe singalazi ngisho igatsha lakhe. Lo muntu okuthiwa nguMnuz Simo Mkhwanazi asimazi ukuthi ukuliphi igatsha njengoba eseqhamuka sekuthiwa ukhulumela inhlangano,” kusho uMlotshwa.Uthe kwayona incwadi obekuthiwa iyamxosha ibingenalo ngisho usuku lokuthi ibhalwe nini.“Kuthiwa isayinwe ngabantu abathathu, omunye wabo uyikhansela le-Al Jama-ah kanti lona omunye usephumele obala wathi yena akakaze asayine ncwadi, okusho ukuthi kukhona abantu abakokotela indlela asayina ngayo,” kusho uMlotshwa, wengeza ngokuthi lena imizamo yesibili yokumxosha kodwa iyehluleka.Uthe into ebulala kakhulu iqembu wukugxambukela kwezingane zikamengameli wabo uNkk Zanele Magwaza-Msibi ezindabeni zehlangano.“Uma ngigula mina njengoSihlalo weqembu KwaZulu-Natal akusho ukuthi sekumele kungenelele umfana wami uNkalipho akhulume izindaba zeqembu kodwa kwiNFP leyo nto iyenzeka. Izingane zikamengameli zizenzela umathanda zenze sengathi iqembu ngelakubo kwaGumede,” kusho uMlotshwa.Uthe umuntu ofuna isikhundla kwiNFP akaye emagatsheni ayowanxusa ukuthi amvotele ngaphambi kwengqungquthela.",Ihlulekile imizamo yokuxosha uSihlalo weNFP
"Nkosikhona CeleUQONGQOTHWE ngesibhamu esiphundu washaywa waze wasala ngephenti owesifazane waKwaMaphumulo, enyakatho yeKwaZulu-Natal, ejeziselwa ukungasifaki isifonyo.UNksz Zamile Thusi (29) uthi uzizwa edelelekile futhi ethunazeke isithunzi ngalesi sehlo.Uthi bekungoLwesine, ngezithuba zantambama, ezihambela edolobheni KwaDukuza, ngesikhathi kuqhamuka iphoyisa abahilizisane nalo kubangwa indaba yesifonyo. Igama lephoyisa siligodlile njengoba singalitholanga ukuba liziphawulele.Uthe uyavuma ukuthi ubengasifakile njengoba besisesikhwameni futhi uyazi ukuthi kuyiphutha elikhulu.Uthe ngesikhathi esavula isikhwama ekhipha isifonyo, uzwe ngolabhabha wempama esihlathini.“Ngithe ngisadidedikile, leli phoyisa ebelingakhacisa okwengane, langibuza ukuthi yini edala ukuthi ngifune ukuncengwa ngesifonyo? Ngithe ngiyaliphendula, lavele langiphinda ngenye.""Uthe iphoyisa limphoqe ukuba angene ngemuva evenini. Nangempela uthe ungenile ngoba bese likhiphe isibhamu. Konke lokhu uthi bekwenzeka phambi kwabantu ebesebemi izixongololo sengathi babukela ibhayisikobho.“Akekho ozihluphile ngokungilamulela. Bebelibele ukubuzana ukuthi ngenzeni?” Uthi iphoyisa libe selihamba naye lamyisa kwenye indawo lapho lifike lamqongqotha ngesibhamu esiphundu futhi lamshaya ngaso endlebeni yangakwesobunxele.“Ngithe ngisababaza lokho, laqhubeka langigandaya kwaba sengathi inkulu into engiyenzile. Lingishaye kwaze kwaklebhuka ingubo yami, ngasala ngephenti. Futhi angisoze ngalukhohlwa empilweni yami loluya suku,” usho kanje.Emuva kwalokho, leli phoyisa uthe limthathile lamyisa esteshini  samaphoyisa saKwaMaphumulo lapho elisebenzela khona.Eqhuba uNksz Thusi, uthe bafike esiteshini iphoyisa lamqambela amanga,  latshela ozakwabo ukuthi ulithimisele ngamathe ngesikhathi limbuza ngesifonyo. Ozakwabo uthe balincomile bathi lenze kahle laqondisa ubugwegwe umuntu ogoloza ukufaka isifonyo.Konke lokhu uthi bekwenzeka phambi komntwana wakhe oneminyaka engu-7.“Kusukela ngalolo suku umntwana wami uhlukumezekile. Uma ebona abantu, uvele abaleke acashe ngimfice ekhala. Akasathandi nokudlala nezinye izingane,” balisa.Uveze nokuthi kuyimanje ugqigqa odokotela njengoba kunegazi elophele ngaphakathi ebuchosheni bakhe kanti nendlebe yakhe eyodwa kayisezwa kahle.“Sengathi uNkulunkulu angangisiza ngilulame. Sengiqala ukuba novalo. Phela kunzima uma kuthiwa kunegazi elophele ngaphakathi ebuchosheni bami,” echaza.Okhulumela i-Independent Police Investigative Directorate (IPID), uNksz Ndileka Cola, usigxekile lesi senzo. Ucele ukuba athunyelelwe imininingwane egcwele ngalolu daba yikhona bezokwazi ukuluphenya. Uthe abakugqugquzeli nhlobo ukuba ngamahlongandlebe kwamaphoyisa.",Ushaywe wasala ngephenti ngoba engasifakile isifonyo
"ZISAGCWELE amathafa iziboshwa ezinhlanu kweziyisishiyagalombili ezeqe ezitokisini zaseDurban Central, eThekwini izolo emuva kokuthi zihlule ngamandla iphoyisa ebelizigadile, zaliphuca okhiye zase zilivalela esitokisini.Kuthiwa iphoyisa elingu-Warrant Officer lizithole sekuyilo eliyisiboshwa ngemuva kokuthi lishaywe yiziboshwa ezimbili ebeliziphindisela esitokisini, zathatha ukhiye zavulela ezinye zabe sezibaleka.Ngokuthola kweSolezwe lesi sigameko senzeke ngezithuba zawo-9 ekuseni izolo.Kuthiwa kuneziboshwa ezimbili ezilandwe ngumseshi obefuna ukuyozibeka amacala ngokusemthethweni.Sezibuya ezitokisini kuthiwa umseshi uzinikele kuleli phoyisa ebeliqaphe ezitokisini.Leli phoyisa libe selizithatha laziphindisela ezitokisini kanti kuthe selivulile sekumele zingene phakathi zavele zalijikela, zalishaya, zalisonta ingalo zathatha okhiye bokuvula izitokisini.Lezi ziboshwa zifake esitokisini iphoyisa zabe sezisebenzisa okhiye ukuthi zivulele ezinye ebezigcinwe kwezinye izitokisi.Ngesikhathi ziphuma kuthiwa zihlangane nelinye iphoyisa elibe nokusola ukuthi kukhona okungahambi kahle elibe selihlaba umkhosi kwaphuma amaphoyisa, lezi ziboshwa seziyophuma ngesango.Kubizwe amanye amaphoyisa abezolekelela, akwaSAPS nawakwaMetro, iziboshwa zajahwa.Kugcine kubanjwe iziboshwa ezintathu.Kuthiwa kugcine kusetshenziswe ukhiye oyisipele ukuvulela iphoyisa ebelivalelwe ezitokisini. Okhulumela amaphoyisa KwaZulu-Natal uLt Colonel Thulani Zwane usiqinisekisile isigameko.“Ngezithuba zehora lesi-9 ekuseni, iziboshwa zibambe iphoyisa ebeliziqaphile zalishaya zaliphuca okhiye, zalivalela. Amaphoyisa akwazile ukubamba iziboshwa ezintathu kodwa ezinhlanu zisagcwele amathafa. Amaphoyisa acela noma ngubani ongaba nolwazi ngalezi ziboshwa ukuthi athinte amaphoyisa ngokushesha,” kusho uZwane.Kushaye isikhathi sokushicilela kungacaci ukuthi lezi ziboshwa beziboshelwe maphi amacala nokuthi zingobani.",Kufunwa iziboshwa (5) ezeqe esitokisini
"AGWETSHWE iminyaka engu-10 ebhadla ejele amaphoyisa amabili ngecala lokugwazisa owesilisa owayeboshiwe amfuna u-R7 500 ukuze amdedele.UMusawenkosi Mabaso (48) noThulani Dlangalala (48) bagwetshwe yiNkantolo yamaCala eMali eThekwini ngoMsombuluko.Baboshwa oKlebe ababacuphela umgogo ngemva kokufumbathiswa imali yindoda eyayiboshiweOkhulumela oKlebe KwaZulu-Natal, uCaptain Simphiwe Mhlongo, uthe ngoMeyi 2018 uMabaso noDlangalala bajutshwa ukuba bayolanda indoda eyayiboshelwe esikhumulweni sezindiza, iKing Shaka.“Endleleni sebebuya nayo, la maphoyisa kuthiwa afuna u-R7 000 kumsolwa khona ezomdedela aye kwakhe bese evela enkantolo ngosuku olulandelayo. Anikwa u-R4 500 asephoqelela ukuthi akhokhelwe u-R3 000 osele,” kusho uMhlongo.Kuthiwa kwabikelwa oKlebe ngokushesha abase becuphela la maphoyisa umgogo.Kuthiwa la maphoyisa abhadanywa ebuya kokoleka le mali eyayisele ase eyaseshwa.“La maphoyisa atholwa nemali engu-R7 500 aboshwa. Avele esula emsebenzini ngemva kokudedelwa yinkantolo ngebheyili. Abegqigqa inkantolo kwaze kwaba alahlwa yicala ngoMashi 1 nonyaka,” kusho uMhlongo.INhloko yoKlebe KwaZulu-Natal, uMajor General Leseja Senona, isamukele lesi sigwebo.“Lesi yisifundo esihle nakwamanye amaphoyisa asebenzisa amandla awo budedengu ukungcolisa igama lombutho wamaphoyisa. Sizimisele ukukhuculula ukungcola embuthweni, izigilamkhuba sizithumele ejele,” kusho uSenona.",Kugwetshwe amaphoyisa ngenkohlakalo
"KUBENELE abathathu abangqongqiswa nendlu belele KwaDesai ngaKwaNdengezi ngoLwesithathu, ngeledlule.UNksz Sibongile Mkhwanazi, uNksz Zodwa Nkhwanazi, noMnuz Khanyisani Mpanza bagcine beshonele esibhedlela ngemuva kokusha nendlu.Kusolwa uyise wengane kaNksz Mkhwanazi (Zodwa), osagcwele amathafa ngalesi sehlo.Kuvele ukuthi indodakazi kaZodwa eneminyaka eyisihlanu isesimeni esibucayi esibhedlela yize kwase kubikwe ukuthi ishonile. Kuvele nokuthi uNksz Mkhwanazi (Sibongile) ushone nengane yakhe abeyikhulelwe.Kuthiwa laba bashiswa ngemuva kwengxabano phakathi kukaZodwa nesoka lakhe.Umfowabo wezelamani zakwaMkhwanazi, uMnuz Jabulani Mkhwanazi, uthe ushaqekile ngokushona kodadewabo.“Kunzima kakhulu kuleli khaya njengamanje ngoba asazi nokuthi sizothathani sihlanganise nani,” kusho uMkhwanazi.Uphinde waqinisekisa ukuthi odadewabo nosibali wakhe, uMpanza abashone ngemuva kwalesi sigameko.“Empeleni umshana usimeni esibucayi egunjini labagula kakhulu esibhedlela,” kuqhuba uMkhwanazi.Isolezwe lifika endaweni yesigameko kwakunephunga likaphethroli emnyango wegumbi okwakwenzeke kulo lesi sigameko.Owakulo muzi, uNksz Sizakele Ndlovu, wathi abashonile babelimele kakhulu bengabonakali ngisho ukuthi bangobani ngenkathi bephuma engunjini elalisha.“Into engayibona ngenkathi kuvuleka umnyango inyantisa igazi. Babebucuke izikhumba bengakwazi nokuhamba, begaqa ngamadolo baze bafika emnyango balala phansi bekhala ngokushiselwa,” kusho uNksz Ndlovu. Okhulumela amaphoyisa KwaZulu-Natal, uCol Thembeka Mbele, uthe amaphoyisa aphansi phezulu, athungatha umsolwa.“Amaphoyisa aphenya amacala amathathu okubulala nelilodwa lokuzama ukubulala,” kusho uCol Mbele.",Sekubenele abashiswa 'yisoka'
"ZIFE olwembiza izintombi zoMhlanga ngemva kokukhothama kweSilo saMabandla, ebesizikhuthaza nangokuzigcina, zizithibe ocansini. Enye yezintombi nto nguNksz Brighton Shandu (24)  waseMandeni, kodwa ohlolwa eMgungundlovu ngaphansi koThuli lwezicwe. UNksz Shandu uthe bekuvele kubuhlungu ukuthi nyakenye abazange balibhade eMkhosini woMhlanga ngenxa yeCovid-19 kodwa ukukhothama kweSilo kuvele kwashaya kwezwela. ""Angifuni ukuqamba amanga, mina ngife isibili ngoba bengemula ngesonto elizayo. Bekuzohlanganisa izinsizwa nezintombi ngoba sisazigcinile kodwa kuyacaca ukuthi umuntu ugqemeke udume lwengozi njengoba kukhotheme Ongangezwe lakhe. Okubuhlungu kunakho konke ukuthi eMhlangeni odlule asikwazanga nokuyomvalelisa, ngenxa yesimo esesiphila ngaphansi kwaso,"" kusho uNksz Shandu.Ephetha uthe ugqugquzele izintombi nto ukuthi ziqhubeke nokuzithiba. ""Zimbali zezwe duduzekani ningapheli amandla. Ukuzigcina kwethu iyona ndlela esingahlonipha ngayo uNgangezwe lakhe. Ngiyazi sihlalele ovalweni lokuthi noMhlanga ungase uphele njengoba kuke kwaba nokuthinteka kwawo emnyakeni edlule,"" kusho uNksz Shandu.Ungoti wezamasiko nohola izintombi zikaNomkhubulwane, uDkt Nomagugu Ngobese, uthe kusenzima ukwamukela lezi zindaba ngoba nombiko umfice eseSishayamthetho. Uthe Isilo sama nezintombi nomkhosi woMhlanga kunzima, uchithwa ndlela zonke. ""Isilo besilimela iqiniso ngesiko. Sithanda nabantwana bethu sibaluleka ngendlela yokuziphatha. SIlimele kakhulu, ngikhumbula sake sama nathi nezintombi kunzima ucindezelwa umkhosi woMhlanga. Ziyakhala nezingane selokhu kufike umbiko kodwa sizolinda sizwe ngokuqhubeka kwezinhlelo ukuthi kwenziwa njani njengoba kusenale nkinga yeCovid-19,"" kusho uDkt Ngobese.INduna yezintombi nto eNtuzuma uNksz Nondumiso Dladla (33) owaqala ukuhamba uMkhosi woMhlanga eno-14 uthe awehlanga kahle umbiko wokukhothama kweSilo. Uthe kodwa unethemba lokuthi izintombi zizohamba phezu kweziyalo ebesihlala sizikhipha emcimbini yezintombi mayelana nokuziphatha. ""Kuningi iSilo ebesihlala sisifundisa kona nokwenza izintombi zilokhu ziqhubeka nokuzigcina. Ngiyafisa ukuthi ngokukhothama kwaso siqhubeke nezimfundiso zeSilo singabe seiphela amandla. Sishayekile kubuhlungu ngoba besinethemba njengoba ebesesibhedlela kodwa sizoduduzana siqhubeke nokuwuhamba uMkhosi woMhlanga,"" kusho uNksz Dladla. ",Kuzwele kwizintombi nto ukukhothama kweSilo
"USABA ngisho ukubuyela emsebenzini owesifazane wasemjondolo yaseNsimbini, eMayville, eThekwini, osola onogada bakaMasipala weTheku ngokumntshontshela uR11 000 ngesikhathi bediliza umjondolo wakhe ngoLwesithathu.UNksz Thando Mfihlelwa (33) uthi akazi ukuthi uzobabhekelwa ngubani abesifazane adayisa nabo emakethe, eThekwini, ngemuva kokwebelwa imali yesitokofela abekade eyifihle ngaphansi kwamatilasi.Uthe le mali ubeyinikezwe ngoLwesibili ntambama ukuze ayigcinele ukuthi bayovula ibhuku leqembu labo ngoLwesine.“Ngithukile ngoLwesithathu sengifonelwa kuthiwa umjondolo wami udiliziwe. Ngiphuthume endlini ngoba nginovalo lokuthi ngingase ngingayifici imali yesitokofela ebengiyifihlile. Ngivele ngaphelelwa ngamandla uma ngiqhamuka umatilasi wombhede usuncikiswe phansi, kwangicacela ukuthi imali ayisekho,” kusho uNksz Mfihlelwa.Uthe ngoLwesine uthumele udadewabo ukuthi ayochazela amalungu esitokofela ngokumehlele.“Angazi ukuthi labo mama engidlala nabo isitokofela bazokholwa yini ukuthi imali yebiwe. Kwenzeka lokhu sisanda kusiqala isitokofela. Sibawu-11 umuntu ukhokha uR1000 emunye. Besivumelene ukuthi imali soyifaka ebhange, sathi sizoya ngoLwesine ukuyovula ibhuku,” kusho uNksz Mfihlelwa.Uthi uyile emahhovisi kaMasipala weTheku kodwa bamtshela ukuthi ayikho into abangamsiza ngayo kumele ayovula icala emaphoyiseni.Umakhelwane wakhe ocele ukungadalulwa ngoba esaba uthe, naye ulahlekelwe uR300 abewufake ngaphansi kwendwangu yetafula.“Banesihluku laba bantu. Bafike badilize nempahla igcwele phakathi. Bayizigebengu ngoba bayapequlula bathathe imali, amafoni uma behlangana nakho,” kusho umakhelwane.Okhulumela amaphoyisa KwaZulu-Natal uCaptain Nqobile Gwala uthe, amaphoyisa aseCato Manor aphenya icala lokulimaza impahla ngemuva kokuthi owesifazane edilizelwe umjondolo wakhe.Uthe lo wesifazane uveze ukuthi ulahlekelwe yimali abeyifihlile, kwalimala nefenisha yakhe.Luthintwa uphiko lweLand Invasion Unit kuMasipala weTheku, luthe ngeke lukwazi ukuphawula ngezinsolo zokweba, wudaba okumele lubikwe emaphoyiseni.Baqinisekisile ukuthi badilize imijondolo engu-32, bathi basazoqhubeka nokulwa nokuqhwagwa komhlaba kamasipala.",Ukhala uyazithulisa ‘owebelwe’ wonogada uR11 000 wesitokofela
"INHLANGANO eyenza ucwaningo ngophethroli nezezimoto, i-Automobile Association South Africa (AA) ithi abantu kufanele balindele ukuthi uphethroli ungase unyuke emuva kokuthi inhlangano ecwaninga ngomnotho iMoody’s izwakalise ukukhathazeka ngokwanda kwezindleko zikahulumeni, ezidlula imali ekhona esikhwameni sakhe (fiscal deficit).Emuva kokuthi iMoody’s yenze lesi simemezelo ngoLwesithathu irandi liye lantenga ngisho izolo liqhubekile nokweba ngoR14.42 uma liqhathaniswa neDollar laseMelika.Esitatimendeni i-AA ithe ukuntenga kwerandi kungase kuphazamise uzinzo olukhona kwintengo kaphethroli njengamanje bese ugcina usunyuka ngenyanga ezayo.“Sicela abantu baqinisekise ukuthi babopha izifociya ngoba izinto ezenzeka ezimakethe zomhlaba zinomthelela ekuntengeni kwerandi eliphazanyiswa yizinto eziningi. Isimemezelo seMoody’s naso sintengise amandla erandi emuva kokuthi lintengiwe yizinkinga zelira laseTurkey.Uma irandi lintenga kusho ukuthi sithenga u-oyela ohluziwe siwuthenga ngemali enkulu bese kunyuka uphethroli. Asinaso isiqinisekiso sokuthi uphethroli uzonyuka ngenyanga ezayo kodwa sithi abantu abalindele noma yini,” kusho i-AA.Isazi somnotho nezomthetho, uSolwazi Bonke Dumisa sithe uhulumeni kufanele akulalele okushiwo yiMoody’s ngoba yinhlangano engenzeleli uma ibheka isimo somnotho sezwe.“Okushiwo yiMoody’s wukuthi izidingo zikahulumeni ziningi kunemali ayingenisayo. Ibalule nokuthi abasebenzi bakahulumeni bafuna ukunyuselwa amaholo ngemali eningi ekubeni uhulumeni enganayo imali. Iphinde yakhala nangesimo somkhakha wezezimali. Kufanele uhulumeni alungise isimo ngoba iMoody’s iyona yodwa ebingakasho ukuthi iNingizimu Afrika yithembekile kubatshalizimali,” kusho uDumisa. Yize iMoody’s ithi uhulumeni akanayo imali ithe akukubi kangako ngoba uma eqhubeka nokuqoqa kahle intela isimo ngeke sibe sibi.Ithe inethemba lokuthi ngo-2021 uhulumeni uzobe esekwazile ukuvala isikhala esikwibhajethi yakhe. Iphinde yakhala ngokuthi isimo esenzeka ezimakethe zomhlaba nezinkinga ezinkampanini zikahulumeni ziphazamisa umnotho waseNingizimu Afrika. ",Ungase unyuke futhi uphethroli
"INKANTOLO yemantshi yase-East London isikhiphe incwadi egunyaza ukuboshwa komholi we-EFF uMnuz Julius Malema. Ijaji linqume ukukhipha le ncwadi kulandela ukuhluleka kukaMalema ukuvela enkantolo ngoMsombuluko ekuseni. UMalema waqhumisa isibhamu esesiteji kumbuthano we-EFFn ngo-2018 eMdantsane, e-Eastern Cape. I-EFF yayigubha iminyaka emihlanu yasungulwa ngenkathi kwenzeka lesi sigameko eSisa Dukashe Stadium. Unogada wakhe u-Adriaan Snyman naye ubekwe icala. UPhiko lwezokushushisa kuleli, iNational Prosecuting Authority (NPA) luthe uJuju ubhekene namanye amacala okuphatha isibhamu esinezinhlamvu ngokungemthetho.  UMalema ubekwe icala lokubeka engcupheni izimpilo zabantu kanye nempahla. Udaba lusaqhubeka. ",Inkantolo ikhiphe incwadi egunyaza ukuboshwa kukaMalema
"ABAHLAZIYI bepolitiki bathi kubuyise ithemba ukuqokwa kobuholi obusha be-ANC KwaZulu-Natal engqungqutheleni ebingempelasonto.Umhlaziyi wepolitiki uMnuz Thabani Khumalo uthe ukuba khona kwengqungquthela ebe yimpumelelo kubuyise ithemba lokuthi izinhlaka ebezingezwani zibuyisene ngoba akekho ozwakalise ukungenami.“Inselelo isisebuholini obusha ekutheni buyaqhubeka yini nobumbano esilubonile engqungqutheleni. Asibonanga izithunywa zishayana ngezihlalo. Lokhu kubuyisa ithemba nakubavoti. Siyathemba ubumbano esilubonile luzobonakala ezifundeni nasemagatsheni e-ANC,” kusho uKhumalo.Uthe i-ANC Youth League (ANCYL) isenawo amandla ekuqokeni abaholi be-ANC futhi iyakwazi ukubakhankasela.“I-ANCYL inawo amandla okuqoka abaholi be-ANC kodwa ayikwazi ukuba nesixazululo enkingeni yabantu abasha abangasebenzi. Ayinazo izixazululo zezinkinga ezikhungethe intsha,” kusho uKhumalo.Omunye umhlaziyi wepolitiki, uMnuz Protas Madlala uthe kuheleza umoya wokubuyisana kwi-ANC nakuba izilonda ezidalwe wukungaboni ngasolinye zingeke zisheshe ziphole.“Abaholi be-ANC KwaZulu-Natal baphoqwa wukhetho ukuthi basebenzisane abakwazi ukwenza ngenye indlela ngoba uma bengabumbani sizohamba isifundazwe, balahlekelwe yizikhundla, uphele nombele wokudla. Bazoqhubeka nokubuyisana ngoba abafuni i-ANC ilahlekelwe ngamavoti okhethweni lwangonyaka ozayo,” kusho uMadlala.Uthe ukusebenzisana kobuholi obuqokiwe nendlela izithunywa ze-ANC eziziphathe ngayo kuzobuya ithemba ebantwini akade sebezitshela ukuthi i-ANC ihlakazekile KwaZulu-Natal.“Ngisho abantu abakade sebezitshela ukuthi bazovotela amanye amaqembu ngibabona bebuya kwi-ANC ngoba babonile ukuthi isibumbene. Bazoqhubeka nokuyivotela nangonyaka ozayo,” kusho uMadlala.Ebuzwa ukuthi ngabe i-ANCYL isenawo amandla yini njengoba kubonakele ukukhankasa kwayo kufaka uMnuz Mdumiseni Ntuli esikhundleni sikaNobhala, uqale wabuza ukuthi isekhona yini?“I-ANCYL ayisenawo amandla njengasesikhathini soFikile Mbalula noJulius Malema. Ayisakhulumi ngezinto ezithinta intsha ngqo, isisuthi amathenda, ayigijimi njengakuqala isenabaholi abalambile ababengamavolontiya. Sibona abaholi bayo begijima ngezimoto eziphambili manje sebedla imali yamathenda,” kusho uMadlala.Ebuzwa ukuthi ngabe uMengameli Jacob Zuma uzoqhubeka yini nokulandelwa ngabantu abaningi, uMadlala uthe ubona esazoqhubeka nokwesekwa kodwa ubuholi obukhona ngeke buthande ukuphambana nobuholi bukazwelonke.UKhumalo uthe bakhona abaholi besifundazwe abazokweseka uZuma kodwa iningi labo lizolandela okushiwo wubuholi bukazwelonke.“Osopolitiki bayasebenza ngakho noma yini abayenzayo basuke becabangela ikusasa labo. Ngeke bafune ukuphambana nehlombe ngokuthi balandele uZuma yize esephumile emandleni. Bazolandela okushiwo ngosemandleni ukuze kuphephe izikhundla zabo,” kusho uKhumalo.Bheka ikhasi 14",Ibuyise ithemba eye-ANC - abahlaziyi
"INYUVESI yaseZululand, oNgoye isithathe izinyathelo mayelana nezinsolo ezisatshalaliswe ezinkundleni zokuxhumana zokuthi kudayiswa amamaki ezitshudeni. Isitatimende esikhishwe yinyuvesi, sithe lezi zinsolo zehlisa isithunzi sesikhungo.Ngokwalesi sitatimende esifakwe ekhasini lesikhungo kwiFacebook, siveza ukuthi kusatshalaliswe amahlebezi okuthi kule nyuvesi kudayiswa amamaki ezitshudeni. Lesi sikhungo sithi lokhu akulona iqiniso futhi udaba seludluliselwe emaphoyiseni ukuze kuphenywe.“Sesiyazi ngalezi zinsolo ezisabalele ezinkundleni zokuxhumana. Umsolwa kulolu daba uveze ukuthi isikhungo sidayisa amamaki ezitshudeni. Sesikwazile nokuthola umnikazi we-akhawunti kwiTwitter, osabalalise lezi zinsolo ezinkundleni zokuxhumana. Sesitholile nokuthi umsolwa osabalalisa lezi zinsolo, uyisitshudeni esaxoshwa enyuvesi,” kusho isitatimende.Lesi sikhungo siveze inombolo yamahhala lapho kuzobikwa khona abenza inkohlakalo ngaphakathi enyuvesi. Kulesi sitatimende kugcizelelwe ukuthi le nyuvesi ayihambisani nanoma yiluphi uhlobo lobugebengu futhi ngeke ikumele ukudicilelwa phansi kwegama layo.“Sizoqinisekisa ukuthi bathathelwa izinyathelo ezifanele neziqinile abasabalalise amanga ngenyuvesi. Lolu daba seludluliselwe emaphoyiseni ukuze kuphenywe,” kusho isitatimende.Izitshudeni eziphawule ekhasini lenyuvesi kwiFacebook ngalesi sitatimende, zishiye ezingalazi zisola isikhungo ngokukhathalela kuphela isithunzi sayo kunezikhalo nezimfuno zezitshudeni.Abanye ababhale kuleli khasi basole inyuvesi ukuthi vele iyawadayisa amamaki. Kukhona abathe bayawabheka bathole ukuthi baphase kahle, okuthi uma sekuphuma imiphumela yokugcina bathole ukuthi amamaki aseshintshile. Bephendula lezi zitshudeni abakulesi sikhungo, bathe oseke waba nenkinga nokudayiswa kwamamaki uvumelekile ukuletha ubufakazi.",Basolwa ngokudayisa amamaki Ongoye
"SIHLE MKHIZEUVULELWE icala lokuntshontsha umsakazi weMbokodo FM ngezinsolo zokuqola abafundi abathathu basesikhungweni semfundo ephakeme, i-Icesa eThekwini.Lo msolwa obengumphathi ophikweni lwezindaba kuthiwa wayalela laba bafundi ukuthi bamnike u-R300 ngamunye ukuze bazitholele izikhala zokuqedela izifundo zobuntatheli kwazise bebenza unyaka wokugcina.Okhulumela amaphoyisa esifundazweni uCapt Thulani Zwane usiqinisekisile lesi sigameko wathi icala livuliwe kodwa akukaboshwa muntu.UNksz Nontobeko Hadebe uthe balulekwe nguSandile Ngema ongumphathi siteshi weMbokodo FM ukuthi baphuthume emaphoyiseni asePinetown ngoba akugwazwa ukuze ungene kulesi siteshi njengoba sisakazela umphakathi.“Siqale ukusola emuva kokuphela kwesikhathi eyesithembise sona ukuthi uzosishayela ucingo. Wayekade ecele ukuthi simnikeze imali yethu wangasinika maphepha aqinisekisa ukuthi sikhokhile wase esithembisa ukuthi uzosithinta. Ngendlela alulalisa ngayo ulimi akufikanga ukuthi sisole ngoba nathi sase sikade siphuma singena sifuna indawo esingaqhuba khona izifundo. Esengasalubambi ucingo sanquma ukuziyela mathupha nalapho sihlangane khona nomphathi siteshi osiyalele ukuthi sibike udaba emaphoyiseni,” kusho uNksz Hadebe.UNksz Nosipho Gamede noNksz Nosipho Mdlalose abebehambisana noNksz Hadebe bathi le mali babeyikhokha ngezinsuku ezahlukene.UNgema uthe abanayo indawo yomuntu osebenzisa igama lesiteshi ukwenza ubugebengu.“Sibonane nezingane ngoLwesithathu ngaziyalela ukuthi zivule icala ngoba ngazi kahle ukuthi lokhu okubikwayo akuhambisani nokusebenza komsakazo. Thina asikhokhisi uma umfundi ezoqhuba izifundo zakhe lokhu akwenzile ngiyakweshwama,” usho kanje.Uthi ugcine ngoMsombuluko emsebenzini lo msolwa esiligodlile igama lakhe ngoba kuningi abaphenywa ngakho ngaphakathi esiteshini.Uqhube ngokuthi lo msolwa akaseyona ingxenye yalo msakazo, futhi ufisa umthetho udlale indawo yawo.",Sivulelwe icala lokugwazisa abafundi isikhulu somsakazo
"UMENGAMELI Cyril Ramaphosa unxuse abantu bakuleli ukuthi baphuze bazigade ukuze singenyuki isibalo sabahaqwa yiCovid-19.URamaphosa usho lokhu izolo ememezela ukuxegiswa kweminye yemigomo yize izwe lisasesigabeni sesithathu somvalelandlini. Enye yezinto ebibhekwe ngabomvu ukuvulwa kotshwala abuvala ngoDisemba nyakenye emuva kokunyuka kweSibalo Sabahaqa yilolu bhubhane. Ukwehla kwesibalo sabahaqekayo nalabo abangeniswa ezibhedlela ngezinye zezinto ezenze ukuthi avule ukudayiswa kotshwala. Phakathi kwemithetho exegisiwe kubalwa nokuvunyelwa kwezinkonzo, ukuvulwa kwezindawo zomphakathi  nokuncishiswa kwesikhathi somthethowewashi.URamaphosa umemezele ukuthi utshwala buzovumeleka ukudayiswa kusukela ngoMsombuluko kuya kuLwesine, kusukela ngehora leshumi ekuseni kuvalwe ngehora lesithupha ntambama ezindaweni lapho kungaphuzelwa khona.Ezindaweni lapho kuphuzelwa khona njengamathaveni, zona ziyalelwe ukuba zivale ngehora leshumi ebusuku.URamaphosa unxuse abantu bakuleli ukuba bangeqisi ophuzweni oludakayo.“Phuzani nizibheke ukuze sigweme isimo lapho sizothola sekunyuka isibalo sabangeniswa ezibhedlela ngenxa yokulimala, noma sibone kukhula isibalo sabatheleleka ngegciwane ngenxa yokuphuza budedengu.”Izindawo zomphakathi ezifana namabhishi, amadamu, namapaki, zizovulwa.Isikhathi somthetho wewashi sincishisiwe, njengoba sesizoqala ngo-11 ebusuku kuze kube u-4 ekuseni. “Abantu akufanele babe ngaphezu kuka-50 endaweni evalekile, kanti endaweni evulekile kufanele abantu bangeqi ku-100. Kufanele kulandelwe imigomo efana nokuqhelelana kwabantu. Uma kuwukuthi indawo ayivumi ukuthi abantu bakwazi ukuqhelelana ngebanga elivumelekile, kufanele kuncishiwe isibalo sabantu sibe ngaphansi kuka-50.”Eminye imicimbi okubalwa kuyo eyezepolitiki nemihlangano yemikhandlu, ayikavumeleki ngaphandle kwemingcwabo.Abantu abangu-50 kuphela abavumelekile emngcwabeni.“Emasontweni amathathu edlule sibone sehla kakhulu isibalo sabatheleleka ngegciwane uma siqhathanisa noDisemba. Ezinsukwini eziyisikhombisa ezedlule, isibalo sabantu abathelelekayo besijwayele ukuba u-5 500, kanti esontweni elandulela lelo bekujwayele ukuba u-10 000.“Abantu abebengeniswa esibhedlela nabo banciphile besukela ku-2 300 ngosuku baya ku-200. Nakuba besebaningi abatheleleka ngegciwane kodwa ngingasho ukuthi sesidlulile kwisivuvu sesibili.”URamaphosa unxuse abantu bakuleli ukuthi baqhubeke nokulandela imigomo yokulwa naleli gciwane.Uthe kusazophoqeleka ukuthi abantu bagqoke izifonyo, baqhelelane waphinde wathi kubalulekile ukuthi bageze izandla. Uxwayise ngokuthi abantu abahlale beqaphile, bangayekeleli nje ukuze isivuvu sesithathu singagadli. ",Isixwayiso uRamaphosa evula utshwala
"UKAPUTENI weMamelodi Sundowns uHlompho Kekana usephumelele ukuhlabana emiqhudelwaneni emqoka namaqembu selokhu aqala ngo-2004 ukudlala ibhola elikhokhelayo eyibamba kwiBlack Leopards.Kodwa inselelo abhekene nayo uKekana (33) eyokuthi ayomela iNingizimu Afrika neBafana Bafana kwi-Africa Cup of Nations.Uzakwabo waleli phephandaba uxoxe nalo mdlali osenqobe izicoco eziyisithupha zeligi.Ezintathu uhlabane ngazo egijima kwiSuperSport United, ezinye ezintathu eseyibamba kwiMamelodi Sundowns.Lezi zicoco uzilamanise ngeseCaf Champions League, Caf Super Cup, Nedbank Cup nezeTelkom Knockout.Yize lo mdlali odabuka eZebediela, eLimpopo noluqinisayo unyawo esehlabene ngazo zonke lezi lezicoco kodwa usahlalelwe ukufezekisa iphupho lakhe ayomela izwe lakhe kwi-Afcon.Usekwazile ukuthi adlale imidlalo ewu-24 kwiBafana Bafana, wabhukuzisa amagoli amahlanu, kodwa ugcizelela athi asekulangazelele ngomdlandla wokuthola inggqayizivele yethuba lokuyodlala kwi-Afcon, nokuyinto eyokwenza athi kufeziwe.“Ngikulangazelele ngempela ukuthi ngiyomela iNingizimu Afrika kwi-Afcon, kuze kube manje akukaze kwenzeke. I-Africa Cup on Nations yiyona okufanele ingibeke kulelo thuba uma kuwukuthi siyazibekisela indawo yokuyodlala kuyo.""Akusimina kuphela kodwa nabanye abadlali abancane bayadinga ukuyodlala kulo mqhudelano ukuze bahlome ngamava asezingeni lomhlaba,” kusho uHlompho.“Njengezwe siyadinga ukuthi sidlala emqhudelwaneni esezingeni lomhlaba. I-Africa Cup of Nations yiyona okumele inginikeze ithuba lokuthi ngikwazi ukumela izwe lami emqhudelwaneni omkhulu.""Ngiwubheke ngabomvu umdlalo olandelayo nenginethemba lokuthi sizokwazi ukuzibekisela indawo ngawo.”IBafana izodllala neLibya ngoMashi emdlalweni wokugcina noyisango lokuba sohlwini lwamaqembu angu-24 azoyoncintisana eCameroon.Idinga iphuzu elilodwa nje vo, maqede isho ukuthi sekunjalo.“Lowo mdlalo uzodinga ubuchule bokukwazi ukudlala ibhola ngendlela, kodwa udinga umdlali ovuthiwe emqondweni.""Kuzobe kuwumdlalo onzima nozodinga siqine emqondweni.""Bayashayeka. Ngayibona iLybia idlala neSeychelles, yayidonsa kanzima.""Yadonsa kanzima ngisho idlala neNigeria. Beza kithi bezodlalela idraw.""Ngalolo suku senza konke okusemandleni ukuthi sikhande amathuba kodwa saphikwa imiphumela emihle,” kusho uKekana othembise ukuthi liyobe seligaya ngomunye umhlathi emdlalweni ozayo ekuhambeni.“Siyonqoba nje kwaphela.”UKekana uyena obeyibambe esiswini ngesikhathi iBafana ibambana ngo 1-1 neNigeria eFNB Stadium.“Kube yinto engijabulisile ukuthi ngikwazi ukuthola ithuba lokudlala kwiBafana.""Okwakumqoka kimi kwakuwukuthola ithuba lokudlala, nokwenza umehluko. Ngajabula kakhulu ukuthi ngibeyingxenye.”NgoLwesibili uKekana nozakwabo beDowns babhekene nomdlalo onzima lapho bezogadulisana khona neLeones Vegetarianosa yase-Equatorial Guinea emlenzeni wokuqala okusahlungwa kuwo ukuqhathelwa ukudlala emaqoqweni eCaf Champions League.",'Ngikulangazelele ukuya kwi-Afcon'
"SEKUKHISHWE umvuzo kaR100 000 ngozokhipha abashise amahhovi oMnyango wezokuBusa ngokuBambisana nobuHoli boMdabu eMayville, eThekwini.Kusolwa ukuthi lokhu kwenziwe yilabo abafuna umhlaba ngodli.Amahhovisi ashiswe ngoLwesithathu ebusuku emuva kombhikisho obekuvalwe kuwo umgwaqo eduze kwawo. UNgqongqoshe woMnyango KwaZulu-Natal, uNkk Nomusa Dube-Ncube, uthe bafuna noma wubani ozoletha umbiko ozoholela ekuboshweni kwezigilamkhuba.Amahhovisi ashisiwe kuthiwa abesetshenziswa yizikhulu zomnyango namakhosi.“Umonakalo owenzekile ulinganiselwa kuR17 million yize singakaqedi ukuhlola isimo. Lesi silinganiso kasihlangene namafayela namaphepha abalulekile ashile,” kusho ungqongqoshe.NgoLwesibili amahhovisi ahlaselwe ngababhikishi okusolwa ukuthi bebephethe ibhomu kaphethroli. Umbhikisho uphazamise abasebenzisa umngwaqo uJan Smuts Highway noVusi Mzimela. Ababhikishi bebeshisa ngisho izimoto ebezidlula.“Ukushiswa kwesakhiwo sikahulumeni kuzophazamisa abantu abangenacala abafuna izidingo. Sinxusa ukuthi amaphoyisa enze konke okusemandleni ukubopha izigangi. Ukushishwa kwamahhovisi kwenza ukuthi nabasebenzi bethu basabe.”NgoNovemba kwadunwa imoto yomunye wabasebenzi bomnyango ngesikhathi kuhlasele amadoda ahlomile, antshontsha amathelevishini namakhompyutha. Imoto yabuye yatholakala eNewlands.Izolo amaphoyisa abesiqaphile isimo, abezicishamlilo becisha. Bekusashunqa intuthu ngenxa yokuthi bekusasha kwenye indawo. Abasebenzi kwamanye amahhovisi bebesebenza njengokujwayelekile. Onogada abangena ekuseni bathe bafike kusasha.Okhulumela Abahlali baseMjondolo eKhenana, eCato Crest, uMnuz Lindokuhle Mnguni, uthe abangene kulokhu. Uthe basola ababhikishi abadla ngenkani umhlaba asebezakhele imijondolo endaweni.“Laba ngabantu esingabazi abafika bazokwakha ngenkani bathi bavunyelwe yikhansela. Badinwa yisinqumo senkantolo esathi uMasipala weTheku kumele uyeke ukusidilizela imijondolo. Lokhu kwenze babhikishela ukuthi eyabo iyadilizwa ngoba bengekho kithi,” kusho uMnguni.Ikhansela, uMnuz Muzimuni Ngiba, uphikile ukuthi uyazana nalabo bantu abasolwayo.Okhulumela amaphoyisa KwaZulu-Natal, uCaptain Nqobile Gwala, uthe kuvulwe icala lokucekela phansi.",Umvuzo kaR100 000 ngabashisile
"UZULELWA ngamanqe umqeqeshi weMaritzburg United, u-Eric Tinkler, ezakhe ezithelwe isibhaxu yiChippa United emdlalweni weDStv Premiership. eNelson Mandela Stadium, eBhayi, izolo ebusuku.Amagoli amathathu eChippa ashaywe ngu-Eva Nga (okukhona namaphenathi amabili) esiwombeni ngasinye.IMaritzburg ibikade ibekwe phambili nguDaylon Claasen kusanda kuqala umdlalo.Ukuhlulwa kweMaritzburg kufaka obishini uTinkler osekuvele kuthiwa abaphathi kabaseneme ngaye kusukela endleleni iqembu elivale ngayo isizini edlule.IMaritzburg isihlulwe kuyona yomithathu imidlalo kusukela kuqale isizini ka-2020/2021. Kowokuvula ihlulwe yiBaroka, kowesibili yakhala ngaphansi kwiCape Town City.Emdlalweni wayizolo iChippa iyona ezinze kuqala emdlalweni kodwa ingawakhi amathuba aphakamisa amaphaphu. Ngokuhamba kwesikhathi iMaritzburg iqalile ukuswambuluka, yaliphatha ibhola.Kusheshe kwayilungela ngomzuzu ka-10 ngesikhathi udonga lwasemuva lweChippa lwenza iphutha, lwajeziswa nguClassen ozithole esebhekene nonozinti uVeli Mothwa.ITeam of Choice ihlasele iphindelela emuva kwaleli goli. Nokho emuva kwemizuzu engu-15 iChippa ithole iphenathi ngemuva kokuthi uNathaniel Mbourou edlalise kabi u-Augustine Kwem ebhokisini. Iphenathi ishaywe phakathi nguNga.Esiwombeni sesibili, iChippa ibuye ngomfutho ofanayo neqale ngawo umdlalo. Ngomzuzu ka-58 ithole iphenathi emuva kokuthi unozinti weMaritzburg uJethren Barr edlalise kabi uNga ebhokisini, wavuka wayibeka phakathi.Ngomzuzu ka-66 uNga ushayele iChippa igoli lesithathu.IMaritzburg iqede umdlalo ingasaphelele kulandela ukuthola ikhadi elibomvu kukaSibusiso Hlubi ngomzuzu ka-74 emuva kokudlalisa kabi uSizwe Mdlinzo.UHlubi ubesanda kungena endaweni kaPuleng Tlolane.",Ukludliwa kweTeam  of Choice kwandise ingcindezi kuTinkler
"S’MANGELE ZUMAK USOLWA ukuthi kube nokudonsisana phakathi kwezigebengu nosomabhizinisi waseMlaza obezoshadelwa maduze otholwe evenini yakhe eseshonile enamanxeba okudutshulwa ngoMsombuluko ebusuku.Kuthiwa uMnuz Sanele Ndlovu (34), ongumnikazi we-Eyethu Heel and Key Bar esenxanxatheleni yezitolo KwaMnyandu, uhlaselwe ngabalisa abangaziwa abekade bezama ukumduna iveni kwa-D eMlaza ngesikhathi eyolanda ingoduso yakhe uNksz Nonhlanhla Xaba (32) emsebenzini.Umndeni kaNdlovu, obezoshada ngoJuni 16 eMontclair, eThekwini, ususele nejoka lokwazisa zonke izimenywa ukuthi awusekho umshado.Uyise kaNdlovu, uMnuz Amros Ndlovu (72), uthe kufike amaphoyisa kwakhe ngezintatha zangoLwesibili emazisa ukuthi kutholakale iveni iChevrolet Corsa Utility linomlisa obeseshonile.“Bathe evenini bathole ikheli lala ekhaya okwenze ukuthi bafike njengoba ucingo lukaSanele belungasekho. Sibe sesiphuthuma lapho etholwe khona safica isidumbu sakhe sesithathiwe. Ngisola ukuthi laba abamdubulile bebezama ukumduna imoto kodwa wagoloza. Imoto itholwe igingqikile, okungenzeka ukuthi besebevele bemdubulile. USanele uphume ekhaya sekuzoshaya ihora leshumi ebusuku, eyolanda umakoti eGalleria,” kusho uNdlovu.Uthe umndeni uthinteke kakhulu ngokubulawa kwendodana yakhe njengoba namalungiselelo omshado abesephothuliwe.“USanele ubezoshada esontweni ngoJuni 16, ngakusasa kube nomabo. Izincwadi zezimemo bese sizikhiphile. Umakoti ubesevele ehlala la ekhaya. Asikwazi nokumbheka.”Kuthiwa umufi ushiye izingane ezimbili, eneminyaka ewu-11 nenonyaka.UNksz Xaba uthe ngeke akwazi ukukhuluma ngesikhathi ethintwa ngoba usahleli nabantu abebefike ukuzomkhalisa.Okhulumela amaphoyisa KwaZulu-Natal, uMajor Thulani Zwane, uthe amaphoyisa aphansi phezulu athungatha abalisa abathathu abasolwa ngokubulala uSanele bezama ukumphuca imoto ngabo-11 ebusuku.“Kuthiwa umufi uzamile ukubaleka ngesikhathi befuna ukumduna imoto kodwa bamdubula, okuholele ekutheni imoto iphaphalaze. Abasolwa babe sebemkhuthuza bathatha izinto zakhe. Amaphoyisa aseMlaza aphenya icala lokubulala. Akukaboshwa muntu.”",Kusolwa ukuthi umufi ubenqaba nemoto
"BABHUKUDA emalini abadlali beThanda Royal Zulu ehlezi esicongweni kuNational First Division (NFD).Lezi zindaba zihlaluke ngesikhathi uJomo Biyela oyisikhulu esiphezulu kuMabhubesi elumana indlebe nabezindaba eMhlathuze Sports Complex, eRichards Bay ngemuva komdlalo weThanda naMaZulu.Amabhubesi avule igebe lamaphuzu angu-10 esicongweni seNFD. Leli qembu seliqoqe amaphuzu angu-40 emidlalweni engu-18.“Indaba yamabhonasi okugqugquzela abadlali yinto ekhona ebholeni uma nihlela kahle.""Abadlali bayazi ukuthi batholani uma bewine ekhaya, nasekuhambeni bayazi ukuthi basuke bezothola kangakanani. Akupheli ngisho izinsuku ezintathu abadlali bedlalile, imali yabo isuke isingakubona.“Bayithola ngemvelophi. Abadlali bayithanda kabi-ke imvelophu. Ubonile indlela abese belwa ngayo ngasekupheleni komdlalo (esho owoSuthu naMabhubesi) ukuthi bayalifuna leli bhonasi.""Indlela esibagqugquzela ngayo ilula. Unginika amaphuzu amathathu ngikunike imvelophi,” kusho uBiyela.IThanda sekuphele iminyaka izabalazela ukubuyela esigabeni esikhulu. Leli qembu lagawulwa yizembe ngo-2008/2009.“Njengamanje le nto isasisebenzela. Imidlalo yethu siyihlukanisa ngezigaba ezintathu.""Njengoba sinemidlalo engu-15 nje emidlalweni emihlanu sisuke sibheke amaphuzu angu-10.""Lokhu kuchaza ukuthi kula maphuzu angu-45 esiwalwelayo emzuliswaneni wesibili sibheke angu-30.""Uma abadlali bekwazile ukufeza isifiso sethu samaphuzu angu-10 ngemuva kwemidlalo emihlanu kukhona abakutholayo futhi.“Uma sigcina siwathola amaphuzu angu-30 sizoqeda iligi sinamaphuzu angu-65. Siyojabula kakhulu-ke uma sithole amaphuzu angu-65.""Ngokujwayelekile iligi inqontshwa ngamaphuzu angu-56 kuya kwangu-58. Abafana bethu bagqugquzeleke kakhulu,” kusho uBiyela.Imidlalo yeNFD:Kusasa: Cape Town All Stars v Stellenbosch FC (Athlone Stadium, 3.30pm)NgoMgqubelo ngo-3.30 ntambama: University of Pretoria v Thanda Royal Zulu FC (Tuks Stadium); Black Leopards v Witbank Spurs (Thohoyandou Stadium); FC Cape Town v Santos (NNK Rugby Stadium); Milano United AFC v Royal Eagles (Athlone Stadium); Mthatha Bucks v Magesi FC (Mthatha Stadium); Jomo Cosmos v Mbombela United (Tsakane Stadium) NgeSonto: AmaZulu v Real Kings FC (Princess Magogo Stadium, 3.30pm).",Bahleka bodwa amabhonasi abadlali beThanda Royal Zulu
"SESIDLULILE ku-100 000 isibalo sabahaqeke ngeCovid-19 eNingizimu Afrika njengoba sesifinyelele ku-101 590. Lokhu kumenyezelwe uNgqongqoshe wezeMpilo kuleli uDkt Zweli Mkhize ngoMsombuluko ebusuku. UMkhize uphinde waveza ukuthi iCovid-19 isidlule nabanye abawu-61 kuleli, osekubeke isibalo sababulawe yileli gciwane ku-1 991. Ezibalweni zakamuva, kushone oyedwa eLimpopo, abathathu KwaZulu-Natal, abawu-18 e-Eastern Cape kanti eWestern Cape kushone abawu-39. Sekuhlolwe abantu abawu 1.3 million kuleli kanti abawu 25 116 kubo bahlolwe emahoreni awu-24 edlule. UMkhize uthe sekusinde abantu abawu-53 444 kuleli gciwane, okusho ukuthi sekusinde u-52.6% wabantu. As of today, the cumulative number of confirmed COVID-19 cases has breached the 100 000 mark, at 101 590.The total number of deaths is 1 991 and the total number of recoveries is 53 444. pic.twitter.com/gGPxwbA5Kv%%%twitter https://twitter.com/hashtag/COVID19?src=hash&ref_src=twsrc%5Etfw"">#COVID19Statistics in South Africa as at 22 June 2020. 
pic.twitter.com/DndjKeDKoe— Dr Zweli Mkhize (@DrZweliMkhize)Isifundazwe iWestern Cape sisahamba phambili ngesibalo sabantu abahaqwe yiCovid njengoba bewu-52 554 abathelelekile. ",Sebengaphezulu kuka-100 000 abasuleleke ngeCovid-19 kuleli
"UBELOKHU emamatheke njalo umfana onomdlavuza wamathambo ngesikhathi abeReach For A Dream befeza iphupho lakhe lokuhlangana noNtokozo Dlamini odlala indawo kaMastermind ku
Zalo izolo.Umfundi kaGrade 10 Ongoye High, uMbuyiseni Mfeka (18) waseSikhaleni, ubephelezelwa ngunina uNksz Khethiwe Mathenjwa, (43), nodadewabo ababili ngesikhathi eyohlangana okokuqala noDlamini estudio lapho kuqoshelwa khona u
Zalo.“Ngijabule kakhulu. Njalo uma kudlala u
Zalo ngiyaphuma ekhaya ngiyobukela ithelevishini kamakhelwane. Eyethu yantshontshwa ngonyaka odlule ngoDisemba yatholakala isifile. U
Zalo ngiyaluthanda kakhulu ikakhulukazi indlela uMastermind alingisa ngayo, angikwazi ukuphuthelwa yisiqephu salo,” kusho uMbuyiseni.Unina kaMbuyiseni uthe indodana yakhe iqale ukugula ngonyaka odlule ngoNovemba.“Waqala ngokumila inyama eqinile edolweni. Sazitshela ukuthi kudalwe ukuthi uthanda ukudansa. Besilokhu sigqigqa ezibhedlela besitshela ukuthi ababoni lutho. Sijabule kakhulu namhlanje ukuhlangana noMastermind nabanye abalingisi bo
Zalo. Sibabone ngo si abalingisi bo
Zalo ebesibazi ngokubabona kwi-TV,” kusho uNksz Mathenjwa.Uthe kumphatha kabuhlungu ukugula kukaMbuyiseni ngoba sekumphuthisela ngisho nangesikole nokudansa okuyinto azifelayo ngayo.UDlamini uthe kumjabulise ukuthola ukuthi umsebenzi wabo uthinta impilo yabantu.“Kuhle ukuthi siyakwazi ukubuyisa ithemba kubantu yize bebhekene nezinkinga nokugula okwahlukene. Kuyintokozo kimina ukuhlangana noMbuyiseni ngambonisa nezinye izindawo okuqoshelwa kuzona u
Zalo. Ngifisa ukumgqugquzela ukuthi asebenze kanzima ukufeza isifiso sakhe sokuba ngumlingisi. Nami ngikhulele elokishini e-Ashdown eMgungundlovu. Uma ufuna ukuphumelela kumele uzimisele uyifune uze uyithole into oyifunayo,” kusho uDlamini.IProduction Manager yo
Zalo uNkk Yashika Naidoo ithe ukufika kwabakwaReach for A Dream noMbuyiseni kubakhumbuzile ukuthi umlingisi ngamunye ubaluleke kangakanani.“Kube kuhle ukuthi siphume kwesijwayele ukukwenza. Kusenze sakhumbula ukuthi umlingisi ngamunye udlala indima enkulu. Akukho okudlula ukubona ukumamatheka kukaMbuyiseni ngemuva kokuthi ebone umlingisi amthandayo,” kusho uNkk Naidoo.Umfezi maphupho wakwaReach For A Dream uNksz Kholiswa Nonkwelo uthe baswele amazwi okubonga kuDlamini ngendlela amamukele ngayo uMbuyiseni.",Kufezeke iphupho ebona owoZalo
"ISILOMO sezinhlelo zethelevishini esidume ngokuhlala sineme sinamahlaya, siveze okokuqala ngokugula okusihlasele nokwenza impilo ibe nzima.USomizi Mhlongo wodumo lwama-Idols usephumele obala waveza ubunzima bokuhlaselwa wukhwantalala kusukela nyakenye.USomizi uthe noma ngabe umuntu ubukeka eneme kangakanani phakathi kwabantu kodwa akusho ukuthi konke kusuke kumhambela kahle empilweni.Lokhu ukuveze ekhasini lakhe laku-Instagram lapho ebechaza kabanzi nangendlela ahlala ezizwa ngayo yize ebukeka ewumqemane kwithelevishini nasezindaweni zobumnandi.“Laba bantu ababukeka sengathi konke kuhamba kahle kusuke kungenjalo, izinto azihambi kahle empilweni yami. Ngithole ukuthi nginengcindezi yangokomphefumulo ekuqaleni konyaka odlule ngoJanuwari.“Angikholwa ukuthi iyaphela nya kodwa ngikholwa ukuthi ungenza kube ngcono ngokucabanga okuhle,” kusho uSomizi.Ngaphandle nje kokhwantalala ubhekene nanesimo esingachazeki sokukhathazeka okuhambisana novalo USomizi ubedalula lezi zindaba eqopha i-video.Uthe okumenze wathatha lesi sinqumo sokuphumela obala, wukuthi abantu bazi ukuth lokhu kugula kuhlasela noma wubani.“Muva nje ngibhekene nenkinga yokukhathazeka okuhambisna novalo futhi bengingazi ukuthi i-anxiety yisifo kuze kube ngiyabona nabantu bekhuluma ngakho kwiFacebook. Ngize ngabikela uzakwethu uLerato Kganyago ukuthi ngihlale nginamaphaphu aphezulu ngihlaselwa nawukwesaba ukuthi ngabe yini engahamba kabi.“Okwamanje izinto zingihambela kahle kakhulu emshadweni, emsebenzini nasemndenini wami kodwa kunalokhu kwethuka okuqeda injabulo,” kusho uSomizi.Uthe uvalo lukhona unanokucabanga nangekusasa lakhe yize enza kahle kodwa uba novalo nangemali.Uthe kuze kwaba nemicabango kwabanye yokuthi mhlawumbe akazinikanga isikhathi esanele sokuzilela unina, nakuvumile kodwa wathi akusona isizathu sale nkinga.USomizi uthe lokhu okwenzeka kuye kumele kube yisibonelo nakwabanye abantu ukuthi izinkinga zihlasela wonke umuntu noma ngabe ukweliphi izinga lempilo.“Ngisazilungisa nami, ngifuna nazi ukuthi wonke umuntu nabanemali eningi bayabhekana nalezi zimo, mhlawumbe bangangakhuluma ngakho kodwa kuyenzeka.“Abanemali, abadumile nabahle kakhulu babhekene nezimo ezinzima,” kusho uSomizi.Abantu abaningi bakhombise ukuyithakasela inkulumo yakhe babodwa ebebembonga ngokubavula amehlo. ",USomizi udalula imfihlo ngezifo ezimhlasele
"MHLENGI SHANGASEISADTU KwaZulu-Natal isiyalele uMnyango wezeMfundo ukuthi ukhokhele ngokushesha othisha abangaholanga ngomhlaka 15 kule nyanga noma ubhekane nesiteleka.Le nyunyana ithi iningi lo thisha elingaholanga libhekene nenkinga yokudlelwa imizi, izimoto abanye abasayi nasemsebenzini ngoba bengenayo imali.Labo thisha basolwa ngokungezi neziqu zabo ngesikhathi kwenziwa uhlelo lokubalwa kwabasebenzi ukuze kuliwe nabayizipoki.UNobhala weSadtu, uNksz Nomarashiya Caluza, uthe badumele ngendlela umnyango ongabakhathalele ngayo abasebenzi ngokumane umise umholo wabo ungazange uxhumane nezinyunyana.Uthe lo mnyango awuwenzi umsebenzi ngendlela kodwa ujaha ukubambela imali abasebenzi abazikhandlayo.“Othisha abangaholanga iningi labo lalikhona kubalwa kodwa siyaxakeka uma sebebanjelwa imali. Babuye babalawa futhi ngemuva komhlaka 15 kodwa kuze kube imanje abakhokheliwe. Okusimangazayo wukuthi lesi sifundazwe senze kabi kakhulu kwamatric kodwa siyaqhubeka nokulovisa othisha ngokuthi singabakhokheli okunomthelela omubi ekufundeni kwabafundi,” usho kanje.Uthe bafuna baholelwe ngokushesha bese bexoxa nazo zonke izinhlaka ezithintekayo ngokuthi lolu hlelo lokubalwa lungenziwa kanjani kungaphazanyiswa ukufunda nokufundisa.“Uma kungukuthi ikhwelo lethu liyazitshwa, sizophoqeleka siyiSadtu ukuthi siteleke baze bakhokhelwe laba basebenzi. Umphakathi kumele wazi ukuthi abasebenzi abekho ephutheni, kodwa umnyango udala impi ngokubabambela imali bangakwazi ukuyisa ibhodwe eziko,” usho kanje.Lolu hlelo lwaqala eminyakeni edlule kanti othisha kudingeka beze neziqu zabo babalwe ukuthi basekhona. Ngisho labo abasebenzela izinyunyana, ithimba lomnyango elisuke lihamba nelikaMgcini-mafa liya emahhovisi liyobala labo basebenzi.Inhloso wukonga imali kungakho-khelwa abasebenzi abangekho, okudla enkulu imali.Okhulumela umnyango, uMnuz Muzi Mahlambi, uthe akakholelwa ukuthi kungafinyelela ezingeni lesiteleka ngoba bakhona othisha asebesizakele.“Asikholelwa ukuthi kungaze kufike esitelekeni ngoba bakhona asebefikile bayasizakala. Baba nezivumelwano ezithile abazenzayo nomnyango,” usho kanje.UNgqongqoshe weziMali, uMnuz Pravin Gordhan, ekhuluma emsakazweni iSAFM izolo, uthe kunezinhlelo zokuqeda ngezipoki kuhulumeni njengoba kubalwa abasebenzi ukuze kungakhokhelwa abantu abangekho.Uthe lolu hlelo luthela izithelo ngoba kweminye iminyango kuyamiswa imiholo yabantu obekutholakala ukuthi bayizipoki, ukuze kuqedwe ukuchithwa kwemali kahulumeni kungenasidingo.Uqhube wathi inkulu imali ebikhokhelwa izipoki.",I-Sadtu ihlongoza isiteleka ngolothisha
"UDJ ugwazwe ngunogada wafa enxanxatheleni yezitolo eMzimkhulu, bebanga ukungena emathoyilethi akhona ngempelasonto.UDJ Black Culture SA igama lakhe langempela okuwuNtuthuko Mjuqu (21), kuthiwa ugwazwe ngunogada (22) wukule nxanxathela yalezi zitolo ngemuva kwengxabano esuke ngemuva kokuthi uDJ ecele ukungena ethoyilethi engakhokhanga, ngoMgqibelo.Kuthiwa uDJ udabuka eMvubukazi, eMzimkhulu, kodwa ubehlala eMgungundlovu. Kuthiwa utshele unogada obeqaphe amathoyilethi akhokhelwa uR2 ukuthi ucela amvulele angene kodwa akanawo uR2 esikhwameni, unogada wenqaba.Abazibonele ngawabo ngesikhathi kwenzeka lesi sigameko bathi uDJ usondele lapho kungenwa khona waphusha izinsimbi okuvalwe ngazo, ethi uxineke kakhulu, unogada umnqandile bagcina bephendulana. UDJ kuthiwa uthe akanankinga uzophumela ngaphandle kwenxanxathela yezitolo achithe amanzi khona. UMnuz Thulani Mncwabe, umzala kamufi uthi umufi udlule kuye esitolo asebenza kuso wathi uyothenga izicathulo kwesinye sezitolo kuyo le nxanxathela.“Uthe uzobuya sizoxoxa kahle ngomcimbi azobe edlala kuwo eMthatha. Angibuzanga okuningi nami ngoba uthe uyabuya, akabange esabuya. Ngibizwe sekuthiwa useshonile, ugwazwe ngunogada bebanga ukungena ethoyilethi.Kuthiwa unogada usuke naye emathoyilethi behamba bexabana. Omunye unogada obegade ebhange uze wakhuza wathi unogada akamyeke ahambe umzala,” kusho uMncwabe.Uqhube wathi ngokuzwa kwakhe unogada uyena ogadle kuqala, umzala wakhe waphindisela ngokumbamba emqaleni.“Angiboni ukuthi nakho ukumbamba emqaleni bekungenza umonakalo ngoba umzala ubenesandla esisodwa esisebenzayo esinye esokufakelwa. Unogada kuthiwa ukhiphe ummese ekhukhwini wamgwaza ephindelela washonela lapho. Angazi ukuthi unogada ubewuphatheleni ummese emsebenzini. Ngabe ngiyezwa ukuthi umshaye ngenduku le ephathwa ngonogada noma umbophile. Siphephe kangakanani uma sizogwazwa ngonogada okumele ngabe bayasigada. Ngifuna izwe lonke lazi ukuthi eMzimkhulu siphethwe kanje. Inkampani abeyisebenzela ithe ayisahlangene naye kodwa ugwaze umzala esebenzela yona. Abaphathi benxanxathela yezitolo nabo bazithulele. Naye umsolwa uvele enkantolo wadedelwa ngawo uMsombuluko. Buphi ubulungiswa lapha,” kubuza uMncwabe.UCaptain Nqobile Gwala okhulumela amaphoyisa esifundazweni usiqinisekisile isigameko, wathi kuboshwe owesilisa oneminyaka ewu-22 ngokugwaza abulale owesilisa oneminyaka ewu-21. Uthe umsolwa uvele enkantolo ngoMsombuluko kodwa akanayo iminingwane yokuthi kwenzekeni enkantolo ngoba idokodo alikabuyi enkantolo.",UDJ ugwazwe wunogada wafa ezitolo
"UMGADLI waMaZulu FC, uBongi Ntuli, ufuna ukuba nesizini engcono eqenjini kulena ezoqala.AmaZulu asanda kuqinisa abagadli bawo ngokusayinisa uLehlohonolo Majoro no-Andre De Jongh. UNtuli uthe akanankinga ngokubanga ijezi nalaba badlali.“Uma ungumdlali umbango uhlezi ukhona yonke indawo. UMajoro uwumgadli onesipiliyoni. Nangesizini edlule ubukhona umbango eqenjini. Ngiyohlezi ngisebenza ngokuzimisela ejimini ukuze ngenze isiqiniseko sokuthi umqeqeshi uyangiqoka ngoba ebona ukuzinikela kimina,” kusho uNtuli kwiHeroes Cup eChesterville ngempelasonto.Lo mdlali ufike kuMaZulu ebolekisiwe yiMamelodi Sundowns kodwa wagcina esengumdlali woSuthu ngokuphelele ngemuva kokuthi ludayisele amaBrazilians * -Emiliano Tade.“Ukubanga nabadlali asebemkantshubomvu kuyangisiza njengomgadli osemncane. Yingakho ngibuka umbango ngendlela eyakhayo. Laba bagadli bayangisiza ukuze nginyuse izinga lomdlalo wami. Kade ngangibanga nabo njengoba bekukhona uSiyabonga Nomvethe noMabhudi Khenyeza abasize kakhulu ekukhuleni kwami,” kuchaza uNtuli.AmaZulu asewaqalile amalungiselelo esizini entsha kanti uNtuli uzimisele ngokwenza kangcono phambi kwamapali.""Ngesizini ezayo ngifuna ukuba umgadli ovelele. Ngizosebenza kanzima ukuze ngizuze lokho. Ngesizini edlule angizange ngigculiseke ngoba angikuzuzanga ebengizimisele ngakho. Bengifuna ukushaya amagoli angaphezulu kuka-10 kodwa kwangenzeka. Ngale kwalokho ngijabule ngokuthi sikwaze ukugcina indawo yethu kwiPremier Soccer League phezu kokuphucwa amaphuzu ayisithupha ekuqaleni kwesizini,” kusho uNtuli.Ushaye amagoli ayisithupha kwiligi ngesizini edlule kanti Usuthu lugcine luqede endaweni ka-11 kwi-log ye-Absa Premiership.",OwoSuthu  ufuna ukwenza kangcono
