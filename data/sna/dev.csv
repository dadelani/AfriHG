text,title
"Bazi redzidzo yepasi ratanga nzira itsva yekutsvaga makambani achari tengesera maSanitary Pads ekupa vasikana muzvikoro pamwe nekuchikafu chekupa vadzidzi pasi pechironga cheNational Schools Feeding Program. Mumagwaro ari kuburitswa mumapepa nhau, bazi iri rinoti makambani ese anoda kuri tengesera chikafu nemaSanitary Pads anofanira kuendesa magwarwo awo kumuzinda webazi iri muHarare musi wa13 mwedzi uno usati wasvika. Izvi zviri kuitwa mushure mekunge komiti yeparamende inoona nezvedzidzo yepasi, yaratidza kusafara nemafambisirwO kana matengerwe aiitwa zvinhu pasi pezvirongwa zvebazi iri. Komiti iyi yakaitawo chisungo chekuti bazi iri rinofanira kutsvaga makambani anoritengera chikafu nemaSanitary Pads pachishandiswa mutemo wehurumende wekutenga zvinhu. Sachigaro wekomiti yeparamende inoona nezvedzidzo yepasi, Amai Pricillar-Misiharabwi-Mushonga, vati zvave kuitwa nebazi redzidzo yepasi zvino ratidza kuti riri kutetera zvakataurwa nekomiti yavo. Vatiwo vano vimba kuti izvi zvichapedza matambudziko ange aripo. Ongororo yakaitwa nekomiti iyi zvichitevera gwaro rezvichemo rakaendeswa kuparamande nesangano reWomen of Zimbabwe Arise, yakaratidza kuti maSanitary Pads aiendeswa muzvikoro ainge ari yemhando yepasi. Imwe nhengo yekomiti iyi, VaJohnson Madhuku, vanoti nekuda kwaizvozvo, vana vechikoro vange vasiri kutora mSanitary Pads aya. Pachikafu hurumende yaingopa zvikoro hupfu kuti zvibike sadza asi pasina muriwo. Izvi zvazoita kuti vana vabhadhariswe mari yemuriwo, kutsvagiswa huni nezvimwe zvakaita semvura sezvo zvinhu izvi zvainge zvsiri pazvikoro. Semuenzaniso komiti iyi yakaona kuti zvimwe zvikoro zvakaita seBondamakara kwaMtoko zvainge zvatorega chirongwa cheSchools Feeding Program nekuti painge pasina huni nemvura. VaMadhuku vanoti komiti yavo inoda kuti zvikoro zvipihwe zviikafu zvisinganetsi kugadzira zvakaita semaheu uye vakatopa mienzaniso yezvikafu izvi kubazi rezvedzidzo. Mumwe mubereki, Amai Kelly Marimo, vanoti chirongwa cheSchools Feeding Program chakanaka chose asi vana havafaniri kupihwa sadza chete. Pabhajeti ra2021, bazi iri rakapihwa bhiriyoni nezana remamiriyoni emadhora emuno ekutenga chikafu chevana muzvikoro uye mazana mashanu emamiryoni emadhora emuno ekutenga maSanitary Pads. Hurumende yatanga chirongwa chekupa vana maSanitary Pads muzvikoro mushure mekuona kunetseka kwaita vaye vanobva kumhuri dzinoshaya. Nzara muzvikoro ndiyo yakaitawo kuti hurumende itange chirongwa chekupa vadzidzi chikafu kuti vakwanise kudzidza zvakanaka vasingachemi nzara. No media source currently available  ",Bazi reDzidzo Rotevera Zvarakaudzwa neParamende paNyaya yeKutenga Zvinhu Pasina Huori
"Bato reMDC Alliance rinoti harisi kufara nemhirizhonga yakaitika kwaMutare uko kwarinoti mutungamiri webato iri, VaNelson Chamisa, vakaridzirwa pfuti. Bato iri rinoti chave kutodiwa inhaurirano pakati paVaChamisa nemutungamiri wenyika, VaEmmerson Mnangagwa, senzira yekupedza mhirizhonga iyi nemamwe matambudziko akatarisana nenyika. Mumwe wevatevedzeri vemutungamiri weMDC Alliance, VaTendai Biti, vaudza vatori venhau nhasi kuti havasi kufara nemhirizhonga yakaitika kwaMutare nezuro inonzi yakasiya motokari yaVaChamisa yaboorwa nemabara epfuti. Mhirizhonga yakaitika kwaMutare iyo yanzi naVaBiti yakakonzerwa nebato reZanu PF inouyawo vhiki rimwe chete mushure mekunge VaChamisa vakapwanyirwa mahwindo eimwe motokari yavo kwaCharumbira mudunhu reMasvingo nevari kunzi inhengo dzeZanu PF. VaBiti vati zvakaitika kwaMutare izvi zvaiva zvakanangana nekupfuudza hupenyu hwaVaChamisa. Zvataurwa naVaBiti izvi zvatsinhirwa nemutauriri weMDC Alliance, Muzvare Fadzayi Mahere. VaBiti vakurudzira sangano renyika dziri kuchamhembe kweAfrica reSouthern African Development Community, SADC, kuti rione kuti paitwa nhaurirano pakati paVaChamisa naVaMnangagwa kugadzirisa zviri kunetsa munyika. VaBiti vati nhaurirano idzi hadzifanire kuitwa pasi pegungano rePolitical Actors Dialogue vachiti gungano iri harina charinobatsira. Muzvare Mahere vatiwo nhaurirano pakati paVaMnangagwa naVaChamisa ndidzo dzinogona kupedza mhirizhonga iri kuitika munyika. Asi mutauriri wemutungamiri weMDC-T, VaLloyd Damba, vati matambudziko akatarisana nenyika haasi matambudziko anokwanisa kugadziriswa naVaMnangagwa naVaChamisa vari vaviri chete. Hatina kukwanisa kutaura nevakafanobata chigaro chemutauriri weZanu PF, VaMike Bimha, sezvo vanga vachinzi vari mumusangano wePolitburo yebato ravo wanga uchiitirwa pamuzinda webato iri. Asi sachigaro weZanu PF Amai Oppah Muchinguri vati zviri kutaurwa neMDC Alliance izvi ndezvekuda kusvibisa zita reZanu PF pamberi penhumwa yeUnited Nations iri kushanya munyika parizvino. Nyanzvi munyaya dzezvematongerwo enyika, VaRashweat Mukundu, vati mhirizhonga iri kuitwa neZanu PF iri kusiya zita renyika rakasviba panguva iyo nhumwa yeUnited Nations, Amai Alena Douhan, vari munyika vachiongorora nyaya dzekutyorwa kwekodzero dzevanhu pamwe nekuti zvirango zvakanganisa hupenyu hweveruzhinji zvakadii zvichitevera kukokwa kwavanonzi vakaitwa nemutungamiri wenyika VaEmmerson Mnangagwa. Panyaya yenhaurirano, VaMukundu vati mamwe mapato ose ari muPolad haana basa sezvo mapato aya ane vanhu vashomanana. Asi MDCT inoti nhaurirano pakati paVaMnangagwa naVaMwonzora dzakatotanga zvichitevera kupindurwa kwakaitwa VaMwonzora tsamba yavakanyorera VaMnangagwa vachiti vanoda nhaurirano dzekugadzirisa matambudziko akatarisana nenyika akafanana nezvehupfumi, matongerwo enyika pamwe nenyaya dzesarudzo. No media source currently available ",MDC Alliance Yoshushikana neMhirizhonga Iri Kuitirwa VaChamisa
"Nyanzvi munyaya dzehutano dzinoti veruzhinji vanofanirwa kuita zvepabonde vakazvidzivirira kuitira kuti vasabatwe nezvirwere zvepabonde, kana kuti Sexually Transmitted Diseases. Nyanzvi munyaya dzehutano, Dr Josephat Chiripanyanga, vanoti pane zvirwere zvakawanda zvepabonde zviri kuvhiringa vanhu vakawanda hutano hwavo. Vanoti zvirwere izvi zvinouya nenzira dzakasiyana siyana. Dr Chiripanyanga vanoti chirwere chegonoriya chave nehukasha hunonetsa kurapa mazuva ano. Dr Chiripanyanga vanoti kune chirwere chepabonde chinonzi chancroid. Chirwere ichi chinoita kunge kachigamba kakasonwa kumativi. Dr Chiripanyanga vanoti vanenge vaona kuti vane chirwere ichi, vanofanirwa kuenda kunoona vana chiremba kuitira kuti varapwe nekukurumidza. Dr Chiripanyanga vanoti munhu akaona akuita mhopo kunhengo yesikarudzi, zvinoreva kuti munhu anenge ava nechirwere chepabonde, nokudaro anofanirwa kuenda kuchipatara onoona vana chiremba kuti arapwe. Chiremba ava vanoti kana vanhu vachiita zvepabonde vanofanirwa kuzvidzivirira kuitira kuti vasabatwe nezvirwere zvepabonde. Vanotiwo vanosangana nevanhu vaviri, kana vatatu, pazuva, vanenge vaine zvirwere zvepabonde. Dr Chiripanyanga vanoti vanhu vanofanirwa kushandisa makondomu senzira yekudzivirira zvirwere izvi. Dr Chiripanyanga, avo vanoshanda paChinhoyi Medical Mall, vanoti kana munhu achinge abatwa nezvirwere zvepabonde, anofanirwa kuona vana chiremba nekukurumidza kuitira kuti abatsirwe chirwere chisati chakomba. Mumwe mudzimai anogara kuWestgate, Amai Tracy Mhangami, vanoti zvirwere zvepabonde zviri kuvhiringa hutano hwevanhukadzi vakawanda. Nyanzvi munyaya dzehutano dzinoti kana vanhu vachinge vatapurirana chirwere chepabonde, vanofanirwa kuenda vose kunoona chiremba, vorapwa pamwe chete. Ongororo yakaitwa nesangano reAVERT richishanda neUnited Nations muna 2017 yakaburitsa kuti munyika mune vanhu vanosvika miriyoni imwe chete nemazana matatu ezviuru vane HIV, uye zviuru mazana manomwe nemakumi mana, vari vanhukadzi.",Nyanzvi dzezveHutano Dzokurudzira Vanhu Kuzvidzivirira Kana Vachiita zvepaBonde
"Mumwe mushandi mumwe chete akashaya vaviri vakakuwadzwa zvakaipisisa mushure metsaona inofungidzirwa kuti vakafema mweya une muchetura wecarbon monoxide. Izvi zvakaitika neSvondo mangwanani mumugodhi weShamva Gold Mine mudunhu reMashonaland Central. Mashoko atatambira anoti mushandi akashaya uyu ndiye aive mukuru wechikwata chaive pasi panguva yakaitika tsaona iyi. Zvinonzi pakadhuurwa matombo mune mumwe mwena pasi pemugodhi uyu neMugovera. Zvinonzi pazoenda chikwata ichi kubasa nemusi weSvondo vakasvikopinda mumugodhi uyu asi vashandi vepasi ava vakaramba kuenda kudivi rakanga radhuurwa matombo iri vachiti mukuru wavo, uyo akazoshaya uyu, atange aenda kunoona kana kwakanga kwave kushandika. Asi zvinonzi mushure mekunge vaona mukuru uyu asina kudzoka vakazodaidza vamwe vakateverako vakawana atove kushaya, vaviri ava vachibva vakuvadzwawo zvakare nemuchetura uyu zvekuti vari muchipatara pari zvino. Mumwe mushandi wepamugodhi uyu ataura neStudio 7, uyo ati anonzi Skinda Mwamba, anoti hupenyu hwevashandi huri munjodzi huru sezvo vasina mbatya dzekushandisa dzinokodzera uye mitemo yekudzivirira njodzi haisi kunyanyotevedzerwa. Mugodhi weShamva Gold Mine unonzi uri pasi pekambani yeMetallon Gold Zimbabwe. Tsaona iyi inodzora ndangariro yezvizvarwa zveZimbabwe zvinodarika makumi maviri zvakafira mune mumwe mugodhi kuSouth Africa gore rapera mushure mekufemawo mweya une muchetura uyu. Taedza kubata mukuru anoona nezvevashandi anzi anonzi VaMadhume asi vadaira foni yavo vati vanga vari pane imwe nhare uye havana kuzodaira zvakare nhare yedu. Tatadzawo zvakare kubata sachigaro wevashandi vepamugodhi uyu, VaGedion Chirwa, asi nhare yavo yanga isingadairwi. Hurongwa hwekuradzikwa kwemushandi uyu hunonzi huchiri kugadzirwa nevemhuri yake. No media source currently available  ",Mushandi Anourayiwa neMuchetura kuMugodhi weShamva Gold Mine
"Vana chiremba vanoti vari kuenderera mberi nekuramwa mabasa sezvo hurumende iri kukundikana kugadzirisa zvichemo zvavo. Vana chiremba ava vari kupika kuti havasi kuzodzokera kumabasa kudzamara zvichemo zvavo zvagadziriswa. Svondo rino rave retatu vana chiremba ava vachiramwa basa zvisineyi kuti hurumeende yakati vachange vasingapihwe mari dzavo dzemihoro panguva iyo vanenge vachiramwa mabasa. Vana chiremba ava vari kukurudzirawo gurukota rezvehutano, Dr. David Parirenyatwa, kuti vasiye basa sezvo vari kutadza kugadzirisa zviri kunetsa mubazi ravo. Studio7 haina kukwanisa kunzwa divi rava Parirenyatwa. Asi mutauriri we Zimbabwe Hospital Doctors Association, Dr Mxolisi Ngwenya, vanoti vari kuyambira hurumende kuti isavhunditsira vanachiremba. No media source currently available  ",Vana Chiremba Vanoti Zviri Nani VaParirenyatwa Vasiye Basa
"Mufundisi Gilbert Mzenzi Mabasa, vePentecostal Assemblies of Zimbabwe, vanoti vhangeri rehupfumi, kana kuti ‘Prosperity Gospel’, harisi shoko raJesu Kristu asi revanhu vanoshandisa zita raJesu kutora mari dzevanhu. Mufundisi Mabasa vaudza Studio 7 kuti, “Vhangeri rehupfumi rakafanana nemunhu akapfeka ‘hwigi’; hazvirevi kuti ukaisa bvudzi rekutenga mumusoro mako bvudzi iroro nderako.” No media source currently available ",'Vhangeri Rehupfumi Harisi Vhangeri raJesu Kristu' - Mufundisi Gilbert Mzenzi Mabasa
"Vadzidzisi vanonzi varamba mari shomanana yavanga vanzi vapihwe nehurumende zvichiteverera nhaurirano dzakaitwa pakati pevarairidzi nehurumende nezuro. Mamwe masangano anomirira vadzidzisi ari pasi peFederation of Zimbabwe Educators Union, kana kuti FOZEU, anoti haasi kutambira mari shomanana yaavimbiswa nehurumende munhauarirano dzaakaita negurukota rezvedzidzo yepasi VaPaul Mavhima nezuro. Mutungamiri wesangano reProgressive Teachers Union of Zimbabwe iro riri pasi peFOZEU, VaTakavafira Zhou, vanoti hurumende yanga yati inoda kuva wedzera mari yavanotambira nezvikamu gumi kubva muzana asi vanoti mari iyi yakafanana nemutero wembwa. VaZhou vanoti vapa hurumende vhiki rimwe chete kugadzirisa zvirikunetsa kana kuti varairidzi voramwa mabasa. VaSifiso Ndlovu vesangano reZimta vanotiwo sangano ravo harisi kutambira zvataurwa nehurumende. Asi mutungamiri wesangano reAmalgamated Rural Teachers Union of Zimbabwe, kana kuti ARTUZ, VaObert Masaraure vati kunyange vambenge vakati nhengo dzesangano sangano ravo dzichange dzisiri pabasa panovhurwa zvikoro nhasi, nhengo dzesangano ravo dzichaenda kubasa asi dzichaswera dzichidziya mushana dzisingashande kudzamara hurumende yanzwa zvichemo zvavo. Zvichakadai, VaZhou vati seFOZEU vave kutarisira kuita musangano nemutungamiri wenyika VaEmmerson Mnangagwa.VaMavhima varamba kutaura nezvenyaya iyi vachiti titaure nevePublic Service Commission vachiti harisi basa rehofisi yavo kutaura nezvemari dzevashandi vehurumende. Pakavharwa zvikoro mwedzi wapera vadzidzisi vakati havasi kuzodzokera kumabasa panovhurwa zvikoro nhasi. Asi zvichitevera nhaurirano dzanezuro idzi vanoti vave kupa hurumende mazuva manomwe ekuti inzwe zvichemo zvavo kana kuti voramwa mabasa. Varairidzi vanoti havasati vambowedzerwa mari kubva muna 2013 uye vanoti vanoda kuwedzerwa mari iyi nezvikamu zana kubva muzana vachiti hupenyu hwavawomera pamusoro pekupiwa mari dzekushanda vari kumaruwa (rural allowance) pamwe nemukana wekuenda kurivhi. No media source currently available ",Vadzidzisi Vanoramba Mari Shoma iri Kuda Kuwedzerwa neHurumende
"Sachigaro wevechidiki mubato reZanu-PF Youth League mudunhu reManicaland VaMubuso Chinguno vanoti vachatora nechisimba mapurazi evakuru vebato iri vakazvipa mapurazi akawandisa. Vanotiwo kambani inochera mangoda yeZimbabwe Consolidated Diamond Mining Company inofanira kupa mabasa kune vechidiki mudunhu iri. Vechidiki veZanu PF ava vanoti vachaita izvi zvakare kumakanzuru ekumaruwa asiri kuda kuvapa nzvimbo yekuvamba dzimba dzavo pachena. VaChinguno vachitaura pamusangano wevechidiki paBezerley Bridge nemusi weChipiri vakati nguva yakwana yekuti vechidiki mubato ravo reZanu PF avo vanoshandiswa munguva yesarudzo nemashefu vawanewo minda, pekugara pakanaka kungave kumaruwa kana kumaguta. Vatiwo vachatanga nekunonangana nepamuzinda wekambani yemangoda yeZimbabwe Consolidated Diamond Mining apo vachada kuno nzwisisa maitiro avanoita pakupinza vashandi basa nezvimwewo zvakadaro zvinoita kuti vasapa mabasa venharaunda. “Munoziva ano anosapulaya nyama kwaChiadzwa, anosapulaya mahovhorosi, that system must come to an end, we can’t continue like this, I am going to lead a revolution in this province to make sure mayouths are empowered, saka hatidi nyaya yeumbwende hatidi nyaya yevanotya, saka kana tati tsviyo chachaya maCdes handeyi,” VaMubuso vanodaro. VaChinguno vanoti vechidiki havafanirwi kutya kusungwa kana vachiita izvi sezvo vari kurwira kodzero dzavo sevanhu vakavimbiswa zvinhu zvisiri kuzadzikiswa nehutungamiriri hwavo. “Ose mawar veteran’s aya vakagara mujere kusanganisira even naPresident uye ma-ex-detainees vakagara mumajere kwe5-years to 10 years saka ngatisatye kusungwa kana tichifaitira empowerment yedu yatakavimbiswa nemukuru wedu President Mugabe.” Vanoenderera mberi vachiti, “Mayouths anofanirwa kuwana chouviri saka izvi ikodzero yedu, patakaronga One Million March mukuru wedu vaChipanga vakaudzwa nezvepromise yemastands saka isu ndiwo atiri kuti tave kuda manje.” VaChinguno vaenderera mberi vachiti vechidiki vachaita sezvavari kutaura izvi nekuda kwekuti vanoda kuti chidimbu chiri pakati pemakumi manomwe nezvishanu chevashandi vekambani yeZCDC vange vari vagari vedunhu reManicaland kunyanya nharaunda dzakapoteredza minda yemangoda. VaChinguno vanoti vanoda kuti kambani iyi ibatsire nezvinhu zvinosimudzira magariro evanhu venzvimbo iyi kwete kuita zvaiitwa nemamwe makambani akazomiswa kushanda kwaChiadzwa nehurumende. “Chekutanga isusu tiri kuti ZCDC haifanirwi kuita mamistakes akaitwa nanaMbada saka isusu senew company tiri kutarisira kuti 75 percent yevashandi vekambani iyi vange vari vana vekuno uye neManicaland.” VaChinguno vanoenderera mberi vachiti, “Tinoda zvakare kuti vaite social responsibility yekuvakira vagari maclinics uye kupa mishonga yacho, kugadzira maroads uye kuvaka zvikoro kwete zveMbada yaiita zvebhora.” VaChinguno vanoti sevechidiki vachaita toyi-toyi mumakanzuru, pakambani yeZCDC, uye nekuminda yevakuru senzira yekutaridza nyunyuto yavo nekusafamba kuri kuita zvinhu mubato ravo pamwe chete nehurumende. Pamusoro pekunoita toyi-toyi vechidiki muZanu PF vakurudzirwa naVaChinguno kukwikwidza musarudzo dzichaitwa mugore ra2018 muzvigaro zvehukanzura, dare reparamende nezvimwe senzira imwe yekubvisa vatungamiriri vanovakanganwa kana vavhoterwa muzvigaro. “Isusu tinovaitira toyi toyi tichivaimbira nguva dzose pasarudzo tichiti vavhoterwe asi kana zvapera tinoona tave kubatwa sematissue paper anodiwa chete kana munhu achida kuzvibatsira, asi kana izvi zvapera roraswa kure, saka isusu pakuaddressa izvozvo semayouth ngatiise mayouth edu ward by ward timirewo musarudzo tivavhotonere tiisewo vedu muzvigaro kuti nyaya iyi ipere.” VaChinguno vanodaro. Mutauriri weMDC mudunhu reManicaland VaTrevor Saruwaka vanoti chiitiko ichi chinofanirwa kunge chichiitwa nevechidiki vose kwete vebato rimwe chete rezvematongerwo enyika sezviri kuitwa nevechidiki ava. Asi sachigaro wevezvechidiki mubato rinopikisa reMDC inotungamirirwa navaMorgan Tsvangirai kuno kuManicaland VaItai Masaka vanoti kukundikana kwebato reZanu PF pahutungamiriri hwaro kubva pakawanikwa rusununguko. VaMasaka vanoti vechidiki ava vanosungirwa zvakare kuudza vakuru vavo kuti vasiye zvigaro nekuti vakundikana. “Idambudziko reZanu PF nekuti ndiyo yakapromisa vanhu veZimbabwe mabasa 2,2 million kana vaivhotera, sekuno kuManicaland havana mabasa kumangoda. It is the failure of their leaders veZanu PF yekuti iwanire vanhu vose minda, mabasa uye pekugara kunyanya vaMugabe. Nyaya yemamultiple farm owner’s iri kwavari zvakare sanaMushowe, Chinamasa nanaChimene, the youths should tell them kuti they have failed and they have to resign nekuti the ball is in their hands.” Vakadaro VaMasaka VaVictor Edson Mthulisi Dube inyanzvi munyaya dzezvemagariro evanhu uye nezvematongerwo enyika muno maMutare vachishanda vakazvimirira voga. VaDube vanoti danho ririkuda kutorwa nevechidiki veZanu Pf rinofanirwa kunge richipa mukana kune vechidiki vose kwete kutarisa kapoka kavo chete sezvo nhunha dzavo dzakatarisana nevazhinji. Vanoti zvavari kuda kuita izvi zvave zvishoma uye zvanonoka sezvo sarudzo dzave pakona. “Nyaya iripo apa ndeyekuti vechidiki ava vanofanirwa kunge vakaita izvi nguva yapfuura kare ,asi izvezvi vatarisana nenguva yapera apo sarudzo dzave pedyo zvopa kuti donzvo ravo rinentse kuowonekwa.” VaDube vanoenderera mberi vachiti, “Zvakare zvavari kuchemera izvi ishuviro yevese vechidiki yekuda mabasa, mapurazi uye nepekugara mungave mumaguta kana kumaruwa; asi ngavaite izvi vachiziva kuti izvi ndizvo zvagara zvichichemerwa nenyika yose” Studio 7 haina kukwanisa kubata VaChris Mushowe avo vari kupomerwawo mhosva naVaChinguno yekunzi vane mapurazi akawandisa anosanganisira kuKondozi ine mahekita zviuru zvitatu, kwaOdzi, kuBurma Valley ine mazana mahekita mazana, kupurazi reNyamajura rine mahekita mazana mana nepurazi reDonhoro rine mahekita mazana matanhatu kuClare kuManicaland. Bato reZanu-PF rainge ravimbisa munguva yesarudzo kuti richawanira vanhu mabasa anodarika mamiriyoni maviri asi zvakakona n’anga murapwa achida. No media source currently available  .",VeChidiki veZanu-PF Vanoti Vacharatidzira Vachishora Zviri Kuitwa neBato Ravo kuManicaland
"Dzimwe nyanzvi munyaya dzezvehutano dzaparura chirongwa chekuongorora pachena zvinodhaka mumiviri memunhu kuyedza kupedza dambudziko ratekeshera munyika rekushandiswa kwezvinodhaka. Chirongwa ichi chinonzi Abused Substances Diagnostics & Manangement Project chichapa vanhu zvikwanisiro kana kuti (test kits) ekuona mhando yezvinodhaka zvinenge zvashandiswa. Vachitaura pachiitiko ichi, vaFanwell Dzoma vanoshanda kubazi rinoona nezvevashandi uye vataura vakamiririra mushandirapamwe wemapazi ehurumende mukuedza kupedza dambudziko rekushandiswa kwezvinodhaka kana kuti Inter-ministerial Taskforce on Drug and Substance Abuse varumbidza zvikuru chirongwa chaparurwa ichi. VaDzoma vati ongororo yakaitwa munyika irikuratidza kuti zvikamu zvinodarika makumi mashanu nechimwe kubva muzana zvevechidiki chirikushandisa zvinodhaka. Vachange vachitungamirira chirongwa ichi, nyanzvi munezvehutano uye vari mukuru weDepartment of Chemical Pathology paUniversity of Zimbabwe School of Medicine, Muzvinafundo Hilda Matarira vati chakanakira chirongwa ichi ndechekuti munhu anozviongorora ega. VaJacob Shamuyarira, avo vakamboshandisawo zvinodhaka vakazovamba sangano rakazvimiririra rinonzi Pamumvuri rinobatsirawo vanoshandisa zvinodhaka varumbidzawo chirongwa ichi. Muzvare Chengeto Nyanzira vanoshanda nekambani yeFaStep inova kambani ichange ichiwanisa zvekuongoreresa zvinodhaka izvi vati vanhu vachazviongorora vachishandisa weti yavo. Pasi pechirongwa ichi pachaitwawo dzidziso yekukurudzira vanhu kuti vasashandise zvinodhaka izvio zvinozokanganisa hupenyu hwavo vamwe vachifa kana kupenga. Masangano akasiyana siyana abatana muchirongwa ichi anosanganisira hurumende, University of Zimbabwe Health Sciences, Zimbabwe College of Pathology, FaStep, Pamumvuri nemamwe. No media source currently available ",Nyanzvi Dzoparura Chirongwa Chekubatsira Vanoshandisa Zvinodhaka Pachena
"Mubatanidzwa wemapato anopikisa weNational Electoral Reform Agenda, Nera, unoti wakagutsikana nehurongwa hweZimbabwe Electoral Commission, Zec, hwekuyedzwa kwemichina yekunyoresa vanhu kuvhota ye biometric voter registration, BVR, hwakaitwa svondo rapera. Mutauriri weNera, VaDouglas Mwonzora, vanove zvakare munyori mukuru webato reMDC T, vanoti kunyange hazvo vakagutsikana nezvavakaona kusvika pari zvino, vane zvinyunyuto gumi nezviviri zvinosanganisira zvekuti pachachengeterwa zvinenge zvabva mukunyoreswa kwevanhu kana kuti servers, zvichabvepi. VaMwonzora vanotiwo vachada kuziva kuti michina iyi ichange ichichengeterwa kupi, uye vanodawo kuti vamiriri vemapato vange varipowo pose panenge pachinyoreswa vavhoti. Makambani maviri akabudirira anoti Laxton Group yekuChina neDermalog Identification Systems yekuGermany ndiwo akarakidza mashandiro emichina yawo, saka zvasarira Zec ichishanda neState Procurement Board kuti vasarudze kambani inenge yakabudirira. No media source currently available ","Nera Inoti Yakagutswa neHurongwa hweBVR, Asi Ine Zvimwe Zvinyunyuto"
"Muzvare Lynda Masarira vesangano reTajamuka vanoti hapana chabuda pamusangano wavakaita nagavhuna weRBZ Dr John Mangudya avo vati mabond notes ari kuzoparurwa mukupera kwemwedzi uno, uye ari kudhindwa kunze kwenyika. Sangano reTajamuka rakakumbira musangano naVaMangudya kuti vanzwisise nyaya yema bond notes vakamirira veruzhinji asi kunyangwe zvazvo vakatambirwa kumahofisi eRBZ nhengo dzavo gumi chete ndidzo dzakapinda mukati vamwe vakarambidzwa. ​Muzvare Masarira vanoti havana kufara nemafambiro aita musangano uyu nekuti vabuda vasina chavawana pachikumbiro chavo chekuti mabond notes ambomirwa sezvo achakanganisa mararamiro everuzhinji munyika kunyanya vanorarama nekutengesa zvinhu. ""Ndarwadziwa nekuti pane zvese zvatapa sezvikumbiro hapana chatambirwa uye tatoudzwa kuti chirongwa chemabond notes chiri kuenderera mberi kupera kwemwedzi uno,"" Muzvare Masarira vaudza Studio 7. Vanotiwo shuwiro yavo ndeyekuti veruzhinji vasatambire mabond notes. VeTajamuka nevamwe vanoti vacharatidzira svondo rinouya vachiti havasi kusafara nenyaya yemabond notes. ""Tichange tichienda mumugwagwa svondo rinouya ticharatidza kusafara kwedu nemabond notes,"" Muzvare Masarira vaudza Studio 7. VaMangudya vanonzi vatsika madziro vachiti mabond notes achatoparurwa kupera kwemwedzi uno. Muzvare Masarira vanoti vabvunzawo nezve nyaya iri kubuda mumapepanhau yekuti mabond notes ave kutodhindwa zvisiri pamutemo asi VaMangudya vanonzi vati vanenge vaoona mabond notes ari kunzi akadhindwa aya vaman'are kumapurisa. No media source currently available  ",VeTajamuka Vanoti Hapana Chabuda paMusangano Wavaita naGavhuna weRBZ VaMangudya nezvemaBond Notes.
"Vakafanobata chigaro chemutungamiri webato reNational People’s Party (NPP), Amai Joice Mujuru, vanoti hapana chakaipa nekuda kwavo kutungamirira mubatanidzwa wemapato kuitira kuti vabvise VaMugabe pachigaro chekutungamira nyika musarudzo dzegore rinouya. Vachitaura neChipiri kwaZvimba pakuvigwa kwaamai vemuchengetedzi wavo kwaZvimba, Amai Mujuru vati nhengo dzavo dziri kuvakurudzira kuti vamisidzane naVaMugabe musarudzo dzegore rinouya. Amai Mujuru vati ivo vanoda kukwikwidza musarudzo dzegore rinouya vachiti hapana chakaipa nekushuwira kutungamira mubatanidzwa wemapato sezvo zvisingarambidzwe. Amai Mujuru vati zvinoratidza kuitwa kwejekerere sezvo pasati pasarudzwa munhu achatungamira mubatanidzwa wemapato. Amai Mujuru vati kutungamira kwavo kwakanakira mubatanidzwa sezvo vaine vatsigiri kubva kumauto, mapurisa pamwe nekune vanhu vakagariswa patsva. Asi nyanzvi munyaya dzematongerwo enyika, uye vari mukuru wesangano ravana chipangamazano re Zimbabwe Democracy Institute, VaPedzisayi Ruhanya, vanoti zviri kutaura Amai Mujuru hazvina maturo nekuti simba rekuve mutungamiri wehurumende rinobva kuvanhu kwete kumauto. VaRuhanya vanoti zviri kutaura Amai Mujuru zvekuti vanotsigirwa nedzimwe nhengo dzechiuto nemapurisa hachisi chokwadi chizere sezvo pavakadzingwa mubato reZanu PF hapana wemuchiuto kana kumapurisa akasimudza musoro. Nyaya yemubatanidzwa wemapato yave kukonzera mutauro munyika zvichitevera kutaura kwevakuru vemapato pamusoro peachatungamira mubatanidzwa uyu. Masvondo maviri apera mutungamiri webato reMDC, VaMorgan Tsvangirai, vakayambira vatungamiri vemapato kuti vasarwire zvigaro. Zviri pachena muMDC kuti vatsigiri vaVaTsvangirai vari kuti VaTsvangirai ndivo vanofanirwa kutungamira mubatanidzwa nekuti MDC-T ndiro bato guru rinopikisa, uye rine nhengo dzakawanda muparamende, kana zvichienzaniswa nemamwe mapato. Mushure meMDC-T, mune MDC inotungamirwa naVaWelshman Ncube, iyo ine nhengo muparamemnde. No media source currently available  ",Amai Mujuru Vanoti Ndivo Vane Mukana Wekuita Mutungamiri weMubatanidzwa weMapato
"Vanhu makumi maviri nevasere (28) vakafa nechirwere cheCovid-19 nezuro, uye vanhu chiuru chimwe chete chinemazana matatu nemakumi matatu nemumwe chete (1,331), vakabatwa nechirwere ichi nezuro wakare. Ichiburitsa nezuro manheru zvakabuda muongororo yayo nezuro munyika yose, hurumende yakazivisa kuti vanhu vafa nechirwere munyika yose vava chiuru nemazana manomwe nemakumi masere nevapfumbamwe (1,789), uye vanhu vabatwa nechirwere ichi munyika yose vava zviuru makumi mana nezvipfumbamwe zvine mazana masere anemakumi matanhatu nevana (49,864). Nyanzvi mune zvehutano, Dr Simbiso Ranga, vaudza Studio 7 kuti kukwira kwehuwandu hwevanhu vari kubatwa pamwe nekufa neCovid-19 kuri kukonzerwa nenguva yekutonhora pamwe nehukasha hwechirwere ichi, hwe’Third Wave’. Dr Ranga, avo vanoshanda muNorth Carolina sachiremba, vanotiwo vanhu vabaiwa nhomba yeCovid-19 muZimbabwe vashoma zvikuru. Hurumende yakazivisa nezuro kuti vanhu vabaiwa nhomba yekutanga vava zviuru mazana manomwe nemakumi manomwe nezvinomwe nezana nemakumi mashanu nemumwe (777,151), uye vabaiwa nhomba yepiri vava zvuru mazana mashanu nemakumi mashanu nezvishanu nemazana maviri nemakumi manomwe nevanomwe (555 277). Hurumende inoti ine hurongwa hwekubaya vanhu mamiriyoni gumi, kana kuti zvikamu makumi matanhatu kubva muzana (60%) senzira yekudzivirira kupararira kwechirwere ichi. Asi Dr Ranga vanoti huwandu hwevanhu vari kubaiwa nhomba hunofanira kukwira zvakanyanya zuva nezuva kuitira kuti vanhu vakawanda vabaiwe nhomba kaviri sezvinotarisirwa. No media source currently available ",Chirwere cheCovid -19 Chakauraya Vanhu Makumi Maviri neVasere Nezuro
"Zimbabwe pamwe neU.N. Refuge Agency neUNHRC, vari kuparura chirongwa chekuedza kumisa kuparadzwa kwemasango uye kuwana cheuviri kubva mukushandiswa kwetsvina panzvimbo huru inochengeterwa vapoteri iri munyika iyi. Kamba yevapoteri yeTongogara iri pedyo nemuganhu weZimbabwe neMozambique yakaisira vapoteri michina inoshandura ndove yemhuka kuve gasi, rinogona kushandiswa mukubika, uye kuve fotereza. VaDominic Katumbayi, mumwe wevapoteri vari pakamba yevapoteri yeTongogara , vave kushandisa fotereze inobva mundove yemhuka muzvirimwa zvavo. “Tisati tave kushandisa izvi raitove dambudziko, nekuti fotereza unotenga, asi iyi ndeyemahara. Zuva roga roga ndinokwanisa kugadzira marita anodarika mazana matatu efotereza. Iye zvino zvave nyore, munhu wese anokwanisa kuuya achitora achiisa mugadheni.” Fotereza iyi chigadzirwa chinobva mundove yemhuka mushure mekunge yavira iri mumichina yekugadzira gasi rinobva mundove. Gasi iri rinowaniswa pachena kuvapoteri ava, vamwe vacho vanorishandisa kubika. Amai Francine Kayumba, saVaKatumbayi, vanobva kuDemocratic Republic of Congo. “Tave kushandisa gasi nekuti rine uye riri nani kuti hariburitse hutsi. Kana wakaisa poto yako pamoto wegasi inoramba yakachena.” Chikwata cheWater, Sanitation neHygiene che UNHCR chiri muZimbabwe chinoti chakatanga chirongwa ichi mushure mekuona kuti vapoteri vainetseka kurasa ndove yezvipfuwo zvavo pakamba iyi. “Tave kufunga kuichengetedza nenzira yakanaka ndipo patakabuda nepfungwa ye gasi rinobva mundove yenguruve senzira yekuchengetedza (ndove yemhuka). Uye gore rino, takatanga nechirongwa chegasi rinobva mundove yemhuka iri.” Hurumende inotarisira kuwana mari yakawanda yekuwedzera chirongwa ichi pakamba yevapoteri iyi, iyo ine vanhu vangangoda kusvika zviuru makumi maviri, kana kuti 20,000. “Chirongwa chegasi rinobva mundove ichi chinochengetedza mari chakanangana nekuona kuti vapoteri vawana mhando yemoto yakachena. Vapoteri vanoiswa munzira itsva dzekuwana nadzo mafuta kana mhando yemoto yakachena. Nekudaro kwatiri chinhu chakataobatsira vagary zvakanyanya.” Zimbabwe inoti chirongwa ichi chichabatsira kuderedza dambudziko rekuparadzwa kwemasango ari pedyo nekamba yevapoteri yeTongogara. Vakuru vehurumende vanoti Zimbabwe iri kurasikirwa nemahekita anosvikwa mazana matatu nemakumi matatu ezviuru, kana kuti 330 000, zvemasango gore roga roga, mamwe acho kuburikidza nekuparadzwa pachitsvagwa huni.","Zimbabwe, U.N. Refuge Agency neUNHRC, Vanoparura Chirongwa Chekuedza Kumisa Kuparadzwa kweMasango paKamba yeVapoteri yeTongogara"
"Mhuri yeZimbabwe iri muCanada iri pasi pesangano rePachedu Zimbabwe neMugovera uno iri kuungana muToronto ichitenda pamwe nekuremekedza zvizvarwa zveZimbabwe zviviri zvakasimudzira nhabvu munyika zvinoti Bruce Grobbelaar naByron Manuel, avo vari muCanada pari zvino. Mumwe wevari kutungamira hurongwa uhwu, Darlington Choto, uyo akambotambawo nhabvu kuchikwata cheCaps United, anoti chinangwa chavo ndechekutenda basa rakaitwa nevarume vaviri ava, uye havasi kuzomirira pane vaviri ava chete. ""Hatisi kungotarisa vanhu vanotamba nhabvu chete, tiri kutarisawo nevamwe vanenge vakaita zvakanaka kana mudzidzo, vanenge vakaita zvakanaka mune zvimwe zvakasiyanasiyana,"" Choto anodaro. Choto anoti vacharemekedza zvimwe zvizvarwa zveZimbabwe zvakasimudzira nyika nenzira dzakasiyanasiyana, kwete nhabvu chete. Grobbelaar akaita mukurumbira achibatira zvikwata zvinosanganisira chenyika munguva yeRhodesia pamwe nekunge nyika yawana kuzvitonga kuzere. Akatambirawo zvikwata zvemunyika zvinoti Highlanders neChibuku Shumba asati aenda mhiri kwemakungwa uko kwaakaita mukurumbira kwazvo achitambira chikwata cheLiverpool asati aendawo kune zvimwe zvakawanda ikoko. Byron Manuel, uyo aizivikanwawo neremadunhurirwa rekuti “Piripiri”, akaitawo mukurumbira achitambira zvikwata zvinoti Chibuku Shumba, icho chakazoshandura zita kuti Black Aces pamwe neRiodairibord. Choto anoti zvakakosha kwazvo kuti vana veZimbabwe vari kunze kwenyika vashandise mikana yavari kuwana mukusimudzira nyika pamwe nekutenda mabasa akaitwawo nevaive mberi kwavo. No media source currently available ","Zvizvarwa zveZimbabwe Zviri kuCanada Zvoremekedza Shasha dzeNhabvu, Grobbelaar naManuel"
"Sangano reZimbabwe Catholic Bishop’s Conference raburitsa tsamba yakanangana nesarudzo dzegore rinouya kana kuti “Pastoral Letter of the Zimbabwe Catholic Bishops On Preparing for the Zimbabwe 2018 National Elections.” Mutsamba iyi, mabishopu ekereke iyi ayambira kuti sarudzo dzine mhirizhonga dzinopa kuti Zimbabwe ishorwe nedzimwe nyika uye kupa kuti vanhu vashaye chivimbo nesarudzo. Nekudaro mabhishopu aya ari kukurudzira kuti sarudzo dziitwe murunyararo uye kuti hurumende ivandudze mitemo yose yesarudzo. Mitemo yesarudzo iyi inosanganisira kunyoresa vanhu kuvhota nekuvadzidzisa nezvesarudzo, uye kuti madzishe nemasabhuku asapindire musarudzo, pamwe nenyaya yekuti mapato ose awaniswe mukana panhepfenyuro nemumapepanhau ehurumende. Sangano iri rakurudziravo vanhu kuti varume rurimi kana vofunga kutaura mashoko ekunyomba kana kutuka vemamwe mapato ezvematongerwo enyika. Panyaya yemhirizhonga, vakuru vemakereke ava vati ngoromera harivake musha. Mabishopu ati vanhu vangwarirewo pakuvhota nekuti muromo hauzarirwe nerwizi sezvo vamwe vanhu vachingovimbisa zvinhu zvavasingakwanise kuita. Nyanzvi munyaya dzezvematongerwo enyika vachidzidzisa paMulungushi University kuZambia, VaShakespear Hamauswa, vanoti vemakereke vaita zvakanaka kuyambira nyika nezvekutyora kodzero dzevanhu. ",Mabhishopu eRoman Catholic Okurudzira Sarudzo Dzakachena Munyika
"Vanhu vakawanda vakuvara kunhandare yeRufaro meshure mekunge zviuru zvevanhu zvatsikirirana zvichimhanyira kundoona mutumbi wevaimbove mutungamiriri wenyika, VaRobert Mugabe, munhandare yeRufaro. Mutumbi waVaMugabe waendeswa kunhandare yeRufaro Stadium kuMbare uko vakatora mhiko yekutungamira nyika muna 1980. Mutumbi wasvika munhandare uri muchikopokopo chemauto reZimbabwe National Army. Mushure memunamato, mudzimai waVaMugabe, Amai Grace Mugabe, nevana vavo ndivo vatanga kuona mutumbi waVaMugabe. Kwazotevera, vehukama, makurukota ehurumende nevanyarikana uye mushure meizvozvo munhu wese ange ari munhare apihwa mukana wekuona mutumbi. Pakutanga vanhu vange vachifamba zvakanaka vari mumutsetse asi mushure mechinguva vanhu vazopinda vakawandaizvo zvakonzera kukuvara kwevanhu vakawanda. Hatina kukwanisa kunzwa kubva kumapurisa kuti vanhu vangani vakuvara. Chirongwa ichi chambomiswa uye pazosheedzwa mapurisa anodzivirira nyonga nyonga kuzogadzirisa zvinhu izvo zvazoita kuti chirongwa ichi chienderere mberi. Mumwe musikana wechidiki uyo ati anonzi MaTshuma audza Studio 7 mushure mekuona mutumbi waVaMugabe kuti arwadziwa zvikuru kuparadzana naVaMugabe. Vaimbomirira Mbare mudare reNational Assembly, VaTendai Savanhu, vataurawo neStudio 7 mushure mekuona mutumbi waVaMugabe vachiti vadzimbikana zvikuru. Dr Paul Chimedza, avo vakambomirira Gutu South muparamende, vaudza Studio7 kuti vafara zvikuru kuwana mukana wekuparadzana naVaMugabe vachiti vanotenda basa guru ravakaita mukusimudzira hupenyu hwavo. Mutumbi waVaMugabe uchange uri kuRufaro Stadium zvekare mangwana kuti veruzhinji vawonekane navo.",Vanhu Vanokuvara Vachida Kuona Mutumbi waVaMugabe
"Mubatanidzwa weMDC AlIiance uri kugadzirira kuita misangano mudunhu reManicaland kubva neMugovera mangwanani kusvika musi weSvondo. Misangano iyi yakanangana nekutsvaga rutsigiro musarudzo dziri kuuya. Mutungamiriri webato reMDC-T uye vari ivo vachamirira mubatanidzwa uyu musarudzo dzemutungamiri wenyika, VaNelson Chamisa, vanotarisirwa kunge vachitaura pamisangano ichaitwa kuBuhera, neMugovera mangwanani, kwaMakoni neMugovera masikati, uye kuBocha, kwaMarange, neMusi we Svondo. Murongi wemisanagano mubato reMDC-T rinotungamirirwa naVaChamisa, VaAmos Chibaya, vanoti VaChamisa vari kungosvika kuZimbabwe vachibva kuBritain kwavanga vachishanya, vachikaka rwendo rwekuManicaland kunoita misangano iyi. No media source currently available  ",Chitima cheMubatanidzwa weMDC Alliance Chonanga kuManicaland
"Mutungamiri weMDC VaNelson Chamisa vashanyira chipatara cheWilkins muHarare icho chinorapwa vanenge vabatwa nezvirwere zvekutapurirana zvakaita secoronavirus.  Vachitaura neStudio 7 pavapedza kushanyira chipatara ichi, VaChamisa vashorawo gurukota rinoona nezvekudzivirirwa kwenyika Amai Oppah Muchinguri Kashiri zvekuti vakabatwa necoronavirus vari kurangwa nekuda kwekutemera Zimbabwe zvirango. Vati mashoko aya anoratidza kushaya hany'a nerufu rwevanhu.  Hatina kukwanisa kubata Amai Muchinguri Kashiri kuti tinzwe divi ravo asi vakataura mashoko aya kuMashonaland West nemusi weSvondo.  VaChamisa vanoti vari kuda kuti makanzuru ose ari pasi pebato ravo aite gadziriro yepamusoro soro kuitira kudzivirira kupararira kwechirwere ichi.  Pavashanyira chipatara ichi, VaChamisa vachiperekedzwa nameya weguta reHarare VaHerbert Gomba.  . No media source currently available ",VaChamisa Voshora Amai Muchinguri Kashiri paNyaya yeCoronavirus
"Sangano rinomirira varimi reZimbabwe Commercial Farmers’ Union, ZFCU, riri kukurudzira varimi vakawana zvikwanisiro kubva kuchirongwa chehurumende chekubatsira varimi cheCommand agriculture kuti vashandise nemazvo rubatsiro urwu. Kurudziro iyi inouya zvichitevera yambiro yapiwa nevakafanobata chigaro chemutungamiri wenyika, VaEmmerson Mnangagwa yekuti varimi vanenge vakapfachura zvikwanisiro izvi vachatorerwa matanhoakaomarara. Mutungamiri weZFCU, VaPaul Zakariya vanoti zvakakosha zvikuru kuti varimi vavimbike sezvo izvi zvichizovabatsirawo mune remangwana kuti vazowana zvakare rubatsiro. Vamwe varimi vari kupomerwa mhosva yekutengesa mbeu nefotereza zvavakawana kubva kuchirongwa ichi. Chirongwa ichi chakaparurwa nehurumende pakati pegore nechinangwa chekuti nyika ikwanise kuzvirimira chkafu chinoikwanira. Varimi vanosvika zviuru zviviri vakapinda muchirongwa ichi, murimi oga oga achitarisirwa kukohwa chiuru chematani echibage. Murimi uyu anozoendesa matanu mashanu pahekita yogayoga kuhurumende senzira yekubhadhara nayo chikwereri chake. Asi VaZakariya vanoti havaoni varimi vose vachizokwanisa kudzosera zvikwereti izvi nekuda kwezvikonzero zvakasiyanasiyana, zvinosanganisira zvekuti havasi varimiri vose vakawana zvose zvaipiwa nehurumende.",Varimi Vokurudzirwa Kuvimbika muKubhadhara Zvikwereti Zvavo
"Bato reMDC-T rinoti sezvo mutungamiri wenyika VaRobert Mugabe vadzoka munyika, vanofanirwa kuita musangano wechimbichimbi nemakurukota avo kuti vatsvage mazano ekurwisana nenzara iyo yapfunya chisero munyuka. VaMugabe vakadzoka munyika nemusi weChishanu nemhuri yavo vachibva kuzororo ravo repagore. Mutungamiri weMDC-T VaObert Gutu vanoti kunyangwe paine zvakawanda zvinofanirwa kukosheswa nehurumende, nyaya yenzara ndiyo inofanirwa kugadziriswa nekukurumidza nekuti vanhu vanogona kuenda kwamupfiga nebwe nenyaya yenzara. Asi VaGutu vatiwo VaMugabe vave kuremerwa nemutoro wekutungamira nyika nekudaro vanofanira kuenda pamudyandigere. No media source currently available Sezvo tichitema tisina divi ratinorerekera tabatawo nhengo yePolitburo yeZanu-PF VaMunyaradzi Paul Mangwana avo vati veMDC-T havana simba rekuudza VaMugabe zvekuita. No media source currently available Zvichakadaro, kurwisana kuri kuenderera mberi mubato reZanu-PF pakati pechikwata cheG40 nechimwe chinonzi chinotsigira mutevedzeri wemutungamiri wenyika VaEmmerson Mnangagwa. Gurukota rinoona nenyaya dzevakarwa hondo yerusuunguko VaChris Mutsvangwa, avo vanonzi vari muchikwata chaVaMnangagwa vaudza vebepanhau reNewsday kuti kurwisana kwavo nechikwata che G40 kwanyanyisa nekuti chikwata ichi chava kuda kufurira nekuisa muchikona mavo mudzimai waVaMugabe, amai Grace Mugabe. Nyanzvi munyaya dzezvematongerwo enyika VaBlessing Vava vanoti havaone VaMugabe vachigadzirisa matambudziko ari mubato ravo.  ",MDC-T Inoti VaMugabe Ngavagadzirise Nyaya yeChikafu neChimbi Chimbi
"Vechidiki vari kutanga kuvhota gore rino vanoti vanovimba kuti vhoti yavo ichaunza shanduka munyika. Vechidiki ava vanoti vaneta nehurovha kubva pavakapedza zvidzidzo zvavo nekudaro vanotarisira kuti mutungamiri wavachavhotera achakwanisa kuvandudza hupfumi izvo zvichaita kuti mabhizinisi atange kushanda zvichavapa mabasa. Mumwe wevechidiki, VaHuxley Briet, avo vanogara mumusha weveruzhinji weGunhill, vanoti vakafunga zvekunyoresa kuti vavhote kekutanga sezvo kukura kwavo kwose vaingonzwa vanhu vakawanda vachichemachema kuti zvinhu hazvina kumira zvakanaka munyaya dzezvehupfumi. VaBriet vanoti vakafunga kuti vanhu vakanovhota vakawanda zvinounza shanduko inodiwa neveruzhinji munyika. VaBriet vanoti vachavhotera mutungamiri anonzwa nekugadzirisa zvichemo zvevanhu. Mumwe wevechidiki, VaLiberty Mukosiwa, ane chivimbo chekuti mutungamiri waachavhotera anokwanisa kugadzirisa nyaya dzehupfumi kuti vanhu vawane mabasa. VaMukosiwa vanoti vanoda mutungamiri anokwanisa kupinda muvanhu achinzwa zvichemo zvavo nekuzvigadzirisa. VaOwen Gorejena vanogara mumusha weveruzhinji weChikonohono. VaGorejena vanoti nguva yasvika yekuti havafanirwe kuramba vachikumirwa semombe yemavhu. VaGorejena vanoti rwendo rwuno vari kunovhotera mutungamiri kwete zvekusarudzirwa vatungamiri ivo vasinga vhote. VaGorejena vanoti vane chivimbo chekuti mutungamiri wavachavhotera anokwanisa kuchinji zvehupfumi izvo zvichavapa mabasa uye anodiwa kwete naivo voga asi nevakawanda munyika. Mumwe wechidiki anoda kuzivikanwa nezita rekuti Boss Mugo anoti kushanduka kwakaita hutungamiri munyika gore rapera muna Mbudzi kwakasimudzira tariro yekuti zvinhu zvinogona kushanduka munyika zvinoda vanhu. Boss Mugo anoti kushanduka kwakaita zvinhu munyika ndiko kwakaita kuti anyorese kuvhota netarisiro yekuti zvinhu zvichaenderera mberi zvichishanduka. Kunyange hazvo vechidiki vari ivo vakawanda munyika wongororo yakaitwa inoratidza kuti vashoma vavo ndivo vanoenda kunovhota. No media source currently available ",Vechidiki Vari Kuvhota Vanoti Vachavhotera Shanduko Munyika
"Muzinda weZimbabwe muBotswana neMuvhuro wakaita musangano wekukurudzira kuti zvirango zvakatemerwa vamwe vakuru muhurumende nemakambani avanodyidzaba nawo zvibviswe vachiti zvakanganisa hupfumi hwenyika. Asi vebato guru rinopikisa reMDC Alliance varatidzira panze pemuzinda uyu muGaberone vachiti nyaya yehuori nekutyorwa kwekodzero dzevanhu ndiyo yapa kuti Zimbabwe iite seyakageza negoka munyama. Vapinda mumusangano uyu vanosanganisira vamiriri vedzimwe nyika kubva kuChina, Russia meSaharawi Republic. Musangano uyu unotevera chisungo cheSADC gore rapera kuTanzania kuti nyika dzemugungano iri nemuAfrica dzibatane mukurwisa zvirango izvo zvinonzi nemutungamiri wenyika VaEmmerson Mnangagwa zvakanangana nekupidigura hurumende yavo. Asi vatsigiri veMDC Alliance varatidzira panze pemuzinda weZimbabwe vanosanganisira murongi wemabasa VaTaurai Mavhoko vati chapa kuti hupfumi hwenyika huende kumawere inyaya yekutyorwa kwekodzero dzevanhu nehurumende yaVaMnangagwa. VaMavhoko vaenderera mberi vachiti kuremekedzwa kwekodzero dzevanhu ndiko chete kungakwezva vana muzvinabhizinesi kuti vauye kuzouchika mari muZimbabwe Mumwe ange achiratidzira mukuru wekufambiswa kwezvirongwa musangano reZimbabwe Network for Social Justice kana kuti ZimJustice VaTendai Mbofana vanoti SADC mukumira neZimbabwe iri kupesvedzera kutyorwa kwekodzero dzevanhu. Asi mumiriri weZimbabwe muBotswana VaHenry Batiraishe Mukonoweshuro vaudza Studio7 kuti kuratidzira kwaita nevatsigiri veMDC Alliance kwashaya mutsindo nokuti pasi rose riri kumira neZimbabwe panyaya yezvirango. Chimwe chizvarwa cheZimbabwe chauya kuzocherechedza zuva iri ndiMuzvare Edith Kurwakumire avo vanoti hunhu hweMDC ndihwo huri kuita kuti zvirango zvisabviswe. Kunyangwe hurumende iri kuti zvirango zvakatemerwa vamwe vakuru neAmerica, Britain nesangano reEU zvauraya nyika mumirii weAmerica muZimbabwe VaBrian Nichols uye mumiri weBritain muZimbabwe Amai Melanie Robinson vanoti nyaya yehuori ndiyo iri kupa kuti zvinhu zviite manyama amire muZimbabwe vashandi vachiramwa mabasa uye vakunze vachitadza kuzovamba mabhizimisi munyika nekuti zvinhu hazvina kumira zvakanaka. Amai Robinson vati vanhu vemuZimbabwe vanofanira kusungunuka kutaura nyaya dzehuori uye vanotyora kodzero dzevanhu vanofanira kusungwa. No media source currently available  ",MDC Alliance Yoratidzira kuBotswana Ichiti Kutyora Kodzero dzeVanhu Kwete Zvirango Kwauraya Nyika
"Mutungamiri wenyika yeEgypt VaAbdel-Fattah El-Sissi avo vakauya pachigaro vachiita zvekupidigura hurumende ndivo vakasarudzwa kuita sachigaro weAfrican Union vachitevedzerwa nemutungamiri weSouth Africa VaCyril Ramaphosa avo vachatora chigaro chekutungamira gore rinouya. Asi masangano anorwira kodzero dzevanhu akaita seAmnesty International anoti VaEl Sissi vachadzosera kumashure zvakanyanya nyaya dzekuremekedzwa kwekodzero dzevanhu muAfrica. AU iri kushorwa nemamwe masangano akawanda nenyaya yairi kupomerwa yekunzi iri kutadza kugadzirisa matambudziko ari muZimbabwe, DRC neSudan umo musina kugadzikana. Egypt inonziwo iri pakati penyika dzinotyora kodzero dzevanhu zvakanyanya. Nyaya yeZimbabwe yakakurukurwawo hayo kumucheto wemusangano weAU uyu sezvo sachigaro weSADC vari mutungamiri weNamibia VaHage Geingob vakati vaida kunzwa mamiriro ezvinhu kubva kuvatungamiri veZimbabwe neDRC. Vachitaurawo pamusangano uyu, mutungamiri wenyika VaEmmerson Mnangagwa vakakurudzira AU kuti izvimirire kwete kurarama nemari dzekukumbira nyika dzakabudirira. Nyanzvi munyaya dzezvematongerwo enyika VaEarnest Mudzengi, mukuru weMedia Centre vanoti havo vanasachigaro weAU havana zvakawanda zvavanoita vasina kutenderana nevamwe. No media source currently available  ",African Union Yotarisirwa Kupedza Musangano Wayo wePagore Nhasi
"Mutungamiri webato guru rinopikisa muMozambique, reRENAMO, VaAfonso Dhlakama, vanonzi vakashaya neChina. VaDhlakama, avo vanga vave nemakore makumi matanhatu nemashanu ekuberekwa, vanonzi vakashayira kumba kwavo kuGorongoza muMozambique makare, kunyange hazvo chakavauraya chisati chanyatsozivikanwa. VaDhlakama vakatungamira bato reRENAMO kwemakore makumi matatu nemapfumbamwe muhondo yebato iri yekurwisana nehurumende yeMozambique. Iyo yakaurayisa zviuru nezviuru zvevanhu munyika iyi, pamwe nemazana evanhu muZimbabwe. Vazhinji vevanhu vari kumuganhu kweMozambique neZimbabwe vaipota vachitizira muZimbabwe kana hondo yenyika iyi yanyanya kupisa. Nyanzvi mune zvepamtongerwo enyika, VaFarai Maguwu, vanoti kushaya kwaVaDhlakama kunorwadza pachitariswa basa ravaibata sebato rinopikisa muMozambique, kunyangewo hazvo bato ravo rakakonzeresa kufa kwevanhu vakawanda.","Mutungamiri weRENAMO, VaAfonso Dhlakama, Vanoshaya"
"MDC inotungamirwa naVaNelson Chamisa inoti iri kubatana mukuchema nhengo dzayo mbiri, VaPaul Rukanda naVaTafadzwa Mhundwa, avo vakashaya nezuro manheru mutsaona yemotokari kuKwekwe. Tsaona iyi yakakuvadzawo mumiriri weGlen View South muparamende, Amai Vimbai Tsvangirai-Java, pamwe nasachigaro wemadzimai ebato muHarare West, Amai Muringani. VaRukanda, avo vaibatsira Amai Tsvangirai-Java kutsvaga rutsigiro, ndivo vaive murongi wemusangano mudunhu reGlen View South. VaMhundwa, avo vaive hanzvadzi yamushakabvu Amai Susan Tsvangirai, ndivo vaive mutevedzeri wasachigaro muWard 7 ku Mt. Pleasant. Mutungamiri wenyika VaEmmerson Mnangagwa vaburitsawo mashoko ekunyaradza mhuri dzarasikirwa nehama mutsaona iyi. Vachinyora paTwitter, VaMnangagwa vati vane hurombo zvikuru nekushaya kwevaviri ava, pamwe nevamwe vaviri vakakuwara, vachiti ndangariro dzavo dziri kumhuri dzavo. Vatiwo vari kubatana nemhuri yekwaTsvangirai pamwe nenyika yose mukunamatira kuti Amai Tsvangirai-Java vakurumidze kunaya. Vana ava vaibva kuBulawayo mushure memusangano wekutsvaga rutsigiro pamberi pekongiresi yebato svondo rinouya. Amai Tsvangirai-Java vari kuda kukwikwidza kuve munyori weboka remadzimai. Mutauriri weMDC, VaJacob Mafume, vanoti mapurisa chiri kuferefeta chakakonzera tsaona iyi, asi vanoti ruzivo rwavanga vave nahwo panguva yataenda pamhepo nderwekuti paine mumwe mutyairi aida kupfuura imwe motokari zvakaita kuti arovane nemotokari yaive naAmai Tsvangirai-Java. VaMafume vanotiwo vanga vasati vagara pasi nevemhuri dzevakashaya mutsaona iyi kuti vanzwe hurongwa hwemafambiro achaitazvinhu, asi vanoti vanhu vanga vachakaungana kudzimba dzevafi muHarare. No media source currently available ",Amai Vimbai Tsvangirai-Java Vanokuwara Mutsaona Yakauraya Vamwe Vaviri
"Mutungamiriri wenyika, VaEmmerson Mnangagwa, nhasi vazivisa kuti hurumende yavo ichatsigira kanzuru yeHarare nemari kuti kanzuru ikwanise kuwanisa vagari mvura yakachena. VaMnangagwa vataura mashoko aya mushure mekushanyira chigayo chemvura cheMorton Jafray Work Works uko vaudzwa matambudziko akatarisana nekanzuru panyaya yekuwanisa vagary mvura yakachena. Mutungamiri wenyika audzwa nameya nevakuru vakuru vekanzuru kuti zvingave nane kuti kanzuru itore mvura kubva kudhamu reManyame sezvo mvura iyi isingade mishonga yakawanda kuichenesa. Vati iyi ipfungwa yakanaka chose uye hurumende ichabhadhara mari yekuisa mapombi ekuti kanzuru itore mvura yakawanda kubva kuManyame. Pari zvino hazvisati zvazivikanwa kuti panodiwa mariii kuita basa iri asi patove nenyanzvi dzakabva kuSouth Africa dzave kutogadziririra kuti chirongwa ichi chichitanga kuitwa. VaMnangagwa avo vange vaine makurukota ezvemari, matunhu nemadhorobha uye mvura vati vaudzwa kuti chigayo ichi chasakara uyewo vaudzwa kuti mvura inobva mudhamu reChivero yakasviba izvo zvinoita kuti kanzuru ishandise mishonga yakawanda kuchenesa mvura yacho Meya veHarare, VaHebert Gomba, vaudza Studio 7 kuti zvinofadza kuti kunyange hazvo kanzuru yange yave kutora imwe mvura kubva kunaManyame, hurumende yawedzera huwandu hwemvura yavave kutora kubva kunaChivero Vatiwo zvinofadza kuti hurumende yave kubhadhara chikwereti chayo chemvura kukanzuru yeHarare. Mabharani mukuru wekanzuru yeHarare, VaHosea Chisangano vati mvura muChivero yange yave shomasa uye danho ratorwa nehurumende rakanaka chose nekuti zvave kureva kuti guta richawana mvura yakawanda. Asi VaChisango vati kukwira kwemutengo wemagetsi, kuchakwidza mutengo wemvura vachiti vange vari kushandisa mazana mashanu ezviuru zvemadhora kuzvigayo zvemvura uye pari zvino vave kushandisa mamiriyoni mapfumbamwe pamwedzi. Harare nemadhorobha akaitenderedza akatarisana nedambudziko rekushomeka kwemvura zvekuti nyanzvi munyaya dzekuwanisa vanhu mvura dzinoti chinodiwa kuvaka mamwe madhamu akaita seKunzwi kuti pawanikwe mvura inokwanira vanhu vese. No media source currently available  ",VaMnangagwa Vovimbisa Kubatsira Harare Kuti Iwane Mvura Kubva kuManyame
"Mutungamiri wenyika, VaEmmerson Mnangagwa, vasaina bhiri remutemo we Constitutional Amendment Bill Number 2 nhasi kuitira kuti mutemo uyu uchishandiswa zviri pamutemo. Bhiri iri rakatambirwa nedare reSenate nemusi weChipiri mushure mekunge maseneta makumi matanhatu nemashanu avhotera bhiri iri, asi maseneta gumi akapikisa kuti bhiri iri vachiti risavandudze bumbiro remitemo yenyika. Mutemo uyu unopa mutungamiri wenyika, VaEmmerson Mnangagwa, masimba ekusarudza mutevedzeri wavo pamadiro, kudoma vatongi vematare edzimhosva, kuwedzera huwandu hwemadzimai nevechidiki muparamende nemumakanzuru nezvimwe. Mutemo mutsva uyu unowedzerawo makore ekuti mutongi wematare edzimhosva arambe ari pabasa mushure mekusvitsa makore makumi manomwe. Mukuru wevatongi vematare edzimhosva, VaLuke Malaba, vanga vachifanirwa kuenda pamudyangigere musi wa 15 Chivabvu apo vanosvitsa makore makumi manomwe. Sezvo mutemo uyu wava kushanda, VaMalaba havachaendi pamudyandigere uye vacharamba vari mukuru wevatongi vematare edzimhosva. Gweta rinorwira kodzero dzevanhu, VaNqobani Sithole, vakapikisa kutambirwa kwakaitwa Constitutional Amendment Bill Number 1, iro rakapa hwaro hwekuti Constitutional Amendment Bill Number 2 riumbwe, vachiti bhiri rekutanga rakaitwa nenzira dzinotyora bumbiro remitemo yenyika. Dare reConstitutional Court harisati rapa mutongo waro panyaya iyi kunyange hazvo mahofisi ehurumende, kusanganisira emutungamiri wenyika, dare reNational Assembly nedare reSenate, akapihwa zviri pamutemo magwaro ekupikisa bhiri iri.",VaMnangagwa Vanosaina Constitutional Amendment Bill Number 2
"Bato reMDC Renewal Team raramba mashoko ekuti riri kukundikana kuita musangano waro mukuru wepagore wekutanga, uyo waifanirwa kuitwa mukupera kwaChikunguru. Vakafanobata chigaro chevanoona nezvesarudzo mubato iri, VaSettlement Chikwinya, vanoti chiri kuitika chete kuendeswa mberi kwemazuva achaitwa musangano uyu. No media source currently available Vanoti izvi zviri kuitwa nekuda kwekushaya nzvimbo yakatambanuka yekuitira musangano uyu. Vanotiwo musangano wakaita sekongiresi unoda mari yakawanda iyo bato ravo richiri kutsvaga kubva kunhengo dzaro. Bato iri rinoda mari inosvika mazana matatu ezviuru zvemadhora kuitira kuti musangano uyu ubudirire. VaChikwinya vanotiwo bato ravo rine hurongwa hwekutsvaga zita idzva rekuti ringe rave kushandiswa pachaitwa sarudzo dza 2018, senzira yekuti vatsigiri vavo vave nechivimbo nebato ravo.",MDC Renewal Team Yoita Kongiresi Muna Nyamavhuvhu?
"Apo nyaya yeZimbabwe yoramba ichitemesa vakawanda musoro muAfrica nepasi rose, Botswana inoti haisi kuzoshanda semupurisa wenyika dziri mudunhu reSADC panguva iyo nyika iyi ichange yakabata matomu ehusachigaro hweSADC Organ on Politics, Defense and Security Cooperation. Vachipindura mubvunzo wanga wabvunzwa nemukuru wemapato anopikisa muBotswana, VaDumelang Saleshando muparamende yenyika iyi nhasi, gurukota rinoona nezvekudyidzana nedzimwe nyika muBotswana, Doctor Lemogang Kwape vati Botswana haisi kuzopindira zvakanyanya mune dzimwe nyika apo inenge ichitungamira bazi reSADC rezvematongerwo enyika kana kuti SADC Troika on Politics and Defence. Dr. Kwape avo vakabata matomu ehusachigaro hwe SADC Ministerial Committee of the Organ on Politics, Defense and Security Cooperation, vaenderera mberi vachiti kune gwara rinotewerwa iro ranga richishandiswa kwemakore mukugadzirisa zvimhinga mupinyi zvinonetsa mudunhu. Mumubvunzo vavo, VaSaleshando vanga vachida kuziva kuti Botswana, iyo yakapihwa matomu ehusachigaro hwebazi iri neZimbabwe mwedzi wakapera, ichatora matanho akaita sei mukugadzirisa matambudziko ehupfumi hwenyika uho hwava nemakore hwakananga kumawere uye kutyorwa kwavanoti kuri kuitwa kwekodzero dzevanhu muZimbabwe. VaSaleshando vanoti kusamiria zvakanaka kwezvinhu muZimbabwe kuri kuremedza nyika yeBotswana mukuchengeta vapoteri vari kutizira munyika iyi. Mukuru wezvirongwa zvesangano reZimbabwe Network for Social Justice, VaTendai Mbofana vaudza Studio7 parunhare kuti mashoko ataurwa neBotswana haashamisi nokuti igaroziva kuti mhanza yembudzi iri mumabvi. Dzimwe nyanzvi munyaya dzezvematongerwo enyika dzange dzichitarisira kuti mutungamiri wenyika yeBotswana VaMokgweetsi Masisi vanenge vasingarume vachifuridzira panyaya yeZimbabwe sezvaiitwa nevaive mutungamiri wenyika iyi VaIan Khama. Imwe nyanzwi munezve matongerwo enyika VaTafadzwa Matambo vaudza Studio7 kuti Botswana inyika diki kwazvo mukugadzirisa matambudziko ari kusangana neZimbabwe pari zvino. Kunyangwe hazvo, mutungamiriri weSouth Africa VaCyril Ramaphosa vakatumira zvikwata zvenhumwa zviviri kuZimbabwe, Zimbabwe iri kuramba ichitsika madziro ichiti hapana chinoda kugadziriswa munyika. Vachitaura mukupera kwesvondo mutungamiri wenyika VaEmmerson Mnangagwa vakati nhumwa dzaVaRamaphosa dzakapinda munyika kuzoona ivo nebato ravo reZanu-PF kwete vanopikisa. Asi veANC vari kuti vchadzoka munyika kuzoita misangano nevanopikisa nemasangano akazvimirira akakumbira musangano navo. Kusagadzikana kwezvinhu munyaya dzezvehupfumi nematongerwo enyika muZimbabwe kunonzi kwave kuremera dzimwe nyika sezvo vakawanda vave kuenda muhupoteri munyika idzi. No media source currently available ",Botswana Inoti Haisi Kuzoita Zano Ndega paKugadzirisa Zvinonzi Zviri Kunetsa muZimbabwe
"Nyanzvi munyaya dzehutano dzinoti zvakanaka chose kuti vakuru vakuru muhurumende pamwe nenhengo dzeparamende vabude pachena kana vachinge vabatwa neCovid-19, dzichiti izvi zvinobatsira pakudzivirira kupararira kwedenda iri pamwe nekuti veruzhinji vasununguke kutaura pamusoro paro. Vaimbove gurukota rezvekurima, VaPerence Shiri, vakashaya neCovid-19, mutevedzeri wegurukota revechidiki nemitambo, VaTinomuda Machakaire vakabatwawo neCovid-19 vakabuda pachena. Pane nhengo dzeparamende dzakabatwa neCovid 19 dzikabuda pachena dzinosanganisira mumiriri weHarare South muNational Assembly, VaTongai Mnangagwa pamwe nasachigaro wekomiti yeNational Assembly inoona nezvehutano, Dr Ruth Labode, veMDC Alliance. Vamwe vakaita segurukota rezvekudzivirirwa kwemukati munyika, VaKazembe Kazembe uye gurukota rezvekuburitswa kwemashoko, Amai Monica Mutsvangwa, vanoti vari kugara kumba mushure mekuita misangano naVaShiri asi vachiti vari kunzwa zviri nani. Bato reZanu-PF rakati nhengo dzaro dzinoshandira pamuzinda webato iri muHarare makumi maviri nenhanhatu dzakabatwawo nechirwere ichi. Vaive gurukota rezvehutano muhurumende yemubatanidzwa, Dr Henry Madzorera, vaudza Studio 7 kuti zvakaitwa nevakuru vakuru ava pamwe nenhengo dzeparamende zvekubuda pachena zvakanaka chose mukurwisana neCovid-19. Mumiriri weBinga North muNational Assembly, VaPrince Dubeko Sibanda veMDC Alliance, vati vanobvumirana naDr. Madzorera vachiti pakutanga hurumende yaingoburitsa huwandu hwevanhu vafa kana kubatwa nechirwere ichi pasina mazita. Vati kubuda pachena kunobatsira kuti munhu wese awone kuti zvechokwadi chirwere ichi chiriko. VaSibanda vati hurumende yakakanganisa chose payakapinza masoja mumigwagwa mushure mekutanga kwechirwere ichi vachiti ingadai yakatuma vashandi vezvehutano kuti vadzidzise vanhu pamusoro pechirwere ichi. Mumiriri weMakonde muNational Assembly, VaKindness Paradza, vaudza Studio 7 kuti ichokwadi kuti kubuda pachena kuri kuitwa nenhengo dzeparamende nevakuru vakuru muhurumende kuri kubatsira kuti vanhu vanzwisise nezvechirwere ichi. Vati vari kushanda neimwe kambani mudunhu mavo kudzidzisa vanhu pamusoro peCovid-19 pamwe nekuvapa mishonga inouraya hutachiwana kana kuti sanitizer, sipo nezvimwe zvekuti vazvidzvirire kubva kuchirwere ichi. Vati basa rekurwisa Covid-19 riri kukanganiswa nevanopikisa vanoda kuti vanhu varatidzire panguva ino. Dr. Madzorera vati kunyange hazvo vanhu vakave neruzivo pamusoro peCovid-19 dambudziko guru nderekuti nzvimbo dzekuvhenekwa chirwere ichi ishoma uye kuvhenekwa kwacho kuno dhura. Munyori musangano ranavachiremba vanorwira kodzero dzevanhu munyaya dzehutano, Dr Norman Matara vaudza Studio 7 kuti chirwere chatove muvanhu uye pave kudiwa kuti zvipatara zvipihwe zvikwanisiro kuti zvirape vanhu. VaDubeko Sibanda vatiwo vanoona sekuti kubatwa kwemakurukota nevamwe vakuru vakuru muhurumende nechirwere ichi kuchaita kuti vape mari yakawanda kubazi rezvehutano kuitira kuti vakoti navanachiremba nevamwe vashandi vezvehutano vapihwe mihoro inofadza pamwe nekuti zvipatara zviwaniswe zvikwanisiro kuti zvikwanise kurapa vanhu vese munyika. Covid-19 idenda ratemesa musoro nyika dzepasi rese uye muZimbabwe rauuya apo vakoti navanachiremba vari kuramwa mabasa nekuda kwemihoro yavanoti isingakwane, uye muzvipatara musina mishonga nezvimwe zvekushandisa. Hatina kukwanisa kunzwa divi rehurumende sezvo mutauriri wekomiti yehurumende inoona nezvekurwisana neCovid-19, zvakare vari gurukota rezvekuburitswa kwemashoko, Amai Monica Mutsvangwa, vange vasiri kubatika. No media source currently available  ","Vakuru muHurumende, Nhengo dzeParamende, Vopembedzwa neKubuda Pachena paChirwere cheCovid-19"
"Zvinhu zvaramba zvakaita manyama amire nerongo muZanu-PF. Pave kuita kukandirana zvekare makobvu nematete pakati pesangano revakarwa hondo reZimbabwe National Liberation War Veteran’s Association negurukota itsva revakarwa hondo, VaTshinga Dube. Zvinhu zvaramba zvakaita manyama amire nerongo muZanu-PF. Pave kuita kukandirana zvekare makobvu nematete pakati pesangano revakarwa hondo, reZimbabwe National Liberation War Veteran’s Association, negurukota idzva revakarwa hondo, VaTshinga Dube. VaDube vakatora mhiko kuve gurukota idzva neMugovera vachitora chigaro chaVaChris Mutsvangwa avo vakadzingwa basa mushure mekumbomiswa kuve nhengo yeZanu-PF kwemakore matatu. Kunyange hazvo VaDube vaive pamusangano nevatori venhau wakapawo kuti VaMutsvangwa vanyanye kupinda muna taisireva vachinzi vaituka Amai Grace Mugabe, VaDube vave kuti vakarwa hondo vanofanira kutsvaga sachigaro mutsva anotsiva VaMutsvangwa nekuti havakwanise kushanda nemunhu akadzingwa musangano rePolitburo yeZanu-PF. Vachitaura nebepanhau reChronicle, VaDube vanotiwo musangano wainge warongwa naVaMutsvangwa kuti VaMugabe vasangane nevakarwa hondo ava kuti vataure nhuna dzawo, unogona kusabudirira kana VaMutsvangwa vari panyanga. VaMutsvangwa vari kupomerwa mhosva yekutsigira chikwata cheZanu-PF chinonzi Team Lacoste icho chinonzi chiri kutsigira mumwe mutevedzeri wemutungamiri wenyika, VaEmmerson Mnangagwa, kuti vazotungamira kana vamugabe vasiya basa. Chikwata ichi chiri kunetsana nechinzonzi Generation 40 icho chine rutsigiro rwakasimba rwaamai Grace Mugabe. Asi munyori mukuru wesangano reZimbabwe National Liberation War Veterans Association, VaVictor Matemadanda, vanoti VaDube havana simba rekutaura kwavasina kuswera nekuti sangano reZNLWA rakazvimirira hariudzwe zvekuita nemakurukota ehurumende. No media source currently available   ",Vakarwa Hondo yeRusununguko Voburutsira VaTshinga Dube Makano
"Hurumende yeZimbabwe yazvisudurudza pamashoko evakafanobata chigaro chemurongi wemisangano muZanu PF, VaPatrick Chinamasa, avo vakashoropodza nhepfenyuro yeStudio7 vachiti inhepfenyuro ine ruvengo neZimbabwe uye yakafanana nezvirango zvakatemerwa Zimbabwe. Vachibvunzwa neStudio 7 kuti mashoko aVaChinamasa avakataura pamuzinda weZanu PF muHarare nemusi weChina, anoreva here pamire hurumende yaVaEmmerson Mnangagwa, gurukota rezvekubudiswa kwemashoko, Amai Monica Mutsvangwa, vanoti mashoko akataurwa naVaChinamasa haana kubva kuhurumende, nokudaro Studio7 inofanirwa kunzwa kuna VaChinamasa mbune kuti mashoko avo aireveyi.  Studio7 haina kukwanisa kunzwa kuna VaChinamasa sezvo vanga vasiri kudaira nharembozha yavo. Bepanhau repaindaneti reNew Zimbabwe rakaburitsa nyaya iyi nezuro richiti VaChinamasa vakashoropodza nhepfenyuro yeStudio7 pamusangano wavakaita nevatori venhau nemusi weChina vachiti inhepfenyuro ine ruvengo nehurumende yeZimbabwe. Mashoko aVaChinamasa aya akoknzera kuti sangano reMisa Zimbabwe rishushikane zvikuru. Sachigaro weMisa-Zimbabwe, VaGolden Maunganidze, vati havawirirane nemashoko aVaChinamasa ekuti Studio 7 imhandu yehurumende.  VaMaunganidze vatiwo vezvematongerwo enyika vanofanirwa kuziva mabasa evatori venhau kwete kuvapinza mune zvematongerwo enyika. Rimwe gweta rinomiririra vatori venhau, VaChris Mhike, vatiwo mashoko aVaChinamasa anovafungisa kushungurudzwa kwevatori venhau panguva yehutongi hwemushakabvu VaRobert Mugabe. Vati vane tarisiro yekuti hurumende yaVaMnangagwa icharemekedza kushanda kwakasununguka kwevatori venhau sezviri mubumbiro remitemo yenyika. VaMhike vati nhepfenyuro yeStudio 7 ine vatori venhau muZimbabwe avo vanofanirwa kushanda vakasununguka pasina kutyityidzirwa nevematongerwo enyika. VOA inoti mukuchengetedza zvisungo zvayo, zvirongwa zveStudio7 ndezvechokwadi, hazvina kwazvinorerekera uye zvine hudzamu. Yatiwo zvirongwa zveVOA Zimbabwe zvinoramba zvichivimbwa nazvo neveruzhinji uye zvinoburitsa nhau dzechokwadi pamwe nekuita hurukuro uye kunzwa pfungwa dzenyanzvi dzinobatsira mukusimudzira budiriro muAfrica , muAmerica nepasi rose. No media source currently available ","Amai Mutsvangwa Vanoti Mashoko aVaChinamasa eKushoropodza Studio7 Haana Kubva kuHurumende yeZimbabwe, Uye Havaazivi"
"Gweta rehurumende riri kumirira mukuru wemapurisa, Commissioner General Godwin Matanga, rinoti vatapi nevenhau havasi vanhu vanoita basa rakakosha zvakanyanya pakuvharwa kwenyika kwakanangana nekudzivirira kuparira kweCoronavirus. Izvi zvabuda mudare apo hurumende iri kupikisa chikumbiro chakasvitswa mudare iri chekuti mapurisa asavhiringa vatori venhau vanenge vari pabasa munguva yeNational Lockdown. Chikumbiro ichi chakaiswa mudare iri nemutori wenhau anoshanda akazvimirira, Panashe Makufa, achitsigirwa nesangano reMedia Institute of Southern Africa-Zimbabwe paine chinangwa chekuti dare ripe mutongo unorambidza mapurisa kuvhiringa vatori venhau pavanenge vachiita basa ravo. Izvi zvinotevera kuvhiringwa kwaMakufa nevamwe vatori venhau vakawanda kubva pakatanga Lockdown musi wa30 Kurume. Kunyange hazvo Zimbabwe Media Commission pamwe nebazi rezvemutemo vange vabvuma chikumbiro ichi, gweta raVaMatanga raramba izvi rikaudza dare kuti vatori venhau havana basa rakakosha ravanoita. Asi gweta reMISA-Zimbabwe naMakufa, VaChris Mhike, vati gweta raVaMatanga rinofanira kupa dare zvikonzeero zvekuti sei riri kupikisa nyaya iyi. Mutongi wedare, Justice Jacob Manzunzu, vati gweta raVaMatanga rinofanira kupa VaMhike nedare zvikonzero zvekuti sei riri kupikisa nyaya iyi uye nyaya iyi ichanzikwwa nemusi weChishanu masikati. Danho ratorwa negweta raVaMatanga rinopikisana nechisungo chebazi rezvekuburitswa kwemashoko iro rakazivisa kuti vatori venhau vanotorwa sevashandi vanoita basa rakakosha pakurwisa chirwere cheCorovanirus. Mukuru weMISA Zimbabwe, VaTabani Moyo, vaudza Studio7 kuti vari kushushikana zvikuru kuti vatapi venhau vakawanda vari kushungurudzwa panguva ino yeLockdown. Mune imwewo nyaya, nhengo dzeparamende dzeMDC dzinoti hadzinei nehurongwa hwekuunganidza mari yekubatsira kurwisana neCoronaviurs hwakaparurwa neparamende nezuro dzichiti dzakaparura chirongwa chadzo chekuunganidza mari yekubatsira paCoronavirus. Vanokokera nhengo dzeZanu PF, VaPupurai Togarepi, vakaparura neChitatu chirongwa chekuunganidza mari inodarika mazana matatu ezviuru zvemadhora kubva kunhengo dzeparamende. Asi nhengo dzeMDC Alliance hadzina kupinda pachiitiko ichi uye vanokokera nhenge dzebato iri muparamende, VaProsper Mutseyami, vaudza Studio7 kuti vane chirongwa chavo chakasiyana nechakaparurwa neChitatu. Mumiriri weGlen Norah, VaWellington Chikombo, vati kuti nyika ibudirire pakurwisa Coronavirus, hurumende inofanira kushanda nenhengo dzese dzeparamende pamwe nemasangano akasiyana siyana zvisineyi nekuti munhu abuda mumba maamai vani. Hurumende yakazivisa nemusi weChitatu kuti yakaisa parutivi mari minodarika mamiriyoni mazana mashanu emadhora emuno ichashandiswa kurwisa chirwere cheCoronavirus. No media source currently available  ",Gweta reHurumende Rinoti Vatori veNhau Havasi Vashandi Vakakosha
"Vamwe vagari vekumaruwa mudunhu reMashonaland West vanoti havasi kuwana dzidziso yakakwana yechirwere cheCoronavirus izvo zvichavasiya vari panjodzi. Mumwe mugari wekuMakonde, Amai Emilia Nyikadzino, vanoti havasi kuwana dzidziso yakakwana pamusoro peCoronavirus vachiti havana redhiyo zvekuti vanongonzwawo vanhu vachitaura. Amai Nyikadzino vanoti hurumende inofanirwa kufambisa mashoko eCoronavirus kuburikidza nemasabhuku ayo anowanzofambisa mashoko sezvo vachiteererwa. Vamwe vakanzwa nezvechirwere cheCoronavirus vakapihwa dzidziso isiri iyo. Amai Roseline Shumba vanoti vakanzwa nevamwe kuti vanofanirwa kugeza maoko, muromo nemaziso. Mumwe wechidiki, VaArnold Zirema, vekuMhangura vanoti hurumende inofanirwa kutuma vezvehutano kuti vafambe vachidzidzisa vanhu nezvechirwere cheCoronavirus. Sachigaro weHurungwe Community Radio, iyo isati yave kubvumirwa kutepfenyura, VaJoel Zilala, vanoti hurumende inofanirwa kupa marezinesi kumaredhiyo ematunhu uye kuti nhengo dzeparamende dzitaurire vanhu mumatunhu adzo nezvechirwere cheCoronavirus sezvo vachiteererwa. Izvi zvinotsigirwa nemukuru weredhiyo yakazvimirira yedunhu reKariba yePatsaka, VaAnwell Bepe, vanoti hurumende inofanirwa kudzidza chidzidzo chekuti panofanirwa kuve nemaredhiyo ematunhu akawanda ayo anogona kubatsira kushambadza mashoko akakosha kuvagari. Munyori mubazi rezvekuburitswa kwemashoko, VaNicky Mangwana, vanoti hurumende yakapa mukana kuti vanoda kutepfenyura kumatunhu gumi akaziviswa munyika vanyorere kupihwa bvumo asi vanoti kusvika pari zvimo hapana ati anyorera zvekuti boka reBroadcasting Authority of Zimbabwe rakatowedzera nguva yekugamuchira magwaro ekupihwa marezinesi. Mukuru anoona nezvezvirwere zvinotapiriranwa mubazi rezvehutano mudunhu reMashonaland West, Dr Gift Masoja, vanoti vari kudzidzisa vashandi mubazi ravo avo vanozonodzidzisa masabhuku nemasadunhu vanozotaurira vanhu vavo. VaMasoja vanoti vari kushushikana zvikuru nevemabhawa vachiri kuvhura nguva dzemanheru uye vane hurongwa hwekubvisa vanotengesa mumigwagwa. Kusvika pari zvino vanhu vanodarika zviuru mazana mana vakabatwa nechirwere cheCoronavirus vamwe vanodarika zviuru gumi nezvipfumbamwe vafa pasi rose. No media source currently available ",Hurumende Yoshushikana neMabhawa Ari Kuvhurwa Husiku kuMash West
"Sangano reEuropean Union rinoti kudyidzana kwaro nehurumende yeZimbabwe kunogona kukanganisika zvikuru nenyaya yekutsakatika kwaVaItai Dzamara avo vakapambwa nevanhu vasingazikanwi mwedzi miviri yapfuura. Mumashoko ayo kuvatori venhau neMuvhuro EU inoti hurumende inofanirwa kutsvaga VaDzamara yakazvipira uye inofanira kuvadzosera kumhuri yavo. Sangano iri rinoti vanhu vakatsakatitsa VaDzamara vanofaniraeo kutsvagwawo uye kusungwa. Nyanzvi munyaya dzezvematongerwo enyika VaNkululeko Sibanda vanoti zvakakosha kuti hurumende isimbise kutsvagwa kwaVaDzamara. No media source currently available VaDzamara nechikwata chavo cheOccupy Africa Unity Square vairatidzira murunyararo muAfrica Unity Square vachiti mutungamiri wenyika VaRobert Mugabe vanofanira kusiya basa nekuti vakundikana kutonga. Masangano akawanda anorwira kodzero dzevanhu ari kushora hurumende nezvekutsakatika kwaVaDzamara. Asi vachitaura mudare reparamende svondo rapera, mutevedzeri wemutungamiri wenyika VaEmmerson Mnangagwa vanoti hurumende iri kuenderera mberi nekutsvaga vaDzamara.",EU Inoti Kupambwa KwaVaDzamara Kunogona Kukanganisa Kudyidzana neZimbabwe
"Vaimbova gurukota rezvehutano Doctor Henry Madzorera vanoti vanhu vakawanda muKweke havasi kutevedzera zviri kukurudzirwa nenyanzvi kuti vaite mukudzivirira kupararirwa kwemhando yeCovid-19 iri kuuraya vanhu vakawanda muIndia uye yakatouraya mumwe munhu muguta iri. Mhando yeCovid-19 yekuIndia iyi inonzi B.1.617 variant. Gurukota rezvehutano vaConstantino Chiwenga vakakurudzira vanhu vemuKwekwe nenzvimbo dzakapoteredza kuti vange vave mudzimba kubva na7 manheru kusvika na6 mangwanani serimwe danho rekuyedza kumisa kupararira kwechirwere ichi. VaMadzorera vaudza Studio 7 kuti vanhu havasi kupfeka zvivhara miromo nemhino uye vari kuramba vakaungana zvinopa kuti kutapurirwa chirwere kuve nyore. Asi mukuru anoona nezvekudzivirirwa kwechirwere cheCovid-19 munyika Dr Agnes Mahomva vaudza bepanhau reSunday Mail kuti vanhu havafanire havo kunyanya kuvhunduka nezvekuwanikwa munyika kweB.1.617 variant sezvo hurumende yaita gadziriro yakasimba kuti chirwere chisapararire munyika zvakanyanya. Asi Dr Mahomva vayambirawo vanhu kuti vasarivare vachiti vanofanira kutevedzera zvose zvinokurudzirwa kuti vadzivirire kutapurirana chirwere ichi. Asi dzimwe nyanzvi munyaya dzezvehutano dzaudza Studio 7 kuti Zimbabwe yaifanira kuita zvakaitwa nedzimwe nyika zvekurambidza vanhu kuenda kuIndia kana kubva kunyika iyi zvichipinda munyika kanazvisina kukosha zvazviri kufambira. Izvi zvakaitwa nenyika dzakaita seAmerica, Britain, Canada, Germany, Italy nedzimwe. Zvichakadaro, bazi rezvehutano rinoti nezuro hakuna munhu akafa nechirwere cheCovid-19 munyika nemusi weSvondo zvasiya vanhu vafa kubva zvatanga kupararira chirwere ichi vave chiuru chimwe chete nemazana mashanu nemakumi masere nevatanhatu kana kuti 1,586. Vanhu gumi nevashanu vakabatwawo nechirwere ichi nemusi weSvondo zvasiya vabatwa nacho vave zviuru makumi matatu nemasere zvine mazana matanhatu nemakumi manomwe nemapfumbamwe kana kuti 38, 679. Vanhu gumi vakapora kubva kuchirwere ichi zvasiya vapora vave zviuru makumi matatu nematanhatu zvine mazana mana nemakumi mana nevashanu kana kuti 36, 445. Vanhu vachiti kurwara nyika yose mazana matanhatu nemakumi mana nevasere kana kuti 648. Vakawanda vari kurwara ava vari muHarare mune vanhu mazana matatu nemakumi masere nevana kana kuti 384. Vanhu vabayiwa nhomba kekutanga vave zviuru mazana matanhatu nemakumi matatu zvine mazana mamatatu nemakumi mana nevasere kana kuti 630, 348. Pavanhu ava, vabayiwa nhomba kechipiri sezviri kukurudzirwa nebazi rezvehutano vave zviuru mazana maviri nemakumi manomwe nevatau zvine mazana manomwe nemakumi maviri nevashanu kana kuti 273, 725. Asi hurumende inoti iri kuda kubaya vanhu mamiriyoni gumi nhomba kuti inyatsoshanda zvakanaka kudzivirira kupararira kwechirwere ichi. No media source currently available    ",Vanhu vemuKwekwe Vokurudzirwa Kutevedzera Kurudziro dzeKudzivirira Kupararira kweCovid-19
"Kanzuru yeHarare inoti yave kuronga kuendesa mapurisa ayo kuno chengetedza runyararo kuzvibhorani nedzimwe nzvimbo dzinowanika mvura uko kwave kutiika mhirizhonga pamwe nekushungurudzwa madzimai, vanasorojena pamwe nevana apo dambudziko rekushomeka kwemvura riri kutekeshera muguta iri. Dambudziko rekushaikwa kwemvura muguta guru iri rave kukonzera mutauro uye veruzhinji vanoti kanzuru inofanira kuona zvaingaite kuchengetedza vanhu pazvibhorani apo pave kugara paine mitsetse yakareba sezvo misha mizhinji ichigara isina mvura kwemazuva akawanda. Harawa, chembere, madzimai nevavana vave kushungurudzwa nemakoronyera aYo anovabhadharisa kana kuvatengesera mvura. Mumwe mugari wemuHarare, Amai Juliana Kadano vanoti dambudziko iri ratekeshera mumisha mizhinji muguta. Vanoona nezvekufambiswa kwebasa musangano reCommunity Water Alliance, VaHardlife Mudzingwa, vaudza Stduio 7 kuti vano shushikana zvikuru nezvave kuitika nekuda kwedambudziko rekushaikwa kwemvura. Mumiriri weMufakose mudare reparamende Amai Susan Matsunga vaudza Studio 7 kuti hazvifadzi kuona vana sorojena, madzimai nevasikana vachishungurudzwa nekuda kwedambudziko remvura uye vanoda kuti kanzuru ichengetedza vanhu ava. Meya veguta reHarare, VaHebert Gomba, vaudza Studio 7 kuti vari kuziva matambudziko akatarisana nevagari kuzvibhorani uye vachatuma mapurisa avo kuti achengetedze runyararo. VaGomba vaudza Studio 7 kuti dambudziko remvura rakakura kudarika zvino fungidzirwa nevagari uye kanzuru yega haikwanisi kuripedza. Vatiwo mwaka uno kuri kupisa zvakanyanya zvinoita kuti vanhu vashandise mvura yakawanda. Vatiwo dambudziko rakawedzera pakimisimusi nekuti kambani inovatengesera mushonga wekuchenura mvura yakatadza kuvapa huhwandu hwemishonga inokwana. Asi vati dambudziko iri richaderera munguva pfupi inotevera sezvo mishonga yavakatenga kunze kwenyika yakasvika kuBeira. Vanoona nezvekupararira kwezvirwere mubazi rezvehutano Dr Portia Manangazira vagara vachiyambirawo kuti kushaikwa kwemvura kuri kupa kuti muHarare mupote muchipararira zvirwere zvemanyoka, typhoid necholera mune dzimwe nguva. Vanoti havo vari kuyedza kubatsira nekupa vanhu nhomba yekunwa kudzivirira zvimwe zvirwere asi mvura yakachena inodiwa nguva dzose. Gore rapfuura, hurumende yakapa kanzuru yeHarare mvumo yekutora mvura kubva kudhamu reManyame uye izvi zvinobatsirapakuti kanzuru inenge yave kushandisa mishonga mushoma pakuchenura mvura iyi sezvo isina kusviba seyekudhamu reChivero. VaGomba vanoti kuti dambudziko remvura ripere muHarare, panotodiwa madhamu matsva akaita seKunzvi nemamwe sezvo madhamu aripo akaita seChivero ave nemvura shoma uye mamwe aiunza mvura kuHarare akaita seSeke neHarava asara nemvura shomanana. Mutungamiriri wenyika VaEmmerson Mnangagwa vakavimbisa kuti hurumende yavo ichabatsira kanzuru yeHarare pakugadzirisa dambudziko remvura apo vakashanyira chigayo chemvura cheMorton Jaffray Water Works mukupera kwegore rapera. No media source currently available  ",Kanzuru yeHarare Yotumira Mapurisa Kuzvibhorani Uko Kwombunyikidzwa Madzimai
"Vashandi nevashandirwi vacherechedza zuva revashandi pasi rose vari mudzimba dzavo nepamusana pechirwere cheCovid-19 masangano avo achikurudzira kuti munyika muite nhaurirano pamisoro yemihoro iyo vashandi vari kuti haisi kuvakwanira. Ukuwo makambani akawanda anoti anogona kutadza kutanga zvakare basa kana chirwere cheCovid-19 chapera. Kekutanga munhoroondo rezuva revashandi pasi rose, zuva iri racherechedzwa nhasi vanhu vari mudzimba dzavo zvichitevera kuvharwa kwakaitwa nyika senzira yekudzivirira chirwere cheCovid-19 icho chiri kuita chamurambamhuru chichiuraya vanhu pasi rose. Mumwe mushandi, Amai Rutendo Zhou, vati kunyange hazvo nguva zhinji vanga vari kuchema chema nemihoro isingakwani kuriritira mhuri dzavo, kuuya kwechirwere cheCOVID-19 kuri kuwedzera zvakanyanya matambudziko avo sezvo vari kudzikisirwa muhoro wavo. VaZhou vati remangwana ravo vari mushandi harina kujeka. Mumwe mushandi, VaJeff Chaitezvi, vatiwo zvinhu zvinosuwisa kuti vamwe vashandi vari kubvisirwa mari sezvo vasiri kuenda kubasa, ukuwo vamwe vashandirwi vave kutotora mukana wechirwere ichi kudzinga vamwe vashandi. Mumwe mushandi munezvekushanyirwa kwenyika, VaGodknows Homwe, vati havasisina kana tarisiro neramangwana ravo. Sangano guru rinomirira vashandi munyika, reZimbabwe Congress of Trade Unions, ZCTU, rinoti kuuya kwechirwere cheCoronavirus kwayanika pachena kusatongwa kwakanaka kwenyika.Mutungamiriri weZCTU, VaPeter Mutasa, vaudza Studio7 kuti chirwere cheCoronavirus chichasiya nyika yave mamvemve nekuti hupfumi hwenyika hwanga hwaparara kare. VaMutasa vati kuti nyika igadziriswe, panofanirwa kuitwa hurukuro pakati pevashandi, vashandirwi nehurumende kuitira kuti pabudwe negwara rinoita kuti nyika ienderere mberi. VaMutasa vatiwovakatonyorera kuhurumende nevemabhizimusi kuti kuiswe mitemo inochengetedza vashandi panguva ino nyika iri kurwisana nechirwere cheCOVID-19. VaMutasa vatiwo sesangano revashandi vanodawo kuti hurumende ibetsere mabhizimusi ari kutambudzika panguva ino pamwe nevanhuwo. VaMutasa vatiwo sangano ravo rakagadzirira kubetsera vese vachadzingwa mabasa kana kutapudzirwa mari dzavo kuburikidza nekuendesa nyaya idzi kumatare evashandi. Asi mukuru wesangano revashandirwi reConfederation of Zimbabwe Industries, VaHenry Ruzvidzo, vanoti vanotarisira kuti vashandi nevashandirwi vakurukure kuti vanga batsirana sei sezvo vashandirwi vasinawo chavari kuwana. VaRuzvidzo vati kunyange hazvo pane hurukuro pakati pevashandirwi nehurumemde, hapana chati chajekeswa kuti hurumende ichabatsira seyi vashandirwi. VaRuzvidzo vaudzawo Studio7 kuti makambani mazhinji anogona kutadza kuzosimudzira mabasa awo sezvo anga asina mari yaange akachengetera njodzi nekuda kwekumira kwakaita hupfumi hwenyika. Mumashoko avo kuvashandi nhasi, mutungamiriri wenyika, VaEmmerson Mnangagwa, vati vanonzwisisa zvakanyanya matambudziko ari kusanganikwa nevashandi, uye vabvumawo kuti vashandi avo vanga vagara vari kutambira mari yemihoro isingakwani, vave padambudziko rekugona kurasikirwa nemihoro yavo vamwewo namabasa vakatiwo mhuri zhinji dziri kutambura munyika. VaMnangagwa vatiwo hurumende yavo ichatsanangura rubatsiro rwaichapa mumazuva mashoma ari kutevera . MDC inotungamirwa naVaNelson Chamisa inotiwo gore rino vashandi vari kupemberera zuva ravo vakasurukirwa. Mumashoko avatumira Studio7, vanoona nezvevashandi mubato iri, Seneta Gideon Shoko, vati vashandi vakatarisana neramamgwana rakaomarara zvikuru. Vatorawo mukana uyu kurumbidza vashandi vezvehutano vari kuisa hupenyu hwavo panjodzi vachiedza kupedza dambudziko reCOVID-19. Zuva reInternational Workers Day rakasarudzwa sezuva rekurangarira mabasa anoitwa nevashandi pasi rose, uye nhoroondo yaro inotangira muna 1886 apo vashandi vemuguta reChicago mu America, vakaratidzira vachida kuti mushandi ashande zviri pamutemo, kwemaawa masere pazuva. No media source currently available ",Zimbabwe Inobatana neDzimwe Nyika Mukucherechedza Zuva reVashandi Pasi Rose
"Sangano rakazvimiririra richiona nezvekufamba zvakanaka kwedzimotokari zvisina njodzi mumigwagwa, re Traffic Safety Council of Zimbabwe, rinoti harisi kufara nehuwandu hwevanhu vafa munjodzi dzemumigwagwa panguva yezororo rekisimisi. Mutauriri wesangano iri, VaTatenda Chinoda, vanoti kutanga musi waZvita 12, 2017, vanhu zana negumi nevaviri vafa munjodzi dzemotokari asi pachine mazuva gumi nemapfumbamwe asara zororo kuti ripere. ""Kubva musi wa 15 December kusvika musi wa 26 December 2017 rinonzi Boxing Day, pafa vanhu vanoita zana negumi nevaviri asi gore rapera munguva imwe chete iyi pakafa vanhu makumi matanhatu nevatanhatu,"" VaChinoda vaudza Studio7. ""Kufa kwakaita vanhu kunofanira kutibata tose,"" vadaro VaChinoda. VaChinoda vanoti nguva zhinji vatyairi ndivo vane mhosva mukufa kwevanhu munjodzi dzemimigwagwa nekuti vanofarisa uye vamwe havana magwaro ekutyaira mota. No media source currently available ",Tsaona dzeMumigwagwa Dzotora Hupenyu hweVanhu Vakawanda Munguva yeZororo
"Vari kukwikwidza musarudzo ye by-election kuChirumhanzu-Zibagwe vakamirira bato reNational Constitutional Assembly, NCA, VaMunashe Mutodza, vanoti nhengo dzavo dziri kutyisidzirwa nenhengo dzeZanu PF apo dzinenge dzichitsvaga rutsigiro. VaMutodza vanotiwo kunyange hazvo vakakwanisa kuwana gwaro revavhoti mazuva maviri apfuura, vanoona vaine nguva duku kwazvo yekuti variongorore vachizotora matanho kana vaine zvekupokana nazvo. Sarudzo yekutsvaga vachatora chigaro chakasiiwa nemumwe wevatevedzeri vemutungamiri wenyika, VaEmmerson Mnangagwa, dziri kutarisirwa kuitwa nemusi weChishanu 27 Kurume 2015. Vamwe vari kukwikwidza musarudzo idzi mudzimai waVaMnangagwa, Amai Auxilia Mnangagwa, Amai Abigail Rumbidzai Musambasi veTransform Zimbabwe, VaGadzamoyo Dhewa vebato reGood People’s Movement Party pamwe naVaWillbroad Kanoti vari kukwikwidza vakazvimirira. Studio7 haina kukwanisa kubata Amai Mnangagwa nevamwe vavachakwikwidzana navo kuti tinzwewo divi ravo. Mapato eMDC ose akaramba kupinda musarudzo idzi achiti anoda kutanga aona shanduko mune nyaya dzakawanda dzinosanganisira gwaro revavhoti. No media source currently available ",Vakwikwidzi kuChirumhanzu-Zibagwe Votyisidzirwa neZanu PF?
"Zvinhu zvichiri zvakaita manyama amire nerongo munyika vemapato anopikisa nevemasangano akazvimirira vachipomera mauto nemapurisa mhosva yekuvaita kafiramberi, kuvabata chibharo, kuvasunga uye kupwanya dzimba dzavo. Zvinhu zvichiri zvakaita manyama amire nerongo munyika sezvo vemapato anopikisa nevemasangano akazvimirira vari kupomera mauto mhosva yekuvaita kafiramberi, kuvabata chibharo kuvasunga uye kupwanya dzimba dzavo. Izvi zviri kubudawo paine kunetsana kwakanyanya mubato reZanu-PF vamwe vachiti vanoda kuti paitwe nhaurirano neMDC asi vamwe vachitsigirwa nevemauto zvikuru vari musangano reJoint Operation Command vachiti hapana nhaurirano dzinofanira kuitwa. Masangano akawanda ekunze nemunyika ari kushushikana nezviri kuitika muZimbabwe uye vakawanda vanoti masangano eSADC, African Union neUnited Nations anofanira kupindira munyika musati madeuka ropa rakawanda. Nhengo yeNational Executive yeMDC inotungamirwa naVaNelson Chamisa, Muzvare Maureen Kademaunga, vanoti nhengo dzebato ravo dziri kushungurudzwa zvakanyanya. Nhengo yeZanu-PF, VaGilbert Muponda, avo vakakwikwidza kuWarren Park vakakundikana, vanotiwo zvinhu zviri kuita zvichigadzikana.  No media source currently available     ",Zanu-PF neMDC Dzopesana Maonero paNyaya yeMhirizhonga
"Vaimbova gurukota remhando dzemoto, VaSamuel Undenge, vatongerwa kugara mujeri kwemakore mana mushure mekubatwa nemhosva yekushandisa chinzvimbo chavo zvisirizvo pavanonzi vakaita kuti imwe kambani yakange isingafanire kupuhwa basa nebazi ravo iite basa mubazi ravaitungamira. Mutongi wedare, VaHosea Majaya, vasendeka parutivi mwedzi gumi nemisere zvinoreva kuti VaUndenge vachapika mujeri kwemakore maviri nechidimbu. VaUndenge vanonzi vakaita zvehuori apo vakabvumidza kambani yeZimbabwe Power Company kupa basa rekuita kukambani yaVaPsychology Maziwisa, nemumwe munhu anzi VaOscar Pambuka, vasina kuenda kutenda. Zvinonzi VaUndenge vakabvumidza kuti kambani iyi ibhadharwe zviuru gumi nezviviri zvemadhora. VaUndenge ndevamwe vemakurukota akakasara asina chekubata pakapindira mauto mune zvematongerwo enyika muna Mbudzi gore rapera zvakazoita kuti vaimbova mutungamiri wenyika, VaRobert Mugabe, vasiye basa. Izvi zvakaitika panguva iyo muZanu PF maive nemakakatanwa pakati pezvikwata zviviri zvinoti cheG40, icho chinonzi chaitungamirwa naAmai Grace Mugabe, necheTeam Lacoste icho chaitungamirwa naVaEmmerson Mnangagwagore rapera zvichitevera makakatanwa aiva muZanu PF pakati pechikwata cheG40 neTeam Lacoste.","Vaimbove Gurukota reMhando dzeMoto, VaSamuel Undenge, Vakandwa Mujeri"
"Mutngamiri wenyika VaRobert Mugabe vari kushorwa zvikuru nevanhu munyika mushure mekunge vashora vatongo vematare avo vari kupa mvumo vanhu vari kuratidzira kuti vapinde mumigwagwa. Vachitaura pamusangano wevechidiki vebato ravo weZanu-PF Youth league nemusi weMugovera, VaMugabe vakashora vatongi ava vachiti vari kupa vanhu mvumo avo vari kubuda pachena kuti vanoda kubvisa hurumende pachigaro vachishandisa mhirizhonga. Mashoko aVaMugabe ari kushorwa zvikuru nevanhu vakawanda. Mutungamiri webato rePDP VaTendai Biti vakashora VaMugabe pamusangano wavakaita kuEpworth nemusi weSvondo. Mumwe mutevedzeri wemutungamiri webato reMDC-T VaNelson Chamisa vashorawo zvikuru mashoko aVaMugabe vachiti anotyisidzira vatongi. Mumwe wechidiki muHarare, Tinashe Muzamindo audza Studio 7 kuti zviripachena kuti VaMugabe havana hanya nekodzero dzevanhu. VaOwen Dhliwayo mumwe mugari wemuHarare vatiwo kuita kwaVaMugabe kunoratidza kuti havatevedzeri bumbiro remutemo wenyika uye zviri pachena kuti vanogona kumakidzira matare edzimhosva kuti vaite zvavanofarira ivo mbune. Vanoti aka hakasi kekutanga VaMugabe vachizviita. Vanoongorora zvematongerwo enyika zvakare vari mukuru weZimbabwe Democracy Institute, Dr Pedzisai Ruhanyaya, vati vanoshushikana zvikuru nemashoko aVaMugabe uye vati vanofanira kurangarira kuti mhuri yavo ichazodawo matare mune remangwana. VaRuhanya vati nhoroondo yaVaMugabe nebato ravo yekutyisidzira vatongi inozikanwa uye VaMugabe vanoita izvi kana hurumende yavo ichinge yave pamurumananzombe. Hurumende yaVaMugabe yakambodzingawo vatongi vakawanda mumakore ekuma2000 zvichitevera kupinda kweMDC mudariro rezvematongerwo enyika pamwe nehondo yeminda. No media source currently available Gweta rinorwira kodzero dzevanhu muChinhoyi VaMichael Chandida vanoti hapana dare ringarambidze munhu kuratidzira sezvo bumbiro remutemo richipa kodzero iyi kumunhu wese paSection 59. VaChandida vanoti dare haringarambidze munhu kuratidzira nekufungidzira kuti achaita mhirizhonga. Izvi zvinotsigirwa nerimwe gweta VaTapiwa Muchineripi avo vanoti mabasa ehurumende akasiyaniswa zvekuti bazi revatungamiri venyika kana kuti executive harifanirwe kupindira mukutongwa kwedzimhosva. Sachigaro weZimbabwe People Fist (ZimPF) muChinhoyi VaTendai Musonza vanoti mashoko aVaMugabe ndeekutyisidzira vatongi vedzimhosva sezvinoita vadzvanyiriri pasi rose. VaMusonza vanoti zviri kuita VaMugabe ndizvo zvakaitwa nevaimbotonga nyika ino muchakabvu VaDouglas Ian Smith. VaMusonza vanoti kurambidzwa kuratidzira kuchaita kuti mhirizhonga inyanye kuitwa sezvo kurambidza vanhu kuratidzire kutyora kodzero dzavo. Izvi zvinotsigirwa nenhengo yezvematongerwo enyika VaDenis Kagonye vanoti mhirizhonga ichanyanya munyika vanhu vakarambidzwa kuratidzira. Asi gurukota rinoona nezvekudzivirirwa kwemukati menyika VaIgnatious Chombo vanoti mapurisa kwete matare ndiwo anoziva mamiriro anenge akaita zvinhu. VaChombo vakaudza Studio 7 kuti akawana zvakakodzera kumisa kuratidzira anongoita izvozvo. Vachitaura kunhengo dzeZanu PF Youth League neMugovera, VaMugabe vakashoropodza vatongi vedzimhosva vachivapomera mhosva yekubvumira vanhu kuti varatidzire sezvinobvumirwa nebumbiro remutemo wenyika. No media source currently available ",Vanhu Vakawanda Voshora VaMugabe Vachiti Varikutyisidzira Vatongi veMatare
"Mutevedzeri wegurukota redzidzo yepamusoro, VaGodfrey Gandawa, vakati makoreji munyika anofanira kupinza vadzidzi vakawanda vanorarama nehurema muzvikoro izvi sezvo hurumende iri kukurudzira kuti vanhu vanorarama nehurema vadzidze pamwe nevamwe. Vachitaura pamabiko ekupemberera vadzidzi vainge vapedza zvidzidzo pachikoro chevadzidzisi cheMasvingo Teachers College nguva pfupi yapfuura, VaGandawa vakati hurumende inoda kuona zvikoro izvi zvichiwedzera vadzidzi vane hurema. Vakati vanofara kuti zvikoro zvakaita seMasvingo neUnited College of Education kuBulawayo zvave kutoita izvi. Asi vakati zvikoro izvi zvinofanira kuwedzera huwandu hwevadzidzi ava uyewo zvimwe zvikoro zvevadzidzisi pamwe nemaUniversities zvinofanira kutora vadzidzi vanorarama nehurema vakawanda. Muzvare Makanaka Gumbo vakati kurudziro yehurumende yakanaka chose sezvo vanhu vanoraramba nehurema vange vasiri kuwana mikana seinowanawo vamwe mumakoreji. Munyori wenhau anorarama nehurema uye achishanda nevanhu vanorarama nehurema, VaPatrick Musira vakati kurudziro yehurumende yakanaka asi vakati hurumende inofanira kuona kuti makoreji aya ane zvinhu zvinoshandiswa nevanorarama nehurema kuti vakwanise kudzidza zvakanaka. Mukuru weCentre for Disability and Development, VaMasimba Kuchera vakatiwo izvi zvakakosha asi makoreji anofanira kushandisa mari yakawanda kugadzirisa zvivakwa zvavo kuti vadzidzi vanorarama nehurema vadzidze vasina dambudziko. Vakatiwo kurudziro chete haina kukwana vachiti kuti zvikoro zvepamusoro zvikwanise kutora vadzidzi vanorarama nehurema hurumende inotofanira kuitwa mutemo. Munyika mune vanhu mamiriyoni maviri vanorarama nehurema uye vazhinji vevanhu ava vanoshaya mikana yekuenda kuzvikoro sezvo zvikoro zvizhinji zvepasi nezvepamusoro zvisina dzimba dzekudzidzira nemimwe midziyo inoita kuti vanhu ava vadzidze zvakanaka. No media source currently available   ",Zvikoro zvePamusoro Zvokurudzirwa Kupa Mikana Kune Vakaremara
"Vanomirira Zengeza West mudare reparamende VaJob Sikhala nhasi vamira pamberi pedare repamusoro reHigh Court vachipikisa mutongo wedare ramejastiriti wekuvanyima mukana wekubvisa mari yechibatiso pamhosva yavari kupomerwa yekunzi vaida kupesvedzera mhirizhonga kuNyatsime, pedyo neChitungwiza. Rimwe gweta ravo vari mutauriri wavo, VaFreddy Masarirevhu vaudza Studio 7 kuti nyaya iyi yambosendekwa parutivi uye ichaenderera mberi ichinzwikwa mudare mangwana. Asi vatiwo VaSikhala nevanomirira Chitungwiza North mudare reparamende VaGodfrey Sithole vanenge vachitarisirwa kumiswa pamberi pedare ramejastiriti mangwana zvekare mukutanga kutongwa kweimwe mhosva yavari kupomerwa yekukonzera mhirizhonga. VaSikhala, naVaSithole vakasungwa muna Chikumi nevamwe gumi nevashanu vachipomerwa mhosva dzekurudzira mhirizhonga mushure mekupondwa kwenhengo yebato reCCC Muzvare Moreblessing Ali. Kusungwa kwavo kuri kushorwa zvikuru nenyika dzakaita seAmerica, Britain, nemasangano anomirira nhengo dzeparamende pasi rose uye masangano anorwira kodzero dzevanhu. VaSikhala nevamwe vavo vari kujeri reChikurubi uko magweta avo anoti vakaiswa munochengeterwa mhondi kunyangwe vasati vabatwa nemhosva. Magweta kusanganisira mutungamiri webato ravo reCitizens Coalition for Change VaNelson Chamisa vari kurambidzwa kuvaona. Asi gurukota rezvemitemo VaZiyambi Ziyambi vanoti VaSikhala vari mujeri nemhosva dzavari kupomerwa kwete kuti vari kushungurudzwa nezvematongerwo enyika. No media source currently available",VaSikhala Votarisirwa Kumiswa kuMatare eHigh Court neMejastiriti Court Mangwana
"Zanu PF yawana zvigaro zvakawanda zveNational Assembly, izvo zvinoita kuti ichinje yega bumbiro remitemo yenyika. Kusvika pari zvino, Zanu PF yava nezvigaro zana nemakumi mana nezvishanu; MDC Alliance iine zvigaro makumi matanhatu, bato reNational Patriotic Front riine chigaro chimwe chete, ukuwo VaTemba Mliswa, avo vakakwikwidza vakazvimirira, vaine chigaro chimwe chete. Pane matunhu matatu asati aziviswa veruzhinji kuti achange akamirirwa nani muparamende. Pava nematunhu mazana maviri nemanomwe ava nevamiriri, kubva pazvigaro mazana maviri negumi zviri muparamende Sachigaro weZimbabwe Electoral Commission, Zec, Justice Chigumba, vati sezvo vapedza kuzivisa zvakabuda musarudzo dzeparamende, zvakabuda musarudzo yemutungamiriri wenyika zvichaziviswa neChina. MDC Alliance iri kupikisa zvabuda musarudzo idzi uye vatsigiri vayo varatidzira mumigwagwa izvo zvasiya vanhu vatatu vaurayiwa nemapurisa nemauto, mushure mekupfurwa. Justice Chigumba varatidza kushushikana zvikuru nemhirizhonga yaitika vachiti vati vane zvichemo vanofanira kuenda kumapurisa kana kumatare edzimhosva. Sachigaro weMDC inotungamirwa naVaNelson Chamisa, VaMorgan Komichi, vati MDC haisi kufara nezviri kubuda musarudzo nekuti inoziva kuti ndiyo yakakunda. VaKomichi vashora kurohwa kwazoitwa vatsigiri vavo nemauto vachiti zvinoratidza kuti munyika hamuna runyararo. Vanoongorora zvematongerwo enyika zvakare vari mukuru weMedia Centre, VaEnerst Mudzengi, vati kupindira kwaita masoja pakuratidzira kwevatsigiuri veMDC Alliance kunoratidza kuti zvinhu hazvina mumira zvakanaka panyaya dzesarudzo nezvimwe. Hatina kukwanisa kutaura neZanu PF kuti tinzwe divi ravo panyaya iyi. Mutungamiri weZanu PF, VaEmmerson Mnangagwa, vari kukwikwidzana nemutungamiri weMDC Alliance, VaNelson Chamisa, musarudzo yemutungamiri wenyika. VaChamisa vanoti kubva mune zvavatambira kubva kumativi mana enyika, huwandu hwevanhu vakavavhotera hunoratidza kuti ndivo vakakunda musarudzo yemutungamiri wenyika. Zanu PF inotiwo zviri kubuda musarudzo zvinoratidza kuti VaMnangagwa ndivo munhu akasarudzwa semutungamiri wenyika. ",Zanu PF Inokunda Zvine Mutsindo Musarudzo?
"Sangano remubatanidzwa wemasangano anomirira vechiki munyika, reNational Association of Youth Organisations, kana kuti NAYO, rapurura chirongwa chinokurudzira veruzhinji kuti varwire kodzero dzavo dzekuti vawaniswe mvura yakachena uye inokwanira munhu wese sezvakatarwa mubumbiro remitemo yenyika. Vachiparura chirongwa che#Claim Your Water Rights, sachigaro weNAYO, Doctor Prolific Mataruse, vati veruzhinji muZimbabwe havachina chimiro nekuda kwekushaya mvura yakachena. Vati vanhu vari kupedza nguva vari mumitsetse pazvibhorani mumaguta uye dzimwe nguva vanhu vave kurwisana, madzimai nevasikana vachishungurudzwa panzvimbo idzi. Vatiwo zvinosuwisa kuti kunyange painowanikwa mvura, kazhinji kacho inenge yakasviba zvekuti inotovhiringidza hutano hweveruzhinji. Vati pasi pechirongwa ichi, vari kushanda nemakanzuru, masangano anomirira vagari pamwe nenhengo dzeparamende kuona kuti vanhu vawaniswa mvura yakachena. Vati munzvimbo dzakaita seChitungwiza, kanzuru yeko yakachera zvibhorani senzira yekuti vanhu vawane mvura yakachenamushure mekupindra kwesangano ravo. Vati donzvo guru rechirongwa chavo ndere kuona kuti vanhu vawaniswa mvura yakachena kuti vashandise zvese zvavanoda uye kuti hurumende ione kuti madhamu, nzizi nezvibhorani hazvisvibiswe sezviri kuitika pari zvino. Sachigaro wekomiti yekanzuru yeHarare inoona nezvemamiriro ekunze, Amai Kudzai Kadzombe, vakazivisa nguva pfupi yapfuura kuti kanzuru yavo iri kuedza napose painogona napo kuwanisa vagari mvura yakachena uye inokwana. Hatina kukwanisa kunzwa divi regurukota rinoona nezvemvura, VaPerence Shiri, sezvo vange vari mumusangano weZanu PF Conference. Asi vanoona nezvekufambiswa kwebasa musangano reCommunity Water Alliance, Hardlife Mudzingwa, vaudza Studio 7 kuti vanotambira chirongwa cheNAYO chekuti vanhu vawaniswe mvura yakachena vachiti iyi ndiyo hondo yavagara vachirwa misi yese. Mune imwewo nyaya, mutungamiriri mutsva wesangano rinomirira vadzidzi vemuzvikoro zvepamusoro reZimbabwe National Students Unions, ZINASU, VaTakudzwa Ngadziore, vati vanoshushikana zvikuru kuti pane hurongwa hwekukwidza mari yechikoro zvakanyanya apo zvinhu zvisina kumira zvakanaka munyaya dzehupfumi munyika. Vati semanzwire avakaita, hurumende iri kuronga kukwidza mari muzvikoro zvempamusoro kusvika pazviuru zvipfumbamwe pakotoro uye vabereki vavo havakwanisi kubhara mari iye sezvo vari kutambira mari shomanana. VaNgadziore vakurudzirawo vatungamiriri vemapato maviri makuru munyika, Zanu PF, VaEmmerson Mnangagwa pamwe neMDC inotungamirwa naVaNelson Chamisa kuti vaite nhaurirano dzekugadzirisa matambudziko akatarisana nenyika. Kunyange hazvo zvikoro zvepamusoro zvisati zvakwidza mari yechikoro pane kuchema chema munyika sezvo zvikoro zvePrimary neSeconday zvakatokwidza zvakanyanya mari dzinobhadharwa. Zvikoro zvepamusoro zvinotarisirwawo kukwidza mari gore rinouya. No media source currently available ",Vechidiki Vaparura Chirongwa Chinobata Kodzero dzeKuwana Mvura Yakachena
"Gurukota rinoona nezvemhando dzemoto, VaFortune Chasi, vari kuSouth Africa uye vachibva ikoko vachaenda kuMozambique kunoita hurukuro dzekuona kuti Zimbabwe ingawane magetsi akawanda zvakadii kubva kunyika mbiri idzi. Vachitaura mushure memusangano wechimakumi maviri nemina yedare remakurukota, gurukota rezvekuburitswa kwemashoko, Amai Monica Mutsvangwa, vati rwendo rwaVaChasi runotevera nhaurirano panyaya yemagetsi dzakaitwa nemutungamiriri wenyika, VaEmmerson Mnangangwa nemutungamiri weSouth Africa, VaCyril Ramaphosa, pamwe naVaFillipe Nyusi vekuMozambique pamusangano uchangobva kupera weAfrican Union wakaitwa kuNiger. Amai Mutsvangwa vazivisa kuti hurumende inokoshesa nyaya yemagetsi uye veruzhinji vachaziviswa nekufamba kwenguva zvichabuda munhaurirano dziri kuitwa naVaChasi. Svondo rapfuura Zimbabwe yakabhadhara mamiriyoni gumi emadhora ekuAmerica pachikwereti chainayo kukambani yemagetsi yekuSouth Africa ye Eskom uye yasarirwa nechikwereti chinodarika mamiriyoni makumi maviri emadhora ekuAmerica. Zimbabwe ine chikwereti chinodarika mamiriyoni makumi matatu emadhora ekuAmerica kukambani yemagetsi yekuMozambique yeCohora Basa izvo zviri kuita kuti isawedzerwe huwandu hwemagetsi anoiwana kubva kumakambani maviri aya. Amai Mutsvangwa vatiwo hurumende iri kushushikana nekushakiwa kwemvura mumaguta nemadhorobha uye yaita chisungo chekuunganidza mari yekugadzirisa dambudziko iri. Gurukota rezvemari, VaMthuli Ncube, vazivisa kuti havasati vaziva kuti imarii iri kudiwa kugadzirisa dambudziko iri iro rakaparira nyika yese. Zvichakdai, Amai Mutsvangwa vazivisa kuti Zimbabwe yapihwa rubatsiro rwemichina yakakosha yekushandisa muzvipatara inokosha miriyoni yemadhora ekuAmerica kubva kuUnited Arab Emirates neIndia. Vati kunze kwemichina inokoshana mazana mana ezviuru zvemadhora ekuAmerica, UAE yavimbisawo kuvakiridza chipatara cheHarare Central. Amai Mutsvangwa vazivisawo kuti hurumende yakatengawo michina yemuzvipatara inokosha mazana matatu ezviuru zemadhora eku America ichapinda munyika munguva pfupi inotevera. Gurukota rezvehutano, Dr Obadiah Moyo, vayambira vezvitoro zvemishonga kana vari kuramba vachitengesa mishonga nemari yekuAmerica kuti zviri kunze kwemutemo uye vacharangwa kana vakabatwa. Dr Moyo vazivisawo kuti hurumende yave kutenga mishonga nemichina kumakambani ekunze anogadzira zvinhu izvi vachiti vairasirikirwa nemari yakawanda nekutenga zvinhu izvi vachishandisa vamiriri vemakambani aya muno avo vaivadhurisira. Vazivisawo kuti vave kuronga nemakambani anogadzira mishonga kubva kunyika dzakaita seIndia kuti azogadzirira mishonga iyi muno vachiti izvi zvinoita kuti mishonga iyi isvike muzvipatara nekukasika. No media source currently available  ",VaChasi Voenda Kunopemha Magetsi kuSouth Africa neMozambique
"Mumuriri we Highfield West mudare reparamende uye vari nhengo yeZanu PF, VaPsychology Maziwisa pamwe nemutori wenhau Oscar Pambuka vanopiwa mukana wekubvisa chibatiso panyaya yekubira kukambani yeZESA mari yavari kupomerwa. No media source currently available Vakawanda vakange vasina kukwanisa kunyoresa kuvhota muchirongwa chakadarika vopiwa mumwe mukana kuburikidza nekuwedzerwa mazuva kwechirongwa chekunyoresa che Mop-up voter registration chatanga mumatunhu ose emunyika nhasi. Mutungamiri wenyika VaEmmerson Mnangagwa vokurudzirwa kuti vagadzirise nyaya yeGukurahundi, zvichitevera kukwira kudare kwerimwe sangano riri kuda kuti hurumende imanikidzwe kuburitsa ongororo dzakaitwa nemakomisheni eDumbutshena neChihambakwe. Muchirongwa cheLiveTalk Diaspora forum na 8pm, tiri kutarisa danho rebazi rezvemukati menyika muSouth Africa re Department of Home Affairs, rekukurudzira vemabhanga, vashandirwi kuti varambe vachibatsira zvizvarwa zveZimbabwe zvakamirira magwaro eZimbabwe Exemption Permits, ayo akapera kushanda musi wa 31 Zvita 2017. Kana muchida kupinda muchirongwa ichi, kanawo kutumira mashoko kuStudio7, shandisai WhatsApp panhamba dzinoti 001 202 465 0318… Vanoda kuteerera Studio7, tibateyi na7pm pamasaisai anoti 909 am 4930; 13860, 6080, 15580 ne 15460 Kilohertz paShortwave mazuva ose. Musakanganwe kuteerera chimwe chirongwa chedu na 6:00am, Muvhuro kusvika chishanu. Musakanganwe kutifarira paFacebook peji redu re VOA Shona. Kurudzirai hama neshamwari kuti dzitifarire paFacebook yedu. Endai pa link iyi: https://www.facebook.com/voa.shona/  ","Misoro yeNhau, Chitatu Ndira 10, 2018"
"Vamwe vanachiremba vari kukurudzira vanhu kuti vapote vachinoongororwa maziso kuti vasazoguma vaita mapofu nekuti zvirwere zvinenge zvakomba. VaSendiso Ndlovu, avo vanoshanda nesangano reSAYWHAT vanoti vakaita bofu mugore 2008 vaine makore makumi maviri nemanomwe mushure mokunge vatopedza kuita dhigiri reengineering paUniversity of Zimbabwe. VaNdlovu vanoti vakaona nyanzvi inorapa maziso Dr Solomon Guramatunhu avo vakavaudza kuti maziso avo aisazoona nokuti aiva akuvara nechirwere cheshuga zvokuti vave kufamba nemubatsiri kuti vaende kubasa nokuti havachakwanisa kudhiraivha mota kana kufamba vega. VaNdlovu vanoshanda nevechidiki vari muzvikoro zvepamusoro soro vachivadzidzisa nezvezvirwere zvepabonde zvakaita seHIV/Aids. Imwe nyanzvi munyaya dzezvezvehutano Dr Josephat Chiripanyanga vanoti zvirwere zvemaziso zvakawandisa zvokuti kune zvimwe zvinorapika nyore nezvimwe zvisingarapike. Dr Chiripanyanga vakatsangura zvimwe zvezvirwere zvinokonzera kuti munhu aite bofu zvinonzi Glaucoma neTrachoma. Nyanzvi munyaya dzezvehutano, vanova zvakare mutevedzeri wemukuru anoona nezvematenda asingatapuriranwe mubazi rehutano, Dr Justice Mudavanhu, vakakurudzira vanhu kuti vachengetedze hutano hwemaziso zvakanaka nokuti vanhu vakawanda vari kutambura nezvizvirwere zvemaziso zvakasiyana siyana. Dr Mudavanhu vanoti vanhu vanodarika zviuru makumi matanhatu, 60 000, vakamirira kuti vabviswe tsanga dzemumaziso zvokuti varikuedza nepavanogona napo kubatsira vanhu ava nechimbi chimbi. Matunhu maviri anoti Mashonaland Central neMashonaland East, ndiwo mamwe ematunhu emunyika akatekeshera chirwere chinonzi Trachoma zvokuti patori nechirongwa chakatotangiswa chekupa pachena vagari vemunzvimbo idzi, mishonga yokudira mumaziso avo iri nzira yokuchidzivirira hubofu. Ongororo yakaitwa nesangano rinonzi Sightsavers yakaburitsa mashoko anoti tsanga dzemumaziso ndidzo dzinonyanya kukonzeresa hupofu munyika uye kuti chirwere cheTrachoma chakatodzika midzi mune mamwe matunhu enyika. Dr Mudavanhu vakabvumawo kuti kune vanhu vakawandisa vanoda magirazi okuonesa zvokuti vari kukurudzira varapwi kuti vaende kumakiriniki anosanganisira Sekuru Kaguvi iri paParirenyatwa Hospital, Norton Eye Hospital, Sakubva Clinic kwaMutare, Richard Morris Hospital kuBulawayo uko kunotengeswa magirazi aya nemari iri pasipasi. No media source currently available  ",Vanhu Vokurudzirwa Kuongororwa Maziso Vasati Vaita Mapofu
"Vamwe vechidiki vanoti kusagadzikana kwehupfumi munyika kwave kupa kuti vanonge svosve nemuromo sezvo mabasa ezvavakadzidzira asiri kuwanikwa uyewo vasina mari dzekutanga mabhizimusi. Mumwe wevechidiki ave nemakore maviri apedza zvidzidzo zvake zveComputer Science Muzvare Simbiso Mautsa vanoti vave kutorarama nekutenga nekutengesa. Muzvare Mautsa vanoti izvi handizvo zviri pamoyo wavo. VaPrince Mutebuka vakapedza zvidzidzo zekuongorora zvicherwa kana kuti geology muna2017 vatiwo pane vavakadzidza navo gumi nevasere, vashanu chete ndivo vakawana mabasa. Vati kubvira zvavapedza zvidzidzo zvavo havasati vambo bayirwawo chitupa chebasa uyewo vati kuti vatange mugodhi wavo zvinoda mari iyo yavasina. Mutauriri wevechidiki muCitizens Coalition for Change VaStephen Chuma vaudza Studio 7 kuti sevechidiki vanoshushikana zvikuru nenyaya yekushaya mabasa . Vapomera bato reZanu PF mhosva yekuondonga hupfumi hwenyika. Asi vakafanobata chigaro chemutevedzeri wemukuru wevechidiki mubato reZANU PF VaTendai Chirau vaudza Studio 7 kuti hurumende iri kuumba mabasa vakapa muenzaniso wekuti pakugadzirwa kwemigwagwa v vanhu vari kuwana mabasa. VaChirau vatiwo vechidiki vasina mari vane mikana yekunotsvaka mari kumabhanga ari kushanda nehurumende kusimudzira vechidiki. Vanoongorora nyaya dzezvehupfumi VaMasimba Kuchera vatiwo zvakakosha kuti hupfumi huvandudzwe munyika kuti vechidiki vawane chouviri. VaKuchera vakurudzirawo kuti vechidiki vabatanewo pamwe nekudzidziswa zvemabhisimusi. Studio 7 yakundikana kunzwa kubva kudivi rehurumende sezvo mutevedzeri wegurukota revechidiki nezvemitambo, Muzvare Yeukai Simbanegavi vange vasati vapindura mibvunzo yatavatumira pataenda pamhepo. ",Vamwe veChidiki Vononga Svosve neMuromo Nekushaya Mabasa
"Vamwe varimi vekuRushinga vari kuchishandisa mvura yekudiridzira vanoti vava kutyira ramangwana ravo sezvo dhamu rinovapa mvura, riri kuzara nejecha rakawandisa. Chirongwa chevarimi cheChimhanda Irrigation Scheme mudunhu reMashonaland Central, chine varimi zana nemakumi mana nevashanu, uye chakatanga mugore ra1992. Varimi ava vanoti kunyange hazvo nzvimbo yeruRushinga iri yedzimwe nzvimbo dzisingawani mvura yakakwana, vanoti dhamu reGulliver ranga richivapa mvura izvo zvaiita kuti varime katatu pagore vachiwana zvekudya pamwe nemari yaibva mukutengesa zvirimwa zvavo. Nekuda kwejecha rakawandisa rapinda mudhamu iri, varimi vanoti vave kutyira kuti mumakore mashomana anotevera, nzara inogona kudzoka zvakare munzvimbo mavo kana dambudziko rejecha mudhamu rikasagadzirwa. Mumwe wevarimi vepaChimhanda Irrigation Scheme, VaAlfa Karero, vanoti vakakwanisa kupedza nzara mumba pamwe nekuendesa vana kuchikoro nemari yekurima. Asi VaKarero vanoti ramamgwana ravo nemhuri dzavo harichisina kujeka. VaKarero vanoti shuviro yavo ndeyekuti hurumende igarise patsva varimi vari kurima kumusoro kwedhamu iri kuitira kuti vasavhiringa ivhu riri kumusoro kwedhamu iri. Izvi zvatsigirwa nemumwe murimi, Va Chinguku Gunde, avo vatiwo hupenyu hwavo hwange hwachinja zvikuru nekuda kwekurima vachidiridzira. VaGunde vati chikumbiro chavo kuhurumende ndechekuti vabatsirwewo kubvisa jecha riri kupinda mudhamu kuti varambe vachiwana raramo. Sachigaro weChimhanda Irrigation Scheme, VaStanley Kapasura, vanoti shuviro yavo ndeyekuti hurumende pamwe nemasangano akazvimirira vabatsiro Chimhanda kubvisa jecha munzizi dzinodira mudhamu reGulliver. Mukuru weMazowe Catchment muZimbabwe National Water Authority, Amai ColletaTundu, vanoti ongororo yakaitwa mugore ra2015 inoratidza kuti zvikamu makumi mana kubva muzana zvedhamu iri ijecha. Amai Tundu vanoti kurimwa kuri kuitwa nevamwe vagari vari kumusoro kwedhamu pamwe nekutemwa kwemiti ndozviri kukonzera kueredzwa kwejecha richipinda mudhamu reGulliver iri. Hurumende yakatanga chirongwa chekubvisa jecha munzizi nemadhamu makuru munyika. Nyanzvi dzinoti chirongwa chekubvisa jecha iri chinoda mari yakawanda zvikuru. Nhengo dzekomiti yeparamende inoona nezvenharaunda dzakashanyira irrigation yeChimhanda neChitatu vaine chinangwa chekuona kuti dambudziko rakatarisana nevarimi iri rngagadzirwe seyi. No media source currently available ",Varimi Vochema Chema Zvichitevera Dhamu Razara Jecha kuChimhanda
"Mufundisi mukuru we St Georges Anglican Church, muCape Town, Archibishop Thabo Cecil Makgoba, vakazivisa nezuro kuti kereke yavo ichaita zvakasiya zvarairwa naArchbishop Desmond Tutu vasati vafa. VaTutu vakaudza Archibishop Makgoba kuti kana vafa, vanoda kupiswa uye madota avo agochengeterwa mukereke iyi. Archibishop Tutu vakashanda paSt Georges Anglican Church muCape Town kubva mugore ra1986 kusvika muna1994. Kuchengetwa kwemurumbi wa Archbishop Tutu kuchaitwa na 10 o’clock mangwanani emusi wa1 Ndira, 2022, vagopiswa uye madota avo achizochengeterwa mukereke iyi, mavakashanda kwemakore mazhinji. Vanoongorora zvematongerwo enyika, vachidzidzisa paTswane University of Technology, Muzvinafundo Ricky Mukonza, vaudza Studio 7 kuti vezvematongerwo enyika, pamwe nevafundisi vazhinji, vane zvokudzidza zvakawanda kubva kuna VaTutu, vachiti VaTutu vaigona kusanganisa zvematongerwo enyika nezvekereke nenzira inoyananisa. No media source currently available","Archibishop Tutu Voradzikwa Musi wa1 Ndira, 2022"
"Mubato reMDC-T munonzi mave nezinyeke-nyeke zvekare zvichitevera mhirizhonga yakaitika nemusi weSvondo pamahofisi ebato iri muguta reBulawayo. Pane mashoko anoti vamwe vakuru-vakuru vasiri kufara nemubatanidzwa wakapindwa nebato ravo nemamwe mapato anopikisa vave kufunga kubuda mubato. Vanoziva zviri kuitika vanoti vakuru vakuru ava, avo vanosanganisira mumwe wevatevedzeri vebato iri Muzvare Thokozani Khupe, sachigaro webato iri VaLovemore Moyo, pamwe nemurongi wemabasa VaAbednico Bhebe, vakatora chisungo chekushora mubatanidzwa weMDC Alliance wakapindwa nebato ravo reMDC-T nemamwe mapato anopikisa, uyo wakaparurwa zviri pamutemo nemusi weMugovera muHarare. Vatatu ava nevamwe vatsigiri vavo vasiri kudawo zvemubatanidzwa, vaive vasipo pachiitiko ichi uye vakaita musangano neSvondo pamahofisi ebato reMDC-T muBulawayo. Musangano uyu wakambovhiringwa nemhirizhonga apo vamwe vanonzi ndevamwe vechidiki vebato reMDC-T vakasvika pamusangano uyu vachibvunzurudza vaivepo kuti waive weyi. Studio 7 yaedza kunzwa kubva kuna Muzvare Khupe asi nharembozha yavo yange isingadavirwi. Asi vanoziva zviri kuitika ava, avo vasina kuda kudomwa nemazita kana kubuda pamhepo, vanoti chimwe chezvisungo zvakaitwa pamusangano uyu ndechekuti vasingafare nemubatanidzwa uyu vabude mubato reMDC T vavambe ravo rinotungamirwa naMuzvare Khupe, VaMoyo naVaBhebe vari vatevedzeri vavo. Muzvare Khupe vakagara vabuda pachena kuti havafarire mubatanidzwa weMDC T nemamwe mapato kunyanya mumatunhu eMatabeleland umo vanoti bato iri rine vatsigiri vakakwana. Mutevedzeri wemutauriri webato reMDC T Muzvare Thabitha Khumalo vati vanoziva kuti kune vamwe vari muMDC T vasiri kuwirirana nenyaya yemushandirapamwe nemamwe mapato asi vati zvakaitwa nebato ravo izvi ndizvo zvakabvumiranwa nevakawanda mubato senzira ichaburitsa veruzhinji mumatambudziko avakatarisana nawo. Muzvare Khumalo vati havasati vave neruzivo rwakakwana nezvakaitika pamusangano wakaitwa nevamwe vavo nezuro muBulawayo, asi vati bato ravo richaita ongororo munguva pfupi inotevera. Asi sachigaro vebato iri VaLovemore Moyo varamba mashoko ekuti vari kuronga kubuda muMDC-T vachinoumba bato ravo vari vatatu. VaMoyo vaudza Studio 7 kuti hapana asingazivi kuti mubato ravo hamuna kuwirirana pamusoro penyaya yekuumba mubatanidzwa. Vati musangano wavakaita nezuro waive wekuzeya nezvemubatanidzwa uyu, zvigaro zvinonzi zvakapiwa kubato reMDC inotungamirirwa naMuzvinafundo Welshman Ncube, uye nzira yekuenda mberi kuti vagadzirise nyaya iyi. VaMoyo vati vanotarisira kuti sebato, vachagadzirisa matambudziko aya nekukasika. Zvichakadaro vebato reZAPU vanoti zvakanaka chose kuti vemapato anopikisa vabatane asi ivo havawone mubatanidzwa weMDC Alliance uri mubatanidzwa chaiwo wemapato anopikisa. Mutauriri webato iri vaIphithule Maphosa vaudza Studio 7 kuti bato ravo rakazvipira kuramba richisanda nemamwe mapato anopikisa kuita mushandirapamwe. Vanhu vakawanda vanoti mapato anopikisa angakwanisa kukunda bato riri kutonga reZanu PF chete kana akaita mubatanidzwa unosanganisa mapato ose kunyanya ayo anofungidzirwa kuti ane rutsigiro rwakati kureyi akadai seZAPU neNational People’s Party inotungamirwa naAmai Joice Mujuru. No media source currently available  ",Vamwe Vakuru-Vakuru muMDC-T Vanoramba Mashoko eKuti Vari Kuronga Kubuda muBato Iri
Mutungamiri wenyika yeAmerica VaDonald Trump avo vambenge vachitsika madziro vachiramba kusaina mabhiri anoti rekubatsira vanhu munguva yeCovid nekuti hurumende irambe ichishanda vazoita izvi vari kuFlorida uko vari pazororo. VaTrump vambenge vachiti havasi kuda kusaina mabhiri aya kusvika vanhu vapihwa zvuru zviviri zvemadhora pamunhu semari yekubatsirikana munguva yeCovid-19 kwete madhora mazana matanhatu akatenderanwa nedare reCongress.,VaTrump Vosaina Bhiri reKuti Vanhu muAmerica Vabatsirwe muNguva yeCovid
"Zvimwe zvizvarwa zveZimbabwe zviri muno muAmerica zvinoti nyanzvi munyaya dzesarudzo pamwe nevedzinhau vakakundikana kuona kuti VaDonald Trump vebato reRepublican ndivo vachakunda musarudzo dzemutungamiri wenyika. Vazhinji vemapepanhau nematerevhizheni vaiti Amai Hillary Clinton veDemocratic Party ndivo vachakunda musarudzo dzemutungamiri wenyika, idzo dzaikwikwidzwa nevanhu vashanu. No media source currently available  Vamwe vaikwikwidzana naVatrump naMai Clinton ndaVaGary Johnson vebato reLibertarian, Amai Jill Stein pamwe nevakakwikwidza vakazvimirira, VaEvan MacMullin. Vanhu vakawanda, kusanganisirawo zvizvarwa zveZimbabwe zvakawanda, vaifunga kuti Amai Clinton vachakunda VaTrump nyore nyore, vasina kana kumboburitsa ziya. Asi, zvisineyi, zvinhu zvakafamba nepamwe, VaTrump vakakunda zvine mutsindo. Mumashoko avo ekutambira kukunda kwavo, VaTrump vanoti vachashanda nemunhu wese, vachiti izvi zvakavakoshera zvikuru. Nyanzvi mune zvematongerwo enyika Doctor Chipo Dendere, vanodzidzisa paGettysburg College mudunhu rePennsylvania vanoti zvizhinji zvinokwanisa kudzidzwa nevanhu vemuzimbabwe, zvikuru vemapato anopikisa, zvakaita sekunzwisisa kuti Zanu PF ine vanhu vanoitsigira. Mutori wenhau webepanhau reZimbabwe Independent, VaElias Mambo, avo vari muAmerica mavaiongorora sarudzo, vanoti vanowirirana nemaonero aDoctor Dendere ekuti vanopikisa vanofanirwa kushanda kukurudzira vanhu kuti vanovhota. Vanoti vanoona vanopikisa vachitarisira kuti vanhu vanofanirwa kungonovhota sezvo vasingadi Zanu PF kana mutungamiri wenyika VaRobert Mugabe.",Zimbabwe Yokurudzirwa Kuti iDzidzewo Kubva kuSarudzo dzemuAmerica
"Panguva iyo nyika yatarisana nesarudzo dza2023, kuvhundutsirwa nekushungurudzwa kwenhengo dzebato rinopikisa reCitizens’ Coalition for Change nenhengo dzeZanu PF, zvikuru kumaruwa, kunonzi kuri kutowedzera. Nhengo dzeCCC dzinonzi dziri kumanikidzwa kupinda misangano yeZanu PF, kupisiswa nhumbi dzebato radzo dzeruvara rwe yellow, uye kunzi dzichadzingwa mumisha yadzigere kana dzakaramba dzichidyidzana nebato rinopikisa iri. Kunyange hazvo mapurisa pamwe nekomisheni inoona nezvekodzero dzevanhu, yeZimbabwe Human Rights Commission vari kuti vave kuferefeta nyaya yekutyisidzirwa nerufu kwemutungamiri weCCC VaNelson Chamisa nemhuri yavo pamwe nevatsigiri vavo nenhengo yeZanu PF, VaAbton Mashayanyika, bato riri kutonga rinoti harikurudzire nhengo dzaro kuita zvemhirizhonga. Mutauriri weZanu PF, VaChris Mutsvangwa, vakati hutungamiri hwebato ravo hahukurudzire mhirizhonga uye vanoita izvi vanofanira kumhan’arirwa kumapurisa. Asi vebato rinopikisa reCitizens' Coalition for Change vanoti mapurisa ane rimwero neZanu PF vachiti mutemo unoshandiswa pachitariswa kuti munhu abuda mumba maani. Sachigaro veCCC mudunhu reNorth America, VaTawanda Svosve Dzvokora, vanoti muenzaniso wekuti mutemo unoshandiswa zvakasiyana ndewekusungwa kwenhengo dzebato ravo kusanganisira mumiriri weZengeza West muparamende, VaJob Sikhala nevamwe vekuChitungwiza vachipomerwa mhosva yekukurudzira mhirizhonga asi VaMashayanyika vachisiiwa vachizvifambira zvavo. Asi nhengo yeZanu PF, VaGadzira Chirumhanzu, vanoti pane musiyano mukuru pakati pezvinonzi zvakataurwa naVaMashayanyiika nezvakaitwa naVaSikhala, vachiti ndizvo zvakaita kuti VaSikhala vanyimwe mukana wekubvisa mari yechibatiso nemutongi wedare nekuda kwetsika yavo yekuita zvemhirizhonga nguva dzose. Pane vanonzi vari kupisa nhumbi dzebato rinopikisa, VaChirumhanzu vanoti vanhu ivavo vanofanirwa kusungwa, vachiti veCCC vanofanirwa kunge vaine humbowo hunoratidza kuti ngana ndiye aita ichi, kwete kungoti ibato reZanu PF. Ukuwo VaDzvokora vanoti bato ravo, kubva kumutungamiri wavo VaChamisa, haridi zvemhirizhonga, uye harina zvikwanisiro zvekuti vaite zvemhirizhonga sezvo vasina mari kana zvombo sezvavanoti zvine bato riri kutonga reZanu PF. Vachipeta chirongwa, VaChirumhanzu vanotiwo vanokurudzira nhengo dzebato ravo reZanu PF kuti dzidzivirire rusunguko rwenyika redonhwe reropa radzo rekupedzisira, vachiramba kuti havasi kukurudzira mhirizhonga asi kuti pasi rose kusanganisira kuAmerica kunonzi kune hutongo hwejekere, vanotengesa nyika vanotorerwa matanho. No media source currently available ",Bato reZanu PF roKurudzirwa Kusiyana neTsika yeKushungrudza Nhengo dzeCCC paMberi peSarudzo dza2022
"Nhengo gumi nenhatu dzebato rinopikisa reCitizens Coalition for Change dzakasungwa nezuro muHarare dzamiswa pamberi pedare ramejasitiriti nhasi dzichipomerwa mhosva yekurova mupurisa. Gweta riri kumirira vasungwa ava, VaKudzai Kadzere, veZimbabwe Lawyers for Human Rights, vanoti varume gumi nevaviri pamwe nemudzimai mumwechete ava vakarohwa zvakaipisisa vari mukamba yemapurisa, uye mutongi wedare Muzvare Yeukai Nzuda havana kuvapa mukana wekuti vasungwa ava vaonekwe navanachiremba. Nhengo dzebato dzeCCC idzi dzakasungwa muHarare umo dzaitsvaga rutsigiro pamwe nekukurudzira veruzhinji kuti vaende kumusangano wekutsvaga rutsigiro uchaitwa nemutungamiri webato radzo VaNelson Chamisa kuZimbabwe Grounds mumusha weHighfields mangwana. VaKadzere vanoti vasungwa ava vanzi vadzoke kudare nemusi wa 22 mwedzi uno, unove Chipiri chinouya apo vanotarisirwa kusvitsa chichemo chavo chekuti vapiwe mukana wekurapwa kudare. No media source currently available Zvichakadaro, bato reCCC rinoti musangano wekutsvaga rutsigiro wanga wakarongwa nevari kuda kukwikwidza musarudzo dzema by-election dzeparamende mudunhu reHarare East vari mumwe wevatevedzeri vemutungamiri webato iri, Va Tendai Biti, paChemhanza Grounds kuOld Tafara watadziswa nevanofungidzirwa kuti inhengo dzeZanu PF. Musangano uyu unonzi wakanga wabvumidzwa nemapurisa asi achiti paifanirwa kuungana vanhu vasingadariki zana chete kutevedzera mutemo wekudzivirira kupararira kweCovid-19. Bato iri rinotiwo nhengo dzaro dzinodarika makumi masere dzasungwa kuMasvingo uko dzanga dzichitsvaga rutsigiro mudzimba. Bato iri rati nhengo dzaro dzanga dzakachengetedzwa pakamba yemapurisa yeMasvingo Central Police Station panguva yataenda pamhepo. Hatina kukwanisa kubata mutauriri wemapurisa Assistant Commissioner Paul Nyathi kanawo veZanu PF muHarare East kuti tinzwe mativi avo.",Nhengo dzeCCC Gumi neNhatu Dzakasungwa Chishanu muHarare Dzinomiswa Pamberi peDare
"Imwe nyanzvi munyaya dzezvemataongerwo enyika Doctor Pedzisayi Ruhanya avo vari kushanda neUniversity of Johannesburg vanoti ZEC inofanira kuburitsa gwaro remazita evavhoti rine mifananidzo yevanhu sezvinodiwa nechirongwa chitsva cheBVR. Doctor Ruhanya vanoti chiso chemunhu hachifanire kuwandiswa asi chinofanira kuwandiswa ivhoti. Mashoko aya anotevera kutsika madziro kuri kuita sachigaro weZEC Amai Priscilla Chigumba vachiti havasi kuzoburitsa gwaro revavhoti rine mifananidzo. Zvichakadaro, sangano rinoona nezvemitemo nemashandiro eparamende reVeritas raramba mashoko ari kubuda mubepanhau reHerald kunyanya kuti riri kuda kukanganisa mashandiro esangano reZimbabwe Electoral Commission kana kuti ZEC nekuriendesa kumatare edzimhosva richipomera mhosva yekutyora mitemo yesarudzo. Bepanhau iri rinotiwo veVeritas vanoda kusvibisa zita remutungamiri wenyika VaEmmerson Mnangagwa. Sangano iri ratiwo rakatanga basa rekuti mutemo wesarudzo ugadziriswe muna 2013 pakatambirwa bumbiro remutemo idzva. Asi veVeritas vanoti izvi ndezvemugotsi matsuro sezvo nyaya zhinji vakadzikwidza kumatare VaMnangagwa vasati vatora masimba vachishandisa mauto kubva kune vaimbova mutungamiri wenyika VaRobert Mugabe. Veritas yati haina bato rematongerwo enyika rainotsigira asi yakurudzira kuti bumbir remutemo richengetedzwe uye kuti munyika muitwe sarudzo dzakachena. Sangano iri ratiwo rinoda kuti kana sarudzo dzaitwa mapato asazoenda kumatare achidzipikisa nekuti bumbiro remutemo rinenge risina kuteverwa. Veritas yatiwo pamutemo ZEC inofanira kungotevera mutemo kwete kuda kutara iyo mitemo nekupikisa nyaya dzose dzinenge dzaendeswa kumatare kunyangwe iri risiri basa rayo. No media source currently available  ",ZEC Inoudzwa Kuti Chinowandiswa Ivhoti Kwete Mifananidzo
"Kanzuru yeguta reHarare yaita musangano nevagari kuitira kuti pakurukure zvakakosha zvinofanirwa kugadziriswa muguta pamazuva zana ekutanga. Kanzuru yeHarare inoti pamazuva zana ayo ekutanga, ichagadzirisa dambudziko revanotengesa mumigwagwa, kuitira kuti vatengese zvisina njodzi yekuparadzira zvirwere nekugadzirisa mudhorobha kuti mufambike zvakasununguka. Kanzuru inoti inodawo kugadzirisa zvivakwa zvekanzuru kusanganisira zvimbuzi zvinoshandiswa neveruzhinji pamwe nekugadzirisa nyaya yemvura. Vachitaura vakamirira meya weguta reHarare, Muzvare Kudzai Kadzombe, vanova kanzura kuMalborough, vati kanzuru yavo ine chinangwa chekuchenesa guta pamwe nekuzadzisa mabasa ainotarisirwa kuita neveruzhinji. Muzvare Kadzombe vatiwo vakatarisirawo kuwanisa vagari vemuHarare mvura yakachena. VaHardlife Mudzingwa, avo vanoshanda neCommunity Water Alliance, vaudza Studio7 kuti chikuru chavanoda kuti kanzuru igadzirise nechimbichimbi kusimudzirwa kwekodzero yekuwanisa vagari mvura yakachena. Nhengo inoshanda neCombined Harare Residents Association, VaReuben Akili, vatiwo nhengo dzavo dzakatarisira kugadzirisa mabhadharirwo anoitwa mari kukanzuru vachiti mari dzevagari dzavanobhadhara dzimwe nguva hadziratidzi pamapepa emvura. VaAkili vanotiwo vakatarisira kuti kanzuru itsva iyi iite mabasa ayo pajekerere pamwe nekuzivisa vagari zvavanenge vachiita. Vagari muHarare vanoti vanoshuvira kuti kanzuru yavo ichashanda zvakanaka pasina kupindira kwebazi rezvematunhu sezvaiitika mukanzuru yakanga ichishanda iri pasi pevaimbove meya weguta iri, VaBernard Manyenyeni, avo vakapedza temu yemuna Chikunguru. VaManyenyeni vakatiwo kupindira kwehurumende kwakakanganisa zvikuru mashandiro wekanzuru yeHarare. Kupindira kwehurumende mumashandiro emumaguta kwakatanga muna 2000, apo MDC yakatora makanzura ose emumaguta. No media source currently available ",Kanzuru yeHarare Inoita Musangano neVagari
"Vatsigiri vemaWarriors vakawanda vari kutambira nemufaro kudzoka munhandare mushure mekumbokuvara kwakaputeni wemaWarriors Knowledge Musona uyo akakanda zvibodzwa zviviri. Asi kuunganidza vamwe vatambi vechikwata chemaWarriors kuri kutemesa ZIFA musoro. Musona akakanda zvibodzwa zviviri achangobva kunaya mukukuvara apo chikwata chake cheAS Eupen kuBelgium chakaita mangange 3-3 ne Leuven mukupera kwesvondo. Izvi zvafadza vatsigiri venhabvu muZimbabwe sezvo chikwata chenyika chemaWarriors chakatarisana nemitambo mikuru miviri munzira yekuenda kumakundano e2021 Africa Cup of Nations. Musona arikudiwa kutungamira chikwata ichi kukunda mumitambo neBotswana neZambia kuti chibudirire kuenda kumafainari e2021 Africa Cup of Nations. Asi hapana tarisiro yekuti vamwe vatambi veZimbabwe vari kuEnglandTendai Darikwa, Brendon Galloway, Jordan Zemura naAdmiral Muskwe vachauya kuzotambira maWarriors nemhaka yemitemo yeko yeCovid 19. Chikwata chaMarvelous Nakamba cheAston Villa chakatozivisa kare kuti mutambi uyu haasi kuuya kuzotambira nyika yake pamitambo yeAfcon iyi.  Maneja wemaWarriors VaWellington Mpandare vanoti vakamirira zvekare kunzwa kuzvikwata zvaTino Kadewere naMarshall Munetsi kuFrance kuti vatambi ava vachauya here. Izvi zvasiya Musona ari iye mupata kiyi pamitambo iyi iyo Zimbabwe inofanira kukunda kuti iende kuAfcon kechitatu kakateverana. Munyori wenhau Edgar Gweshe uyo anotsigira chikwata cheDynamos anoti arikutarisira kuti Musona achaitira Zimbabwe zvaari kuitira Eupen. Muongorori wemutambo wenhabvu VaJairos Sendekai vanoti Zimbabwe inofanira kurongera mitambo iyi isingatarise vatambi vari kuBritain. Kadewere akasauya Musona angangobatanidzwa naKnox Mutizwa uyo anotambira Golden Arrows kuSouth Africa. Mutizwa akakandawo chibodzwa nezuro apo Golden Arrows yakarova Black Leopards 3-1. Zimbabwe irikusangana neBotswana musi wa 25 Kurume vachizopedzisira neZambia musi wa 30 Kurume. No media source currently available  ",Zimbabwe Warriors Yotatarika Kuunganidza Chikwata cheMitambo yeAfrica Nations Cup
"Mapato makuru ezvematongerwo enyika anoti reZanu PF nCcitizens Coalition for Change, CCC, ane muonero wakasiyana padanho reRussia rekupinda zvine chisimba muUkraine mambakwedza emusi weChina. Mauto eRussia arwisa guta guru reUkraine reKyiv mambakwedza kusanganisira nemamwe maguta muchiitiko chinonzi nehutungamiri hweUkraine chasiya vanhu vangangosvika makumi mana vaurayiwa. Vanhuwo zvavo vanonzi vari mushishi kuita chipatapata kuedza kubuda munzvimbo dziri kurwiswa neRussia idzi. Kupinda nechisimba kweRussia muUkraine kunonzi nasachigaro veCCC mudunhu reNorth America, VaTawanda Dzvokora ndihwo hunhu hwenyika dzine hutungamiri hwehumbimbindoga, hwakaita sehwavanoti hunoitwa naVaVladmir Putin. “Putin ari kuratidza humbimbindoga hwake nekupinda munyika imwe yakazvimirira, a sovereign nation, uchinopaza, uchinorwisa, uninoponda, uchinouraya uchishandisa twunhu twusina nebasa rese. Ndizvo zvatiri kuona zviri kuitwa naPutin,” VaDzvokora vanodaro. Vanoti hondo iyi ichaunza matambudziko akasiyanasiyana, kwete muUkraine chete, asi kuti munyika dzakawanda pasi rose kusanganisirawo Zimbabwe nekuda kwekukwira kuchaita mutengo wemafuta ekufambisa dzimotokari, izvo zvinozoitawo kuti mitengo yezvimwe zvinhu ikwidzwe. Nhengo yeZanu PF vari gweta, Doctor Simba Mavaza, vanove gweta, vanoti kunyange vachiwirirana naVaDzvokora kuti hondo yakaipa, Russia ine kodzero yekupinda muUkraine nechisimba. “Chekutanga chandinoda kuti VaDzvokora vanzwisise ndechekuti Ukraine yakanga iri part yeRussia. Ikaita sahwira weNATO inenge yave kufumura zvakanga zvakavigika mukati meRussia neUkraine. Saka izvo ndizvo zvapa chikonzero chaita Russia isimuke,” Doctor Mavaza vanotsigira maonero avo panyaya iyi. Vanoenderera mberi vachiti Russia ine kodzero yekuchengetedza zvinhu zvayo zviri muUkraine vachiti ine zvakawanda mumapoka akasiyanasiyana kusanganisira hupfumi hwayo. Zimbabwe inotenga zvakawanda kubva kuUkraine, zvinosanganisira gorosi nemichina, ukuwo ichitengeserawo Ukraine zvicherwa, kunyange hazvo ichinyanyodyidzana zvayo neRussia. Mutungamiri weRussia, VaVladmir Putin vazivisa nezvekurwisa kwemauto avo Ukraine vachiyambira dzimwe nyika kuti dzakaedza kuda kupindira dzichasangana nezvadzisati dzamboona muhupenyu hwadzo. Ukuwo mutungamiri weAmerica, VaJoe Biden, vashoropodza zvikuru kurwiswa kweUkraine neRussia uku, uko vati kwaitika Russia isina kudenhwa. America nevamwe vainodyidzana navo vari kuronga kudzika zvirango zvakaomarara zvekuomesera Russia pamusoro pezvimwe zvatovepo kare. Asi vamwe vanoti havaoni zvirango izvi zvichimisa Russia kurwisa Ukraine, sezvo iine shamwari dzimwe dzakaita seChina dzinogona kuibatsira. Russia iri kuda kuti Ukraine isapinda mumubatanidzwa weNATO, asi vamwe vanoongorora zvematongerwo enyika vanoti Ukraine inofanirwa kuita zvido zvayo sezvo iri nyika inozvitonga. No media source currently available ",Mapato eCitizens Coalition for Change neZanu PF Oita Maonero Akasiyana paKurwiswa kweUkraine neRussia
"Vanachiremba vachangopedza zvidzidzo zvavo vari muzvipatara zvehurumende, nezuro vakakanda mapadza pasi vachinyunyuta nekusagadziriswa kwezvichemo zvavo nehurumende. Kuramwa mabasa kwavanachiremba uku kunonzi kwakakonzerawo kuti zvipatara zvikuru zvemunyika, zvakaita seMpilo Central Hospital zviise zviziviso pamikova zvinozvisa veruzhinji kuti nekuda kwematanho akatorwa navavachiremba, zvakanga zvave kungotora varwere vari munjodzi chete. Mutungamiri wavanachiremba vepaMpilo Central Hospital, uye vari mutevedzeri wemutungamiri wesangano ravachiremba nyika yose reZimbabwe Hospital Doctors Association, Dr. Mxolisi Ngwenya, vanotivakanyorera kuhurumende musi wa23 Ndira vachipa zvichemo zvavo, asi havana kuwana mhinduro inovagutsa. Dr. Ngwenya, vanove zvakare mutauriri weZimbabwe Hospital Doctors Association, vanoti vazonyorera zvakare hurumende imwe tsamba musi wa 5Kukadzi, asi kusvika nhasi hapana zvati zvagadziriswa. Zvimwe zvezvichemo zvavo zvinosanganisira zvekuti varwere vasatenge mishonga, asi kuti vaiwane muzvipatara, mari dze on-call allowance dziwedzerwe kusvika pa$720.00 pamwedzi, uye kuti mihoro yavanachiremba vachangotanga basa isiyaniswe neyevagara pabasa. Zvichakadaro, hurumende inonzi iri kukurudzira vanachiremba vari pakuramwa mabasa ava kuti vadzokere pamabasa. Bepanhau reHerald rinoti gurukota rezvehutano Dr. David Parirenyatwa pamwechete nebhodhi rezvehutano reHealth Services Board, vakaburitsa gwaro neChina usiku vachikurudzira kuti vanachiremba vose vakapinda pakuramwa mabasa vadzokere pabasa, vachiti hurumende iri kutarisisa zvichemo zvavo. No media source currently available   ",VanaChiremba vemuZvipatara zveHurumende Vanokanda Mapadza Pasi
"Mutungamiri wenyika yeAmerica VaDonald Trump vebato remaRepublicans nemutungamiri webato remaDemocrats VaJoe Biden neMuvhuro vakapeta hurongwa hwavo hwekutsvaga rutsigiro musarudzo dziri kuitwa neChipiri Vaviri ava vari mumatunhu akakosha zvikuru akaita sePennsylvania umo VaTrump vakakunda musarudzo dzadarika muna 2016 asi zvinhu zvakati omeyi rwendo rwuno sezvo VaBiden vakaberekerwa mudunhu iri uye vainewo rutsiro rwakasimba. VaTrump vari kutsvaga rutsigiro nhasi muPittsburg vozoenda kuNorth Carolina, Michigan neWisconsin ukuwo VaBiden vari mudunhu reOhio. Zvichabuda musarudzo zviri kutarisirwa kutora vhiki sezvo matunhu aine mitemo yakasiyana siyana pakuverengwa kwemavhoti. Tichiri panyaya iyi, vanhu muZimbabwe vane maonero akasiyana panyaya yesarudzo dzemuAmerica idzi. Gurukota rezvemitemo VaZiyambi Ziyambi vanoti sarudzo dzekuAmerica hadzinei neZimbabwe uye nyika haipindire musarudzo iyi sezvinoita America. Asi mutevedzeri wemutauriri weMDC Alliance VaClifford Hlatswayo vanoti Zimbabwe haifanirwe kuoma musoro asi kudzidza kune vamwe kuti munyika muve nesarudzo dzisina mutauro sezvinogara zvichiitika. Mukuru weZimrights VaDzikamai Bere vanoti zvikomo zvinopanana mhute nyika dzinodzidza zvakawanda kune dzimwe nyika sezvo pasina nyika inogona kuti isu tisu tinoita sarudzo dzisina zvipomerwa. Mashoko aya atsinhirwa nemurongi wemabasa musangano rinoona nezvesarudzo munyika reElection Resource Centre VaSolomon Bobosibunu. Dzimwe nyanzvi dzmunyaya dzesarudzo dzinoti Zimbabwe inogona kudzidza nyaya yekugadzirisa gwaro revavhoti iro rinogara richinetsa nguva dzose panoitwa sarudzo. Sarudzo dzemuAmerica dziri kutarisirwa zvakanyanya nenyika dzose dzepasi rino. No media source currently available ",VaTrump naVaBiden Votatsurana Musarudzo neChipiri Asi Zimbabwe Inoti Hainei neMuchato weDhongi neBere
"Mutungamiri webato rinopikisa reMDC-T VaDouglas Mwonzora vanoti chimwe chakapa kuti vaforere nekutambira munda kubva kuhurumende inyaya yekuti muzukuru wegamba rehondo yeChimurenga Ishe Rekayi Tagwena vakashaya muna 1984. “Ini ndiri muzukuru waRekayi Tangwena, ndiri weSimboti, tiri veMadzimambo kuNyanga ikoko, Saka Land yese iri kutaurwa iyi, iri pasi peland yedu yehumambo hwedu.” VaMwonzora vaudza Studio 7. Vaenderera mberi vachiti, “Zvingaita sei kuti Senator, kuti mwana waMambo, kuti muzukuru waMambo agonzi haana munda munyika inotongwa nemadzitateguru ake? Ishe Tangwena vakabatsira vaimbova mutungamiri wenyika VaRobert Mugabe naVaEdgar Tekere kuyambuka kuenda kuMozambique kunorwa hondo yerusungunuko. Izvi zvinotevera kutorerwa ivhu ravo nevachena mugore ra1966. Nzvimbo yehushe hwaTangwena inosanganisira Nyamaropa, Matema, Tombo, Bumhira, Regina neTrout beck kuNyanga South kunova kwakapihwa VaMwonzora purazi. VaMwozora varamba kuti vari kushanda neZanu-PF vachiti vamwe vanopikisa vakaita semumwe mutevezderi webato reCCC VaWelshman Ncube vakapihwawo mapurazi. Panyaya yekuti zvavari kupihwa nehurumuende zvawandisa kudarika zvakapihwa mushakabvu Gibson Sibanda naDoctor Thokozani Khupe pavaitungamira vanopikisa mudare reparamende, VaMwonzora vati vaviri ava vainge vaine zvigaro zviri pasi pavo sezvo ivo vakapkeka bhutsu dzamushakabvu Morgan Tsvangirai. VaMwonzora vatiwo mumwe mutevedzeri wemutungamiri webatoreCCC VaTendai Biti vakapihwa munda kuNyanga. Asi VaBiti vaudza Studio 7 kut zviri kutaurwa naVaMwonzora hazvina nematuro ose nekuti havana kubvira vapihwa kana nzvimbo yekuvakira chaiyo nehurumende. No media source currently available ","VaMwonzora Vanoti: ""Ndakapihwa Purazi Nekuti Ndiri Muzukuru waIshe Tangwena"""
"Nhoroondo yehupenyu hwevaimbove mutungamiri wenyika, VaRobert Gabriel Mugabe. No media source currently available ","Nhoroondo yeHupenyu hweVaimbove Mutungamiri weNyika, VaRobert Mugabe."
"Sangano rinorwira kodzero dzevanhu reHuman Rights Watch raburitswa gwaro riri kupomera mhosva mutungamiri wenyika, VaEmmerson Mnangagwa, yekutyora kodzero dzevanhu zvakanyanya. Gwaro iri rinonzi Human Rights Watch World Report 2020. Hurumende yeZimbabwe iri kupomerwa mhosva yekurega mauto achipuura nekubata chibharo vanhu vairatidzira nevamwe vaisaratidzira gore rapera. Rinotiwo vanopikisa nevemasangano akazvimirira vari kumbunyikidzwa uye mitemo inonzi nehurumende iri kuvandudzwa yakaita seMOPA iri kutoshandiswa kutyora kodzero dzevanhu zvakanyanya. Sangano reSADC rinonziwo raita ndonda pakugadzirisa matambudziko ari munyika dziri mugungano iri kusanganisira South Africa, Zimbabwe, Eswatini neMozambique. Angola chete ndiyo inonzi iri kumboita zviri nani pakuvandudza mitemo kuti iremekedze kodzero dzevanhu. Human Rights Watch inoti vaive mutungamiri wenyika, VaRobert Mugabe, vaifanirawo kutongerwa mhosva dzavakapara pavakabviswa pachigaro. Asi mutevedzeri wegurukota rezvekuburitswa kwemashoko, VaEnergy Mutodi, vaudza Studio 7 kuti Zimbabwe iri kuzorwa mafuta enguruve yaisina kudya No media source currently available Mukuru we Human Rights Watch kuchamhembe kweAfrica, VaDewa Mavhinga, vanoti Zimbabwe yadzokera kumashure zvakanyanya panyaya yekodzero dzevanhu. No media source currently available   ",Human Rights Watch Inoti Hurumende yaVaMnangagwa Iri Kutyora Kodzero dzeVanhu
"Vakoti vanoti vari kudzokera kubasa mushure memwedzi inodarika mitatu vachiramwa mabasa kunyange hazvo zvichemo zvavo zvisati zvagadziriswa. Sangano rinomirira vakoti reZimbabwe Nurses Association, Zina, rinoti nhengo dzaro dzadzokera kubasa zvisinei nekuti zvavaive vamboramwira mabasa zvinosanganisira mari yemihoro nekushaya zvekushandisa zvakakwana hazvisati zvagadziriswa. Mutungamiriri weZina, VaEnoch Dongo, vati kudzokera kwavo kubasa kunotevera chikumbiro chakaitwa negurukota rezvehutano uye vari mutevedzeri wemutungamiriri wenyika, VaConstantino Chiwenga, chekuti vambovapa mukana wekuedza kugadzirisa matambudziko ari muzvipatara. VaDongo vatiwo pamusangano wavakaita, VaChiwenga vakabvuma kuti zvinhu zvanga zvisina kumirira zvakanaka kuvashandi vezvehutano. VaDongo vatiwo vanoona sekuti gurukota rezvehutano iri rine chido chekugadzirisa zviri kunetsa munyaya dzezvehutano vakatiwo mangwana vari kuita musangano nebazi rezvehutano pamwe neHealth Services Board. Mumwe mugari wemuHarare, VaZacharia Ndongwe, vati vakamboshaya pekubata mushure mekurwarirwa kuzvipatara kusina vashandi vezvehutano. VaNdongwe vati vanotenda zvikuru zvaitwa nevakoti vachiti zvinobatsira kudzikisa kufu kwevanhu munyika. Amai Eugene Muchetu vatiwo kudzokera kubasa kwevakoti kunoita kuti vanhu vawane rubatsiro. Mutevedzeri wegurukota rezvehutano, VaJohn Mangwiro, vaudza Studio7 kuti hurumende inofara zvikuru nedanho ratorwa nevakoti asi vakati vanga vasati vava nehuwandu hwekuti vakoti vangani vadzokera kumabasa pari zvino. Studio7 haina kukwanisa kunzwa divi raVaChiwenga panyaya iyi. Asi pamusangano wavakaita nevatori venhau neMuvhuro, VaChiwenga vakatiwo vaizogadzirisa zviri kunetsa munyaya dzehutano vakatiwo hurumende ichazenge ichimisa vanhu kunorapwa kunze kwenyika kuitira kuti mari yacho ivandudze zvipatara zvemuno. No media source currently available ",Vakoti Vanodzokera kuBasa Mushure Mekuramwa kweMwedzi Inodarika Mitatu
"Chipangamazano munyaya dzezvehutano mubazi reAfrica Centers for Disease Control and Prevention, Dr Nicaise Ndembi, vanoti African Union yakwanisa kuwana nhomba yeCivod-19 inosvika mamiriyoni mazana matatu kana kuti 300 million ichashandiswa mukudzivira kupararira kwechirwere ichi.\n\nMashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika mamiriyoni matatu kana kuti 3 million vabatwa nechirwere cheCovid-19 muAfrica. Vanhu vafa vasvika zvuru makumi manomwe nezvina nemazana mana nemakumi mana nevana kana kuti, 74, 444. Vanhu vapora kubva kuchirwere ichi vave mamiriyoni maviri nezvuru mazana mashanu kana kuti 2,5 million.\n\nZvichakadaro, America iyo ine vanhu vakawanda vafa nekubatwa nechirwere cheCovid-19 pasi rose, yave kusimbisa chirongwa chekubaya vanhu nhomba kusanganisirawo zvimwe zvizvarwa zveZimbabwe zviri munyika iyi. Johns Hopkins University yemuAmerica iyo iri kuongorora kupararira kwechirwere ichi pasi rose, inoti muAmerica mune vanhu mamiriyoni makumi maviri nemaviri nemazana masere ezviuru, kana kuti 22,8 million vabatwa nechirwere ichi uye vafa vadarika mazana matatu nemakumi masere ezviuru nemazana masere kana kuti 380, 800.\n\nBazi rinoona nezvezvirwere muAmerica reCenters for Disease Control and Preventation, kana kuti CDC, rakatumira nhomba dzinodarika mamiriyoni makumi maviri nemashanu kumatunhu akasiyana siyana enyika.\n\nVakasarudzwa kutungamira nyika vachitora mhiko musi wa 25 Ndira, VaJoe Biden, nemutevedzeri wavo, Amai Kamala Harris, vakatobayiwa nhomba paruzhinji. Vakambove vatungamiri veAmerica, VaGorge Bush, VaBarack Obama naVaBill Clinton, vanoti vari kudawo kubayiwa nhomba iyi veruzhinji vachiona.\n\nPari zvino nhomba iri kubayiwa vanachiremba nevakoti, mauto, vane makore anodarika makumi matanhatu nemashanu, uye vamwe vane zvirwere zvakaita seshuga, moyo uye vane muviri yakati kurei pane zvinokurudzirwa navanachiremba avo vari munjodzi yakakura yekufa nechirwere ichi.\n\nMumwe akaita rombo rakanaka rekubayiwa nhomba iyi muAmerica, ndiVaZvidzai Ruzvidzo, avo vanogara kuOhio. VaRuzvidzo vanoti zvakakosha kuti vanhu vabayiwe nhomba iyi kuti vachengetedze hutano hwavo. No media source currently available ",African Union Yowana Nhomba yeCovid-19 Apo Chirwere Ichi Chouraya Vakawanda
"Mapurisa epaparamende ambochengetedza neChina nhengo dzesangano re Democracy Advocacy Initiative idzo dzanosiya gwaro renyunyuto kuparamende dzichikurudzira kuti nhengo dzeparamende dzibvise mutungamiri wenyika, Va Robert Mugabe, pachigaro. No media source currently available Nhengo nhatu dzesangano iri dzambochengetedzwa pakamba yemaurisa iri paparamende mushure mekusvitsa gwaro renyunyuto ranga richikurudzira nhengo dzeparamende kuti dzitorere matanho Va Mugabe semutungamiri wenyika nepamusana pekushaikwa kuri kuitwa mari inodarika mabhiriyoni matatu emadhora muhomwe yehurumende. Izvi zvinotevera gwaro rakaburitswa nehofisi yaAuditor and Comptroller General rinoratidza kuti hurumende haisi kuziva kuti mari iyi iri kupi. Mutungamiri we Democracy Advocacy Initiative, Va Shepherd Chidhakwa, vaudza Studio 7 kuti ichokwadi kuti vambochengetedzwa paparamende mushure mekusvitsa gwaro ravo kuparamende. VaChidhakwa vati vazoregedzwa mushure mekupindira kwaita magweta anorwira kodzero dzevanhu esangano re Zimbabwe Lawyers for Human Rights. Mumwe wevambochengetedzwa ava uye vachiona nezvekufambiswa kwemabasa musangano re DAI, Va Irvin Takavada, vanoti havana kufadzwa nemabatirwo avaitwa nemapurisa ayo avati anga achivabvunza mibvunzo isinei negwaro ravasvitsa kuparamende iri. Vati nhengo dzeparamende dzinokwanisa kuvhota kuti Va Mugabe vabviswe pachigaro nepamusana penyaya yekushayikwa kwemari iyi kunyange hazvo nhengo dze Zanu PF dziri idzo dzakawanda muparamende. Studio7 haina kukwanisa kunzwa divi remapurisa panyaya iyi. Zvichakadai, nhengo dzesangano reCongress of Zimbabwe Trade Unions dzasvitsawo gwaro renyunyuto kuparamende dzichigunun’una nekudzingwa mabasa kuri kuitwa vashandi munyika zvichitevera mutongo wedare repamusoro-soro. Mumwe wenhengo idzi, Va Raymond Majongwe, vanoti havana kufara nemhinduro yavapihwa kuparamende. Va Majongwe vati nemamiriro akaita zvinhu munyika pari zvino, nhengo dzeparamende dzinofanira kudzoka kubva kuzororo dziedze kugadzirisa nyaya yevashandi yanetsa iyi. Kubva pakaturwa mutongo uyu nedare reSupreme Court, zvinonzi pane vashandi vanodarika zviuru makumi maviri vadzingwa mabasa mumakambani akawanda munyika.",Vanorwira Kodzero Vokurudzira Paramende Kudzinga VaMugabe
"Sachigaro wemadzimai muMDC inotungamirwa naVaNelson Chamisa, Amai Paurina Mparaiwa Gwanyanya, vanoti hukama hwavo nehutungamiri hwebato ravo hwasvika kwamvura yacheka makumbo asi vacharamba havo vari muparamende. Amai Mpariwa Gwanyanya vanoti vaona zvakakodzera kuti vasiye chigaro chekuva sachigaro wemadzimai muMDC zvichitevera kuzvidzwa kwavari kuitwa mubato. Vanoti vakabviswa pandandemutande renhengo dzeNational Standing Committee yebato iri mushure mekutadza kuenda kumusangano wekomiti iyi sezvo vainge vakabatikana. Vanoti vakaudza vamwe vavo zvikonzero zvakavatadzisa kuenda musangano uyu uye vakazoshamiswa nezvakaitika. Vanoti pavakabvunza kuti izvi zvainge zvaitirwei vakaudzwa kuti vainge vave kukanganisa kuchengetedzeka kwenhengo dzeNational Standing Committee pamwe nebato. Vanoti nekuda kwaizvozvo vakanyora tsamba neChipiri vachiti vave kumbosuduruka kuitira kuti MDC Alliance idome munhu wainoda kuti atungamire madzimai. Vatiwo vakange vave kutukwa pamwe nekupomerwa mhosva yekuti vakapinda mumusangano wechimwe chikwata cheMDC inotungamirirwa naMuzvare Thokozani Khupe. Asi mutauriri weMDC Alliance, Muzvare Fadzai Mahere, pamwe nemunyori mukuru webato iri, VaCharlton Hwende vaudza Studio 7 kuti Amai Mpariwa Gwanyanya vachiri nhengo yebato ravo. VaHwende vaudza Studio7 kuti Amai Mpariwa Gwanyanya vakatadza kuuya kumusangano wakaitwa neChipiri uye vakapa chichemo chavo chakatambirwa uye kusvika pari zvino havasati vawana gwaro rekusiya chigaro kubva kwavari. Asi Amai Mpariwa Gwanyanya varamba mashoko aVaHwende vachiti vave kutorwiswa nenhengo dzeMDC Alliance vachinzi mutengesi. Vaenderera mberi vachiti hapana chakaipa kutaura naMuzvare Khupe nevamwe vavo vachiti vaimbove nhengo dzeMDC. Vatiwo zviri pachena kuti MDC Alliance haichada vashandi ichiti vanhu vese vakatumwa nesangano reZimbabwe Congress of Trade Unions kunoumba bato rezvematongerwo enyika reMDC vave kushungurudzwa kana kuti vakatodzingwa mubato iri. Muzvare Khupe ndemumwe wevanhu vakabva kuZCTU pakaumbwa bato reMDC muna 1999 richitungamirirwa naVaMorgan Tsvangirai, avo vainve munyori mukuru weZCTU. Zvinhu hazvina kumira zvakanaka muMDC umo chikwata chaVaChamisa nechaMuzvare Khupe zviri kurwisana panyaya dzemuzinda webato iri weMorgan Tsvangirai House pamwe nenhengo dzeparamende. Mune imwewo nyaya, madzimai matatu eMDC yaVaChamisa, Muzvare Joanna Mamombe, Muzvare Cecilia Chimbiri naMuzvare Netsai Marova, avo vanga vari muchipatara, vanonzi vasungwa apo vanga vaenda kunosvitsa mapasipoti avo sezvakatarwa nedare. Baba vemumwe wemadzimai aya, VaHenry Chimbiri, vati ichokwadi kuti vatatu ava vasungwa nemapurisa. Studio7 haina kukwanisa kunzwa divi remapurisa panyaya iyi sezvo mutauriri wemapurisa, VaPaul Nyathi, vanga vachinetsa kubata panherembozha yavo. No media source currently available ",Amai Mpariwa Gwanyanya Vanosiya Chigaro cheMadzimai muMDC
"Motokari yebato rinopikisa reMDC-T yakapiswa nezuro manheru mumusha unogara vazhinji wekuKuwadzana muHarare nemusi weChitatu manheru.  Mutevedzeri wemutungamiri webato iri VaNelson Chamisa avo vanovawo mumiriri weKuwadza East mudare reparamende vaudza Studio 7 kuti sezvo nyika yatarisana nesarudzo dza2018 zviri pachena kuti pane vamwe vanhu vave kuda kukonzera mhirizhonga. VaChamisa vakati mapurisa ainge apirwa nyaya iyi uye vange vatotanga kuiferefeta. Hatina kukwanisa kubata mutauriri wemapurisa Senior Assistant Commissioner Charity Charamba sezvo vakanzi vainge vari mumusangano. Zvichakadaro, sangano reZimbawe Lawyers for Human Rights rinoti maourisa akasunga vamwe vatsigiri veMDC-T vaviri mushure mekuratidzira kwavakaita nemusi weChitatu vachiti havasi kufara nemabatirwo ari kuitwa basa nesangano reZimbabwe Electoral Commission. Vakasungwa ava ndiVaDarlington Madzonga uye VaEdmore Musvibhi. Vaviri ava vari ava vari kupomerwa mhosva yekuputsa midziyo pakuratidzira uku uye vari kuratarisirwa kumiswa pamberi pedare nemusi weChishanu. Mumwe wechidiki ange achiratidzira muHarare Grievance Sipikita uyo ange achiti mutungamiri wenyika VaRobert Mugabe vasiye basa kana vakundikana aksungwawo nemusi weChina achinzi ari kuda kukonzera musarinya kana kuti criminal nuisance. Sipikita anoti haasi kufara kuti vanhu vemuZimbabwe havasi kuenderera mberi nekunyunyuta zvaiita VaItaii Dzamara avo vakapambwa muna 2015 vasiri kuzivikanwa kuti vari kupi. No media source currently available    ",Motokari yeMDC Inopiswa kuKuwadzana Uko Mapurisa Achisunga Vamwe VeChidiki veBato Iri
"Kunyangwe zvazvo bumbiro remutemo renyika rasvitsa makore mashanu mwedzi uno, nyanzvi mune zvemitemo dzinoti pane zvizhinji zvisati zvazadzikiswa. Gweta rinorwira kodzero dzevanhu VaTafadzwa Christmas vafananidza bumbiro remutemo nehurongwa hwekuvaka imba hunonzi plan  paChirungu. VaChristmas vati kunyangwe zvazvo hurongwa hwekuvaka hwakanaka chakakosha kuti imba yazomira here vakati kunyangwe nyika rine gwaro rakanaka, kuchine mitemo mizhinji isati yashandurwa kuti ifambirane nezviri mubumbiro. VaChristmas vatiwo zvinosuwisa kuti pane zviumbwa zvakawandawo zviri mubumbiro zvakadai seIntegrity and Ethics Committee rinoona mashandiro emadzishe nezvimwewo zvisati zvaumbwa. Gweta huyewo vari mukuru weHuman Rights Watch kuchamhembe kweAfrica, VaDewa Mavhinga vaudza Studio 7 kuti bumbiro redu mumakore mashanu aya ririkuita kunge bepa risina basa. VaMavhinga vati kusagadziriswa kwemitemo inodarika mazana mana kuti ifambirane nebumbiro zvinoita kuti veruzhinji vasabatsirikana nekodzero dzirimo. Mukuru weZimbabwe Human Rights NGO Forum rinova sangano rakaparura ongororo inoratidza kutyorwa kwakaitwa kodzero muna2017 huyewo vari gweta Amai Blessing Gorejena vatiwo zvinosuwisa kuti hurumende haisi kutevedzera zvirimubumbiro kunyangwe kwakaiswa mari zhinji richigadzirwa. Sangano reZimbabwe Lawyers for Human Rights riri kukurudzira hurumende kuti izadzikise zvose zvinodiwa kuti bumbiro remutemo rinyatsoshanda zvakanaka. ZLHR inoti kusazadzikiswa kwezvinodiwa nebumbiro zviri kupa kuti Zimbabwe idzokere kumashure. Semuenzaniso ZLHR inoti panofanira kuva nemusiyano pahurumende, matare uye paramende kwete kuti hurumende ndiyo inenge iine masimba akawandisa pasina anoitsiura. Sangano iri rinoti mapurisa nemauto anofanirawo kuita basa achitevera bumbiro remutemo kwete kuita madiro ajojina. ZLHR yasimbisa kuti kodzero dzevanhu dziremekedzwe sezviri mubumbiro remitemo. Bumbiro remutemo yenyika rakagadzikwa zviri pamutemo musi wa22 Chivabvu muna2013 nevaimbove mutungamiriri wenyika VaRobert Mugabe. Bumbiro iri rakanyorwa panguva yehurumende yemubatanidzwa. No media source currently available ","Kunyangwe Bumbiro Rasvitsa Makore Mashanu, Vamwe Vanoti Zvizhinji Zvisati Zvazadzikiswa"
"Hurumende yeSouth Africa yawedzera nguva yekuti zvizvarwa zveZimbabwe zvakawana mapepa zviri munyika iyi zvitore mapepa ekushanda munyika pasi pechirongwa cheZimbabwe Special Permit. Chirongwa ichi change chichipera neChipiri asi chawedzerwa kusvika musi wa 22 Gumiguru. Vasati vapihwa mapepa vaine humbowo vanonzi vaende kumahofisi akatarwa munzvimbo dzakasiyana siyana, kana kuti Permit Facilitation Centres. Sachigaro wesangano reGlobal Zimbabwe Forum, VaSolomon Chikowero, vanoti kunyange nguva yakawedzerwa ichiita kunge shoma, vanhu vanofanirwa kuenda kunonzwisisa kuti chiyi chiri kudiwa kuti vapihwe mapepa avo vasamirire kuti nguva iyi ipere. ""Hapana anosungwa kana akaenda kunovhunza kuti mapepa avanofanirwa kunge vai navo ndeapi kuti vagare muSouth Africa, uye kuti zviyi zvinodiwa kuti vawane mapepa aya,"" Va Chikowero vanodaro. Zvizvarwa zveZimbabwe zvakawanda zvamukira kumahofisi ema Permit Facilitation Centers munharaunda dzakasiyana siyana muSouth Africa vachida kunzwa kuti nyaya yemapepa avo yange yakamira seyi. Magwaro aya ari kupihwa zvizvarwa zveZimbabwe ndeye makore matatu uye pachapera nguva iyi vanenge vasina kugadzisira mapepa avo emunyika iyi havazokwanise kuramba vachiwedzerwa nguva pasi pemaZimbabwe Special Permits. Hurumende ye South Africa inoti zvizvarwa zveZimbabwe zvinosvika mazana maviri ezviuru zvakanyorera kuti zviwane mapepa aya. Asi vanhu vanosvika zana nemakumi masere neshanu ezviuru ndivo vakapihwa mvumo yekugara nekushanda muSouth Africa, vanhu vanodarika zviuru gumi vakanyimwa. Hazvisati zvazivikanwa kuti chiyi chichaitika kune vanhu vakanyimwa ava. Asi VaChikowero vanoti vanhu ava vanofanira kusatya kunovhunza kwavaka nyorera mapepa avo kuti chiyi chimwe chavangaite kuti varambe vari munyika iyi zviri pamutemo. No media source currently available  ",South Africa Yowedzera Nguva Yekuti Vanhu Vanotora Mapepa Avo
"Hurumende inoti iri kuvandudza mutemo wekuendeswa kweupfumi kuvatema kuti ufambidzane negwara rezvekuendeswa kweupfumi kuvatema, iro rinoti zvikamu makumi mashanu nechimwe zviende kuzvizvarwa zveZimbabwe, zvikamu makumi mana nezvipfumbamwe zvoenda kune vekunze vanenge vachida kuita mabhizimusi munyika. Mutauriri wemutungamiri wenyika, VaGeorge Charamba vazivisa kuti mutemo uyu wakanangana chete nemabhizimusi ane chekuita nechikamu chezviwanikwa. Asi mukuru wesangano rinorwira kodzero dzevanhu vagere mune zviwanikwa, re Center for national Resource Governance, VaFarai Maguwu, vanoti hurumende yaifanirwa kutarisisa zvakare mutemo uyu, sezvo uchityisidzira vekunze vanoda kuzotanga mabhizimusi munyika. VaMaguwu vanotiwo hurumende inofanirwa kutora mukana wekuvandudza mutemo uyu kuti iwanise vagari vematunhu ane zviwanikwa cheuviri. No media source currently available ",Vanorwira Kodzero Voshoropodza Mutemo Unoendesa Upfumi kuVatema
"Mutungamiri weZanu PF uye vari mutungamiri wenyika, VaEmmerson Mnangagwa, vati bato ravo rakabatana zvakasimba vakakurudzira kuti nhengo dzechimwe chikwata cheG40 dzavanoti dzichiri mumusangano wavo dzidzingwe. Vachitaura nevatsigiri vavo kunhandare yeRimuka muKadoma, VaMnangagwa vati bato ravo rakabatana mazuvano kunyange hazvo vasina kutora nguva yakareba vasati vataura kuti muchine nhengo dzeG40 dziri mubato ravo idzo dzavati dzinofanira kudzingwa. Mashoko aVaMnangagwa aya anopesana nemashoko avakataura svondo rapera apo pavakukurudzira nhengo dzeG40 dzakadzingwa mubato ravo kuti dzidzoke vashande pamwe chete. Imwe nyanzvi mune zvematongerwo enyika, VaVivid Gwede, vati zvataurwa naVaMnangagwa hazvipindirane nemamiriro akaita bato ravo pari zvino. Panyaya yesarudzo, VaMnangagwa vati bato ravo harina masimba ekuudza komisheni inoona nezvesarudzo yeZimbabwe Electoral Commission, Zec, zvekuita vachiti komisheni iyi inoshanda yakazvimirira. Izvi zvinouyawo apo MDC Alliance ichiti haisi kufadzwa nemafambisiro ari kuita Zec basa pamberi pesarudzo dzemusi wa30 Chikunguru. No media source currently available  ",VaMnangagwa Voyambira Kudzinga Vatsigiri veG40 muZanu PF
"Dare reSenate ratambira kuvandudzwa kweConstitutional Amendment Bill Number 2 zvichitevera kuvhota kwemaseneta makumi matanhatu nemashanu achitsigira bhiri iri, ukuwo maseneta gumi achiripikisa. Mutevedzeri wemutungamiri weSenate, VaMike Nyambuya, ndivo vazivisa dare reSenate zviri pamutemo kuti Constitutional Amendment Bill Number 2 rapasa pachitevedzwa bumbiro remitemo yenyika. Dare reSenate rine nhengo makumi masere uye nhengo shanu dzange dzisiri mudare nhasi. Dare reZanu PF rine nhengo makumi matatu neina, MDC iine nhengo makumi maviri nenhanhatu kusanganisira nhengo imwe chete yakapinda iri kudivi kwaMuzvare Thokozani Khupe, uye madzishe ari gumi nemasere. Pange pachidiwa nhengo makumi mashanu nenhatu chete kuti bhiri iri ripase. Zvaitika nhasi zvinogona kureva kuti madzishe ese gumi nemasere, nhengo mbiri dzinomirira vakaremara pamwe nedzimwe nhengo gumi neimwe dzebato rinopikisa dzatsigira bhiri. Sachigaro weMDC T, VaMorgan Komichi, vaudza Studio 7 kuti kunyange hazvo vange vaita chisungo chekuti vachapikisa bhiri iri pane vamwe vavo vari tsigira. Asi VaKomichi vati bhiri iri rine zvimwe zvakanaka uye vanoona sekuti pane vavhota vachitarisa remangwana ravo. Vati bato ravo richagara pasi roona kuti rotora matanho api neavo vapesana negwara remusangano. Pachitariswa huwandu huri mudare reSenate, nhengo Zanu PF nemadzishe pamwe nenhengo mbiri dzinomirira vakaremara, dzaikwanisa kupasisa bhiri iri pasina nhengo dzeMDC. Vachitaura mushure mekupasa kwebhiri iri, gurukota rinoona nezvemitemo neparamende, VaZiyambi Ziyambi, vatenda vese vatsigira bhiri iri. Vati hurumende yakaona paine mikaha pabumbiro ra2013 munyaya dzakaita sekuvandudzwa kwematunhu kana kuti Devolution uye bhiri richaita kuti hurumende ichiisa mitemo yekuvandudza nekusimudzira matunhu. Rimwe gweta rinorwira kodzero dzevanhu, VaNqobani Sithole, avo vakatokwira kudare reConstitutional Court vachipikisa kusandurwa kwebumbiro remitemo, vati vashamisa kuti paramende ichiendererra mberi nekuchinja bumbiro remitemo. Vati vachataura nemagwata avo kuti vamise kusandurwa kwebumbiro kwaitwa nhasi. VaSithole, vakaenda kudare reConstitutional Court vachida kuti dare iri ritonge kuti paramende yenyika haina kubata zvakanaka nyaya yekuvandudzwa kwebhiri remutemo weConstitutional Amendment Bill Number 1, iro rakapa hwaro hwekuvandudza Constiutional Amendment Bill number 2 vachiti hapana kutevedzwa zvinodiwa nebumbiro remitemo yenyika. Mukuru weMedia Centre, VaEnerst Mudzengi, vaudza Studio 7 kuti hapana chinoshamisa pane zvaitika nhasi nekuti ndizvo zvavange vakatarisira. Vati kunyange bumbiro ra2013 range risina kunaka range riri nane pane zvaitwa nhasi. Masangano anoshanda akazvimira munyika ari kupikisa bhiri iri achiti rinopa masimba akawanda kumutungamiriri wenyika. Zvimwe zviri kupikiswa nemasangano aya kuvandudzwa kwenguva inofanirwa kushanda nevatongi vematare edzimhsova, avo vanofanirwa kuenda kumudyandigere kana vasvika makore makumi manomwe. Pari zvino, mukuru wevatongi vematare, VaJustice Luke Malaba, vari kufanirwa kuenda pamudyandigere musi wa 15 Chivabvu. Mutungamiri wenyika, VaEmmerson Mnangagwa, vakasaina bhiri iri, zvinoita kuti VaMalaba vasaende pamudyandigere zviri pamutemo sezvo muytemo unenge washandurwa. Bhiri ratambirwa nhasi rinogona kusainwa chere nguva naVaMnangagwa. No media source currently available ",Dare reSenate Rinopasisa Bhiri Rinopa Mutungamiri weNyika Masimba Akawandisa
"Mutungamiri weTanzania, VaJohn Magufuli, vanoti vashanya muZimbabwe nechinangwa chekusimbaradza hukama hwenyika yavo neZimbabwe. Vachitaura pakupera kwerwendo rwavo kuState House muHarare, VaMagufuli vati hukama hweZimbabwe neTanzania hucharamba huchisimba. VaMagufuli vataurawo pamusoro pezvirango zvavati zvakatemerwa Zimbabwe vachiti zvinofanirwa kubviswa nekukurumidza. Pavabvunzwa kuti kurudziro yavo yekuti zvirango zvibviswe inotambirwa here, VaMagufuli vati havana basa nazvo kuti zvanzwikwa here kana kuti kwete. Asi vati zvirango zvinoita kuti vanhuwo zvavo vashupike. VaMagufuli vati pane dzimwe nzira dzinofanirwa kuitwa nadzo dzakaita sekutaurirana pane kushungurudza vanhu nezvirango. Mutungamiri wenyika, VaEmmerson Mnangagwa, vatiwo kunyange paine zvirango, vacharwisa kuti nyika ibudirire vachishandisa zviwanikwa zviri munyika munyaya dzezveupfumi. Asi nyanzvi yezvematongerwo enyika inotaura yakazvimirira, VaMasimba Kuchera, vati kushanya kwaVaMagufuli hakuna chakunoyamura nyika munyaya dzezvehupfumi sezvo Tanzania isina zvainazvo. VaKuchera vati kushanya kwaVaMagufuli kunongosimbaradza hukama pakati pemapato eZanu PF neChama Chama Pinduzi. Sachigaro wePlatform for Youth Development, VaClaris Madhuku, vati nyaya iri kutaurwa nevatungamiri venyika ava yekuda kusimbaradza hupfumi hapana kwainosvika sezvo nyaya iri kunetsa iri yematongerwo enyika. Asi nhengo yeZanu PF, VaGadzira Chirumhanzu, vachitaura semuongorori zvematongerwo enyika akazvimirira, vatiwo vanhu havafanirwe kungoshora zvese zvinenge zvaitwa nehurumende nekuti vachashora mbodza neinozvimbira. VaChirumhanzi vati Zimbabwe neTanzania dzagara dzichidyidzana zvakanyanya munyaya dzezvematongerwo enyika kubva munguva yehondo yerusununguko, nekudaro zvakakosha kuti vasimbaradze hukama hwadzo munyaya dzezvehupfumi. VaMagufuli vakapinda munyika neChipiri, uye kushanya kwavo muZimbabwe kwapera neChitatu. Vasati vapinda muZimbabwe, vakashanyariwo kuNamibia. VaMagufuli ndivo mutungamiri weTanzania weChishanu kubva nyika iyi yawana kuzvitonga muna 1964. No media source currently available ",VaMagufuli Vanoti Kushanya Kwavo Kunosimbaradza Hukama hweZimbabwe neTanzania
"Mutori wenhau ane mukurumbira, Hopewell Chin’ono, aunzwa kudare akaiswa ngetani dzemumaowoko nedzemumakumbo izvo zvashorwa zvikuru nerimwe remagweta ake, Amai Beatrice Mtetwa Mtetwa mudare. Amai Mtetwa vabva vasvitsa chichemo chekuti Chin’ono akaendeswa seyi kujeri reChikurubi Maxumim Prison kwaanonzi ari kugara nevasungwa vakatongwa kare avo vakapara mhosva dzakakura kwazvo uko kunodaidzwa kuti kuD-Section. Vachipindura kuchichemo ichi, muchuchisi wenyaya iyi, VaLancelot Mutsokoti, vati bazi rinochengeta vasungwa ndiro rinoziva zvikonzero zvekuti vakamuendeserei kuChikurubi asi vati vachaita tsvagiridzo yekuti zvakafamba sei. Vachitura mutongo wavo pachikumbiro chasvitswa kudare naChin’ono kubudikidza nemagweta ake, mutongi wedare, Amai Marehwanazvo Gofa, vati Chin’ono akaunzwa pamatare emhosva maawa makumi mana nemasere asati adarika kubva paakasungwa saka nokudaro chin’ono anga ari pamberi pedare zviri pamutemo. Mutongo uyu unotevera mashoko asvitswa kudare nerimwe remagweta aChin’ono, Amai Beatrice Mtetwa, ekuti musungwa anofanira kumiswa pamberi pemutongi nguva iyi isati yadarika kwete kuti nguva iyi inotarwa munhu paanosvika pamatare. Rimwe remagweta aChin’ono, VaGift Mtisi, vatsinhira kuti izvi ndizvo zvaitika mudare. Mushure memutongo uyu, magweta aChin’ono asvitsawo chikumbiro chekuti hurumende itsanangure kuti mhosva iri kupomerwa Chin’ono chaiyo ndeyeyi sezvo vachiti mapepa ari pamberi pedare haaburitse pachena mhosva inonzi yakaparwa naChin’ono. Amai Mtetwa vati Chin’ono mutori wenhau saka nokudaro hainganzi imhosva kuti haana kutaura kuti vanhu vakamupa mashoko ezvaanonzi akanyora padandemutande rake reTwitter ndivanani. VaMtisi vati Chin’ono haafanire kutongwa nemhosva isinganyatsonzwisisike. Asi muchuchisi wenyaya iyi, VaLancelot Mutsokoti, vati vanoda kusvika neMuvhuro kuti vape mhinduro izere panyaya iyi. Amai Gofa vati nyaya iyi ichaemderera mberi neMuvhuro. Chin’ono akambosungwa muna Chikunguru akagara mujeri kwemasvondo matanhatu achipomerwa mhsova yekunzi akashandisa dandemutande ravo Twitter kukurudzira veruzhinji kuti varatidzire. No media source currently available ",Chin'ono Anosvika paMatare Akaiswa Cheni Mumakumbo neMumaoko
"Vaimbova gurukota rezvevashandi, Amai Petronella Kagonye, vapihwa mukana wekubhadhara mari yechibatiso pamhosva nhanhatu dzavariu kupomerwa dzekuita zvehuori. Mutongi wedare, VaStanford Mambanje, vatura mutongo wekuti Amai Kagonye vatongwe vachibva kumba mushure mekunge hurumende yati haisi kupikisa chikumbiro chavo chekuti vapihwe mukana wekubhadhara mari yechibatiso. VaMambanje vati Amai Kagonye vabhadhare zviuru makumi matatu zvemadhora ari maRTGS ($30 000) semari yechibatiso, vazvipire kumapurisa neChishanu chega-chega, vasiye magwaro avo ekufambisa kudare, uye vagare pakero yavakanyoresa kumapurisa uye kuti vasavhiringidzane nevafakazi kudzamara nyaya iyi yapera kutongwa. Muchuchisi wenyaya iyi, VaMichael Reza, vati Amai Kagonye, vachishandisa kambani yavo yeGlorious Properties, vakanyepera mimwe mishandirapamwe inoita zvedzimba kana kuti ma housing cooperative epapurazi reSolomio riri muRuwa rinova reZB Bank kuti vaive nechidimu chavo mupurazi iri vakatengesera mibatanidzwa iyi masitendi ivo vachiziva kuti havasi muridzi wepurazi iri izvo zvakaita kuti mishandirapamwe iyi irasikirwe nemari inoita zviuru mazana maviri namakumi manomwe nezvishanu zvemadhora ekuAmerica (US$275 000). Mapepa ari pamberi pedare anotiwo Amai Kagonye vakanyepera vagari vemuRuwa kuti vane masitendi papurazi reCloverdale riri muGoromonzi vakavatengesera masitendi aya vachiziva zvakare kuti purazi iri harisi ravo zvakaita kuti vanhu ava varasikirwe nemari inoita zviuru makumi mana zvemadhora ekuAmerica (US$40 000). VaReza vatiwo Amai Kagonye vakaba ma computer makumi maviri kubazi rePosts and Telecommunications Regulatory Authority of Zimbabwe avakapihwa achinzi aizonoshandiswa muzvikoro zviri muGoromonzi South asi ma computer aya haana kuzosvika kuzvikoro izvi. VaReza vatiwo Amai Kagonye, avo vakamboshanda mubazi rezveminda vari chief lands officer, vakapawo hama yavo, VaIshamael Kagonye, purazi vachishandisa simba ravo zvisirizvo sezvo pasina kutevedzerwa gwara rinoshandiswa nebazi iri kupa vanhu minda. Gweta raAmai Kagonye, VaRungano Mahuni, vati Amai Kagonye havasi kubvuma mhosva dzavari kupomerwa idzi asi vafara kuti vapihwa mukana wekutongwa vachibva kumba kwavo. VaMambanje vati Amai Kagonye vagodzoka kudare musi waKurume 30. No media source currently available  ",Amai Petronella Kagonye Vanobvisiswa Chibatiso neDare
"Vamwe vanoongorra zvematongerwo enyika vanoti kuratidzira murunyararo kwaitwa nhasi nebato rinopikisa reMDC mucherechedzo wekuti nhengo dzebato iri dzabvazera, uye vatsigiri veMDC vanotevera murairo wehutungamiri hwebato. Asi vamwewo ndivo vanoti kutaridzira kwaitwa murunyararo uku kunotevera yambiro yakasimba yakapiwa nehurumende kuti ani nani zvake aizokonzera mhirizhonga aizotorerwa matanho akaomarara. MDC yaratidzira muHarare mutungamiri webato iri VaNelson Chamisa vachiti bato ravo ratora danho iri senzira yekuratidza kusatambira kwavo kuti mutungamiri wenyika VaEmmerson Mnangagwa vakasarudzwa nevanhu, vachiti semaziviro avo VaMnangagwa vakasarudzwa nedare redzimhosva. VaChamisa vazivisawo kuti vasvitsa gwaro renyunyuto kuparamende, nekumasangano anoti African Union neSADC vachizivisa kuti havasi kuzobvisa VaMnangagwa nepfuti kwete, asi nemavhoti, vachiti vasvitsawo gwaro iri kuna VaMnangagwa, kwete semutungamiri wenyika, asi semutungamiri weZanu PF. Munyori mukuru weMDC, VaDouglas Mwonzora vanoti bato ravo ragara richiratidzira murunyararo kana chete pakasapindira vemamwe mapato kana mauto nevasori. VaMwonzora vanoti mutungamiri webato ravo VaChamisa, vakazvipira kugara pasi nemutungamiri weZanu PF, VaEmmerson Mnangagwa, voumba hurumende yemubatanidzwa kuti nyika iende mberi. Asi vanoongorora zvematongerwo enyika vakarerekera kuZanu PF, VaGadzira Chirumhanzu, vanoti kuratidzira kwaitwa neMDC murunyararo hakusi kuti bato iri rarongeka kwete, asi kuti ratya yambiro yakapiwa nenhengo yeZanu PF, VaObert Mpofu, yekuti hurumende yaizotora matanho akaomarara kune vanenge vatyora mutemo. VaChirumhanzu vanotiwo manyepo kuti vanhu vapinda mumigwagwa nehuwandu hwavo, vachiti kune ruzhinji rwevana neZimbabwe, ranga riri basa pamberi semazuva ose. vasekawo mashoko ekuti VaChamisa vakazvipira kugara pasi naVaMnangagwa vachiti Zanu PF ine huwandu muparamende saka haizombofa yakaumba hurumende yemubatanidzwa neMDC. No media source currently available ",Vamwe Vanoti Kuratidzira muRunyararo Kwaitwa neMDC Mucherechedzo weKuyaruka kweBato iri
"Nemusi weChitatu VaJoe Biden vakatora mhiko yekutungamira America kwemakore mana anotevera muchiitiko chainge chakatariswa nepasi rose kusanganisirawo nyika yeZimbabwe iyo ine vatungamiri vakatemerwa zvirango neAmerica vachipomerwa mhosva yekutonga nedemo. Asi vakuru vehurumende ava vanoti chakapa kuti vatemerwe zvirango inyaya yekuti vakatora minda kubva kuvachena vachipa vatema. Zvirango izvi zvange zvichiwedzerwa gore roga roga kubva muna 2004 uye zviri kutarisirwa kuwedzerwa zvekare muna Kurume naVaBiden. Mutungamiri wenyika, VaEmmerson Mnangagwa, vakanyora padandemutande ravo reTwitter kuti America haikwanise kumira pachuru ichitsiura Zimbabwe nezvekodzero dzevanhu mushure mebatamurefu bata mupfupi yakaitika padare reparamende reCapitol Hill apo vatsigiri vevaive mutungamiri wenyika, VaDonald Trump, vakaita mhirizhonga vachiramba kutambira zvakabuda musarudzo. Asi muzinda weAmerica muZimbabwe wakabva watiwo Zimbabwe inofanira kuferefeta kuurayiwa kwakaitwa vanhu, kubatwa chibharo uye kutochwa kwevamwe vairatidzira nemauto muna Ndira 2019. Mukuru wesangano rinorwira kodzero dzevanhu reHuman Rights Watch kuchamhembe kweAfrica, VaDewa Mavhinga, vanoti havaone zvirango zvichbviswa kana Zimbabwe isiri kuremekedza kodzero dzevanhu. Asi sachigaro wekomiti yeparamende inoona nezvekudyidzana nedzimwe nyika vari nhengo yeZanu-PF, VaKindness Paradza, vanoti hapana chikonzero chekuti zvirango zvirango zvirambe zviripo vachiti Zimbabwe iri kuzorwa mafuta enguruve yaisina kudya. No media source currently available ",VaBiden Vangabvisa Here Zvirango Zvakatemerwa Vamwe Vakuru muZimbabwe?
"Nhengo yekomiti yepamusoro muboka revechidiki muMDC Alliance, VaMakomborero Haruzivishe, vapihwa mukana wekutongwa vachibva kumba nedare repamusoro reHigh Court pamhosva yavari kupomerwa yekunzi vakapamba vashandi vakambani yeImpala Car Rental gore rapera. Vatongi vaviri vedare repamusoro vanoti VaJoseph Chilimbe naVaRongers Manyangadze Foroma, vatura mutongo wekuti VaHaruzivishe vabhadhare zviuru makumi maviri zvemadhora ari maRTGS semari yechibatiso uye vazvipire kumapurisa kaviri pasvondo kudzamara nyaya yavari kupomerwa yapera kutongwa. Izvi zvinotevera kusapikiswa kwechikumbiro ichi nevachuchisi vehurumende avo vati hapana chikonzero chekunyima VaHaruzvishe mukana wekubhadhara mari yechibatiso sezvo vamwe vevavari kupomerwa navo mhosva imwechete vakapihwa mukana uyu kare. Rimwe remagweta ari kumirira VaHaruzivishe, VaSimon Chabuka, vati vafara nemutongo wedare. Mutevedzeri wemutauriri weMDC Alliance, VaGift Siziba, vati VaHaruzivishe vanga vasingafanire kugariswa mujeri nenyaya yavati haina maturo. Vati VaHaruzvishe munhu ari kushungurudzwa zvine chekuita nezvematongerwo enyika. VaHaruzivishe, avo vave nemwedzi inodarika mipfumbamwe vari mujeri, vaifanira kubuditswa mujeri mwedzi wapera pavakapihwa mukana wekubhadhara mari yechibatiso pane imwe nyaya yavainzi vakange vasina kuzvipira kudare pavakange vanzi vadzoke mune imwewo nyaya. Asi vakange vaudza dare kuti vakatadza kuzvipira kudare nekuti vakanga vasangana nemunhu aive nehutachiwana hweCovid 19. Panyaya yavapihwa mukana wekutongwa vachibva kumba nhasi, VaHaruzivishe vanonzi vakapamba vashandi wekambani yeImpala Car Rental pavairatidzira vachinyunyuta nekushandiswa kunonzi kwakaitwa motokari yekambani iyi gore rapera mukupambwa kwemumwe mudzidzi kuBulawayo, VaTawanda Muchehiwa, nevanofungidzirwa kuti vasori. VaHaruzivishe, avo vakabatwa nemhosva yekukurudzira veruzhinji kuratidzira zvine mhirizhonga mukati, vakatongerwa kugara mujeri kwemwedzi gumi nemina, vakapihwawo zvakare mukana wekubhadhara mari yechibatiso mushure mekupikisa kubatwa kwavakaitwa nemhosva pamwe nemutongo wavakapihwa. Vari kupomerwawo zvakare imwe mhosva yekuratidzira vasina mvumo muHarare. Mune imwewo nyaya, gurukota rinooona nezvinoitika mukati menyika, VaKazembe Kazembe, vazivisa kubudikidza nemutemo weStatutory Instrument 3 of 2022 kuti veruzhinji havachasungirwa kubhadhara mari inoita madhora makumi maviri ekuAmerica kubhanga reCBZ kana vachida kutora mapasipoti sezvakambenge zvaziviswa. Danho ratorwa nehurumende iri rinotevera kunyunyuta kwakaitwa neveruzhinji kuti pakanga pashandiswa huori kuti bhanga iri ripihwe basa rekutambira mari yemagwaro ekutsvaga mapasipoti vachiti hapana kunge kwaendwa ku tender sezvinodiwa nemutemo. Bhanga reCBZ iri rinonzi mumwe ane hupfumi mubhanga iri ndiVaKuda Tagwirei vanove chipangamazano chemutungamiri wenyika, VaEmmerson Mnangagwa. VaTagwirei vakadomwa netsvagiridzo yakaitwa neThe Sentry semunhu ane hupfumi hwakawandisa uho vari kuviga kunze kwenyika, izvo zviri kuita kuti nyika irasikirwe nehupfumi hwakanda. VaTagwirei havadi kutaura nevatori venhau pamusoro penyaya idzi. VaKazembe vati kutora pasipoti yechimanjemanje, kana kuti e-passport nechimbichimbi kuchange kuchiita madhora mazana maviri ekuAmerica uye pasipoti isiri yechimbichimbi ichange ichiita zana rimwe chete remadhora ekuAmerica. Mune imwewo nyaya, VaMnangagwa nhasi vapa vechidiki mazana matanhatu mombe imwechete pamunhu wegawega kuKwekwe vachiti vechidiki ava vakachengeta mombe idzi zvakanaka dzikaberekana zvichaita kuti huwandu hwemombe munyika hukure zvavati zvichaitawo kuti nyika irambe ine nyama inokwanira nyika. No media source currently available ",VaMakomborero Haruzivishe Vanobvisiswa Mari yeChibatiso Kuitira Kuti Vatongwe Vari Panze
"Zimbabwe neChishanu manheru yakadomwa kuti ive mutevedzeri wasachigaro weKimberley Process, sangano rinoona nezvekucherwa pamwe nekutengeswa kwemangoda pasi rose zviri pamutemo. Izvi zvakaitika pakupetwa kwemusangano weKimberley Process waiitirwa kuMoscow, guta guru reRussia kubva musi wa08 Mbudzi kusvika musi wa 12 Mbudzi. Izvi zvinoreva kuti muna 2022 Zimbabwe inenge yave mutewedzeri weBotswana, iyo ichange yave iyo sachigaro, uye muna 2023 Zimbabwe ndiyo inenge yave sachgaro. Sangano reKimberley Process riripo kuona kuti mangoda anenge achitengeswa kubva munyika dzakasiyanasiyana ari kucherwa zvisina ropa mukati here uye kuti mari dziri kuwanikwa kubva mukutengeswa kwemangoda aya hadzisi kushandiswa mukuita zvehugandanga. Russia ndiyo sachigaro wesangano iri pari zvino, ichiteverwa neBotswana. Vanoongorora zvematongerwo enyika uye vari nhengo yeZanu PF mudunhu reBritain, Doctor Simba Mavaza, vanoti kudomwa kweZimbabwe kuti itore chigaro ichi chiratidzo chekuti pasi rose rine chivimbo neZmbabwe uye mashoko ekuti Zimbabwe yaitengesa mangoda eropa aive emanyepo. Asi mukuru wesangano reCentre for Natural Resource Governance, iro rinokurudzira kuchengetedzwa kwezviwanikwa, VaFarai Maguwu, vanoti kudomwa kweZimbabwe hakuna zvikuru zvakunoreva sezvo pasina sarudzo dzinoitwa kumisangano yakadai, asi kuti nyika ndiyo inotokumbira kuti inodawo chigaro chakati. VaMaguwu vanotiwo Kimberley Process haitarise nyaya dzehutongo hwejekere asi kuti inongotarisa zvekutengeswa kwemangoda chete, izvo zvinoita kuti nyaya dzekutyorwa kwekodzero dzevanhu muZimbabwe dzisave nechekuita nekudomwa kwayo kutungamira sangano iri. No media source currently available No media source currently available      ",Zimbabwe Inodomwa Kutora Chigaro cheMutevedzeri waSachigaro weKimberley Process Muna 2022
"Munyori mukuru werimwe sangano revanozviitira mabasa emaoko reZimbabwe Chamber of Informal Economy Associations, VaWisborn Malaya, vanoti vari kukumbira hurumende, makanzuru nemasangano akazvimirira oga kuti vavabatsire nezvikwanisiro kuitira kuti vakwanise kutanga basa pasina kutyira kutapurirwa chirwere cheCovid-19. Mutungamiri wenyika, VaEmmerson Mnangagwa, vakazivisa neMuvhuro kuti vanozviitira mabasa avo emaoko vatange kushande asi vachitevedzera kurudziro yeWorld Health Organization yekuti vageze maoko, kupfeka mamasiki, kugara kure nakure nezvimwe. Sangano rinopa rubatsiro reOxfam richitsigirwa neUnited Nations Development Program rakatobatsira kugadzira musika wevarimi weMbare Farmers Market muHarare uyo wakaiswa mvura, zvimbuzi nezvimwe zvakakosha. Gurukota rezvevashandi nezvemagariro akanaka evanhu, Muzvinafundo Paul Mavima, vakatozivisa kuti hurumende yakagadzirira kubatsira vanozviitira mabasa emaoko kunyange hazvo vanhu ava vari kuchema chema kuti rubatsiro rwacho rwuri kunonoka. Mukuzeya nyaya iyi, Blessing Zulu weStudio 7 abata VaMalaya akatanga nekuvabvunza kuti vari kumbowana here rubatsiro kubva kune masangano anoshanda akazvimirira. No media source currently available ",Vanozviitira Mabasa eMaoko Vokumbira Rubatsiro rweZvikwanisiro
"Mutungamiri wesangano revadzidzisi reAmalgamated Rural Teachers Union of Zimbabwe kana kuti ARTUZ VaObert Masaraure vanoti zvinhu hazvina kumira zvakanaka mujeri reChikurubi mavange vari. Vachitaura neStudio 7, VaMasaraure vati mujeri hamusi nyore kugara munguva ino yechando uye chikafu chishoma. Vanotiwo vaigara nevamwe vakatongerwa kugara mujeri kwehupenyu hwose kunyangwe izvi zvisiri pamutemo sezvo vasati vatongwa. VaMasaraure vari kupomerwa mhosva yekuponda VaRoy Issa vaive nhengo yesangano ravo muna 2016. Vari kuramba mhosva iyi uye dare rakamboti VaIssa vakadonha kubva mukamuri yechinomwe paJameson Hotel muHarare vachibva vafa. Asi mapurisa akati ave nehumwe humbowo. VaMasaraure vakapihwa mukana wekubvisa mari yechibatiso nemusi weChitatu nedare repamusoro. No media source currently available ",VaMasaraure Votaura nezveHupenyu muChikurubi
"Mashoko ebhanga guru rinokweretesa mari nyika dzepasi rino reWorld Bank ekuti hupfumi hweZimbabwe huchakwira gore rino uye wakati kwirirei zvakare gore rapera yaunza kupokana kukuru munyika pakati penyanzvi munyaya dzezvehupfumi. Vamwe vanoti zviri kuratidza kuti hurumende iri mugwara asi vamwe vachiti hapana chekurovera bembera. Nyanzvi munyaya dzezvemabhanga vari nhengo yeZanu-PF, VaGilbert Muponda, vanoti zviri kutaurwa neWorld Bank zvinoratidza kuti Zimbabwe iri mugwara sezviri kutaurwa negurukota rinoona nezvemari, Muzvinafundo Mthuli Ncube, vanoti hupfumi hwenyika huri mugwara uye vanotarisira kuti hupfumi huchakwira nezvikamu zvishanu nechidimbu kubva muzana kana kuti 5,5%. Mumashoko kuvatori venhau, bhanga reWorld Bank rinoti hupfumi hwenyika hwakati kwirirei gore rapera nekuda kwekunaya zvakanaka kwemvura uye rinotarisira kuti uchaita zviri nani zvakare gore rino kana mvura ikanaya zvakanaka, vanhu vakabayiwa nhomba yeCovid-19 uye hurumende ikaendereera mberi nekudzika mitemo yekusimbaradza hupfumi. Asi bhanga iri rinotenda kuti vanhu vanosvika mamiriyoni matanhatu nechiuru chimwe chete munyika vakatarisana nenzara. Nyaya yemutsauko wakakura pakati pemari iri kutengwa dhora rekuAmerica pamusika weReserve Bank of Zimbabwe Foreign Exchange Auction nepamusika wepamukoto inonzi neWorld Bank ichapa kuti mitengo yezvinhu idhure zvakanyanya. VaMuponda vati musika wekutenga nekutengesa mari weRBZ uri kushanda zvakanaka. Nyanzvi munyaya dzezvehupfumi, Muzvinafundo Gift Mugano, vanoti hupfumi hwakati kwirirei asi vakawanda havaone mutsauko nekuti hupfumi hwange wakati dererei kwenguva yakareba. Vati nyaya yekuramba nyika ichishandisa dhora remunyika ichapa kuti mitengo yezvinhu irambe ichiita chamurambamhuru. Mashoko aya atsinhirwa nemunyori mukuru wesangano revashandi reZimbabwe Congress of Trade Unions, VaJaphet Moyo. VaMoyo vati vanhu vakawanda vachiri kunonga svosve nemuromo. Bhanga reWorld Bank iro rakati gore rapera vanhu mamiriyoni manomwe nezviuru mazana mapfumbamwe munyika vainge vakatatisana nenzara inotyisa rinoti huwandu uhu huchaderera kusvika pamamiriyoni matanhatu nechiuru chimwe chete gore rino.",World Bank Inoti Hupfumi hweZimbabwe Huchati Kwirirei Asi Dzimwe Nyanzvi Dzichiti Zvichanetsa
"Mutungamiri webato rinopikisa rePeople’s Democratic Party, PDP, VaTendai Biti, vanoti kunetsana kuri kuitika muZanu-PF kunogona kukonzera kusagadzikana kwenyika kana kurwisana pachideuka ropa mubato iri. Mutungamiri webato rinopikisa rePeople’s Democratic Party, PDP, VaTendai Biti, vanoti kunetsana kuri kuitika muZanu-PF kunogona kukonzera kusagadzikana kwenyika kana kurwisana pachideuka ropa mubato iri. Mubato reZanu-PF maita kunetsana kunotyisa pakati pevanhu vanonzi vari kutsigira chikwata cheG40 chinonzi chinotsigira Amai Grace Mugabe nechikwata chiri kunzi Team Lacoste chiri kutsigira mutevedzeri wemutungamiri wenyika, VaEmmerson Mnangagwa. VaBiti vanoti zvinhu zvashata muZanu PF zvokuti zvikasagadziriswa, vanhu vachatanga kuurayana mubato iri. VaBiti vanoti munyika mava kuda hurumende inofanobata matomu, transitional authority, kuitira kuti zvinhu zvigadziriswe nenzira kwayo. Asi VaBiti varamba mashoko ekuti vakaudza vatori venhau kuti havafi vakashanda zvakare munyayaya dzematongerwo enyika nemutungamiri we MDC, VaMorgan Tsvangirai. No media source currently available ",VaBiti Vanoti Vanhu Vanogona Kupondana muZanu PF
"Vanhu vakawanda munyika vanoti mutungamiri wenyika VaRobert Mugabe nebato ravo riri kutonga reZanu-PF vakundikana kugadzirisa nyaya dzehuori zvekuti pave kuda vatungamiri vatsva kuti nyika ipinde mugwara rakanaka. Vanhu vakawanda vakachaya nhare pachirongwa cheLiveTalk cheStudio 7 nemusi weMuvhuro vakati vaneta nenyaya dzehuori munyika uye kusasungwa kwevanhu vanenge vachipomerwa mhosva dzakadai. Gurukota rinoona nezvedzidzo yepamusoro Muzvinafundo Jonathan Moyo vari kupomerwa mhosva yekuba mari yebazi ravanotungamira reZimbabwe Manpower Development Fund kana kuti ZIMDEF. VaMoyo vanonzi vaishanda nemutevedzeri wavo VaGodfrey Gandawa. Mari iyi yaifanira kupihwa vadzidzi asi VaMoyo vanoti vakatenga mabhazikoro vakapa madzishe. Izvi zvapa sangano revadzidzi reZimbabwe National Students kuti rikurudzire kuti vasiye basa. Asi VaMoyo padandemutande retwitter vari kuti mamwe makurukota ehurumende ari kununa nenyaya dzehuori asi havasi kusungwa. Pave kuita kukandiranwa makobvu nematete pakati pechikwata chinonzi Generation 40 uye cheTeam Lacoste pachipumhanwa huroyi. Chikwata cheTeam Lacoste chinonzi chinotsigira VaMnangangwa cheGeneration 40 chichitsigira Amai Grace Mugabe mudzimai wemutungamiri wenyika. Vamwe vabatwa mumambure emari inonzi yakabiwa vanosanganisirawo gurukota rezvehumhizha mukuburitswa kwemashoko VaSupa Mandiwanzira uye VaKudzai Chipanga vanotungamira bazi revechidiki reZanu-PF Youth League. Mumwe mutevedzeri wemutungamiri wenyika VaPhelekezela Mphoko vanonzi vari kuchikwata chaVaMoyo cheGeneration 40 vanoti kuda kusunga VaMoyo kupinda nemwenje mudziva. Mutungamiri wenyika VaRobert Mugabe vari kuMalaysia parizvino apo mubato mavo muine hondo inotyisa iyi. Mwedzi wapera, VaMugabe vakambopomerawo gurukota rezvematunhu VaSaviour Kasukuwere mhosva yekuita zvehuori panyaya yemastands asi havana kusungwa. Mamwe makurukota akawanda ari kupomerwa mhosva yekuita zvehuori asi vari kuregwa vachiita madiro aJojina. VaDumisani Mtombeni vanotungamira sangano re Zero Tolerance-Wise Consultancy rinorwisa nyaya dzehuori vanoti sangano reZimbabwe Anti- Corruption Commission rinofanira kuregedzwa richishanda rakasununguka. Sangano iri riri kuda kubvunzurudza VaMoyo asi rakarambidzwa naVaMugabe naVaMphoko. No media source currently available ",Vakawanda Vogunu'una neHuori muZanu-PF
"Nhasi mhuri yemuAmerica iri kubatana pazororo rekutenda kana kuti Thanksgiving Holiday iro rakatanga kucherechedzwa muna 1621 senzira yekumbotura befu nekutenda maropafadzo egoho rakanaka kana vanhu vachinge vapedza kukohwa. Kunze kweAmerica, nyika yayakavakidzana nayo yeCanada inewo tsika yekukoshesa zororo iri. MuAfrica, Liberia inocherechedzawo zuva iri. MuAmerica zororo iri ririko muvhiki rechitatu remuna mwedzi waMbudzi uri musi weChina. Kare vanhu vainguna nehama neshamwari vachidya zvinhu zvakaita senyama yegarikuni, bhatatisi nezvimwe. Asi mukore uno kunze kwekudya, vanhu vave kushandisa zororo iri senguva yekutengawo zvinhu muzvitotoro sezvo zvinenge zvaderedzwa mutengo. Chizvarwa cheZimbabwe chiri muAmerica, Muzvinafundo Elliot Masocha vanodzidzisa paDevry University kuOhio vanoti macherechedzerwo ezuva iri muAmerica anoita kuti vafunge zvaimboitwa kuZimbabwe nguva dzeKisimusi negore idzva. No media source currently available ",America Inocherechedza Zuva reThanksgiving
"Vakasarudzwa kumirira Highfield West mudare reparamende vakamirira MDC Alliance, VaHappymore Chidziva avo vakasungwa nemusi weMuvhuro vakapihwa mukana wekubvisa mari yechibatiso yemadhora zana. Izvi zvave kureva kuti VaChidziva vave kukwanisa kutora mhiko nhasi nedzimwe nhengo dzedare reparamende nedzesenate. VaChidziva vari kupomerwa mhosva yekukonzera mhirizhonga muna Chikunguru pasi pemutemo we Criminal Law (Codification and Reform) Act. Vanonzi vakapara mhosva iyi kuGweru uko vakazoendeswa nemusi weMuvhuro kuti vanotongwa. Magistrate Charity Maphosa vakati VaChidziva vabvise mari yechibatiso asi vazopote vachienda kumapurisa ekwaMachipisa kamwechete pamavhiki maviri. Dzimwe nhengo dzeMDC Alliance dzakasungwawo nemusi weMuvhuro, VaChamunorwa Madya vanove mutevedzeri wemunyori mukuru wevechidiki kana kuti Youth Assembly uye vamwe vanochengetedza muzinda webato iri weRichard Morgan Tsvangirai House muHarare, VaMafaiti Mubaiwa vakanziwo nedare ramejastiriti muHarare vabvise mari yechibatiso inosvika madhora makumi mashanu pamunhu. Vaviri ava vari kunzi vane chekuita nekuratidzira kwakaitika muHarare mukutanga kwaNyamavhuvhu apo vanhu vatanhatu vakazoguma vapfuurwa nemauto. Asi VaChidziva nevamwe vavo vaviri vari kumiririrwa nemagweta eZimbabwe Lawyers for Human Rights vari kuramba mhosva dzavari kupomerwa.",VaChidziva neVamwe veMDC Alliance Vobvisiswa Mari yeChibatiso
"Zvimwe zvizvarwa zveZimbabwe zvinogara kunze kwenyika zviri kubatsira kurwisa dambudziko rechirwere chekorera kuburikidza nekutsvaka mari yekubatsira vanhu kuZimbabwe kuitira kuti varwise chirwere ichi. Mari iri kuunganidzwa iyi ndeyekutenga mvura yakachena kuZimbabwe ichipihwa vanhu sezvo mvura yakachena iri kunetsa zvikuru muHarare nedzimwe nzvimbo. Kusvika pari zvino vanhu vanosvika makumi maviri nemumwe vafa nechirwere chekorera, uye vanhu vanodarika zviuru zvitatu vabatwa nechirwere ichi. Mumwe wezvizvarwa zveZimbabwe izvi, VaFreeman Chari, avo vanogara ku Ohio muAmerica, vanoti zvinovarwadza kuti mishonga inodiwa kurapa nekudzivirira chirwere ichi haisi kuwanika nyore munyika. Vanotiwo mimwe mishonga inopihwa vanhu zvechimbi chimbi kana vabatwa nechirwere chekorera haisisina simba rekumisa chirwere ichi. Kana munhu achinge abatwa nechirwere ichi, mishonga yaanotanga kupihwa ma Ciprofloxacin neCefriaxone, ayo anonzi haasi kushanda pakorera iri kubata vanhu muHarare. Naizvozvo, VaChari vanoti vari kuunganidza mari yekuti vanhu vabatsirike mukurwisa chirwere ichi. “Takangofunga kuti isusu nevamwe vedu tiri kuno kuAmerica, chii chatingakwanisa kuita kuitira kuti tibatsire vari kumusha. Takaona kuti chekutanga vanhu vanoda mvura tikatanga kufona fona kuZimbabwe tichitaura nemakambani akasiyana siyana anogadzira mvura,” VaChari vaudza Studio7. “Vamwe vaititi vanokwanisa kutipa mvura asi zvekutakurisa ndipo pasina. Saka takaedza kutsvaka mabhauza kuti patinopiwa mvura yamahara tonoisa kuvanhu, tichivapavo mapiritsi anochenesa mvura.” VaChari vanoti chinangwa chavo ndechekuunganidza mari inosvika zviuru gumi zvemadhora kuti vabatsire varombo nemvura nemishonga yekurwisa korera kuZimbabwe. Nzvimbo dzanyanyobatwa nekorera muHarare muHarare mumisha yeGlen Vierw neBudiriro, pamwe nenzvimbo dziri mumatunhu eMasvingo, Manicaland, neMidlands. Gurukota rezvehutano, VaObediah Moyo, vakazivisa neChitatu kuti vanhu makumi maviri nemwe chete vakange vafa nechirwere chekorera. Mutungamiri weMDC, VaNelson Chamisa, vakashanyira neChitatu musha weGlen View vachiona varwere vakabatwa nekorera. Korera yakambonetsa zvakare muna 2008 vanhu vanodarika zviuru zvina vakafa nechirwere ichi munyika yose. No media source currently available ",VaFreeman Chari Votungamira Hurongwa hweKubatsira Kurwisa Korera KuZimbabwe
"Panguva iyo vanhu vakawanda munyika, kunyanya vanhukadzi, vari kurarama nekuriritira mhuri dzavo vachizvishandira pachavo vega, rimwe sangano rinoshanda rakazvimirira riri kudzidzisa mamwe madzimai nezvemabhizimisi kuitira kuti vavandudze hupenyu hwavo.Mutori wedu wenhau, Muzvare Roselyn Ncube vanoti vakaberekwa vaine chipo chekugadzira nekusona mbatya zvekuti pavaikura vaiti vakatengerwa zvipfeko nevabereki vavo vaipedzisira vachinja zvipfeko izvi vogadzira zvavo zvavanoda. Muzvare Ncube, avo vave nebhizimisi rekusona mbatya, kusanganisira dzinopfekwa nevamwe vanhu vane mukurumbira, vanoti vakazodzidzira havo zvekusona mbatya pane imwe nguva, asi vanoti vanovimba nechavanoti chipo chekuzvarwa nacho. Muzvare Ncube ndemumwe wemadzimai makumi matatu vanobva kuchamhembe kwenyika vari kudzidziswa zvakasiyana siyana pamusoro pebhizimisi pasi pechirongwa chesangano reProfessional Women, Women Executives and Business Women’s Forum, kana kuti Proweb. Vanoti kusvika pari zvino vadzidza zvakawanda pamusoro pezvekuve mubhizimisi, kusanganisira zvimwe zvinhu zvavaisakoshesa, zvakadai sekuti mari inochengetedzwa sei. Amai Adelaide Muchetu ndemumwe wemadzimai ari kudzidziswawo nezvebhizimisi pasi pechirongwa cheProweb. Amai Muchetu vanoti vave nemakore akati kuti vachiita basa rekuronga wungano dzakaita semichato kana ndufu, zvinoziikanwa muchirungu kunzi ‘Event Management.’ Vanotiwo kuve kwavo muchirongwa chekudzidziswa zvebhizimisi kuri kuvabatsira zvikuru. Mukuru wesangano reProweb, Amai Moira Ngaru, vanoti sangano ravo rakatanga kudzidzisa vanhukadzi zvakasiyana-siyana mune zvemabhizimisi mugore ra2015 mushure mekuona kukosha kwemabasa anoitwa nemadzimai. Pagore rega rega sangano reProweb rinodzidzisa madzimai makumi matanhatu kubva kunzvimbo dzakasiyana munyika, uye zvidzidzo izvi zvinoitwa kamwe chete pavhiki mukati memwedzi miviri kusvika gore rapera. Amai Ngaru vanoti madzimai aya anosarudzwa zvichienderana nepfungwa dzavainadzo dzemabhizimisi avo, uye vanobhadhara mari shoma kuitira kuti vave muchirongwa ichi. Muzvare Violet Mhute inyanzvi munyaya dzekuongorora mashandisirwe emari uye inhengo yeInstitute of Public Auditors. Muzvare Mhute vane kambani yavo inoita basa rekuongorora mashandisirwo anoitwa mari, uye vanoti zvidzidzo zvavari kuwana pamwe nekusangana nemamwe madzimai anoita zvemabhizimisi, kuri kuvabatsira zvikuru.\n\nAmai Mariyeti Mpala avo vave nenguva vachiita zvekubatsira vanhu vakwegura pachena, ndemumwe wemadzimai ari kudzidziswa hutungamiri mumabhizimisi pasi pechirongwa cheProweb. Amai Mpala vanoti nekuda kwedzidziso yavari kuwana, vanotarisira kuti munguva pfupi inotevera vachave mumwe wevatungamiri vakanaka vemunzvimbo yavanogara. Nyanzvi munyaya dzehupfumi dzinoti chirongwa chekudzidzisa madzimai ari mumabhizimisi kuti avandudze mabhizimisi avo, chinogona kubatsira mukusimudzira hupfumi hwenyika. No media source currently available  ",Madzimai Owana Rubatsiro Rwekuita Mabhizinesi
"Dare repamusorosoro, reConstitutional Court neChitatu rakapa mutongo unoti chikamu 27 chemutemo wePublic Order and Security Act, POSA, icho chinopa mapurisa masimba ekurambidza misangano kana kuratidzira, hachisi pamutemo. Izvi zvinotevera nyaya yakakwidzwa kudare iri nemamwe masangano akazvimirira achipikisa chikamu ichi chiri kushandiswa zvisiri pamutemo kumbunyikidza kodzero dzavo dzekuungana dzavanopiwa nebumbiro remitemo yenyika. Masangano aya anoti reDemocratic Assembly for Restoration and Empowerment (Dare), National Vendors’ Union of Zimbabwe, Combined Harare Residents’ Association (CHRA), neNational Election Reform Agenda (NERA), Vachitura mutongo uyu vakamirira vatongi vose vedare repamusorosoro iri, Amai Rita Makarau vakati chikamu chemutemo uyu chinogona kushandiswa zvisizvo nemapurisa kuburikidza nekuramba vorambidza vanhu kuungana kana kuratidzira. Gweta raimirira masangano aya, VaTendai Biti, vanoti vari kufadra nemutongo uyu. Asi VaBiti vanoti vanofanirwa zvakare kurwisana nechikamu 12 chePOSA, icho chinoti vanhu vanoda kuungana vanofanirwa kutanga vazivisa nekupuwa mvumo nemapurisa. Studio 7 yaedza kubata mutauriri wemapurisa, Assistant Commissioner Paul Nyathi, kuti tinzwe divi remapurisa pamutongo uyu asi vati vari pazororo. Taedzawo kubata mumwe mutauriri wemapurisa, Chief Superintendent Blessmore Chishaka, asi nharembozha yavo yanga isingabatiki. No media source currently available Zvichakadaro, sangano reAmnesty International rinoti mutongo wakapiwa neConstitutional Court uyu unovhura chikamu chitsva munyaya dzekodzero dzevanhu muZimbabwe. Mukuru weAmnesty International muZimbabwe, Amai Jessica Pwiti, mugwaro ravaburitsa, vati mutongo uyu unotambirika zvikuru. Vatiwo kwemakore akawanda mutemo uyu wanga uchishandiswa kutyora kodzero dzevanhu kuburikidza nekusungwa, kushungurudzwa uye kutochwa kwevanhu vanoonekwa sevanopikisa hurumende kana vanoedza kufumura kutyorwa kwekodzero dzevanhu. Asi Amai Pwiti vati chitsvambe chasarira kuhurumende kuona kuti mutongo wedare uyu vatevedzerwa. Vati mapurisa anofanirwa kuonawo kuti aremekedza mutongo uyu. Mutemo wePOSA wakadzikwa muna 2002 uchutsiwa mutemo weLaw and Order Maintenance Act, LOMA, uyo waishandiswa nehurumende mukutyora kodzero dzevanhu. Mutemo muyu waivepo zvakare munguva yeRhodesia nyika isati yawana kuzvitonga.",Veruzhinji Votambira Mutongo weConstitutional Court paChikamu chePOSA
"Makare, kambani yainzi Cold Storage Commission, iyo yave kunzi Cold Storage Company (CSC) yaive chidadiso chenyika. Asi ikozvino kambani iyi semamwe makambani ehurumende yave zuru rakapinda nyoka. Kambani iyi inonzi iri kushanda pazvikamu gumi kubva muzana zvemashandiro ainofanirwa kunge ichiita. Kutatarika kuri kuita kambani iyi kwapa kuti kambani yeNational Social Security Authority, kana kuti NSSA, iuchike mari inosvika mamiriyoni gumi nemasere emadhora kuBulawayo kumutsiridza kambani iyi. Asi nyanzvi munyaya dzezvehupfumi hadzisi kuwirirana pakupindira kweNSSA uku. Vamwe vanoti zvakanaka, asi vamwe vachiti hazvina kunaka. CSC yainge iine makambani kuMarondera, Harare, Chinhoyi neBulawayo ichitengesa nyama kunyika dzekumawarira kuEurope. Izvi zvaipa nyika mari inosvika zana remamiriyoni emadhora pagore. Kunyangwe EU yakatemera mutungamiri wenyika, VaRobert Mugabe, nemudzimai wavo zvirango, sangano iri richiri kutenga nyama yemombe kubva kuZimbabwe, asi nyika iri kukundikana hayo kuzadzisa chiga chayo. Mumazuva ayo, CSC ndiyo kambani yesiraha yaive hombe muAfrica mose uye yaiunza mari yekunze yakawanda munyika. Asi ikozvino kambani iyi ine zvikwereti zvakawanda zvapa kuti igwadame. Nemusi weChipiri kuMarondera mimwe midziyo yange ichototengeswa nezvikonzi zvedare nenyaya yezvikwereti izvi. Kumakore ekuma 1990 kambani yainge iine vashandi vakabayirwa zvitupa vanodarika chiuru nemazana mashanu nevamwe vakawanda vaiita maricho, asi ikozvino kune vashandi vasingadarike mazana mashanu. Asi vamwe vashandi vanoti vave nemakore vachinzwa mashoko aya pasina chinobuda nekudaro vanoti vanovimba kuti haasi manatsa mukanwa ndonda kurota ichiyamwa. Mutungamiri weConfederation of Zimbabwe Industries, VaBusisa Moyo, vanoti vanofara nezvaitwa neNSSA sezvo zvichipa varimi musika wekutengesa mombe dzavo. VaMoyo vanoti izvi zvichamutsiridza hupfumi hweguta reBulawayo nekuwanisa vanhu mabasa. Asi handi vose munyika vari kuti NSSA yabaya dede nemukanwa. Nyanzvi munyaya dzezvehupfumi uye vaimbotungamira Zimbabwe National Chamber of Commerce, VaLuxon Zembe, vanoti NSSA, iyo inoshandisa mari dzevashandi dzemudyandigere, haifanire kuonekwa ichisungirira mari pagumbo rengwe. VaZembe vanoti hurumende inofanira kuyedza kukwezva vekunze vanoda kuzouchika mari mumakambani akaita seCSC aya. Mukuru weZimbabwe Farmers Union, VaPaul Zakaria, vanoti vanopfuya mombe vanotambira zvikuru danho rekumutsiridza CSC. Asi vatiwo varimi vanodawo kupihwa mukana wekuti vave nemasheya mukambani iyi. Nyaya yekurima ndiwo wainge uri musimboti wenyika hurumende isati yatanga chirongwa chekugovera vatema ivhu vamwe vacho vari ana mugarira badza. Kusafamba zvakanaka munyaya dzekurima kwapa kuti hupfumi hwenyika hutatarikewo sezvo kusisina mabasa mumapurazi uye makambani akawanda anodyidzana nekurima. Makare, Zimbabwe yainge iine mombe dzinosvika mamiriyoni matanhatu nezviuru mazana masere, asi iko zvino mombe dzadzikira kusvika kumamiriyoni mashanu nezviuru mazana maviri uye dzenyama dzaderera kusvika pazviuru mazana maviri kubva pazviuru mazana matanhatu nezvishanu. Vamwe vari kuyedza kubatsira kumutsiridza CSC ndeveFood And Agriculture Organization uye veAgribank. No media source currently available   ",NSSA Yoyedza Kumutsiridza CSC Asi Paine Mutauro
"Dzimwe nyanzvi mune zvematongerwo enyika dzinoti hadzisi kunzwisisa kuti sei nhumwa yeUnited Nations, Amai Elena Douhan, vasina zvavari kutaura pamusoro penhirizhonga dziri kuitika pamisangano yeMDC Alliance. Misangano iri kuitwa nemutungamiri weMDC Alliance, VaNelson Chamisa, iri kuvhiringidzwa nevanhu vanofungidzirwa kuti vatsigiri veZanu-PF. Pane mumwe musangano kuManicaland, pakaridzwa pfuti uye motikari dzaifamba navachamisa dzikatemwa nematombo, izvo zvakaitika mazuva mashoma mushure nekutemwa kwemotikari dzaVaChamisa kwaCharumbira, kuMasvingo. Amai Douhan vari muZimbabwe mavari kuongorora nyaya dzezvirango nekodzero dzevanhu. Vanoongorora zvematongerwo enyika vachishanda vakazvimirira, VaRejoice Ngwenya, vanoti Amai Douhan havana zvavakafambira, zvikurusei kana takatarisa kuti vakaitwa zvekukokwa uye vachibvazve kuBelarus, nyika ine hurumende inowirirana zvikuru naVaMnangagwa. No media source currently available",Nhumwa yeUnited Nations Yokurudzirwa Kutaura Pamusoro peMhirizhonga Iri Kuitika Munyika
"Mutungamiriri wenyika, VaEmmerson Mnangagwa, vadoma dare ravo remakurukota makumi maviri rinosanganisira nyanzvi munyaya dzehupfumi, VaMtuli Ncube, segurukota rezvemari, pamwe nenyanzvi munyaya dzemitambo, Muzvare Kisrty Covenrty, segurukota revechidiki nemitambo. Vamwe vadomwa kuva makurukota ndiAmai Oppha Muchinguri Kashiri, vaitwa gurukota rezvekudzivirirwa kwenyika; VaJuly Moyo vaitwa gurukota rezvemaguta nematunhu; VaSibusiso Moyo vachiitwa kugurukota rekudyidzana nedzimwe nyika, chinzvimbo chavanga vainacho kubva gore rapera, apo mauto akapindira mukubvisa vaive mutungamiri wenyika, VaRobert Mugabe, pachigaro. VaMnangagwa vadomawo vatevedzeri vemakurukota vemapazi gumi nematatu uye bazi rezvekurima richaramba riine vatevedzeri vaviri. VaDouglas Karoro naVaVangelis Haritatos ndivo vatevedzeri vebazi iri. VaVictor Matemadanda ndivo mutevedzeri wezvekudzivirwa kwenyika nevakarwira hondo yerusunguko; VaEdgar Moyo ndivo mutevedzeri wedzidzo yePrimary neSecondary; VaLovemore Matuke vaitwa mutevedzeri mubazi rezvevashandi, ukuwo VaFortune Chasi ndivo vaitwa mutevedzeri mubazi rezvekutakurwa kwezvinhu. Amai Yeukai Simbanegavi ndivo mutevedzeri wevechidiki, VaRajeshakumart Modi vaitwa mutevedzeri webazi rezvemaindaisitiri, uye VaMike Madiro ndivo mutevedzeri wezvemukati menyika. VaManngagwa vadomawo makurukota ematunhu mapfumbamwe kusiya kweHarare vachiti vachiri kuona kuti vachaita sei sezvo nhengo zhinji dzeZanu PF dzakakundikana musarudzo. Vapfumbamwe ava ndevanoti, Amai Judith Ncube Bulawayo, Muzvare Mary Mliswa - Mashonaland West, Appolonia Munzverengi - Mashonaland East, Amai Monica Mavhunga - Mashonaland Central, Amai Ellen Gwaradzimba - Manicalanda, VaEzra Chadzamira - Masvingo, VaAbdenico Ncube - Matabeleland South naVaRichard Moyo kuMatabeleland North. Makurukota aya achatora mhiko yekutanga basa nemusi weMuvhuro. VaMnangagwa vati vanovimba nemakurukota avadoma uye achaita basa rekusimudzira hupfumi nehupenyu hwevanhu. Mukuru weMedia Centre, VaEnerst Mudzengi, vaudza Studio 7 kuti vamira kuona kuti makurukota aya achapihwa mukana wekuita basa rawo zvakanaka here uyewo kuti paiswa mitemo inovabvumidza kuita izvi. Vanongorora nyaya dzehupfumi vanoti VaMnangagwa vaita zvakanaka nekudomwa nyanzvi mumapazi akaita seremari nehutano pamwe nekusendeka mamwe makurukota ange agara achingotenderera muhurumende kwenguva yakareba. Nhengo yebhodhi resangano rePlatofrm for Youth Development, VaOwen Dhliwayo, vaudza Studio 7 kuti vafara nekudomwa kwevechidiki kuti atungamiri bazi revechidiki. Mumwe mugari wemuHarare, Amai Hildah Shumba, vati vanoona sekuti VaMnangagwa vasarudza makurukota ane hunyanzvi. Pavabvunzwa kuti sei vange vasina kudoma nhengo dzebato rinopikisa reMDC mudare ravo, VaMangagwa vati hapana kumbogara paita nhaurirano nebato ravo uye vadoma makurukota avo sezvinodiwa nebato ravo reZanu PF. Mamwe makurukota asendekwa ange ave nenguva achingotenderera muhurumende, ndiVaObert Mpofu, VaPatrick Chinamasa, VaJosaya Hungwe naVaDavid Parirenyatwa. No media source currently available ",VaMnangagwa Vanodoma Dare reMakurukota
"Dambudziko rekushaikwa kwemari munyika rave kuita kuti kambani yeFidelity Printers and Refiners, itadzewo kuwana mari yekutenga goridhe kunyanya kubva kune vemakambani madiki anochera chicherwa chakakosha ichi. Kambani yehurumende iyi ndiyo chete kambani munyika inobvumirwa kutenga goridhe nekuritengesa kunze kwenyika. Vamwe vanhu vanorarama nekuchera pamwe nekutengesa goridhe vanoti havachawane mari inovafadza sezvo kushaikwa kwemari munyika kwave kuita kuti kambani yehurumende yeFidelity Printers iyo inotenga gordhe kubva kune vanorichera, ishaywo mari yekutenga goridhe iri. Vamwe vanochera nekutengesesa goridhe mumadhorobha akadai seGweru neGwanda vakataurira Studio 7 kuti vave nemazuva akawanda vachiedza kutengesa goridhe iri kumizinda yeFidelity Printers iri mumadhorobha aya asi vachitaurirwa kuti hakuna mari. Mumwe wevanhu ava ndemumwe murume anogara kuGwanda uyo akangozvidoma nezita rekuti Ncube akataurira Studio 7 kuti nekuda kwekuti vanoda mari yekushandisa pazororo kudai iye nevamwe vakaita saye vari kupedzisira vave kutengesa goridhe ravo kune vamwe vanhuwo vanenge vane mari. “Ndave nemazuva ndichienda kuFidelity yekuno uku ndichingudzwa kuti hakuna mari…ndofunga about three or four times.” Vanoenderera mberi vachiti, “Sezvamunongozivawo nguva ino yezororo munhu unenge uchidawo mari yekuti ufare nemhuri plus manje manje zvikoro zvinenge zvave kuvhurwa saka tinenge tichida mari yefees. But most importantly tinenge tichida mari yekuita reinvest mubusiness. Saka tiri kungozopedzisira taenda kuma middlemen vanenge vane cash, ndiko kwatinonotengesa goridhe racho.” VaDosman Mangisi ndivo mutauriri wesangano reZimbabwe Miners’ Federation, kana kuti ZMF. VaMangisi avo vanoshandira muBulawayo vakabvuma kuti vanochera goridhe munzvimbo dzakasiyan-siyana munyika vari kusangana nedambudziko rekushaikwa kwemari kukambani yeFidelity Printers. Studio 7 haina kukwanisa kunzwa kubva kukambani yeFidelity Printers kana kubhanga guru renyika reReserve Bank of Zimbabwe. Asi Amai Apollonia Munzverenwgi vanove mutungamiri wesangano reZMF vataurira Studio 7 parunhare kuti ichokwadi kuti kambani yeFidelity Printers iri kushaya mari yekutenga goridhe kubva kune vamwe vari pasi pesangano ravo. Kambani yeFidelity Printers ine mizinda yekutenga goridhe munzvimbo dzakasiyana-siyana munyika kusanganisira, Gwanda, gweru, Kadoma, kwekwe, Masvingo, Mutare neZvishavane. Amai Munzverengwi, avo vanoti sangano ravo rinogara richitaurirana nekambani yeFidelity vanoti kuve nevanhu vakawanda vanopiwa marezinesi ekutenga goridhe kunogona kubatsira asi vanoti vanhu ava vanofanirwa kuve vanhu vakavimbika vasingazotengesi goridhe iri kunze kwenyika zvisiri pamutemo. Goridhe ndicho chicherwa chiri panzvimbo yechipiri chichitevera platinum pakuwanisa nyika mari yekunze. Nyika yeZimbabwe yaimbowana goridhe rinosvika matonne makumi maviri nemanomwe pagore rega rega asi nekuda kwekuwondomoka kwehupfumi, huwandu uhu hwakazodzikira kusvika pamatonne matatu chete mugore ra2008. Huwandu uhu hwave kuwkira zvekare nekuda kwekuti kwave nevemakambani madiki vave kucherawo goridhe. Sangano reChamber of Mines rinoti nyika yakawana matonne makumi maviri egoridhe mugore ra2015 uye mugore rino rave kupera nyika yakawana matonne makumi maviri nemaviri. No media source currently available ",Fidelity Printers And Refiners Yopererwa neMari yeKutenga Goridhe
"Hurumende inoti vatori venhau vane basa zvakanyanya mukuzadzisa chishuviro chehurumende chebudiriro pamwe nekuona kuti nyika inenge yabuda muhurombo panosvika gore ra2030. Vachitaura kumhemberero yebepanhau reDaily News rekusvitsa makore gumi mushure mekumbovharwa, gurukota rezvekuburitswa kwemashoko Amai Monica Mutsvangwa, vati vatori venhau vanofanirwa kubatsira hurumende mukuona kuti nyika yabudirira huye kubatana. Amai Mutsvangwa vatiwo hurumende yaVaEmmerson Mnangagwa inokoshesa zvakanyanya kushanda kwevatori venhau zvakasununguka. Vatiwo segurukota rezvekuburitswa kwemashoko, vari kuedza nepese pavanogona kuti vatori venhau vawaniswe ruzivo rwezvavanenge vachida pakupepeta nhau pamwe nekuti vashande zvakasununguka. Mukuru wesangano rinoona nezvemashandiro evatori venhau reVoluntary Media Council of Zimbabwe kana kuti VMCZ, VaLoughty Dube, vakurudzirawo vatori venhau kuti vashande vachitevedzera zvinotarisirwa kubva kuvatori venhau. VaDube vatsigirawo mashoko aAmai Mutsvangwa vachiti vatori venhau vane basa guru rekusimudzira budiriro munyika. Asi nyanzvi mune zvematongerwo enyika vachishanda nesangano rakazvimiririra rePlatform for Youth Development, VaOwen Dhliwayo, vati vatori venhau vanonyora nekutepfenyura zviri kuitika vakapa chitsvambe kuhurumende kuti ikoshese nyaya dzebudiriro. Kunyange hazvo hurumende ichiti ine chido chekuti vatori venhau vashande vakasunungukavatori venhau vanogarochema chema nekushungurudzwa vari pabasa. Sangano reMedia Institute of Southern Africa Zimbabwe rakabudisagwaro rayo repagore richiti vatori venhau vakashungurudzwa muna 2020 vaive vakwira kusvika pamakumi mashanu nevaviri zvichienzaniswa nemakumi maviri nevanomwe muna 2019. Musi weChipiri mumwe mutori wenhau webepa repadandemutande re263 Chat anonzi akakuvadzwa nemapurisa ari pabasa. Bepanhau reDailynews rakambovharwa muna 2003 nehurumende yemushakabvu VaRobert Mugabe ndokuzovhurwa zvakare muna 2011. No media source currently available ",Vatori veNhau Vokurudzirwa Kunyora Nyaya dzeBudiriro
"Sangano rinomirira vashandi vehurumende, reApex Council, rinoti kuratidzira kwakarongwa kuitwa nevashandi vehurumende neChitatu kuri kuenderera mberi zvichitevera kushaya muchero kwemusangano weNational Joint Negotiating Council waitwa neChipiri pakati pehurumende nevamiriri vevashandi. Mutewedzeri wasachigaro veApex Council, VaThomas Muzondo, vanoti vashandi vasunga kuenderera mberi nedanho ravo sezvo hurumende isina chayanga yakapfumbata kumusangano uyu pane zvichemo zvavo zvose zvavakaipa. VaMuzondo vanoti chimwe chanyanyotsamwisa vashandi ndechekuti hurumende yazivisa kuti haichakwanisa kuvabhadhara mari dzavo dzekutendwa kana kuti mabhonasi mumwedzi mumwechete waMbudzi nekuti haina mari. Izvi zvinenge zvave kureva kuti vashandi ava vachawana mabhonasi avo muna Mbudzi naZvita, hurongwa hwavanoti hunoomesera vachatambira mari idzi muna Zvita sezvo vachadziwana dzaderera huremu zvichienzaniswa nevamwe vavo vanenge vapiwa muna Mbudzi. No media source currently available Vashandi vanonzi vachaungana pamahofisi ePublic Service Commission mangwanani vachizofora vachinosiya magwaro enyunyuto kumahofisi emakurukota akasiyanasiyana ari paNew Government Complex, apo vatungamiri vemasangano evashandi vachataurawo kwavari. Mutevedzeri wegurukota rezvekuburitswa kwemashoko, VaEnergy Mutodi, vanoti sehurumende vachaita kuti hurukuro dzemihoro nevashandi vayo dzirambe dzichienderera mberi, kunyange hazvo hurumende isingagone kupfuura mari dzairi kuvabhadhara pari zvino nekuda kwechirongwa chekuvandudza hupfumi chairi kuita. Panyaya yekuratidzira, VaMutodi vanoti ikodzero yemushandi wemuZimbabwe yaanopiwa nebumbiro renyika kuti aratidzire, chero asingaite zvemhirizhonga pamwe nekuparadza midziyo. No media source currently available ",Vashandi veHurumende Vanoti Vachaenderera Mberi neKuratidzira neChitatu
"Bato reZanu PF rabvisa pachigaro vatungamiriri vebandiko revechidiki vanoti VaPupurayi Togarepi, VaGodfrey Tsenengamu naVaLewis Matutu mushure mekuvapomera mhosva yekurasa gwara remusangano. VaMatutu naVaTsenengamu vakaita musangano nevatori venhau neMuvhuro vachipomera vamwe vana muzvinabhizinesi vanoshanda nebato iri mhosva dzehuwori. Izvi zvaziviswa nevakafanobata chinzvimbo chemunyori anoona nezvekufambiswa kwebasa pamwe nekuburitswa kwemashoko mubato iri, VaPatrick Chinamasa, mushure memusangano wePolitburo yebato iri waitwa neChitatu. VaTogarepi naVaMatutu, avo vange vari nhengo dzePolitburo semunyori nemutevedzeri wemunyori wezvechidiki, varasikirwawo nezvigaro zvavo mudare iri, uye imwe nhengo yevechidiki, VaTendai Chirau, ndivo vapuwa matomu kuti vasanobata chinzvimbo chemunyori wevechidiki muPolitburo chinove chinzvimbo change chiina VaTogarepi. VaChinamasa vati Politburo yatora danho iri mushure mekunge yambovayambira mushure mekunge vataura mazita evanhu vakawanda gore rapfuura vachiti ndivo vaiita zvehuwori munyika. Asi VaChinamasa vati VaTogarepi, avo vbanomirira Gutu South muNational Assembly, uye vari mukokeri weZanu PF mudare iri, vacharamba vachikokera nhengo dzedare reparamende. Vati VaMatutu naVaTsenengamu vabvisawo pazvigaro zvavo muYouth League kwegore uye kana gore rapfuura vanogona kukwikwidza zvigaro muYouth League. Vaviri ava vanziwo vaende kunodzidziswa gwara remusangano kuchikoro chemusangano chinodzidzisa gwara iri cheHebert Chitepo School of Ideology. Hatina kukwanisa kubata VaTogarepi, VaTsenengamu naVaMatutu kuti tinzwe divi ravo manyaya iyi sezvo nharembozha dzavo dzanga dzichinetsa kubata. Nemusi weMuvhuro VaTsenengamu naVaMatutu vakadoma muzvinabhimisi, Kudakwashe Tagwirei, Billy Rautenbach naVaTafadzwa Musarara sevamwe vevanhu vari kuita huwori munyika uhwo vakati hwave kukonzera kutambura kweveruzhinji munyika. VaMatutu naVaTsenengamu vakati vaiziva kuti pane zvaizoitika kwaviri vakakururudzira veruzhinji kuti varwise huwori munyika. VaTagwirei nekambani yavo yeSakunda vakapihwa basa nehurumende pachirongwa cheCommand Agriculture kozotiwo VaRautenbach ndivo vega vakapihwa rezenisi nehurumende rekugadzira Ethanol iyo inosanganiswa nemafuta emotokari. VaMusarara, avo vanova sachigaro wesangano revanogaya chibage, reGrain Millers Association of Zimbabwe, vakapomerwa mhosva yekukonzera kushaikwa kwehupfu munyika nenyaya dzehuwori. No media source currently available ","Zanu PF Inobvisa paZvigaro VaMatutu, VaTsenengamu naVaTogarepi"
"Hurumende yadzika mutemo weStatutory Instrument 89 of 2021 uyo uri kurambidza veruzhinji kubva iye zvino zvichienda mberi kupinza munyika motokari dzine makore gumi kana kudarika ichiti vanenge vachida kupinza motokari idzi munyika vanofanira kutanga vapihwa mvumo nebazi rinoona nezvekugadzirwa nekutengeswa kwezvinhu, reIndustry and Commerce. Mumwe mukuru anoona nezvekutorwa kwemitero mubazi reZimbabwe Revenue Authority kana kuti Zimra, Amai Sibongile Dhliwayo, vanyora tsamba kuvashandi vebazi ravo vari kumiganhu yose yenyika, tsamba iyo iri mumaoko eStudio 7, vachivaudza kuti kubva izvozvi hapana munhu achabvumidzwa kupinza munyika motokari ine makore anodarika gumi asina tsamba kubva kubazi rinonona nezvekugadzirwa kwezvinhu pamwe nekutengeserana zvisinei nekuti motokari idzi dzange dzatove munzira kupinda munyika mutemo uyu usati wadzikwa. Vamwe vagari vemuHarare vakaita saVaTichakunda Mhiko, avo vanorarama nekutengesa mumigwagwa, vaudza Studio7 kuti varwadziwa zvikuru nedanho ratorwa nehurumende iri. VaMhiko vati vanga vari pakati pekuunganidza mari yekuti vatenge motokari kunze kwenyika kuti vagoishandisa mukunohodha zvavanotengesa. Mumwe mugari wemuHarare, VaTendai Nzara, vatiwo nemamiriro akaita zvinhu munyika munyaya dzezvehupfumi havakwanise kutenga motokari kumakambani anotengesa motokari muno vachiti mutemo wadzikwa nehurumende uyu unofanira kusendekwa parutivi. Mutemo wadzikwa nehurumende uyu unotiwo zvizvarwa zveZimbabwe zvinenge zvichishanda kunze kwenyika hazvichabvumidzwewo kupinza motokari munyika dzinokosha madhora zviuru zvishanu zvemadhora ekuAmerica (US$5 000) kusanganisira mari yekupinza motokari idzi munyika zvasiyana nezvaisimboitwa mutemo uyu usati wadzikwa kuti munhu aishanda ari kunze kwenyika aigona kuuya nemotokari yake pasingatariswe kuti inokosha mari yakawanda zvakadii. Mutungamiri wesangano rePassengers Association of Zimbabwe, VaTafadzwa Goliathi, vati zvaitwa nehurumende izvi hutsinye hukuru sezvo zvizvarwa zveZimbabwe zvinenge zvichishanda kune dzimwe nyika zvichibatsirawo nyika kubudikidza nekutumira mari yekunze kumusha. Munyori anoona nezvekutakurwa kwezvinhu muMDC Alliance, VaSettlement Chikwinya, vaudza Studio 7 kuti danho ratorwa nehurumende iri rinotsikirira varombo munyika vachiti vari kudzika mitemo iyi vanhu vari kuzvimba matumbu nekuguta avo vavati vanopihwa motokari pachena nehurumende. Hatina kukwanisa kutaura negurukota rinoona nezvekugadzirwa kwezvinhu nekutengeserana, Amai Sekai Nzenza, kuti tinzwe divi ravo panyaya iyi sezvo vanga vasiri kudaira nharembozha yavo. Asi mhemgo yeZanu PF, VaObert Gutu, vati zvinenge zvichidawo kuti hurumende isimudzire kugadzirwa kwedzimotokari dzakawanda munyika izvo zvinozoderedza mutengo wemotokari. Nyanzvi munyaya dzehupfumi uye vachishanda neLabour and Economic Research Institute of Zimbabwe, Doctor Prosper Chitambara, vati zvaitwa nehurumende zvichaita kuti hurumende irasikirwe nemari yemitero yayanga ichiwana. Pavakatura bhajeti rekushandiswa kwemari yenyika kwegore rino muna Mbudzi gore rapera, gurukota rezvemari, VaMthuli Ncube, vakati hurumende yakaona zvakakodzera kuti itore danho iri sezvo Zimbabwe yave nyika yekurasirwa motokari dzisingakodzere kunge dziri mumigwagwa. No media source currently available ",Hurumende Yoomesera Vanoda Kutenga Motokari Tsaru Kunze kweNyika
"Sangano ravana chipangamazano munyaya dzehupfumi nebudiriro, re Labour and Economic Development Research Institute of Zimbabwe, (LEDRIZ), rinoti hurumende gore rino yakaisa mubhajeti rehutano mari shoma inofanirwa kushandiswa pagore nemunhu mumwe chete munyaya dzehutano izvo zviri kuita kuti zvipatara zvemunyika zvisangane nematambudziko asingaperi. Vachitaura pamusangano wakaitwa ne LEDRIZ nevatori venhau neChitatu manheru muMasvingo, chipangamazano musangano iri, Doctor Propsper Chitambara, vakati matambudziko ari kusangana nebazi rehutano munyika gore rino ari kukonzerwa nekuti hurumende yakaisa mari shoma shoma kubva mubhajeti kubazi iri. VaChitambara vakati munhu mumwe chete ari munyika akaisirwa parutivi mari inosvika maRTGS makumi mana nerimwe semari yekushandisa muhutano hwake kwegore rose. VaChitambara vakati dzihurumende pasi rose dzinotara mari inofanira kushandiswa nemunhu mumwe chete munyaya dzehutano gore rose, yoiswa mubazi rezveutano. VaChitambara vakati dzimwe nyika dzinnoisa parutivi mari inosvika zviuru zvitanhatu zvemadhora ekuAmereka pamunhu wega wega mubazi rezveutano semari yarinopihwa mubhajeti repagore. VaChitambara vakati hurumende yakapa bazi rehutano mari inosvika mazana matanhatu nemakumi mapfumbamwe emamiriyoni emadhora emaRTGS. Studio7 yatadza kubata gurukota rezvehutano, Dr Obadiah Moyo, kuti tinzwe divi ravo, sezvo vanga vasiri kubatika panharembozha yavo. Asi munyori mubazi rezvekufambiswa kwemashoko munyika, VaNick Mangwana, varamba mashoko aya vachiti hurumende iri kuisa mari yakawanda kubazi rezveutano. Mashoko aVaChitambara anobuda panguva iyo zvipatara zvizhinji munyika zviri kushaiwa mishonga, zvikwanisiro nezvimwe, izvo zviri kuita kuti varwere vazhinji varasikirwe nehupenyu nguva yavo isati yanyatsosvika. Madhokotera anotiwo haakwanisi kuenda kubasa nekuti mari yavanotambira haisi kuvakwanira. Mune imwewo nyaya, varimi vemumaruwa eMasvingo vari kuchema chema nekudhura kuri kuita mbewu kunyanya yechibage vachiti nekushaikwa kwemari munyika, gore rino vachatadza kurima. Va IShmael Chitukutu vanobva kwaChimombe kwaGutu, vanoti nekukwira kwakaita mitengo yembeu, gore rinouya vanogona kufa nenzara vasina kurima. Kunyange mvura isati yanaya, varimi vazhinji kumaruwa vanoti ivo havasati vatanga kugadzirira kurima nekuti havana mari yembeu pamwe neyefetiraiza. Dambudziko revarimi riri kuitika panguva iyo sangano reWorld Food Program riri kupemha mari yekutengera vanhu chikafu vanopfuura mamiriyoni masere munyika yose.",VaChitambara Vanoti Hurumende Yakaisa Mari Shoma Mubazi reHutano
"Vamwe vabereki kuMasvingo vari kuchemachema nenyaya dzehuori dziri kupomerwa vamwe vakuru vezvikoro vachiti vari kutatarika kubhadhara mari iyi kuti vana vavo vaende kuzvikoro. Vamwe vabereki vakaita saVaHardlife Tangayi, vanoti kukwira kurikuita nyaya dzehuori munyika kuri kuvashungurudza sezvo vachinetseka kuwana mari dzekubhadharira vana nenyaya yakuoma kwehupenyu.\n\nMazuva mashoma apfuura mukuru wechikoro weGokomere High School, VaAcqunos Mazhungu, pamwe nevamwe vatungamiri vechikoro ichi vashanu kusanganisira mufundisi wepachikoro ichi vakamiswa pamberi pedare remajistereti muMasvingo, vachipomerwa mhosva yekuba mari inopfuura mamirioni maviri. NeChitatu vabereki vevana vepaBatanai Primary School kwaGutu vakaratidzira vakavharisa chikoro vachipomera mutevedzeri wemukuru wechikoro, VaEnock Sithole, mhosva yekuba mari yechikoro yakawanda.Vamwe vabereki vevana vepaMpandawana vakaratidzirawo vachiti mari yepachikoro ichi yainge isiri kufambiswa zvakanaka.\n\nMumwe mubereki VaOglive Makova avo vane mwana ari paGokomere vanoti dzidzo yaderera pachikoro apa nenyaya yehuori pamari dzavanobhadhara hwavari kupomera vakuru vechikoro. Hatina kukwanisa kubata vakuru vepachikoro apa kuti tinzwe divi ravo.\n\nVaShadreck Sharara, vane mwana paBatani Primary, paBhasera, avo vakaratidzira vakavharisa chikoro vachiti vakuru vechikoro varikuba zvinhu zvechikoro pamwe nemari inofanira kunge ichishandiswa padzidzo yevana vanoti vari kuba ngavadzingwe mabasa.\n\nVachipa divi rehurumende, mutauriri webazi redzidzo VaTaungana Ndoro, vatihuori muzvikoro haukurudzirwe nekudaro vave kushanda nebazi re Zimbabwe Anti Corruption Commission(ZACC) vachisungisa vakuru vezvikoro vanoita zvehuori. Mukuru wesangano rinomirira vadzidzisi mumaruwa reAmalagamated Rural Teachers Union of Zimbabwe(ARTUZ), VaObert Masaraure, vati kunyangwe vasingakurudzire kuba, huori huri kuwanda muzvikoro nenyaya yekuti hurumende iri kubhadara vadzidzisi mari shoma.\n\nAsi VaNdoro vanoti nyaya dzehuori hadzineyi nemihoro yevadzidzisi sezvo hurumende iri kuzama kuvapa mari inokwana. No media source currently available ",Vabereki Vakawanda kuMasvingo Voshushika neKubiwa kweMari Muzvikoro
"Mishonga yenhomba inodzivirira chirwere cheCovid-19 yakabva kuChina yaendeswa kumatunhu ari munyika yose kuitira kuti vanhu vatange kubayiwa mumatunhu uyo kutanga nemusi weMuvhuro, panguva iyo vanhu vakawanda vari kuti vanoda kutanga vanzwisisa nezvemushonga uyu vasati vabayiwa nhomba. Vachitaura pakupihwa kwemajekiseni enhomba anosvika zviuru gumi\nnechimwe chete nemazana masere kana kuti 11 800 kunyange vanga\nvakatarisira nhasi kutambira zviuru gumi nezviviri mudunhu reMashonaland West, mukuru mubazi rezvehutano mudunhu, Dr Gift Masoja, vati vachatanga kubaya nhomba neMuvhuro. Dr Masoja vati muchikamu chekutanga vachabaya vanamukoti, mapurisa,\nmasoja vashandi vemumajeri pamwe nevatori venhau.\n\nVaMasoja vati kuti munhu abayiwe nhomba, anofanirwa kutanga\nawongororwa kuti haana chirwere cheCovid-19 here kana kuti kwete, uye\nvose vanorwara nezvimwe zvirwere zvakaita sechirwere cheshuga,\nneHigh Blood Pressure nezvimwe zvirwere vasiri pamishonga, havabayiwe nhomba yeSinopharm.\n\nDr Masoja vati sezvinokurudzirwa nebazi rezvehutano pasi rose reWorld Health Organisation, vanhu vari pasi pemakore gumi nemasere pamwe nevane makore anodarika makore makumi matanhatu, havabayiwe\nnhomba iyi. Asi izvi zvinopesana nezvakaitika nemusi weChina apo gurukota rezvehutano, VaConstantino Chiwenga, avo vane makore anodarika makumi matanhatu, vakabayiwa nhomba iyi. Dr Masoja vati vanhu vanofanirwa kuramba vachitevedzera mitemo yekuzvidzivirira kunyange vakabayiwa nhomba iyi. Mukuru weCommunity Working Group on Health, VaItai Rusike, vati\nhurumende haifanirwe kuita rusarura panyaya yekurwisa chirwere\ncheCovid-19. Vati hurumende inofanirwa kutevedzera zvinotaura World Health Organization kuti ""tese tiri panjodzi kana mumwe munhu ari panjodzi."" Nyanzvi munyaya dzezvehutano uye vaimbove gurukota rezvehutano\nmuhurumende yemubatanidzwa, Dr Henry Madzorera, vanoti sezvo nhomba iyi iri kumboedzwa kuti inotishandira here muno munyika, zvakakosha kuti kutangwe kubyiwa vanhu vane hutano hwakasimba.\n\nHatina kunzwa kuna VaChiwenga, sezvo nharembozha yavo yanga ichinetsa kubata. Asi mutevedzeri wavo, Dr John Mangwiro, vanopesana nemashoko aDr Masoja vachiti vanorwara nezvimwe zvirwere zvakaita segomarara, shuga kana hypertension vanogona kubayiwa nhomba. Zvinonzi munhu anofanirwa kubayiwa nhomba iyi kaviri, kamwe kacho\nmasvondo maviri kana matatu mushure mekubayiwa kekutanga. Nezuro, hurumende yakazivisa kuti vanhu vaviri vakafa nechirwere cheCovid-19, izvo zvakasvitsa huwandu hwevanhu vafa nechirwere ichi pachiuru nemazana mana nemakumi maviri, 1420. Vanhu vabatwa nechirwere ichi munyika yose vava zviuru makumi matatu nezvishanu nemazana mashanu nemakumi mana nevatatu, 35543. Vanhu vachiri kurwara nechirwere ichi munyika yose vava zviuru zviviri nemazana matatu nevaviri, kana kuti 2302. No media source currently available ",Matunhu Ose Ave neNhomba yeCovid-19 Vanhu Vachitanga Kubayiwa neMuvhuro
"Mutungamiri wenyika, VaEmmerson Mnangagwa, vakatura mashoko emamiriro akaita zvinhu munyika vachiti hurumende yavo iri mubishi rekugadzirisa nhuna dzevashandi vayo pamwe nehupfumi hwenyika, uho vanoti hwave kuita nani. Sachigaro weMDC Alliance mudunhu reNorth America, VaTawanda Dzvokora, vanoti zvataurwa naVaMnangagwa ndezve manyepo sezvo vakazvitaura kare asi hapana chakaitwa. VaDzvokora vati pavakatora hutungamiri, VaMnangagwa vakavimbisa nyika kuti vachapa vanhu rusununguko, kusanagnisa mvumo yekuratidzira, asi nhasi vanhu varikupfurwa nepfuti, vazhinji vachirohwa nekusungwa. Vati hapana humbowo hwekuti nyaya yezvehupfumi yave kuita zvirinani sezvo nyika isina mabasa uye isina mari nanhasi wese. No media source currently available Asi sachigaro veZanu-PF mudunhu reNorth America, VaRegis Charumbira, vanorumbidza mashoko aVaMnangagwa vachiti hapana chavakavimbisa chavasina kuzadzikisa. VaCharumbira vati zviri pachena kuti, kunyange hazvo Zimbabwe yakatemerwa zvirango, zvinhu zvave kuita nani munyika. Vati hatifanirwi kukanganwa kuti VaMnangagwa vane zvinhu zvizhinji zvavari kugadzirisa zvavakawana zvisina kumira zvakanaka pavakatora hutungamiri kubva kuna VaRobert Mugabe. No media source currently available ",Vanhu Voita Maonero Akasiyana PaMashoko Akaturwa NeMutungamiri weNyika
Vanhu gumi nevashanu vakashaya munjodzi yemumugwagwa manheru anezuro pedyo neKandava Secondary School pedyo neDema munzira yeChitungwiza-Hwedza. Izvi zvakatevera kuroverana kwerori yainge yakatakura fodya nekombi yaienda kuhHwedza. Rori iyi inonzi yakaputika vhiri ndokubonderana nekombi. Mutauriri wemapurisa Senior Assistant Commissioner Charity Charamba vatenda kuti njodzi iyi yakaitika. Asi vati vakwanisa kuziva vanhu vana chete uye vari kuyedza kuzivisa hama dzepedyo. Asi vamwe vanhu gumi nemumwe vange vasina zvitupa zvekuti kuvaziva kuri kunetsa. Senior Assistant Commissioner Charamba vakurudzira vanhu kuti vaende kuchipatara cheChitungwiza kana vaine hama dzavo dzavasiri kuziva kuti dziri kupi. Vanhu vatanhatu vanonzi vakakuvara munjodzi iyi. Mapurisa ekudema ndivo vari kuferefeta nyaya iyi.,Vanhu Gumi neVashanu Voshaya kuDema muNjodzi yeMumugwagwa Asi Vamwe Votadza Kuzivikanwa neKushaya Zvitupa
"Vakaremara vari kukurudzira hurumende kuti itore matanho ekuti vave vamwe vevanhu vekutanga kubayiwa nhomba yekuzvidzivirira chirwere che COVID-19. Nyanzvi munyaya dzehupfumi, VaMasimba Kuchera, avo vasingaone, vanoti vakaremara vanofanira kuvewo mberi pachirongwa chekubayiwa nhomba yeCOVID-19. Ndiri kuona sekuti dai vakaremara vakave vekutanga pamapoka achatanga kubaiwa nhomba. Vakaremara vasingaone vanoda munhu anovabatsira kuyambuka mugwagwa. Dzimwe nguva vanhu ava dzinenge dzisiri shamwari kana hama dzavo. Zvikwanisiro zvekuti vange vachizvidzivirira nazvo zvinosanganisira ma sanitizers havana. Izvi zvinotsigirwa naVaThomas Muchadenyika avo vanoshandisa madondoro pakufamba. Vanoshandisa ma wheelchair vanobata mavhiri anotsika pese pese zvekuti vagara vari pamuteyo weCOVID 19. Zvinogona kuti pavanokumbira rubatsiro kuti munhu asunde wheelchair, anogona kunge ane COVID kudhara iwe wobva wabatira. Mukuru wesangano revakaremara reSigns of Hope, Muzvare Samantha Sibanda, vanoti hurumende inofanira kunzwisisa matambudziko anosangana nevakaremara. Vamwe havakwanisi kugara vega. Vanotoda munhu anovariritira kubatsira kusunda wheelchair. Vasingaone vanotorarama nekubata bata pese pese saka vanogona kungochibatira nyore chirwere chacho. Muzvare Sibanda vanoti chimwe chiri kunetsa ndechekuti vakaremara vakaita sevasingagone kunzwa kana kutaura, vanosarira shure pakuwana ruzivo rwakakwana pamusoro peCOVID-19 kana ihwo hurongwa hwekubayiwa nhomba. Saka panofanira kuve nezivo munhu asati abayiwa, asi vakaremara havasi kuziviswa. Vane ma cellphones ndivo vane zivo pamusoro pema vaccines. Pazvinosvika kune vakaremara zvinenge zvavhengana. Mukuru wesangano reDeaf Zimbabwe Trust, Amai Barbara Nyangairi, vanoti zvakakosha kuti Zimbabwe nedzimwe nyika dzichiri kusimukira dzinofanira kuzvimiririra pakutsvaga nzira dzekurwisa chirwere che COVID-19, kwete kumirira nyika dzakabudirira. Ini ndinofunga kuti dambudziko redu seAfrica nderekuti tiri kumirira vamwe kuti vagadzire zvinhu zvakaita sema vaccines vozotipa. SeAfrica kana SADC hatina nyanzvi here munyika medu? Saka kana ma vaccines achiuya ari mashoma kudaro, patinozosvika kune vakaremara panenge patooma. Gurukota rinoona nezvekugara zvakanaka kwevanhu, Muzvinafundo Paul Mavhima, vanoti vari kushanda zvakasimba kuitira kuti vakaremara vave nehupenyu hwakanaka. VaMavhima vavimbisa kuti vachaendesa kumusoro zvikumbiro zvevakaremara zvekuti vave vamwe vekutanga kubayiwa nhomba yeCovid-19. Handione pane dambudziko kuti hurumende ipagadzirise kuti vakaremara vapinde muchikwata ichocho. Chinhu chatinogona kuti chitaurwe ku cabinet kana ku task force ye COVID-19. Zimbabwe yakatara vashandi vemuzvipatara, vashandi vemumapazi ehurumende anoita mabasa anosangana neveruzhinji kuti vave vanhu vekutanga kubayiwa nhomba yeSinopharm pasi pechirongwa chakatanga munyika nemusi weChina. No media source currently available ",Vakaremara Vanodawo Kutanga Kupihwa Nhomba yeCovid-19
"MDC inotungamirwa naVaNelson Chamisa inoti haisi kuzotadza kuita hope nemashoko emutungamiri weMDC-T, Muzvare Thokozani Khupe, ekuti ndivo vava munhu ari panyanga zvichitevera mutongo wakaitwa naAmai Edith Mushore. Vachipa mutongo wavo svondo rino, Amai Mushore vakati MDC inofanirwa kudzokera payakanga iri muna 2014 apo pakaitwa kongiresi yebato yakaona VaMorgan Tsvangirai, avo vakashaya gore rapera, vachisarudzwa semutungamiri webato, ukuwo Muzvare Khupe vachisarudzwa semutevedzeri waVaTsvangirai. Vachipindura mashoko aMuzvare Khupe kuvatori venhau, mutauriri weMDC, VaJacob Mafume, vati havasi kutambira mutongo waAmai Mushore, uye havaneyi nezviri kutaurwa naMuzvare Khupe, sezvo vakaenda kunovaka bato ravo. VaMafume vati chavanoziva ndechekuti VaChamisa vakasarudzwa nevanhu uye vari kuenderera mberi nehurobgwa hwekongiresi yavo ichaitirwa muGweru mwedzi uno. VaMafume, avo vati vanga vari kuGwanda kuhurongwa hwebato ravo hwekuyedzana pfungwa dzevari kukwikwidzana kukongiresi, vati Muzvare Khupe vanofanirwa kuziva kuti munhu akabuda mubato akaenda kunovamba bato rake nokudaro havasi kuzotambirwa kuMDC inotungamirwa naVaChamisa. Vachitaura neStudio7, Muzvare Khupe vati vatuma magweta avo kuti atange nhaurirano nemagweta aVaChamisa senzira yekutsvaga kuti mativi maviri aya angafambise seyi nyaya dzekuti vatevedze zvinodiwa nemutemo sezvakaturwa nemutungo waAmai Mushore. Asi VaMafume vati bato ravo harisi kutambira mutongo waAmai Mushore. Mutungo waAmai Mushore unouya panguva iyo VaChamisa, avo vakadomwa nematunhu ebato ravo gumi nematatu kuti vakwikwidze chigaro chemutungamiri webato pakongiresi, vari mubishi rekuona kuti kongiresi yavo yaitwa nemazvo. VaChamisa havana ari kuvakwikwidza pachigaro chemutungamiri webato. VaMafume, avo vari kukwikwidza chigaro chemutauriri webato pakongiresi, vati havasi kuzocheuka mutsindo webete pane zviri kuitwa naMuzvare Khupe, avo vati vakanga vasiri kuwirirana naVaTsvangirai mumazuva avo ehurwere vasati vashaya. VaTsvangirai vakashaya muna Kurume gore rapera mushure mekurwara nechirwere chegomarara. Zvichitevera kushaya kwaVaTsvangirai, mubato iri makaita makakatanwa anotyisa pakati paVaChamisa, VaElias Mudzuri pamwe naMuzvare Khupe, vose vachiti ndivo vanofanirwa kufanobata matomu. VaChamisa vaimira nerekuti ndivo vakadomwa naVaTsvangirai kuti vafanobata chigaro chemutungamiri webato apo VaTsvangirai vairapwa kuSouth Africa, ukuwo VaMudzuri vachipikisa VaChamisa vachiti hapana mumwe munhu akanga anzi asanobata chigaro chaVaTsvangirai kunze kwavo ivo VaMudzuri, Muzvare Khupe vachitiwo sezvo vari ivo chete vakasarudzwa pakongiresi yakaitwa muna 2014, ndivo vaifanirwa kufanobata matomu. Mutongo waAmai Mushore unosimbaradza mashoko aMuzvare Khupe, asi VaMafume vanoti Muzvare Khupe vakabuda mubato rakasiyiwa naVaTsvangirai vakanovamba ravo bato, nekudaro havafanirwi kuuya kuzobvongonyodza zvinhu mubato ravakasiya. No media source currently available ",MDC yaVaChamisa Inoti Haicheuki Mutsindo weBete Uri Kuitwa naMuzvare Khupe
"Mamwe masangano makumi maviri anorwira kodzero dzevanhu pasi rose kusanganisa reCommunity to Protect Journalists, anyorera tsamba kugurukota rezvehumhizha mukufambiswa kwemashoko, VaKazembe Kazembe, achinyunyuta nenyaya yekumbovharwa kwemasaisai e internet munyika yose. Masangano aya anoti kuvhara internet kutyora zvibvumirano zveUnited Nations. Masangano aya anosanganisa re Keep It On, iro rine masangano zana nemakumi manomwe anorwira kodzero dzevanhu pasi rose, uye The World Wide Web Foundation, Open Net Africa, Human Rights Foundation nemamwe. Masangano aya anoti kazhinji hurumende dzinodzima masaisai dzinenge dzichida kutyora kodzero dzevanhu pasina anoona. Hatina kukwanisa kubata VaKazembe kuti tinzwe divi ravo. Asi vanoongorora zvematongerwo enyika uye vaive mukuru weMISA Zimbabwe, VaRashweat Mukundu, vanoti zviri kuitwa nehurumende kutyora kodzero dzevanhu. No media source currently available Zvichakadaro, mamwe maseneta ekuAmerica ari kukurudzira vakuru muhurumende yeZimbabwe kuti varemekedze kodzero dzevanhu vari kuratidzira, vovhura masaisai emadandemutande pamwe nenhare. Nhengo dzeseneti dziri zvakare nhengo dzebato reDemocratic Party uye vari nhengo dzekomiti yedare reseneti inoona nezvekudyidzana nedzimwe nyika, yeSenate Foreign Relations Committee dzinoti VaChris Coons, vanomirira Delaware, pamwe naVaCory Booker, vanomirira New Jersey, vaburitsa mashoko anoti vari kushushikana zvikuru nezviri kubuda muZimbabwe. Vanoti vari kuwana mashoko ekuti vanhu vari kuratidzira vari kuurayiwa, kusungwa kusina tsarukano, kurohwa, pamwe nekushungurudzwa nevanochengetedza runyararo munyika. Maseneta aya anoti ari kukurudzira hurumende kuti igadzirise zvinhu kuburikidza nekutaurirana pachiteverwa mutemo, uyewo kuti vari kuratidzira vaite zvavanosungirwa nebumbiro remitemo.  ",Hurumende Yoshoropodzwa neKuvhara Kwainonzi Yakaita Masaisai
"Rimwe remasangano anoongorora mashandiro evatori venhau munyika, reMedia Monitors, rinoti mapato ezvematongerwo enyika ari kukwikwidza musarudzo dzichaitwa Muvhuro haasi kupiwa mikana yakaenzana yekubuda panhau. Mukuru weMedia Monitors, Muzvare Patience Zirima, vati ongororo yavakaita inoratidza kuti Zanu PF ne MDC Alliance ndivo vari kunyanyobuda munhau mapato madiki asingabudi. Muzvare Zirima vatiwo vanhukadzi havasiwo kubudiswa munhau zvichienzaniswa nevanhurume vari kukwikwidza musarudzo. Vati ongororo yavo yakatanga musi wa 31 Chivabvu inoratidza kuti panyaya dzakanyorwa dzesarudzo, zvikamu gumi nechimwe chete kubva muzana ndodzaitaura zvevanhukadzi vari kukwikwidza. Muzvare Zirima vatiwo tsvagiridzo yavo inoratidzawo kutinhepfenyuro yehurumende yeZimbabwe Broadcasting Corporation haisi kubudisa musiyano pakutsvaka rutsigiro kwebato reZanu PFnepavanenge vachiita mabasa ehurumende. Muzvare Zirima vatiwo vari kushushukana nemaitiro ekomiti yeZimbabwe Electoral Commissioninoongorora mashandiro evatapi venhau musarudzo, vachiti haisi kuonekwa zvairi kuita kunyange kwasara nguva shoma shoma yekuti sarudzo dziitwe . VaPrisiel Samu vanoshanda neMedia Monitors vaudzawo Studio7 kuti bato reZanu PF ndoriri kunyanyobuda munhau vachiti zvikamu makumi mashanu nezvitatu kubva muzana dzenyaya dzesarudzo munhau dzaitaura zvebato reZanu PF. Vanoona nezvekufambiswa kwemabasa muMedia Alliance of Zimbabwe, VaNigel Nyamutumbu, vatiwo kunyange hazvo vatori venhau vari kuita basa ravo nepavanogona napo, zvinosuwisa kuti mapato maviri chete ndiwo anongoramba achitaurwa. VaNyamutumbu vakurudzira vatapi venhau kuti munyaya dzavo vabudisewo kuti mapato ari kuzokwikwidza akamirira chii huye vachagadzirisa seyi matambudziko ari munyika. Studio7 haina kukwanisa kubata sachigaro weZec Media Monitoring Committee, Amai Joyce Laetitia Kazembe, kuti tinzwe divi ravo. No media source currently available ",Media Monitors Inoti Vatori veNhau Ngavabate Mapato Ose
"Mhuri zhinji dzakawana hupoteri munyika kuTongogara Refugee Camp dziri kunonga svosve nemuromo nekuda kwenhamo yavakatarisana nayo. Vakawanda vari kuyedza kutanga tumabhizimisi tudiki asi vachiti hazvisi kuvapa pundutso. Pamuzinda weTongogara pane vapoteri vangangodarika zviuru gumi vanobva kunyika dzakasiyana siyana kunyanya dzemuAfrica dzinosanganisira, Mozambique, DRC, Angola, Burundi, Rwanda Somalia, Eritrea nedzimwewo. Mhuri idzi dzakatiza kusagadzikana munyaya dzezvematongerwo enyika dzavo zvichikonzera nehondo kunyanya. Mhuri yega yega iri pakamba apa inotambiriswa madhora gumi nematatu zvisineyi nekuti yakakura zvakaita seyi inova mari isingakwaniri mhuri idzi. Vapoteri ava havatenderwi kushanda muno munyika izvo zviri kuvaomera zvopa kuti vakawanda vagume voita misika yekutengesa zvakasiyana siyana. Mumwe mupoteri, VaRodroguez Domingos vanoti vanobva kunyika yeBurundi uye vakauya muuZimbabwe muna2003 vachitiza hondo. Vanotengesa nyama yenguruve pamuzinda weTongogara uyu kuti vawane kurarama . ""Nekuda kwemari yeallowance yatinopihwa inova $13 chete tinotoita zvekutengesa kuti tiwanire mhuri mari yekutenga chekudya. Uye munomu muCamp hatibvumirwi kushanda mabasa. Hatiwani mari kwayo nekuti business racho riri slow slow, hapana ane mari muno. Kupera kwemwedzi vanhu vapihwa mari ndipo patinombobata tucash but $13 haina zveinotenga."" VaDomingoos vanoti pazuva vanotengesa zvishoma zvekuti vakwanise chete kuwanira vana vavo zvekudya. ""Hapana mari yakawanda yatinowana kunze kweyekuti titenge food chete, pamwe mwedzi wese tinoita cash ye$23 nekuda kwekuti hakuna cash."" Amai Beauty Kasongo vanobva kuAngola, uye vane musika mukembi yeTongogara. Pamusika wavo amai ava vanotengesa matemba, tepwe, nezvimwe zvekudya zvakamomeswa. Amai Kasongo vanoti musika wavo vanongomuitira kuti vakwanise kuwana kwekuswera uye nemari yekudya zuva nezuva pasina chouviri chinonyatsobuda. ""Bhizinesi rekubatira chete, imari yekutenga zvekudya chete, hakuna mari nekuti yatinopihwa haishandi chiro, haikwani mwedzi imari yechikafu chete apa."" Amai Kasongo vanotiwo mari yekugoverwa haikwaniri mhuri yavo sezvo vaine vana vana pamwechete nemurume. ""Imari shoma shoma chete yatinowana pano apo ndikaona upfu ndinotenga ndikaona fish ikapera ndotenga zvakare, kuti tiiti mari yatinopihwa ikwane apa hailasti mwedzi kungoti chete mhuri isafe nenzara muno."" VaJeremiah Muzondi vane chitoro chidiki asi vanongochemawo nenyaya imwechete yekushaya vanovatengera. Vanoti nguva zhinji inotodarika hayo vachitamba tsoro, kana mutambo wemakadzi nekuti kunenge kuusina anouya kuzotenga, nekudaro vanototengesa zvinhu zvizingakurumidza kushata kana kuwora. Mukuru wepakamba yeTongogara Camp Amai Rudo Manyara vanoti mutemo wehurumende ndewekuti vapoteri havatenderwi kushandira munyika muno kudzimara vawanirwa mapepa akakwana ekuti vashandire masangano kana makambani emuno. Vanoti zvakare mari inogoverwa vapoteri ndiyo yakatarwa uye inenge ichiwanikwa kuti vabatisikane kunyangwe hazvo isingavakwanire. No media source currently available ",Vapoteri vepaTongogara Refuge Camp Vononga Svosve neMuromo
"Mutungamiri wenyika, VaRobert Mugabe, nevamwe vanasorojena vemunyika dzemuAfrica, vari kukurudzirwa kuti vazeye nyaya yekuti ndiyani achatora chigaro chaVaMugabe kana vasiya basa nekuti kusadaro zvinogona kupinza Zimbabwe nenyika dzakaipoteredza mumatambudziko makukutu. Mudzimai wemutungamiri wenyika, Amai Grace Mugabe, vachitsigirwa neZanu-PF Youth League, vari kukurudzira VaMugabe kuti vadome munhu anozotora chigaro chavo kana vasiya basa. Asi nyaya yekuti izvi zvoitwa sei yave gangaidzwa kumukwenyika wemhezi yavavira mudumbu. Pari zvino mabhiza ari pamberi anonzi ndemumwe mutevedzeri wemutungamiri wenyika, VaEmmerson Mnangagwa, vari kuchikwata chinonzi Team Lacoste, uye gurukota rezvekudzivirirwa kwenyika, VaSydney Sekeramai, avo vanonzi vari kutsigirwa nechikwata cheG40. Mutevedzeri wemunyori munyaya dzezvemutemo muZanu-PF, VaPaul Mangwana, vanoti vari kushamisika kuti vanhu vasiri mubato ravo vanodei pahuku yemweni sezvo zvakajeka kuti mumwe mutungamiri anosarudzwa sei VaMugabe vakasiya chigaro. Asi vaimbotungamira bato rinopikisa reZimbabwe Union of Democrats vari murwiri wehondo yerusununguko, Amai Margaret Dongo, vanoti hazvina kujeka uye nyaya iyi inofanira kuzeyiwa nyika isati yaita zinyekenyeke. Amai Dongo vatiwo chinoziva ivhu kuti mwana wembeva anorwara nekudaro vanhu vanofanira kubata mazwi voona kuti anoreveyi kana Amai Mugabe vachitaura pamusoro penyaya yeluti VaMugabe vadome munhu achatora chinzvimbo chavo. Nyanzvi munyaya dzezvematongerwo enyika vachidzidzisa paUniversirty of Zimbabwe, Muzvinafundo Eldred Masunugure, vanoti chinonetsa kugadzirisa nyaya iyi inyaya yekuti Zanu-PF inenge muzerere unoti ukakwira wodzika. VaMasunungure vanoti chapa kuti zvinhu zviite manyama amire nerongo inyaya yekupinzwa kwaVaSekeramai mudariro nevari kudivi reG40. Asi dambudziko iri ringapedzwe sei chaizvo? Nyanzvi munyaya dzezvematongerwo enyika vachishanda neCrisis in Zimbabwe Coalition, VaJoy Mabenge, vanoti vamwe vanasorojena vemuAfrica vanofanira kuita dare naVaMugabe sezvo kusagadzikana kweZimbabwe kuchikanganisawo vavakidzani vayo. Asi VaMasungungure vanoti munhu akaita saVaThabo Mbeki haana chaangabatsire Zimbabwe nyika sezvo yake yeSouth Africa uye bato reANC zviri kubvirawo moto. Imwe nyanzvi munyaya dzezvematongerwo enyika uye vari mukuru weMedia Centre, Va Enerst Mudzengi, vanoti Zanu-PF inokwanisa kugadzirisa nyaya iyi isingazvhiyire dembo pane vanhu. Bato reZanu-PF rakaita kongiresi rayo muna 2014 rikati VaMugabe ndivo vachamiririra bato musarudzo dzegore rinouya kunyangwe hazvo vanenge vave nemakore makumi mapfumbamwe nemana. VaMugabe vanotiwo kunyange hazvo paine vamwe vari kuda kuvagara nhaka, vachakasimba kunyange hazvo vachimborwara pano neapo. Zimbabwe haina kuita mumwe mutungamiri kubva zvayawana kuzvitonga muna 1980. No media source currently available    ",Nyanzvi Dzozeya Nyaya Yanetsa Yekuti Ndiyani Achatora Chigaro chaVaMugabe
"Vaive mutungamiri webato rinopikisa reMovement for Democratic Change VaMorgan Tsvangirai vakaradzikwa kumusha kwavo kuBuhera nezuro asi mubato mavo mabva matangazve makakatanwa pakuti ndiyani achatungamira pakati paVaNelson Chamisa, VaElias Mudzuri naMuzvare Thokozani Khupe. Pakuradzikwa kwaVaTsvangirai panonzi pakaita bata murefu bata mupfupi vamwe vechidiki rebato iri vachiti vaida kurova Muzvare Khupe, munyori mukuru webato VaDouglas Mwonzora uye vaoona nezvemabasa mubato VaAbednicho Bhebhe. Vatatu ava vari kupomerwa mhosva yekuramba nyaya yemubatanidzwa weMDC Alliance uyo une mapato manomwe. Nyaya yemhirizhonga iyi yashorwa nemuzinda weAmerica muZimbabwe uye sangano reZimbabwe Peace Project kana kuti ZPP. Sangano iri rinoti chiri kunetsa inyaya yekuti bato iri roenda kukongiresi here kana kuti rongotambira zvakabuda kubva kuNational Council yebato zvekuti VaChamisa vafanotungamire. Vamwe muMDC-T vanoti vanoda kuti pauye vana mutongi gava vekunze kuzobatsira kuyananisa vari kunetsana ava. Sarudzo dziri kutarisirwa kuitwa muna Chikunguru zvekuti zviri kunetsa zvikasagadziriswa zvinogona kukanganisa bato iri musarudzo. Nezuro pachirongwa cheLive Talk, Studio 7 yakaita hurukuro naVaChamisa na Muzvare Khupe. Muzvare Khupe vakati pachitariswa bumbiro remutemo, ivo ndivo vanofanira kunge vachifanotungamira. No media source currently available Asi VaChamisa vati ivo ndivo vakasarudzwa neNational Council kuti vatungamire bato parizvino. No media source currently available ",VaChamisa naMuzvare Khupe Votaura neStudio 7 nezveHutungamiri hweBato reMDC-T
"Vatungamiriri wemuAfrica vanotambidzana husachigaro hweAU gore rega rega uye VaMugabe vari kutambidza husachigaro uhwu kuna VaIdris Derby vekuChad pamusango uri kuitirwa kuEthiopia. Mutungamiri wenyika, VaRobert Mugabe, avo vange vari sachigaro weAfrican Union,AU, vari kusiya chigaro ichi pamusangano weAU uri kuitirwa muAddis Ababa kuEthiopia. Veruzhinji munyika vane maonero akasiyana nemashandiro akaita VaMugabe apo vaive vakabatana matomu eAU. Vazhinji muhurumende pamwe nebato ravo reZanu PF vanoti VaMugabe vakabata basa nemazvo uye vakamirira Africa zvakasimba panyaya dzekurwisa hondo, nyava dzekuona kuti Africa yawana chouviri pazviwanikwa zvayo pamwe nekutiwo Africa yawanawo chinzvimbo chiri permanent musangano repasi rese reUnited Nations. No media source currently available Asi veruzhinji, pamwe nevemamwe mapato anopikisa munyika vanoti husachigaro hwaVaMugabe kuAU hawuna chahwakabatsira nyika. Amai Christine Sekerani vanoti nzendo dzaVaMugabe vachiita basa reAU dzaitovakanganisa kuti vagadzire matambudziko akatarisana nenyika. Mutauriri webato rinopikisa rePeople’s Democratic Party, VaJacob Mafume, vanotiwo hapana zvavakawana kubva kuchigaro chaVaMugabe kuAU. VaByron Mutingwende vanoti VaMugabe vangadai vakashandisa chinzvimbo chavo sachigaro weAU kukwezva vemabhizimisi kuti vauye munyika , uyewo kugadzirisa hukama hwavo neAmerica apo pakashanya mutungamiriri wenyika iyi, VaBarack Obama, muAfrica gore rapera. Asi mukuru wevamiriri venyika dzemuAfrica muZimbabwe, VaMawampanga Mwana Panga , vakaudza bepanhau reSunday Mail kuti VaMugabe vakshanda zvikuru kukwezva mutungamiriri weChina kuAfrica avo vakavimbisa kutsigira Africa nemabhiriyoni makumi matanhatu emadhora pamusangano wakavakaita nevamiriri venyika dzemuAfrica kuSouth Africa gore rapera. Asi mutauriri webato rinomirira MDC inotungamirwa naVaWelshman Ncube, VaKurauone Chihwayi, vanoti VaMugabe vakatadza kupenda hondo nekurwisana kuri munyika zhinji muAfrica. Asi imwe nhengo yevechidiki mubato reZanu PF, VaTongai Kasukuwere, vanoti VaMugabe vakaita basa ravo vachiti nyaya yeBurundi inonetsa sezvo nyika iyi iri kutoramba kuti AU itimure masoja kunyika iyi. Mumwe murairidzi wepaGreat Zimbabwe University, VaJoel Mukusha, vanoti kunyange hazvo paine vamwe vanoti VaMugabe havana zvavakaita sasachigaro weAU, maoenero avo ndeekuti vakaita basa guru chose. Vanoongorora nyaya dzehupfumi, VaMasimba Kuchera, vanoti hapana chaifanira kunyanyotarisirwa kubva kuna VaMugabe nekuti hapana zvizhinji zvinoita nemunhu anenge ari sachigaro weAfrican Union. Asi vatiwo pfungwa dzaVaMugabe dzekuti vanhu vemuAfrica vabatsirikane nezviwanikwa zvemunyika dzavo dzakanaka chose. Nyanzvi munyaya dzematomgerwo enyika dzinoti VaMugabe, avo vange vachigaropomerwa mhosva yekubira sarudzo pamwe nekutyora kodzero dzevanhu, ndivo vakanyanyobatsirika chose nekusarudzwa kuti vaite sachigaro weAU sezvo izvi zvakaita kuti vaonekwe semunhu akachena. VaClaris Madhuku vesangano rePlatform for Youth Development vanoti kuve sachigaro weAU zvinoita kuti upihwe ruremekedzo nenyika dzose dzemuAfrica nepasi rese. Vatungamiriri wemuAfrica vanotambidzana husachigaro hweAU gore rega rega uye VaMugabe vari kutambidza husachigaro uhwu kuna VaIdris Derby vekuChad pamusango uri kuitirwa kuEthiopia.",Vakawanda Vopesana Pane Zvakakwanisa Kuitwa naVaMugabe Vari Sachigaro weAU
"Kusiya basa nezuro kwevaimbove mumwe wevatevedzeri vemutungamiri wenyika, VaKembo Mohadi, vachipomerwa nyaya dzehupombwe, kwamutsa mutauro mukuru munyika wekuti ndiyani achatora chigaro chavo. Mazita ari kutaurwa anosanganisira nhengo dzePolitburo, murongi wemabasa muZanu PF, VaObert Mpofu, gurukota redzidzo yepasi, VaCain Mathema, mutauriri weZanu PF, VaSimon Khaya Moyo, Amai Sithembiso Nyoni kozoti vaimbove mukuru weZimbabwe Defence Industries, VaTshinga Dube, gurukota redunhu reBulawayo, Amai Judith Ncube, mutauriri weparamende, VaJacob Mudenda pamwe nemukuru wemauto, General Valerio Sibanda. Vanoongorora nyaya dzematongerwo enyika, VaStephen Sibanda, vati zviri pachena kuti mutungamiriri wenyika, VaEmmerson Mnangagwa, vachadoma munhu anobva kuZapu sezvo VaMohadi vaibva kubato iri. Vati mazita mazhinji ari kudomwa ndeevanhu vane nhoroondo mubato riri kutonga. VaAlphios Mapuranga vati vanoona sekuti chigaro ichi chichapihwa munhu ane nhoorondo yechiuto. Chipangamazano musangano reRevolutionary Research Institute, VaTjenesani Ntungakwa, vaudza Studio7 kuti chibvumirano cheUnity Accord cha1987 chakaenda nevaimbove mutungamiriri wenyika, VaRobert Mugabe, uye vanoona sekuti VaMnangagwa vachasarudza munhu wavanovimba naye zvisinei kuti ndiye anokodzera kuvepo here kana kuti kwete. Vati kubvira muna 1987 paidomwa vanhu pachigaro ichi pachitevedzewa hukuru hwevanhu kubva kuZapu asi mazita mazhinji ari kutaurwa, ane vanhu vasingakodzeri kutora chigaro ichi kana izvi zvikatevedzwa. Izvi zvatsinhirwa naVaButler Mwarwizi avo vakarwa hondo vari kuZipra. VaMagwizi vati havanei nekuti ndiani adomwa asi kuti vanoda munhu anoyananisa vanhu munyika. Pasi pebumbiro remitemo yenyika, mutungamiriri wenyika ndiye anodoma vatevedzeri vake. Mushandi mukuru mubazi rezvekuburitswa kwemashoko muZanu PF, VaTafadzwa Mugwadi, varamba kutaura zvinji pamusoro pekuti ndiyani achatsiva VaMohadi kuhurumende vachiti inyaya yemutungamiriri wenyika nehurumende. Kunyange hazvo vakasiya basa kuhurumende, VaMohadi havasati vasiya chigaro chavo kuZanu PF uko vari mumwe wevatevedzeri waVaMnangagwa. VaMohadi vakasiya basa nezuro mushure mekufumurwa pamadandemutande akaburitsa mavhidhiyo ane mashoko aVaMohadi vachitaura nyaya dzepabonde nemadzimai echidiki anosanganisira madzimai akaroorwa. Nyaya iyi yaigara yakaburitswa nebepanhau repaindaneti, reZimLive, VaMohadi vakambobuda svondo rapera vachiti aive manyepo, asi ZimLive yakati yaimira nenyaya dzayo dzokuti VaMohadi vari kushandisa chinzvimbo chavo zviri izvo uye vachikonzeresa kuparara kwedzimba. Bato reZanu PF richaita musangano waro wePolitiburo mangwana uye nyaya yaVaMohadi inotarisira kuzeyiwa pamusangano uyu. No media source currently available ",Ndiyani Achatora Basa Rakasiyiwa naVaMohadi?
"Sangano reCrisis In Zimbabwe Coalition raendesa gwaro renyunyuto kuhurumende, paramende, komisheni inoona nezvekuchengetedzwa hwekodzero dzevanhu pamwe nesangano reFinancial Action Taskforce (FATF) richitsutsumwa pamusoro pebhiri rePrivate Voluntary Organisation Amendment Bill iro rinoti rine chinangwa chekudzivirira masangano anoshanda akazvimirira kushandiswa nevanopfurikidza mwero pakushandisa mari pamwe nekuita zvematongerwo enyika. Mugwaro ravatura kubazi rezvemutemo, bazi rezvekugara zvanakaka kwevanhu, makomisheni eZimbabwe Human Rights, Peace and Reconciliation neGender pamwe neFinancial Action Taskforce, sachigaro weCrisis in Zimbabwe Coalition, VaRashid Mahiya, vati semaonero avo bhiri iri rinotyora kodzero dzavo uye harifaniri kuenderera mberi. VaMahiya vati havagutsikane nezvikonzero zviri kupihwa nehurumende zvekuda kushandura mutemo wemashandiro avo. Bhiri iri, iro rakaburitswa mugwaro rehurumende reGovernment Gazette rinosungira masangano anoshanda akazvimirira kutevedza mitemo yeFATF kuitirakuti asashandiswa nemasangano anopfurikidza mwero pamwe nekuarambidza kuita zvematongerwo enyika. Asi VaMahiya vati havagutsikane nezvikonzero zviri kupihwa nehurumende vachiti zviri pachena kuti hurumende iri kuda kumbunyikidza mabasa avo. Vati kana bhiri iri rikapasa kuva mutemo, zvichanganganisa mashandiro emasangano anoshanda akazvimirira sezvo zvichereva kuti hurumende inenge yave kupindira mumashandiro awo zuva nezuva. VaMahiya vati hurumende handiyo yega inoita mabasa ebudiriro munyika. Nhengo yebhodhi rePlatform For Youth and Community Development, VaOwen Dhliwayo, vatiwo zvikonzero zvakapihwa nehurumende pakuunza bhiri iri hazvigutsi nekuti hapana masangano anoshanda akazvimirira anoita zvematongerwo enyika. Vati vanoita mabasa ebuduriro pamwe nekutobatsira hurumende muzvirongwa zvayo zvakasiyana siyana munyika yese. VaMahiya vati vanyorera kumakomisheni akaita seZimbawe Human Rights Commission nemamwe nekuti kodzero dzavo dziri kutyorwa uye vanoshandawo nemakomisheni aya pabasa ravo. Vatiwo vanodawo kuti Financial Action Tastforce ikokwe munyika kuti izotsangangura kuti masangano emuZimbabwe ari kushandiswa nematororo here mutemo uyu usati wadzikwa. Muna 2004 hurumende yakamboedza kushandura mutemo wemashandiro emasangano anoshanda akazvimirira asi vaive mutungamiriri wenyika, VaRobert Mugabe, havana kuzosaina bhiri racho mushure mekunge rapasa muparamende. Gore rino mukuru anoona nezvekufambiswa kwebasa mudunhu reHarare, VaTafadzwa Muguti, vakadzika mutemo wekuti masangano ese anoda kushanda muHarare aifanira kutanga aenda nekumahofisi avo izvo zvakarambwa nedare reHigh Court. Hatina kukwanisa kunzwa divi rehurumende sezvo gurukota rezvemutemo, VaZiyambi Ziyambi, vange vasiri kudaira nhare mbozha yavo. No media source currently available ",Masangano Onyunyutira Hurumende Pamusoro peBhiri Rinobata Mashandiro eMasangano Aya
"Zvizvarwa zveZimbabwe zviri muSouth Africa zvabatana nemhuri yaVaElvis Nyathi avo vakapondwa nekupiswa kuDiepsloot, Johannesburg nezvinofungidzirwa kuti zvizvarwa zveSouth Africa svondo rapera. Kusvika parizvino hapana munhu ati asungwa nemhosva iyi. Vanhu vaungana muHillbrow, Johannesburg vachionekana nemutumbi wavo usati watakurwa kuenda kuBulawayo uko vari kutarisirwa kuradzikwa mukupera kwesvondo. VaNyathi vange vave nemakore makumi mana nematatu ekuberekwa. Vasiya mudzimai nevana vana. Asi kunyangwe hazvo hurumende yakati ichabatsira mhuri pakuvigwa kwavo, zvizvarwa zveZimbabwe zvarambidza mumiriri weZimbabwe muSouth Africa Vadavid Hamadziripi kuti vataure sezvo zvimwe zvizvarwa zveZimbabwe zviri kuchema chema kuti hurumende haisi kuita zvakakwana kutaura nehurumende yeSouth Africa kuti zvisariswe. Zvimwe zvizvarwa zveSouth Africa zvinoti hazvichadi kuti zvizvarwa zvemuZimbabwe nedzimwe nyika dzemuAfrica zvigare muSouth Africa zvichizvipomera mhosva yekutora mabasa uye kuba nekutengesa zvinodhaka. Vachitaurawo neStudio 7, vanoona nezvekufambiswa kwemabasa musngano reSouthern African Liason Office rinokurudzira kuyanyana VaMunjodzi Mutandiri vati vari kuyedza kuita nhaurirano nehuurmende yeZimbabwe neyeSouth Africa sezvo vakawanda vatema vasiri vemuSouth Africa vari kuti maberekera ingwe uye havachina kugadzikana. No media source currently available ",Mutumbi waVaElvis Nyathi Vakapondwa kuSouth Africa Woendeswa kuZimbabwe
"Sangano rinoongorora sarudzo, reZimbabwe Election Support Network, ZESN, rinoti sarudzo dzeby-election dzekutsvaga vamiriri veparamende dzakaitwa kuGlen View South muHarare pamwe nekuMangwe kuMatabeleland South neyemakanzuru yakaitwa ku Ward 1 kuMasvingo, neMugovera dzakaitwa murunyararo. Asi ZESN inoti huwandu hwevanhu vakavhota hwakaderera zvakanyanyisa rwendo rwuno zvichienzaniswa nevanhu vakavhota musarudzo dzegore rapera. Bato reMDC rakaramba riine chigaro cheGlen View South zvichitevera kukunda kwevakakwikwidza vakamirira bato iri, VaVincent Tsvangirai, kuchitiwo kuMangwe nekuMasvingo Zanu PF yakakundawo musarudzo idzi zvakaita kuti irambe iine zvigaro zviviri izvi. KuGlen View South VaTsvangirai veMDC vakawana mavhoti zviuru zvitatu nemazana mana nemakumi manomwe nemana, VaOffard Muchuwe veZanu PF vachiwana mavhoti chiuru nemazana mashanu nemakumi matatu nemana. Mamwe mapato akakwikwidza kuGlen View South anoti reLEAD iro rakanga rakamirirwa naVaMilton Edwin, avo vakawana mavhoti makumi mashanu nemasere, bato reUANC rakanga yakamirirwa naAmai Ellah Zisanhi, avo vakawana mavhoti makumi matatu nemana pamwe naVaParlington Pikelele avo vakawanawo mavhoti masere. Amai Rosemary Nyamayedenga veFree Zim Cogress Party vakawana mavhoti makumi matatu nerimwe, kuchitiwo VaCrispen Rateiwa veZAPU vachiwana mavhoti gumi nemanomwe. Vamwe vakakwikwidza vakazvimirira ndaVaPhilip Chamunorwa Ndengu avo vakawana mavhoti makumi matanhatu nemana, naVaMaxwell Kasema, avo vakawanawo mavhoti gumi nemana. Mukuru wezvirongwa zveZESN, Amai Ellen Dingani, vanoti sangano ravo rakanga rakaisa vaongorori vesarudzo makumi mashanu nevanomwe mumatunhu ose ari matatu. Vanoti kunyange hazvo iri garoziva kuti vanhu ndivo vanobuda kunovhota panoitwa sarudzo dze by-election nguva dzose, panoda kuongororwa kuti sei zvichidaro kuti vanhu havadi kuenda kunovhota sezvavanoita musarudzo dzinoitwa pekutanga. Sarudzo dzekuGlen View South neMangwe dzakaitwa zvichitevera kushaya kwaAmai Vimbai Tsvangirai-Java veMDC pamwe naVaObedingwa Madlala Mguni veZanu PF. No media source currently available ","ZESN Inoti Sarudzo dzeBy-Election kuGlen View South, Mangwe neMasvingo Dzakaitwa Murunyararo"
"No media source currently available Vana muzvinabhizimusi vari munzvimbo dzinoshanyirwa kuMasvingo vanoti kushaikwa kwendenge dzinouyisa vanhu mudunhu mavo zviri kuvhiringa bhizimusi munyaya dzekushanyirwa kwedunhu iri. Vachitaura pamusangano waitwa neChina muguta reMasvingo, vemabhizimusi vaudza gurukota rezvekushanyirwa munyika, VaWalter Mzembi, kuti vagadzirise nzvimbo dzinomhara ndege kuitira kuti ndege dzinotakura vanhu dziuye kudunhu ravo nevashanyi vekunze vakawanda. Mashoko aya anotevera kudzikira kwaita mabhizimusi munyaya dzekushanyirwa kwedunhu iri, sezvo vakawanda vari kuti havadi kufamba nemigwagwa yenyika nekuti haina kumira zvakanaka. Vashanyi vanonzi vanosarudza nzvimbo dzinosvikika nendege vachitora nguva shoma, dzakaita se Victoria Falls, vachisiya dzakaita seMasvingo eGreat Zimbabwe nenzvimbo yemhuka yeGonarezhou kuChiredzi. VaPhanos Matura, avo vanoita zvemahotera uye vari sachigaro weMasvingo Publicist Association, vanoti vashanyi vaderera nekuti havadi kutora nguva yakareba vachifamba nemumugwagwa. “Kutaura chokwadi, vaenzi vakaderera, zvikuru vekunze. Tinona kuti vashanyi kazhinji vakafuma pamari asi vane nguva shoma. Mushanyi anoda 4 to 5 hours kubva kuHarare asi ne ndege vanoda 20 minutes saka vanoda ndege. Saka zvatisina ndege vanonoshanya kunzvimbo dzine ndege.” vanodaro VaMatura. Nyanzvi mune zvekushanya nekushanyirwa, VaFredrick Kasese, vanotiwo mamiriro akaita migwagwa mikuru yemunyika haana kunaka nokudaro vashanyi havadi kufamba nemo vachityira njodzi ndosaka vasiri kuuya kuMasvingo. “Kufamba nendege kunodzikisa nguva yekufamba, zvinoita nyore kumunhu anoda kuuya ku Great Zimbabwe achidzoka musi uyoyo. Kana munhu achifamba nenzira yedu isati yagadzirwa pane njodzi dziripo, pane njodzi yemhuka, iyo road yacho pachayo haina kunaka, chechitatu nguva yaunotora uchifamba kuti uzondoita zvimwe inorebesa hausozvikwanisi,” vadaro VaKasese. VaMzembi vaudza vanhu ava kuti hurumende ichavandudza nhandare yendege yeMasvingo pamwe neyeBuffalo Range kuChiredzi kuitira kuti vashanyi vakwanise kuzoona Masvingo e Zimbabwe ane mukurumbira pasi rose, pamwe nemhuka kuGonarezhou ne Save. Vati kutanga mwedzi unouya hurumende ichadzosa ndege muMasvingo kuti dzitakure vanhu nevashanyi kuti dunhu riwane mari yekunze zvinozoita kuti mabhizimusi asafe. Mukuru mubazi rezviwanikwa nekuchengetedzwa kazvo muMasvingo, VaLovemeore Mandima, vanoti ndege dzikauyiswa kuMasvingo vashanyi vanowedzera. “Ndinoona kuti pakauyiswa ndege muno ‘in terms of our number’ yema vistors dzino improvha kunyanya ku key place ye Great Zimbabwe Monuments asi tinemamwe akawanda anoshanyirwa,"" vadaro VaMandima. Vamwe vataura vati Zimbabwe inofanirwa kugadzirisa chimiro chayo panyaya dzematongerwo enyika pamwe nekodzero dzevanhu kuitira kuti iremekedzwe nenyika dzine vanhu vane mari yakawanda vanokwanisa kushanyira Zimbabwe vakasununguka.",Kushaikwa kweNdege Kwotadzisa Vekunze Kushanyira Masvingo?
"Zimbabwe iri kuenderera mberi nekuyedza kutsvaga nyika dzemuAfrica dzekushanda nadzo pakuvaka dura renhoroondo yehondo yeChimurenga kana kuti Museum of African Liberation. Mutungamiri wenyika bebato reZanu-PF VaEmmerson Mnangagwa svondo rino vakatuma munyori anoona nezvekudyidzana nedzimwe nyika mubato ravo VaSimbarashe Mumbengegwi kuti vanoita musangano nemutungamiri wenyika yeBotswana VaMokgweetsi Masisi. Mumusangano uyu, VaMumbengegwi vakaudza VaMasisi kuti Zimbabwe yaisa parutivi one hectare kuti ivake dura kana kuti museum inenge iine nhoroondo yezvayakaita kubatsira dzimwe nyika dzairwira rusungunuko. Bepanhau reHerald rinoti VaMasisi vakaratidza kufara nezvakataurwa nehurumende izvi. Botswana yaive pasi peBritain kana kuti British Protectorate haia kutora zvombo kurwisa Britain asi yakawana kuzvitongo kuzere muna 1965 kuburikidza nekutaurirana pasina kudeuka ropa. VaMumbengegwi vakatiwo dura iri rakakosha mukuchengetedza nhoroondo yekurwira rusungunuko muAfrica. Kuvakwa kwedura iri kuri kutsigirwawo nesangano reinstitute of African Knowledge iro rine basa rekutsvaga rutsigiro kubva kuvatungamiri vedzimwe nyika nemari. Vanoona nezvekuburitswa kwemashoko musangano renyanzvi muAfrica reInstitute of African Knowledge, VaJoseph Nkani vakatenda kuti Botswana yakapihwa chikamu chemunda pamuzinda ucharatidza nhoroondo yerusununguko rweAfrica uyo uri muHarare. Vati nzvimbo iyi inotarisirwa kuisa zvinhu kubva kunyika dzese dzemu Africa dzakarwa hondo yerusungunuko nedzimwe dzakabatsira nemari mazano nezvimwe dzakaita seBotswana. Parizvino inonzi yavakwa kusvika pazvikamu gumi nezviviri kana kuti 12% uye inotarisirwa kupedzwa kuvakwa muna 2024. Gurukota rezvekudyidzana nedzimwe nyika muBotswana, Doctor Lemogang Kwape vaudza Studio7 parunhare vari muGaborone muBotswana kuti danho ratorwa nehurumende yeZimbabwe rinotendwa samara sezvo kunyangwe Botswa isina kurwa hondo yerusungunuko, yakabatsirawo dzimwe nyika dzemuAfrica panguva yekurwisa hudzvanyiriri. Nyanzvi munyaya dzenhoroondo uye vachishandira bazi rinochengetedza nhoroondo yenyika kana kuti Department of National Archives and Heritage muBotswana, VaSiyephambili Sikhosana vati hurongwa uhu hunobatsira kumutsidzira kushanyirwa kwenyika. Miziyamu uyu, uyo uri kuvakwa nemari inodarika mamiriyoni makumi maviri emadhora ekuAmerica, uchachengetera nyaya dzedzimwe nyika zvibayiro uye nhoroondo dzeFRELIMO, SWAPO, MPLA, uye mamwe mapato akarwira rusungunuko nevakabatsira. Semuenzaniso, nzvimbo iyi ichange ichiratidza kuurayiwa kwevanhu vakawanda mumusha weWiriyamu nemaPutukezi muMozambique muna 1972, hondo yeCuito Cuanavale kuAngola muna 1987 kusvika 1988 pakati pemauto eAngola ichitsigirwa neCuba, Soviet Union, Vietnam, ANC neSWAPO vachirwisana neUNITA neSouth Africa. Icharatidzawo nhoroondo yevarwi veMau Mau kuKenya. Chirongwa ichi chiri kuvakwa panzvimbo ine mahekita zana, chakakomekedzwa zviri pamutemo nemutungamiri wenyika, VaEmmerson Dambudzo Mnangagwa musi wa4 Zvita muna 2020. Iri kuvakwa panzvimbo inonzi Liberation City kuWarren Park muHarare.",Zimbabwe Yotsvaga Rubatsiro rweKuvaka Dura reNhoroondo yeHondo yeRusungunuko
"Nherera nevanoshaya kwaMurehwa vari kunyemwerera nemufaro zvichitevera rubatsiro rwemari inoita zana nemakumi mashanu ezviuru zvemadhora rwavakapihwa nehurumende yeAmerica kuburikidza nesangano reUnited States Africa Development Foundation. Sangano reHeather Chimoga Orphan Care rakapihwa mari iyi nemusi weChina kuitira kuti ishandiswe mumabasa emaoko anounza mari kuitira kuti risarambe richipemha rubatsiro. Imwe nherera inochengetwa nesangano iri, Althea Kaputa, anoti rubatsiro urwu huchavandudza hupenyu hwake. Izvi zvinotsigirwawo naTrosky Nyahunzvi, uyo ari kuita Form Three. Nyahunzvi anoti haazivi kuti aitangira papi dai asina rubatsiro rwaanowana. Imwe yechirikadzi yakasiiwa ine vana vapfumbamwe inogara muWard 1 mumusha weNyamashato kwaMurehwa, Amai Emmaculate Murehwa, vanoti sangano reHeather Chimoga riri kushandura hupenyu hwenherera zhinji. Mutungamiriri weHeather Chimoga, VaAlbert Mukondwa, vanoti vanotarisira kuti mari yavakapihwa iyi ivabatsire mumabasa avo emaoko kuti vasarambe vachipemha. Sangano iri riri kubatsira nherera mazana manomwe ane makumi masere nemana dziri muzvikoro zvakasiyana-siyana kusanganisira kumaunivhesiti. Mumiriri weAmerica MuZimbabwe, Ambassador Harry K. Thomas Junior, vanoti zvinovafadza zvikuru kuwona zvirongwa zvinobetsera mukusimudzira nherera nevechidiki kuitira kuti vave nehupenyu hwakajeka. No media source currently available  ",America Yobatsira Vanoshaya kwaMurehwa
"Chirwere chegomarara chiri kuvhiringidza hupenyu hwevanhu vakawanda sezvo zvinhu zvisina kumira zvakanaka munyaya dzehutano pamwe nehupfumi hwenyika uhwo hwaenda kumawere. Mumwe wevanhu vari kutambura nechirwere ichi, ndiGogo Vongai Muhwadzarira avo vane gomarara repazamu. Mbuya Muhwadzarira vanoti vari kugara vaine marwadzo makuru, uye chiremba wavo anoti haaakwanise kupisa chirwere ichi pazamu ravo sezvo vari munhu agara aine chimwe chirwere chemoyo. Sezvo Mbuya Muhwadzarira vari mumarwadzo, takaona zvakakodzera kuti titaure nemwanasikana wavo, Muzvare Unika Muhwadzarira, avo vari kuvapepa muHarare. Muzvare Muhwadzarira vanoti havasisina mari yokuti vanachiremba vagadzirise musana wavo uyo wakaremerwa nezamu ravo iro rakazvimba. Muzvare Muhwadzarira vanoti amai vavo vakaita kapundu pazamu vakaenda kuchipatara chiri kumusha kwavo ndobva vaudzwa kuti vaende kuchipatara chekuru chekuMasvingo. Asi vanoti kurapwa kwavo kwakadzoserwa shure nekuratidzira kwaiita vana chiremba vemuzvipatara zvehurumende ndokubva Muzvare Muhwadzarira vafunga zvokuti amai vavo vauye kuHarare kuti vazovarapisa kuna chiremba wavo. Muzvare Muhwadzarira vanoti panodiwa mari inosvika zviuru zviviri nemazana mana emadhora ekuAmerika, US$2400, kuti vambotanga vamborapwa zvimwe zvir ikuvanetsa vasati vapiswa gomarara repazamu. Muzvare Muhwadzarira vanoti havasati vave kuziva kuti gomarara rezamu iri rakomba zvakadini nokuti havasisina mari yokuti vaende kwaChiremba asi vanoti zironda racho riri kuramba richikura zvokuti ranyenga zvokusachatarisika. Muzvare Muhwadzarira vanoti amai vavo vanongorara nekuswera vachichema nemarwadzo eronda iri zvokuti vanotoita zvekusimudzwa kuti vaende kunozvibatsira kuchimbuzi nokuti havachisina simba racho. Muzvare Muhwadzarira, avo vaitosvimha misodzi pavaitaura nyaya iyi, vanoti chirwere chegomarara chinodhura kurapisa zvokuti vave munhu angopererwa nepfungwa nokuti havachaziva kuti voita sei nokuti havasisina mari. Mukuru wesangano reCancer Association of Zimbabwe, Amai Junior Mavhu, vanoti chirwere ichi ndicho chechitatu pamagomarara ese anobata vanhukadzi muZimbabwe. Amai Mavhu vanoti paongororo yavakaita mumwedzi waGumiguru gore rakapera, vakaona vakadzi nevarume vakati wandei paguva yaicherechedzwa chirwere ichi pasi rose, avo vaiva nemapundu mumazamu airatidza kuti aigona kuita kunge aiva magomarara emuzamu. Amai Mavhu vanoti panoda dzidziso yakanyanyisa yokujekesera vanhu munyika kuti mukadzi akabviswa Imwe nyanzvi munyaya dzehutano, Dr Mudavanhu, vanoti gomarara repazamu neremuromo wechibereko ndiwo akafararira muvarapwi vemagomarara ose, uye vanoti magomarara aya anokwanisa kurapwa zvokutopera kana madzimai akakurumidza kuenda kunoongororwa kuzvipatara nemakiriki. Vanotiwo munhu wese anofanira kuongororwa kuona kuti hapana here vamwe vemumhuri vakamborwara nezvirwere zvegomarara nokuti izvozvo zvinokwidza mukana wokuita zvirwere zvegomarara . Mukuru weNational Cancer Registry ririvpasi pebazi rehutano, VaEric Chokunonga, vanoti vanhu vakawanda vanozotsvaga rubatsiro chirwere chegomarara chakomba zvokuti panenge pasisina chokuita sezvo muviri wese unenge waparara nacho. VaChokunonga vanoti ongororo yavakaita inoratidza kuti magomarara ari kunyanya kunetsa veruzhinji munyika anosanganisira gomarara remuromo wechibereko nerepazamu kumadzimai, kwotiwo gomarara resikarudzi kana, kana kuti prostate cancer, kuvarume. Vaimbove gurukota rehutano, Dr Obadiah Moyo, vakamboudza nhengo dzeSenate gore rakapera kuti vanhu zviuru zvishanu vari kubatwa nemagomarara akasiyana siyana pagore rega rega munyika uye vanhu vanodarika chiuru nemazana mashanu vari kufawo nechirwere ichi pagore rega rega. No media source currently available ",Chirwere cheGomarara Chouraya Vanhu Vakawanda muNyika
"Hurumende yakatora nechisimba mabhuku anga auya nevaimbove mutungamiri wenyika yeNigeria, VaOlesugun Obasanjo, pavakapinda munyika neChina. Izvi zvakaitika neChina panhandare yeRobert Mugabe International muHarare. VaObasanjo vakanyora bhuku rehutongo hwejekerere muAfrica pamwe chete nemutevedzeri wasachigaro weMDC Inotungamirwa naVaNelson Chamisa, VaTendai Biti, Greg Mills uye muzvinafundo wemuAmerica, Jeffrey Herbst. Bhuku iri rinonzi Democracy Works: Re-Wiring Politics to Africa's Advantage uye razoparurwa muHarare naVaObasanjo naVaChamisa pasi pehurongwa hwesangano reSouthern Africa Political and Economy Series Trust. Asi hurongwa uhu hunonzi hwanonotswa kuitwa kwemaawa matatu. Hazvina kujeka kuti ndiyani chaizvo akaita kuti mabhuku aya atorwe, kana kuti zvakaitwa nebazi ripi rehurumende. Studio7 haina kukwanisa kunzwa kubazi rezvekupinda nekubuda munyika. Ukuwo munyori mubazi rezvekuburitswa kwemashoko, VaNick Mangwana, vakatiwo havazivi zvaitika sezvo vari kuNambia. Asi vakati vachayedza kuti vanzwisise kuti chii chatora nzvimbo. Hatina kukwanisa kutaura naVaBiti kanawo VaObasanjo sezvo vange vaenda kunoparura bhuku iri kuMalawi. Asi mutauriri weMDC, VaJacob Mafume, vakati zvaitwa nehurumende zvekutora mabhuku zvinoshoresa nyika pasi rose. VaMafume vakatiwo hurumende inofanirwa kuremekedza VaObasanjo sezvo vari munhu aimbove mutungamiri wenyika, uye anozivikanwa nekuunza hutongo hwejekerere munyika make. No media source currently available   ",Bhuku raVaObasanjo naVaBiti Rinotorwa Zvechisimba neHurumende yaVaMnangagwa.
"Muchuchisi mukuru wenyika, VaJohannes Tomana, vomiswa pamberi pematare edzimhosva vachipomerwa mhosva yekutyora mitemo mukuita basa ravo rekuchuchisa…. Hurumende yokurudzira kutengeswa kwemombe dziri mumatunhu asina mvura nemafuro…. IMF yotsvaga nzira dzekubatsira Zimbabwe kuti ipedze kubhadhara chikwereti chayo panguva iyo mumwe seneta wemuAmerica ari kukurudzira hurumende yaVaBarack Obama kuti ishandise simba rayo mukuona kuti Zimbabwe yabhadhara zvikwereti zvayo zvose nekuremekedza kodzero dzevanhu isati yatanga kukwereteswa zvakare neIMF…. Muchirongwa chevechidiki che The Connection tiri kutarisa mashoko aVaMugabe kuAfrican Union ekuti Africa itsvage nzira dzekumisa vechidiki kuti vasabude munyika dzavo vachinogara kudzimwe nyika…. Iyi ndiyo misoro yenhau dzedu dzanhasi...munotibata pa 909 am, 4930, kana pa 12080, ne 15460 Kilohertzs pa Shortwave kana paFacebook page yedu yeVOA Shona.","Misoro yeNhau, Chipiri Kukadzi 2, 2016"
"Vamwe vanotevera zvematongerwo enyika vanoti dariro rezvematongerwo enyika rinenge richaita duku zvichitevera kuburitswa kwegwaro kana kuti manifesto naAmai Joice Mujuru, izvo zvinonzi nevamwe munongedzo wekuti vanenge vafunga kupinda mune zvematongerwo enyika. Asi vamwe vanoti nzvimbo yavo inogona kuita duku sezvo mukati medariro iri magara muine vamwe vanopikisa vakaita saVaMorgan Tsvangirai nebato ravo reMDC T, VaTendai Biti nebato ravo rePeople’s Democratic Party, iro riri kuitawo kongiresi yaro muHarare, VaElton Mangoma nebato ravo re Renewal Democrats of Zimbabwe. Vamwe vane mapato anopikisa ndaVaWelshman Ncube, Amai Barbara Nyagomo, VaDumiso Dabengwa, VaSimba Makoni,VaJacob Ngarivhume Satiya, Amai Margaret Dongo, Muzvinafundo Lovemore Madhuku neNCA, nevamwe vanongonyuka chete munguva dzesarudzo vakaita savaKisinoti Mukwazhi, VaEgypt Dzinemunhenzva, nevamwe. Asi veZanu PF vanoti havasi kuzofa vakashaiswa hope nevanopikisa, avo vavanoti vari kuramba vachitsemuka tsemuka. Nyanzvi mune zvematongerwo enyika, uye vari mudzidzisi wezvemutemo paKent University kuEngland, Doctor Alex Magaisa vanoti kuwanda kwemato anopikisa zvinoratidza kuti munyika mune vanhu vane chido chekuti vaunzewo maonero avanoita kuti nyika ingafambe sei. Vanoti izvi zvinoratidza kuti zvinhu hazvina kumira zvakanaka munyika, zvinhu zvinobvumiwawo kana naivo vakuru muZanu PF kuti zvinhu hazvina kumira zvakanaka munyika. Asi vanoyambirawo kuti kana paine vanoda kurwisana nebato reZanu PF vanofanirwa kunge vakaungana nekuti Zanu PF yakatora nguva yakareba yakabatana uye hurumende iri pasi payo. Vanoongorora zvematongerwo enyika uye vari nhengo yeZanu PF, VaGadzira Chirumhanzu vanoti kuwanda kwemapato ezvematongerwo enyika mucherechedzo wekuti munyika mune hutongo hwejechetere, izvo zvinopikisana nezvinotaurwa kunze zvekuti hurumende yeZanu PF ino dzvinyirira vezvematongerwo enyika vanoipikisa. No media source currently available  ",Vamwe Voti Kuwanda kweMapato Anopikisa Asina Kubatana Hakubatsire
"Mapato anopikisa pamwe nemasangano anoshanda akazvimirira anoti haasi kufara nenyaya yekuti bhiri rekuvandudza mutemo wesarudzo, Electoral Amendment Bill, rakapasa muparamende nezuro risina zvizhinji zvavaida zvakaita sekuti kudhindwa kwemapepa ekuvhotesa kana kuti maballot papers kuitwe pachena. Mubatanidzwa wemapato manomwe anopikisa pasi pemubatanidzwa weMDC Alliance unoti hausi kufara nezvakaitika uye uchiri kuzeya nyaya iyi usati wazivisa veruzhinji danho raachatora. Mutauriri webato reMDC inotungamirirwa naVaWelshman Ncube, avo vanove mutairiri weMDC Alliance, VaKurauone Chihwai, vaudza Studio7 kuti semaonero avo, mapato ese achapinda musarudzo anofanira kuve nechekuita nekudhindwa nekufambiswa kwemapepa ekuvhotesa. Mutungamiriri Renewal Democrats of Zimbabwe zvakare vari sachigaro wemubatanidzwa wemapato weCoalition of Democrats, VaElton Mangoma, vaudza Studio 7 kuti zvaitika izvi zvinoratidza kuti bato riri kutonga reZanu PF haridi kusandura mutemo wesarudzo. VaMangoma vane nyaya iri kudare reConstitutional Court uko vari kuda kuti dare iri rimanikidze gurukota rezvemutemo, gweta guru rehurumende pamwe neZImbabwe Electoral Commission, ZEC, kuti vavandudze mutemo wesarudzo kuti uenderane nebumbiro remutemo wenyika. VaMangoma vanoti zvichitevera zvakaitika muparamende, vave kuzovandudza nyaya yavo iri kudare. VaMangoma vati bumbiro remitemo yenyika rinotaura pachena kuti ZEC inofanira kunge yakazvimirira nekudaro ZEC inokwanisa kuronga kuti nyaya yemaballot papers yofambiswa sei isingatevedzi mutemo weElectoral Act. Gurukota rezvemutemo, VaZiyambi Ziyambi, vakaramba zvaidiwa neMDC T inotungamirirwa naVaNelson Chamisa kuti ballot papers adhindwe pachena vachiti izvi hazvifambirani nemutemo wekutengwa kwezvinhu muhurumende weProcurement Act. Mutauriri sangano remubatanidzwa wemasangano anoshanda akazvimirira eCrisis Coalition, VaTabani Moyo, vanoti nyika haigoni kuita sarudzo dzakachena kana nyaya yedhindwa kwemaballot papers ikasaitwa pachena. Bhiri iri rasara kusainwa nemutungamiriri wenyika, VaEmmerson Mnangagwa , risati rave mutemo. VaMangagwa vanotarisirwa kuzivisa zuva richaitwa sarudzo mukupera kwemwedzi uno. No media source currently available  ",Kupasiswa kweBhiri reMitemo yeSarudzo Kokonzera Mutauro Mukuru
"Vechidiki ava vari pasi pemusangano we Youths for Advocacy Reform and Democracy, Yard, vanoti vanoona zvisina kukodzera kuti vatungamiriri ve Zanu PF vaite mabiko emari yakawanda inosvika zviuru mazana masere emadhora ivo vachifa nenzara. Vamwe vechidiki mudunhu rema Masvingo vari kugadzirira kupinda mumugwagwa musi weChishanu vachiratidzira kusafarira kwavo danho rakatorwa neZanu PF rekuita mabiko ebhavhadhe remutungamiriri wenyika, Va Robert Mugabe, musi weMugovera mudunhu ravo. Vechidiki ava vari pasi pemusangano we Youths for Advocacy Reform and Democracy, Yard, vanoti vanoona zvisina kukodzera kuti vatungamiriri ve Zanu PF vaite mabiko emari yakawanda inosvika zviuru mazana masere emadhora ivo vachifa nenzara. Anoona nezvekufambiswa kwebasa mu Yard muMasvingo, VaMunyaradzi Rushwaya, vanoti gadziriro yavo yekuratidzira yatova pachinhanho chepamusoro soro. Vechidiki vari kuronga kuratidzira vanobva kumapato akasiyana siyana ayo ari kunyunyuta kuti Zanu PF haina hany'a nevanhu vanotambura, izvo zviri kuipa kuti kushandisa zvisina musoro mari yakawandisa pamabiko achaitirwa pa Great Zimbabwe. VaRushwaya vanoti vacharatidzira vachiudza hutungamiriri hwenyika kuti havasi kufara nemabiko aya. Vanoti dai Zanu PF iine hany'a neveruzhinji vari kutambura dai yakashandisa mari iyi mukutengera vanhu chibage kuti vawane sadza mudzimba dzavo. VaRushwaya vanotiwo mari ichashandiswa inokwana kutenga chikafu che dunhu rose reMasvingo kusvika muna Nyamavhuvhu. VaRushwaya vanotiwo sangano ravo rakatozivisa mapurisa kuti vachaita ratidziro iyi sezvinodiwa nemitemo yenyika. Ratidziro iyi iri kuuya apo panguva iyo paine kufungidzirwa kuti vechidiki pamwe nevaimbova varwi verususngunuko vakarohwa nemapurisa vari kugadzirirawo imwe ratidziro yavo musi wemabiko aya. Sachigaro wekomiti iri kugadzirira mabiko aya muMasvingo, Va Ezra Chadzamira, havana kubatika sezvo nhare mbozha yavo yanga isingaiti. Asi vechidiki muZanu PF musi weChina chapfuura vakaudza vatori venhau kuti vakagadzirira kuteura ropa vachirwisa vose vanoda kukanganisa bhavhadhi raVaMugabe. VaTalent Majoni, vanova nhengo ye Zanu PF yevechidiki mudunhu reMasvingo, vakati vakatogadzirira kufira mhuri yekutanga, kana kuti First Family, vachiidzivirira pane vose vari kufungirwa kuti vanoda kuzotadzisa kuitwa kwebhavhadhi zvakanaka. ",Vechidiki Voratidzira neChishanu Kusafarira Bhavhadhe raVaMagube kuMasvingo
"Vanhu vakawanda munyika vari kurangarira muchakabvu Dr Joshua Nkomo avo vaimbova mutevedzeri wemutungamiri wenyika. Vankomo vakashaya musi wa 1 Chikunguru. VaCephas Msipa ndemumwe waana sorojena vashoma vasara munhoroondo yehondo yerusununguko rwenyika uyezve ndemumwe wevanhu vashoma vakashanda kwenguva yakareba namushakabvu Dr Joshua Nkomo pamwe nemutungamiri wenyika vaRobert Mugabe. VaMsipa, avo vaive nhengo yebato reZAPU munove makazobuda bato reZanu PF, vanoti kubvira pakutanga, VaNkomo munhu airemekedzwa nevanhu vose semutungamiri chaiye panyaya yekurwisa hutongi hwevachena uye kubatanidza vanhu vatema vemunyika ino panguva yaiziikanwa kuti Southern Rhodesia. VaMsipa vanoti VaNkomo munhu aive nerudo rukuru rwenyika yake. VaMsipa vanotsinhira kuti pane zvose zvavaiita VaNkomo vaitungamirwa nekukoshesa kuti nyika ive nehutongi hwejekerere vachitiwo, kunyangwe vairwira kuzvitonga kuzere pavakapatsanuka vachibuda muZAPU, VaNkomo vakaramba vari munhu aitsvaga kushanda nevese vairwira kodzero dzevanhu vatema. Vanotiwo VaNkomo vaive munhu aiva nemutsa vachikwanisa kuregerera munhu wese ainge avatadzira, vachitiwo hunhu hwakadai ndihwo hwakaita kuti vaNkomo vakwanise kuzvininipisa, vakashanda pasi paVaMugabe mushure mechibvumirano cheUnity Accord chakaitwa pakati peZanu PF neZAPU muna 1987. Sezvinowanzoitika kune munhu wese akakosha munhoroondo yenyika, nekuda kwekusanzwisisa, kune vanhu vanogona kushora kunyange zvakanaka zvaanenge aita. VaDumiso Dabengwa avo vaive mukuru wemauto eZimbabwe People’s Revolutionary Army kana kuti ZIPRA, vanoti ivo ndemumwe wevanhu vakamboshora VaNkomo pavakasaina chibvumirano cheUnity Accord, asi vanoti vakazoona kuti VaNkomo vakaita izvi nechido chekuda kuunza kubatana pamwe nerunyararo munyika. VaChristopher Ndiweni avo vaivewo murwi weZIPRA vanotsinhirawo izvi vachiti VaNkomo vanofanirwa kuremekedzwa nekuyedza kuunza runyararo munyika zvisinei kuti ivo nevamwe vakuru vakuru veZAPU pamwe nevarwi veZIPRA vaive vamboshungurudzwa zvakanyanya nevebato reZanu PF. Hurumende yeZanu PF inonzi yakashungurudza varwi vehondo vaive pasi peZIPRA. Isu sevarwi vacho taigara tichizivisa VaNkomo zvaiitika tikatomboedza kuti vabvume kuti titore zvombo zvedu tidzorere kushungurudza kwataiitwa uku. Asi VaNkomo vakaramba zvachose vachiti izvi vaizokonzera hondo. Vamwe vanoti VaNkomo vakatengesa pavakabvuma kusaina Unity Accord asi chokwadi chiripo ndechekuti vakaita izvi nekuti vaisada kuti muZimbabwe muite hondo seyakaitika kuAngola kana kuMozambique. VaNkomo vanofanirwa kurangarirwa nekurumbidzwa nariinhi wose semutungamiri chaiye wehondo yekusunungura nyika kubva muhutongi hwevaChena. Retired Brigadier General Agrippa Mutambara murwi wehondo yerusununguko uye vairwa vari mumauto eZimbabwe African National Liberation Army kana kuti ZANLA. VaMutambara avo vave kutsigira bato reZimbabwe People First vanoti ivo nevamwe vakawanda vaive muZANLA vairemekedza hunhu nehutungamiri hwavaNkomo uye vanokudza basa rose ravakaita munhoroondo yerusununguko rwenyika. VaBernard Manyadza avo vaizivikanwa nezita rekuhondo rekuti Parker Chipoyera vaive nhengo yeHigh Command yemauto eZimbabwe African National Liberation Army kana kuti ZANLA. VaManyadza vanotsinhirawo maonero aVaMutambara vachiti vatungamiri vose kusanganisa VaMugabe vanofanirwa kudzidza kuramba vachikoshesa zvido zvevanhu sezvaiitwa naVaNkomo. Panguva yehondo VaNkomo nebato ravo reZAPU vakaumba hukama hwakasimba nenyika dzakawanda kunyanya yeRussia iyo yainzi Soviet Union, izvo zvakapa kuti vanzi nevekunyika dzekumadokero vaitevera gwara renyika iyi reCommunism uye vaida kukurudzira mafungiro aya kuchamhembe kweAfrica. Mwanakomana waVaNkomo VaSibangilizwe Nkomo vanoti baba vavo vaisave muCommunist asi kuti vaida kuti vanhu vatema vawane kuzvitonga vachiwana kodzero dzavo dzakakwana sezvaiitwa nevechiChena. Panyaya yemhuri VaSibangilizwe Nkomo vanoti baba vavo vaive munhu ane rudo uye aiedza nepose paaigona napo kuriritira mhuri yake zvisinei nekuzvipira kwavaive vakaita kunyaya yehondo yerusununguko. VaSibangilizwe Nkomo vanoti mhuri yavo yakamboomerwa nezvinhu apo baba vavo vaive mujeri kwemakore gumi. Asi vanoti amai vavo, mushakabvu Joanna Nkomo vaive mukadzi aive akangwarirawo kuriritira mhuri yake vasingagarire maoko. Amai vedu vaive munhu aishanda nesimba. Vakashandisa pfungwa dzavo kuti vaone kuti hunyanzvi hwavo hwekusona nekubika huite kuti vatiwanire mari yekuenda kuchikoro. Taibatsirwawo nemadzisahwira ababa pano nepapo. Kunewo vesangano reChristian Care avo akabatsira nekutibhadharira mari yechikoro patakange tave kusecondary. Nhoroondo yehupenyu hwaVaNkomo inogona kuonekwa nenzira dzakasiyana-siyana nevanhu akasiyana-siyana. Asi panguva iyo veruzhinji vari kuchema-chema nekusamira zvakanaka kwakaita zvinhu munyika, zviri pachena kuti vanhu vakawanda vanorangarira nerukudzo rukuru, kuzvininipisa pamwe nekurwira zvido zvevanhu kwakaitwa negamba guru iri. No media source currently available   ",Zimbabwe Yorangarira Dr Joshua Nkomo
"Kudomwa kwebhodhi idzva rekupepeta zvinobuda munhepfenyuro nemunganonyorwa kana kuti Censorship Board rinosanganisira mwanasikana wemutungamiri wenyika, Amai Bona Mugabe-Chikore, kwakonzera mutauro wakanyanya munyika. Vaimbi nevanoita zvemitambo vari kushora bhodhi iri vachiti rinovhiringidza mabasa avo. Asi vamwe vanoti bhodhi iri rakakosha munyika sezvo pasingafanire kuita wadawatonga muzinda wenyuchi vanhu vachiita madiro ajojina. Sachigaro webhodhi iri ndiVaAeneas Chigwedere. Vamwe varimo vanosanganisira mutauriri wemapurisa Senior Assistant Commissioner Charity Charamba, Amai Runyararo Magadzire, Ishe Nyamukoho Samson Katsande, VaRegis Chikowore, VaShingai Rukwata Ndoro, VaChenjerai Daitai, VaTungamirai Muganhiri uye Father Fidelis Mukonori veRoman Catholic Church. Gurukota rinoona nezvemukati menyika, VaIgnatious Chombo, vanoti bhodhi iri richarambidza kubuditswa panhepfenyuro nezvivhiti vhiti kana mumabhuku zvinhu zvavanoti zvinodzikisira hunhu, kusanganisira zvepabonde kana mifananidzo yevasina kupfeka nhumbi uye zvimwe zvinogona kukonzera kusawirirana munyika. Asi vaimbi vakaita saDoctor Thomas Mapfumo na Leonard Zhakata vanoti mimhanzi yavo inomborambidzwa kuridzwa panhepfenyuro kana ichifungidzirwa kuti inoshora hurumende. Bhodhi iri rakabhanawo mamwe mafirimu anoti No Voice No Choice uye rinonzi Democrats in Zimbabwe. Mutemo wakadai wakatanga kushandiswa muna 1967 panguva yeRhodesia uchinzi Censorship and Entertainment Act uye kubva nguya iyi wangovandudzwa zvishoma nezvishoma. Father Mukonori vanoti ivo vane hunyanzvi hwakadzama munyaya dzekuongorora nyaya dzekuchengetedzwa kwehunhu. No media source currently available Nhengo yePolitburo yeZanu-PF vari gweta, VaMunyaradzi Paul Mangwana, vanoti hapana chakaipa pakudomwa kwaAmai Bona Chikore sezvo vari munhu akadzidza. No media source currently available Asi muimbi, Doctor Thomas Mapfumo, vashora zvikuru kudomwa kwaAmai Chikore uye vakati hurumende yaVaMugabe iri kutodzvinyirira vanhu kutodarika yeRhodesia yaitungamirwa naIan Smith.  No media source currently available ",Nyaya yeKudoma Mwana waVaMugabe muCensorship Board Yokonzera Mutauro
"Sangano revarairidzi vekumaruwa, reAmalgamated Rural Teachers Union of Zimbabwe, rinoti nhengo dzaro dzinosvika zvikamu makumi masere nezvishanu kubva muzana dzateerera kurudziro yaro yekuti dzikande mapadza nemusi weChina neChishanu senzira yekuratidza kunyunyuta kwadzo nemabatirwo adzinoti dziri kuitwa nehurumende. Mutungamiri wesangano iri, VaObert Masaraure, vanoti zvinyunyuto zvikuru zviri kususukidzwa nevarairidzi ndezvekuti vabhadharwe mari yemihoro nemari yekunze yekuAmerica vachiti yavari kupiwa haichavakwanira. Vanotiwo vanofara nevemamwe masangano evashandi vehurumende avapa rutsigiro mukuratidzira kwavo uku, uye vanotarisira kuti neChishanu varairidzi vakawanda vachabatana navo muzuva repiri rekuramwa mabasa iri. No media source currently available Ukuwo, rimwe sangano revarairidzi, re Progressive Teachers’ Union of Zimbabwe, rinotiwo nhengo dzaro dzapiwa mvumo nemapurisa yekupinda mumigwagwa muHarare neChishanu dzichiratidzirawo nemabatirwo adzinoti dziri kuitwa nehurumende. Munyori mukuru wesangano iri, VaRaymond Majongwe, vanoti vakaita musangano nemapurisa neChitatu vakazopiwa mvumo mushure mekubhadhara madhora mazana mana nemakumi mashanu emadhora kumapurisa, mari yavanoti ndeyekuti vakwanise kuchengetedzwa nemapurisa pavanenge vachifora. VaMajongwe vanoti nhengo dzavo dzichafora dzichanosiya magwaro enyunyuto kukambani yePremier Service Medical Aid Society, kubazi rezvevashandi nekubazi rezvemari. Vanoti zvinyunyuto zvavo zvikuru zviri pamusoro pemabatirwo ari kuitwa varairidzi nekambani yePSMAS, iyo inovabatsira nenyaya dzekurapwa, uye kuhurumende, iyo iri kuvapa mihoro nemari yemunyika, iyo vanoti haichatenga chinhu. VaMajongwe vanoti varairidzi, sevashandi vese vehurumende, vari kudawo kuti vabhadharwe mihoro nemari yekuAmerica, sezvo kwese kwavanoenda vachida kurapwa kana kutenga mishonga vachinzi vabhadhare nemari yekuAmerica. No media source currently available Zvichakadaro, sangano rinomirira vashandi vehurumende vose, reApex Council rinonzi rakati harineyi nechekuita nekuramwa mabasa kuri kuitwa nemasangano maviri aya. Sachigaro veApex Council, Amai Cecilia Alexander vakaudza bepanhau reHerald kuti sangano ravo rinotungamidza mberi nhaurirano nevashandirwi, zvinove zvavanoti vachiri kuita pari zvino. Asi masangano maviri aya anotiwo haaneyi nechekuitawo neApex Council, achiti yakundikana kubatsira vashandi vehurumende.",Varairidzi Vanopinda Mukuratidzira Vachida Kubhadharwa Mihoro neMari yekuAmerica
"Mutungamiri wenyika, VaEmmerson Mnangagwa, vati vakatambira zvakataurwa neZimbabwe Electoral Commission, Zec, zvekuti ndivo vakakunda musarudzo yemutungamiri wenyika. Vachitaura nevatori venhau pamusangano wavaita muHarare, VaMnangagwa vati vamirira kugadzwa semutungamiri wenyika sezvinodiwa nebumbiro remitemo yenyika. VaMnangagwa vati vakazvipira kushanda vachisimudzira hupfumi hwenyika sezvo chinangwa chavo chiri chekuona kuti Zimbabwe itsva yazadzisa zvido zveveruzhinji. Vati kana vachinge vagadzwa semutungamiri wenyika vachasarudza makurukota avanoona kuti anokwanisa kuita basa ravo nemazvo. Vatiwo dare ravo remakurukota richange riine vechidiki vanokwanisa kuita basa nemazvo. Vachipindura mubvunzo wekuti vachabatana here nemutungamiri weMDC Alliance, VaNelson Chamisa, muhurumende yavo, VaMnangagwa vati zvavachaita zvichabuda pachena kana vachinge vagadzwa semutungamiri wenyika. Zvichakadai, VaMnangagwa vakurudzira kuti munyika muve nerunyararo zvichitevera sarudzo dzakaitwa neMuvhuro.",VaMnangagwa Vanoti Vanotambira Kusarudzwa Kwavo seMutungamiri weNyika
"Gurukora rezvevechidiki, Muzvare Kirsty Coventry, vaparura homwe yemari inoita mamiriyoni gumi nemanomwe emadhora emaRTGS, iyo ichabatsira masangano evechidiki pamwe nemabhizimusi evechidiki avati akavhiringidzwa kushanda kwawo nechirwere cheCoronavirus. Vachiparura homwe iyi muHarare Muzvare Coventry chirongwa ichi chakanangana nekubatsira mukusimudzirwa kwemabhizimusi pamwe nemibatanidzwa inotungamirwa nevechidiki ayo vati anga ave kuwira pasi nekuda kwekuvharwa kwakaitwa nyika kuri kukonzerwa nechirwere cheCovid-19 pasi rose. Vaenderera mberi vachiti vechidiki vanenge vachida mari idzi vanofanira kuvabata paWhatsapp nezvinyorwa zvavo kana kuenda kumahofisi ebazi ravo ari mumatunhu avanogara sezvo vanhu vasiri kubvumidzwa kubuda mudzimba. Vechidiki vanokodzera kupinda muchirongwa ichi vanofanirwa kunge vaine makore gumi nemasere kusvika pamakore makumi matatu nemashanu. Vatiwo vechidiki ava vachapihwa mari isingadarike zviuru zvishanu zvemadhora ari maRTGS vachiti vanenge vatadza kukwana muchirongwa chavo vachazenge vachiendeswa kune mamwe mapazi ehurumende kuti vanobatsirwa ikoko. Vati kugoverwa kuchange kuchiitwa mari idzi kuchange kuchiitwa pasina kupinzwa kwezvematongerwo enyika. Izvi zvatambirwa nemutauriri weboka revechidiki muMDC inotingamirwa naVaNelson Chamisa, VaStephen Chuma, avo vati zvanga zvakanaka kuti mari iyi itange kupihwa vechidiki vasina mabasa vavanoti ndivo vari kunyanya kutambura. Mutungamiri webato reLabour Econimists and Afrikan Democrats, Muzvare Linda Masarira, vatiwo hurumende yanga ichifanira kucheuka vanhu vanga vachirarama nembasa emaoko kwete kutungamidza mberi vane mabhizimusi akapfumbira kare. Muzvare Coventry vati vemabhizimusi akanangana nekurwisa chirwere cheCovid-19 akafanana nekugadzira sipo nemishonga inoshandiswa kugeza maoko, ndivo vachakosheswa zvikuru pakupihwa kwemari iyi. Vatiwo mabhizimusi evechidiki avachapa mari mabhizimusi akanga akanyoreswa nechekare mwedzi mitanhatu nyika isati yavharwa nekuda kwechirwere che Coronavirus. No media source currently available ",Hurumende Inoparura Homwe yeZW$17m Ichabatsira Vechidiki
"Vanhu vakawanda munyika vari kushushikana zvikuru nemoto iri kuramba ichibvira munzvimbo dzakasiyana siyana ichikonzera kukuvara kwevanhu uye kutsva kwemidziyo yakawanda inodarika mamiriyoni emadhora. Mutauriri wemapurisa Senior Assistant Commisioner Charity Charamba vati mapurisa achiri kuferefeta chakakonzera moto iyi vozozivisa nyika kana vave nehumboo huzere. Nemusi weChipiri, kwaSiyaso Home Industries kuMbare kwakabvira moto kukatsva marori maviri uye dzimwe motokari dzaigadzirwa panzvimbo iyi. Hapana ari kuziva kuti chii chakakonzera moto uyu vamwe vachiti vanhu vaisvuura tambo dzemhangura vamwe vachiti marara anogara achitsva panzvimbo iyi kwemazuva akawanda. Motokari dzinodzima moto dzinonzi dzakakurumidza kusvika asi dzainge dzisina zvikwanisiro. Moto uyu unotevera mumwe wakapisawo paGlen View 8 Furniture Complex muHarare makare uye umwe wakabvirawo kuKadoma nemusi weMuvhuro manheru. Zvitoro zvakatsva zvinosanganisa Edgars, Jet Stores nechitoro chinogadzira midziyo yemumba cheColoursel Furniture. Hapana kana chakabuditswa muchitoto cheColoursel ichi. Musi weMugovera paMpilo Hospital kuBulawayo pakatsvawo imwe nzvimbo inogara vanachiremba. Vanhu makumi mana nemumwe vanonzi vakatsvirao mubhazi reBrooklyn Express kuWest Nicholson, Matabeleland South nemusi weChishanu. Nyanzvi munyaya dzezve mhando dze moto Engineer Kudzayi Chiweshe vanoti moto mizhinji iri kukonzerwa nevanhu vanoita basa remagetsi risina hunyanzvi uye zvivakwa zvave nenguva zvavakwa. Meya weguta reHarare VaHerbert Gomba vati vari kunetsekana zvikuru nemoto iyi yaparadza midziyo yakawanda muguta ravo. No media source currently available Vaimbove meya we guta reKadoma, vari nhengo yeparamende yeKadoma Central VaMuchineripi Chinyangana vanoti moto wakapisa zvitoro kuKadoma unofungidzirwa kuti wakatangwa nekusangana kwe waya dzemagetsi dzisina kugadzirwa zvakanaka. No media source currently available ",Vakawanda Munyika Voshushikana neMoto Yoparadza Zvinhu Munzvimbo Dzakasiya Siyana
"Bazi rezvehutano rakazivisa nemusi weChina kuti vanhu zana negumi nevashanu, kana kuti 115, vakawanikwa vaine chirwere cheCovid-19 munyika yose mushure mekuvhenekwa kwevanhu chiuru nemazana manomwe nemakumi manomwe, kana kuti 1770. Pavanhu ava, makumi matanhatu nevatatu, kana kuti 63 vanhu vari kuBulawayo, uye vanhu vose vakabatwa vaine chirwere vanhu vagara vari munyika. Huwandu hwevanhu vakafa hwakaramba huri pamazana maviri nemakumi manomwe nevana, kana kuti 274, sezvo pasina munhu akashaya nemusi weChina. Izvi zvakasiya huwandu hwevanhu vabatwa nechirwere ichi munyika yose hwasvika pazviuru zvipfumbamwe nemazana matanhatu ane makumi maviri nevatatu, kana kuti 9 623. Vanhu vakanga vapona kubva kuCovid-19 vakanga vasvika pazviuru zvisere nemazana matatu ane makumi mapfumbamwe nevanomwe, kana kuti 8 397. Johns Hopkins University Hospital yemuAmerica, iyo iri kutevera chirwere ichi, inoti vanhu vanodarika mamiriyoni makumi matanhatu neimwe nezviuru zana, kana kuti 61,100 000 vabatwa nechirwere ichi uye vanhu vafa vadarika miriyoni imwechete nezviuru mazana mana, kana kuti vadarika 1, 434 000. MuAmerica vanhu vanodarika mamiriyoni gumi nemaviri nezviuru mazana masere kana kuti 12,886 000 vabatwa nechirwere ichi uye vanodarika zviuru mazana maviri nemakumi matanhatu nematatu, kana kuti 263 000 vafa nacho. Chirwere ichi chave kutyisawo nekuti chapinda mune zvimwe zvikoro zvemunyika, zvikuru zvikoro zviri kumatunhu ekuMatabeleland, izvo zvakonzera kuvharwa kwezvikoro izvi. Chikoro cheMatopo High School chiri kuMatabeleland South chinonzi chakavharwa svondo rino mushure mekunge vamwe vana vawanikwa vaine chirwere ichi. Izvi zvinouya mazuva mashoma vana vanodarika zana nemakumi masere vabatwa neCovid-19 paJohn Tallach Secondary School kuNtabazinduna, mudunhu reMatabeleland North. Dzimwe nhengo dzeparamende dzinonzi dziri kukurudzirawo kuti zvikoro zvimbovharwa kuitira kuderedza dambudziko rekutapuriranwa kwevana. Mukuru anoona nezvezvirwere zvinotapuriranwa mubazi rezvehutano, Doctor Portia Manangazira, vanoti sehurumende vanoshushikana zvikuru nehuwandu hwevanhu vari kubatwa nechirwere cheCovid-19, uye kufa nacho. Doctor Manangazira vanoti veruzhinji vanofanirwa kuramba vachitora matanho ekudzivirira kupararira kwechirwere ichi kuburikidza nekugeza maoko, kuvhara miromo nemhino, kusiya mikaha pamwe nekusafambafamba. Vanotiwo panofanirwawo kutorwa matanho ekuvheneka vana vechikoro muzvikoro zvose pamwe nekufirita nemishonga mipanda yezvikoro kuitira kuti chirwere ichi chisaramba chichipararira. No media source currently available ",Kupinda kweDenda reCovid-19 muZvikoro Kwoshusha Nyanzvi dzeHutano
"Mutungamiri weMDC, VaMorgan Tsvangirai, vanoti vakagadzirira kutungamira mubatanidzwa wemapato anopikisa kuti vakwikwidzane nemutungamiri wenyika, VaRobert Mugabe, musarudzo dzegore rinouya ndokunge mapato aya avasarudza. VaTsvangirai vanoti vakagadzirira kuumba mubatanidzwa nemamwe mapato asi nekuwanda kwaita mapato anopikisa anonzi ave kudarika makumi mashanu nemana, VaTsvangirai vanoti vachashanda chete nemapato ane hutungamiri hwakajeka. Panyaya yehutano hwavo, VaTsvangirai vanoti vave kunzwa zviri nani chose kunyange hazvo vachiri havo kupota vachinovhenekwa navanachiremba. Vati vari kutarisira kuenda kuna chiremba kekupedzisira mumasvondo maviri anotevera. VaTsvangirai, avo vakatanga kunetsekana nechirwere chegomarara gore rapera, vanoti ishuviro yavo yekuti vanhu vasarudze mutungamiri wenyika anoziva matambudziko akatarisana nevanhu munyika. Vatiwo dambudziko riri muZimbabwe harisi rekuti mapato abatane, asi kuti zvii zvingaitwe kuti Zanu PF itambire zvido zvevanhu. VaTsvangirai vati vakakunda VaMugabe musarudzo dza 2008, asi Zanu PF yakaramba kutambira zvakabuda musarudzo idzi. ""Iri ndiro dambudziko ratinofanirwa kuona kuti ragadziriswa munyika kuitira kuti zvido zvevanhu zviremekedzwe,"" vanodaro VaTsvangirai. No media source currently available ",Tsvangirai: Mubatanidzwa Ngauve weMapato Ane Vanhu
"Kutambidzanwa kwemasimba muAmerica hakusi kufamba zvakanaka sezvinotarisirwa nguva dzose zvichitevera danho rakatorwa nemutungamiri wenyika iyi, VaDonald Trump, rekupikisa zvakabuda musarudzo yemamwe matunhu.  Kupikisa kwaVaTrump uku kwaita kuti chikwata chevachangobva mukusarudzwa semutungamiri mutsva wenyika anofanirwa kutora matomu zviri pamutemo muna Ndira gore rinouya, Va Joe Biden, chitadze kuita basa racho nemazvo rekutanga kuronga hurumende ichange iriko gore rinouya. Bazi reGeneral Services Adminstration, GSA, iro rinoona nezvekutambidzwana kwemasimba kuburikidza nekupa achangokunda musarudzo zvikanisiro zvose, rinonzi harisati rapa chikwata chaVaBiden svumbunuro dzekuti chitange kushanda zviri pamutemo sezvinodiwa nemutemo wePresidential Transition Act of 1963. GSA iri kuti haisati yasumwa zviri pamutemo kuti VaBiden ndivo vakakunda musarudzo yemutungamiri we America, zvisineyi kuti masangano enhau ose emuAmerica akabuda ose achiti VaBiden ndivo vakakunda musarudzo yemutungamiri wenyika. Studio7 haina kukwanisa kubata mukuru weGSA, Amai Emily Murphy, kuti tinzwe pamire bazi ravo panyaya iyi.  Nepamusana pekuti GSA haisati yasumwa zviri pamutemo, bazi iri rakaudza masangano enhau kuti harikwanisi kuvhura mukana wekuti chikwata chaVaBiden chekutambidzana masimba chiwane mari inosvika mamiriyoni gumi emadhora yekushandisa mukuumba hurumende inofanirwa kutanga kushanda zviri pamutemo musi unogadzwa VaBiden semutungamiri wenyika. Zvimwe zviri kunetsa munyaya iyi idanho zvakare rakaitwa naVaTrump rekudzinga nemusi weMuvhuro gurukota rezvekudzivirirwa kwenyika, VaMark Esper, avo vakaziva nezvekudzingwa kwavo mushure mekunge mutungamiri wenyika vazivisa izvi paTwitter yavo.  Bazi rekudzivirirwa kwenyika rine masimba zvikuru pamafambisirwo emari dzehurumende, uye bazi iri kuti riburitse mari iyi, rinofanirwawo kutanga rasumwa neGSA. Semutungamiri achangobva mukusarudzwa, VaBiden vanofanirwa kudoma vashandi muhurumende vanosvika zviuru zvina vanofanirwa kuongororwa kuti vanokodzera here kunge vachitungamira hurumende muzvinzvimbo zvakasiyana siyana. Pavanhu ava, vamwe chiuru nemazana maviri nemakumi mashanu vanofanirwa kutambirwa nedare reSenate kuti vanokodzera kuita mabasa avakadomerwa. Asi izvi zvinoda mari yakawanda, mahofisi, makombiyuta pamwe nezvimwe zvikwanisiro zvisati zvapihwa chikwata chaVaBiden. Pasi pemitemo yeAmerica, VaBiden vanogona kushandisa imwe yemari yavakapihwa sarudzo dzisati dzaitwa mukuumba hurumende yavo, asi mari iyi inonzi ishoma zvikuru pamari inosvika mamiriyoni gumi emadhora yavanofanirwa kupihwa mushure mekudomwa semutungamiri mutsva akasarudzwa. Chikwata che Electoral College chiri kusangana musi 14 Zvita kuti chitambire zviri pamutemo akakunda musarudzo iyi. Asi izvi zvinogona kunonotswa nenyaya dziri mumatare dzakaiswa naVa Trump vachipikisa kukundwa kwavo. Nyanzvi munyaya dzematongerwo enyika uye vari mudzidzisi pa University of Arizona, Professor Praise Zenenga, vanoti kunetsana kwakadai kwakaitikawo muna 2000, apo mumiriri we Democratic Party musarudzo yemutungamiri wenyika, Va Al Gore, vakapikisa zvakabuda musarudzo yemu Florida, dare repamusoro soro rikazobuda nemutongo wekuti Va George W. Bush veRepublican Party, ndivo vakanga vakakunda musarudzo iyi.  GSA yakazopa chikwata chaVaBush svumbunuro musi waZvita 14, 2000. Kubva ipapo kusvika musarudzo dzakaitwa muna 2016 idzo dzakaona VaTrump vachikunda Amai Hilary Clinton, hapana kuzvuva makumbo kwakaitika mukutambidzwana kwemasimba. Pakakunda VaBarack Obama muna 2008, VaBush vakatevedza zviri pamutemo kugadzirira VaObama nekuvapa rutsigiro rwose rwunokodzera.  Izvi zvakaitikawo pakakunda VaTrump muna 2016 avo vakapihwa rutsigiro rwese naVaObama kuitira kuti vagadzirire hurumende yavo vasati vatoreswa mhiko. Professor Zenenga vanoti pasi rose rinenge rakatarisira zviri kubuda musarudzo dzemuAmerica, nokudaro nyika iyi inofanirwa kuratidza pasi rose kuti zvinhu zvayo zvakatsetseka. Professor Zenenge vanoti nguva yekuti VaBiden vaite basa ravo nemazvo nechikwata chavo che transition team iri kufamba sezvo paine zvinhu zvakawanda zvinoda kuitwa VaBiden vasati vatoreswa mhiko musi Ndira 20, 2021. Kunyange hazvo paine kunetsana uku, Professor Zenenga vanoti mitemo yemuAmerica iri pamusoro pemunhu wese, uye ndiyo ichashanda mukuona kuti kutambidzwana kwemasimba kwaitwa pasina kuzvuva makumbo. Nhengo dzeRepublic Party, kusanganisira VaBush, pamwe nenhengo dzebato reDemocratic Party, dziri kukurudzira hurumende yaVaTrump kuti iremekedze mitemo yenyika nekuona kuti chikwata chaVaBiden chatanga kuita basa racho nemazvo uye kuona kuti chine zvikwanisiro zvose zvinodiwa. No media source currently available ",Kutambidzanwa kweMasimba Pakati paVaTrump naVaBiden Koita Zvipingaidzo
"Mutauriri weMDC inotungamirwa naMuzvare Thokozani Khupe, Muzvare Linda Masarira, vanoti vanonzwa kurwadzikana zvikuru nemashoko eruvengo ari kuiswa pamadandemutande zvichitevera kupinda kwavakaita muchipatara vachirwara. Muzvare Masarira vanoti ichokwadi kuti vari kurwara kunyange havo vava kunzwa zvakanaka mushure mekuwana rubatsiro kuchipatara kwavanga vari. Asi Muzvare masarira vanoti mashoko ekuti vakabvisa pamuviri ndeemanyepo, uye ari kufambiswa nevanhu vanovenga. 'Ichokwadi kuti ndiri kurwara, uye chirwere changu chirwere chinobata vanhukadzi vakawanda, zvikuru vanenge vava nemakore makumi matatu nemashanu zvichikwira,"" vadaro Muzvare Masarira. Muzvare Masarira vanoti shuviro yavo ndeyekuti vanhu vemuZimbabwe vanzwisisane nekutsigirana zvikuru munguva dzehurwere. No media source currently available  ",Muzvare Masarira Vanoti Manyepo Kuti Vakabvisa Pamuviri
"Sangano rinorwira kodzero dzevanhu, reHuman Rights Watch, (HRW), rinoti harisi kuzozorora kusvika murwiri wekodzero dzevanhu akapambwa akatsakatika, VaItai Dzamara, vawanikwa. VaDzamara vakapambwa masikati machena nevanhu vanofungidzirwa kuti vasori vehurumende makore mashanu apfuura apo vaigerwa musoro wavo mumusha Glen View, uye kusvika pari zvino, havasi kuzikanwa kwavari. Mukuru weHRW kuchamhembe kweAfrica, VaDewa Mavhinga, vaudza Studio7 kuti sangano ravo riri pakati pekuita tsvagiridzo yekuti ndezvipi zvingaitwa kuitira kuti kodzero dzevanhu dzisimudzirwe muZimbabwe. VaMavhinga vanoti sangano ravo richange richiita misangano yepamusoro nesangano reZimbabwe Human Rights Commission, makurukota ehurumende, kusanganisira gurukota rezvemitemo, VaZiyambi Ziyambi, vachitaura pamusoro pekutsakatika kwaVaDzamara. VaMavhinga vanotiwo vari kutarisira kusanganavo nemutungamiriri wenyika, VaEmmerson Mnangagwa. No media source currently available ",Human Rights Watch Yoronga Kuita Hurukuro neHurumende Pamusoro paVaItai Dzamara
"Mumiriri weBuhera South VaJoseph Chinotimba nemumiriri weMakonde mudare reparamende VaKindness Paradza vanoti Zimbabwe haina zvakanyanya zvaingawana kubva kusarudzo dzemutungamiri wenyika. VaChinotimba vanoti vachitarisa havo vari kukwikwidzana ava, Amai Hillary Clinton naVaDonald Trump, vanofunga kuti VaTrump vachakunda. Vanoti vanofarira VaTrump nekuti munhu anoziva zvemabhizimisi. No media source currently available Asi VaParadza vanoti makudo ndemamwe chete uye havana kana munhu wavari kutsigira musarudzo idzi. Nyika yeAmerica yakatemerwa Zimbabwe zvirango VaGeorge Bush vachitungamira muna 2003. No media source currently available VaObama vakaramba vachienderera mberi nezvirango izvi. Zimbabwe inoti zvirango izvi ndizvo zviri kukanganisa hupfumi hwenyika uye zvakatemerwa nyika nekuda kwekuti yakagovera ivhu kuvatema. Asi America inoti zvirango izvi zvakatemerwa Zimbabwe nenyaya yekutyora kodzero dzevanhu. ",VaChinotimba Vanoti Vanotsigira VaTrump
"Vabereki vane vana muzvikoro zvakasiyana siyana kuMasvingo vari kuchema chema zvikuru nekukwidzwa kwakaitwa mari dzechikoro pakati pekotoro vachiti havakwanisi kubhadhara mari idzi. Zvikoro zvizhinji mudunhu reMasvingo zvakakwidza mari yechikoro pakati\npekotoro nezvikamu zana kubva muzana, kuitira kuti vabereki vapamhidzire mari idzi kunyange vakambokwidza pakavhurwa zvikoro mwedzi wapera. Vabereki vanoti havasi kufara nekuwedzerwa kwemari iyi apo vana vavo\nvave kudzidza kaviri pasvondo, uye vamwe vasiri kunyatsodzidza\nnenyaya yevadzidzisi vari kuramwa mabasa vachida kuwedzerwa mari. Mumwe mubereki wemumusha weRunyararo West, Amai Beatrice Hamadziripi, avo vane mwana pachikoro cheFrancis Aphiri Primary, chakakwidzawo mari kubva pazviuru zvitatu kusvika kuzviuru zvinomwe zvema RTGS, vanoti mari iyi yakawandisa uye havaikwanisi kuiwana.\n\nZvimwe zvikoro zvakawedzera mari zvinosanganisira zvine vana vanogara\npachikoro zvakaita seGokomere High, iyo yakawedzera mari nezviuru\ngumi nezvishanu nemadhora makumi matanhatu nemashanu, 15 650 RTGS, apo vakange vabhadhara zviuru makumi mana nezvinomwe zvine madhora makumi mashanu nematanhanhatu, 47 560 RTGS pakavhurwa zvikoro mwedzi wadarika. Chikoro cheHellen Macgie, mudhorobha reMasvingo, chakawedzerawo mari yechikoro kusvika pazviuru zvinomwe zvamaRTGS kubva pazviuru zvina. Mumwe mugari wekuBikita, VaOscar Makova, vanoti zvikoro zviri\nkuvakuvadza nekuti zvawedzera mari asi ivo mihoro yavo sevashandi\nvehurumende isina kukwidzwa.\n\nMumwe mubereki, VaGarikai Madziva, vati pamusoro pekuti vana vanoenda mazuva mashoma kuchikoro, vadzidzisi vari kuramwa mabasa, nekudaro mari iyi iri kuwedzererwa zvisina maturo.\n\nVakuru vezvikoro varamba kutaura neStudio7 panyaya iyi vachiti\nhavabvumidzwi kutaura nevatori venhau nebazi rezvedzidzo munyika. Asi mutsamba yakanyorera vabereki nezuro, nemukuru wechikoro che\nHellen Macgie , Amai Stella Deve, vakati mari inotanga kubhadharwa\nnhasi kunyange vasina kupa zvikonzero zvekukwidzwa kwemari. Gurukota rezvidzo yepasi , VaCain Mathema, varamba kutipa divi\nrehurumende panhare vachiti tipedzerane nevakuru vezvikoro kunyange\nhazvo Studio7 yavaudza kuti vakuru vezvikoro ava vari kuramba kutaura nevatori venhau. Asi mutauriri webazi rezvedzidzo, VaTaungana Ndoro, vati hurumende haina kupa zvikoro mvumo yekukwidza mari dzehikoro. Vatiwo zvikoro zvinofanirwa kugara pasi nevabereki powiriranwa mari dzinenge dzichida kukwidzwa. Zvimwe zvikoro zvakakwidza mari zvinosanganisira Shakashe Primary, Runyararo primary, Runyarararo Adventist pamwe neVurombo. No media source currently available ","Zvikoro Zvizhinji Zvokwidza Mari kuMasvingo, Izvo Zvorwadza Vabereki"
"Vanhu vakawanda muBritain nedzimwe nyika kusanganisira muZimbabwe vari kubatana kuchema Mambokadzi Elizabeth. Mambokadzi Elizabeth veChipiri vari kutarisira kuradzikwa kuWestminster Abbey London nemusi weMuvhuro, Gunyana 19. Nezuro mutumbi wavo watakurwa kubva kuBalmoral, Scotland kwavakafira nemusi weChina kuenda k Edinburgh rwendo rwemakiromita mazana maviri nemakumi masere kana kuti 280 kilometers. MuZimbabwe nezuro pakaitwa munamamato wekurangarira mambokadzi Elizabeth pakereke yeAnglican yeSt John The Baptist Cathedral vamwe vatendi vachirangarira kushanyira kwakaita mambokadzi kereke iyi. Queen Elizabeth vakapinda svondo pakereke iyi pamwe nemurume wayo mushakabvu Prince Phililip pavaive munyika mugore ra1991.\n\nAmai Veronica Majoni vanove mutendi weAnglican ndemumwe wevanhu vakapinda chechi pakashanya Queen Elizabeth uye vakaudza Studio 7 kuti vanorangaraira chiitiko ichi nemufaro sezvo vakakwanisa kuve mumwe wevanhu vashoma-shoma vakakokwa musi uyu.\n\nMumwezve mutenderi Amai Isabel Mupita vakakwanisa kupindawo svondo pakashanya Queen Elizabeth vanoti vanoona izvi zvichipa kereke yeSt John The Bapstist chiremera chikuru.\n\nKunyange hazvo vakange vasipo pakashanya Queen Elizabeth, mumwewo mutenderi VaPatrick Matyatya vatiwo vanoona chiri chinhu chinoyemurika kuti mambokadzi vakashanyira chechi yeSt John The Baptist.\n\nVati zvisinei nenhoroondo yekupambwa kwaive kwakaita nyika yeZimbabwe nenyika yeBritain, Queen Elizabeth vanorangarirwa neruremekedzo.\n\nMufundisi wepachechi iyi Reverend Fritz Madida vanpti vakaona zvakakodzera kuti svondo yanezuro vaikumikidze mukurangarira Queen Elizabeth semucherechedzo wekukoshesa kushanya kwavakaita uye nekuti samambokadzi ndivo vaive mukuru wechechi yeAnglican.\n\nVatiwo macheya akagarwa naQueen Elizabeth namushakabvu Prince Philip ari kuchengetedzwa muchechi iyi semucherechedzo wekurangarira kushanya kwavo vakatiwo shuviro yavo ndeyekuti mwanakomana wavo King Charles III achafunga kushanyirawo chechi iyi sezvakaita mai vake.\n\nPane bhuku rekunyora mashoko enyaradzo kana kuti book of condolences muChirungu rakavhurwa muchechi iyi mushure mekushaya kwaQueen Elizabeth uye Reverend Madida vati vanotarisira kuti bhuku iri richaendeswa kumhuri yavo mumwedzi waGumiguru. Chechi yeSt John The Baptist yakavakwa mugore ra1910. Mutumbi waMambokadzi nezuro wakapfuura nemaguta anosanganisira Aberdeen, Dundee nePerth. Muguta reEdinburgh, Scotland vanhu nhasi vachaonekana nemutumbi uchange uri muPalace of Holyroodhouse usati waenda kuSt Giles Cathedral magwana.. Mangwana, mwanasikana mumwe chete waMambokkadzi, Princess Anne achaperekedza mutumbi kuimba yehushe yeBuckingham Palace kuLondon uye uchatakurwa nendege yemauto yeRoyal Air Force aircraft. Kunyangwe vamwe vatungamiri venyika dzemuAfrica kusanganisira mutungamiri wenyika Vaemmerson Mnangagwa vakatumira mashoko enyaradzo, vamwe akauta sevebato reEconomic Freedom Fighters kuSouth Africa vakatumira mashoko kuvatori venhau vachiti hapana chekuchema nekuti rufu urwu rwunovarangaririsa huipi hwehutongo hweBritain muAfrica pasi pamambokadzi apo vanhu vaibatwa senhapwa. No media source currently available ",Kereke yemuBulawayo Yakaendwa naQueen Elizabeth muna 1991 Yovarangarira
"Vagari vemuguta reGweru vave kukwanisa kubhadhara mitero yavo nezvimwe zvakasiyana siyana kukanzuru yavo vachishandisa dandemutande repanharembozha dzavo. Izvi zvinotevera kuparurwa nezuro kwakaitwa chirongwa che G-City mobile application muGweru nesangano reGweru Residents Forum rakabatana nekanzuru yeguta iri. Chirongwa ichi chakaparurwa padandemutande senzira yekuti vanhu vasaungana sezviri kukurudzirwa nehurumende. Vachitaura mushure mekuparurwa kwechirongwa ichi, mutauriri wekanzuru yeguta reGweru, Muzvare Vimbai Chingwaramusee, vakati kanzuru iri kufara zvikuru nedanho iri iro vakati richabatsira zvikuru. Mukuru mukuru weGweru Residents Forum, VaCharles Mazorodze, vakati sangano ravo rakaita hurongwa uhu mushure mekunge rave rimwe remasangano matatu munyika akasarudzwa neboka rehurumende yeGermany rinobatsira munyaya dzebudiriro pasi rose, reGIZ kuti abatsirwe, pachirongwa chekushandisa hunyanzvi hwezvekufambiswa kwemashoko mukuvandudza hupenyu hwevanhu. VaMazorodze vakati vakaona zvakakosha kuti pave nehurongwa hwakadai sezvo veruzhinji vave kushandisa madandemutande akaita seFacebook, WhatsApp nemamwe mukurarama kwavo zuva nezuva. Mumwe mugari, Muzvare Jennifer Chimange, vakati vanotambira chirongwa ichi sezvo vagari vachikwanisa kubhadhara mitero vasina kupedza nguva yakakosha vachimira mumitsetse, kana kukwira mabhazi kuenda kumahofisi ekanzuru. Meya weguta reGweru, VaJosiah Makombe, vakarumbidzawo chirongwa ichi vachiti chinoratidza kuti vagari vanogona kushanda zvakanaka pamwe nekanzuru mukuunza shanduko mumaguta nemumadhorobha. Sachigaro weWomen’s Coalition of Zimbabwe mudunhu reMidlands, Muzvare Locadia Mavhudzi, vakati G-City mobile application muenzaniso wakanaka wekushandiswa kwehunyanzvi hwezvekufambiswa kwemashoko mukuita kuti hupenyu hweveruzhinji hureruke. Asi Muzvare Mavhudzi, avo vanove mutori wenhau, vakati mutengo wekuti vanhu vaende paindaneti uchiri kudhurira veruzhinji munyika. Asi G-City Mobile application inogona kushanda kunyange munhu asiri paindaneti uye zvaanenge aishandisira zvinogona kuzokwidzwa pahwaro uhu kana munhu ave pane masaisai. No media source currently available",Kanzuru yeGweru Yotambira Mitero Inobhadharwa paDandemutande
"Madzimai akawanda vari kuenda kuZambia kunoita basa rekurarama nekuita zvepabonde vachiti kuoma kwehupenyu munyika ndizvo zviri kuvatuma kuita zvepabonde vachibhadharisa. Madzimai aya vakawanda vavo vanobva kunzvimbo dzakaita seKariba, Karoi, Chinhoyi, Chegutu, Kadoma pamwe nemaguta makuru akaita seHarare. Vanoti kuita zvechipfambi kuZambia zviri kubhadhara sezvo vari kupihwa mari yekuAmerica. Vazhinji vemadzimai aya vanoti vanozonochinja mari iyi voisa kuma bond notes zvinozoita kuti ive inowanda zvichienzaniswa nekupihwa ma bond notes. Mumwe wemadzimai aya uyo anoti anoda kuzivikanwa saAmai Shupi vanobva kuKaroi vanoti zvinonzi muroyi royera kure kuti vepedyo vagokureverera nokudaro havadi kuzivikanwa zvavanoita munharaunda mavanogara. Amai Shupikai vanoti chimwe chikonzero ndechekuti zvechipfambi zvinosungisa asi kuZambia hazvisungise nemapurisa sezvo vanenge vaine dzimba dzavanenge vachishandisa. Chimwe chizvarwa chekuZambia, VaMaxwell Mwale, vanoti madzimai ekuZimbabwe vari kuita zvechipfambi vakawandisa zvakanyanya pamuganhu weZimbabwe neZambia. Asi VaMwale vanoti havasi kuwana mari yakawanda sezvavanotaura sezvo vari kuva bhadhara mari inoita madhora matatu kusvika pamadhora mashanu panguva pfupi yavanenge vachitandadzana. Asi mumwe mudzimai wekuDemocratic Republic of Congo anotyaira motokari dzinotakura zvinorema, Amai Elizabeth Lewis, vanoti kunyange madzimai ekuZimbabwe achiwanikwa kunyika yavo vachiita zvechipfambi vanoti hazvisi zvitsva sezvo madzimai edzimwe nyika achiwanikwa munyika dzisiri dzavo vachita basa rimwe chete rechipfambi. Muzvari Sally Kanyakanyaka avo vanorwira kodzero dzevanorarama nehurema vanoti zvinhu zvinofanirwa kushanduka munyika munyaya dzezvematongerwo enyika kuti zvehupfumi zvigadzikane izvo zvinozoita kuti madzimai awane zvinovapa pundutso muhupenyu kuti vararamise mhuri dzavo. Muzvari Kanyakanyaka vanoti zvechipfambi zviri kuita madzimai aya zvinokonzera mamwe matambudziko akaita sekubata HIV zvinoisa hupenyu hwavo panjodzi. Madzimai anoita zvechipfambi aya vanonyanya kuda kunofara nanamutyairi vemotokari dzinotakura zvinorema vanenge vakamirira kufambiswa kwemapepa avo emotokari kuti vapinde kana kubuda munyika. Vanoti vanoshanda masikati pamwe nemanheru apo vanowana mari inodarika madhora makumi maviri pazuva. No media source currently available ",Mamwe Madzimai Oenda kuZambia Kunotengesa Miviri Yavo
"Vamwe vaimbove varwiri verusununguko vechidzimai vanoti zuva rerusununguko rinovarwadza kuti vari pemberere nekuti zvavakange vachifunga kuti vakarwira, havasati vazviwana. Vamwe vaimbove varwiri verusununguko vechidzimai vanoti zuva rerusununguko rinovarwadza kuti vari pemberere nekuti zvavakange vachifunga kuti vakarwira, havasati vazviwana. Mumwe wemadzimai aya, Amai Daphney Kanoti, vanoti madzimai mazhinji akarwa muhondo yerusununguko hapana zvavakawana uye vamwe vavo vari kunhonga svosve nemuromo zvichienzanisa nevanhurume vavaiva navo muhondo. Amai Kanoti vanoti zvinorwadza kuti vafunge zvavakasangana nazvo muhondo vozoona hupenyu hwavari kurarama pari zvino kunyange havo vakakwanisa kuenda kuzvikoro zvepamusoro. Amai Kanoti vanoti huwori nechizivano ndizvo zviri kuuraya nyika kunyanya kune avo vaive varwiri vehondo yerusununguko. ""Zvinorwadza kuti kana pasina waunoziva mumahofisi epamusoro hapana zvinokufambira kunyanya uri mumhukadzi zvikuru isu takarwa hondo yerusununguko. Pari zvino vamwe vedu vari kunhonga svosve nemuromo sezvo zvinhu zvakawoma uye kune huwori hunorwadza,"" Amai Kanoti vaudza Studio7. No media source currently available  ",Madzimai Akarwira Rusununguko Vanoti Vari Kubatiswa Pasi
"Kunyange hazvo matunhu akawanda emuAmerica akazivisa nezvematonho akasiyanasiyana aari kutora ekudzivirira kupararira kwehutachiwana hwe coronavirus, hapana dunhu rati rasvika pakurambidza zvachose kuti vagari varo vange vasingaende kumabasa. Dunhu reCalifornia ndiro dunhu pari zvino rine mutemo unorambidza vanhu kuwadzana kunze kwedzimba dzavo, kuchitiwo New York yakadzikawo mutemo wekuti vanhu vasashanyire misha inogara vakwegura. Mamwe matunhu, kusanganisira Maryland, Virginia neWashington D.C., akatovharisa nzvimbo dzekudyira, dzekutamura pamwe nekusimbisa miviri uyewo kwekuona mabhaisikopo. Gavhuna veMaryland, VaLarry Hogan neMuvhuro vadzika mutemo unomanikidza vemabhizimusi asina kukosha kuti vange vachivhara zvitoro zvavo nenguva dzeshanu manheru. Mutungamiri wenyika, VaDonald Trump neSvondo vakazivisa kuti vakabvumidza mauto eNational Guard kuti aende kunobatsira kudzivirira kupararira kwehutachiwana hwe coronavirus kumatunhu anoti New York, California and Washington. America ine vanhu vanodarika zviuru makumi matatu nezvishanu vabatwa nechirwere ichi, uye vanodarika mazana mana nemakumi manomwe vaurayiwa nacho. Kunyange hazvo vamwe vari kuti vari kuomeserwa nemitemo iri kudzikwa mumatunhu iyi, chimwe chizvarwa cheZimbabwe chiri muVirginia, Doctor Frenk Guni, avo vari mune zvehutano, vanoti vanoona matanho ari kutorwa nematunhu aya akakosha zvikuru mukuderedza kutapuriranwa nekuparadzirwa kwehutachiwana. No media source currently available ",Matunhu eAmerica Odzika Mitemo Inodzvirira Kupararira kweCoronavirus
"Vamwe vatungamiri venyika dzemuSADC kusanganisira mutungamiri wenyika VaEmmerson Mnangagwa vari kutarisirwa svondo rino kuti vaite musangano wechimbichimbi kana kuti ""Extraordinary meeting of the Sadc Organ on Politics, Defence and Security Cooperation."" Musangano uyu nde wekuzeya kuti vangatore danho ripi kuMozambique uko kune vapanduki vanotsigira chikwata chinopfurikidza mwero cheIslamic State vari kuponda vanhuwo zvavo kusanganisira vana vadiki. Vari kupinda mumusangano uyu vanosanganisirira mutungamiri weBotswana VaMokgweetsi Masisi uye mutungamiri weSouth African VaCyril Ramaphosa. Kunyangwe hazvo SADC iine chibvumirano kana kuti Mutual Defence Pact of 2002 chekuti imwe nyika ikarwiswa dzimwe dzinopindira, nyika dzekuchamhembe kweAfrica hadzisi kuratidza chido chekubatsira Mozambique. Vachitaura nevatori venhau muHarare mutauriri wemutungamiri wenyika VaGeorge Charamba vakati Zimbabwe haisi kuzoita zano ndega kupindira hondo yekuMozambique asi ichatora matano ose iri pasi peSADC. Mukuru wesangano rinorwira kodzero dzevanhu reZimbabwe Human Rights NGO Forum Doctor Musa Kika vatenderana nemashoko ekuti Zimbabwe haifanire kuita fungira mumoyo rwendo rwemba ichipindira muhondo yekuMozambique yega pasina SADC. Asi vakurudzira kuti nyika idzi dzipindire nekuti hondo iyi kamoto kambeveve kanogona kupisa matanda mberi nekukonzera hondo mudunhu rose. No media source currently available  ","VaMnangagwa, VaRamaphosa naVaMasisi Vozeya Nyaya yeHondo yekuMozambique"
"Sangano rrinomirira vamwe vashandi vehurumende, reApex Council, nemusi weChina rakashanduka kuve mubatanidzwa wemasangano anomirira vashandi vehurumende vose kusanganisira nevashandi vemakambani ari pasi pehurumende kana kuti parastarals, richishanda seZimbabwe Confederation of Public Sector Trade Unions (ZCPSTU). Sangano idzva iri richange richimbotungamirirwa nehutungamiri hwanga huri kuApex Council hwaAmai Cecilia Alexander nechikwata chavo, uye richasanganisa masangano ose anomirira vashandi vehurumende kuve pasi pegungano rimwe chete. Mutewedzeri wemunyori mukuru wesangano idzva iri, VaGibson Mushangu, avo vaive zvakare kuApex Council, vanoti hurongwa uhwu huchabatsira zvikuru kuti vashandi vehurumende vataure nezwi rimwe chete, vachiri muruzhinji mune simba. Asi mamwe masangano evashandi vehurumende anosanganisira revarairidzi reProgressive Teachers Union, PTUZ, akanga achinyunyuta kuti nguva yekuve muhofisi yechikwata chaMai Alexander yakapera musi wa 31 Kurume gore rino, achiti hachichisiri kushanda zviri pamutemo. Asi VaMushangu, avo vanobvuma kuti nguva yehutungamiri hwavo yakapera kushanda muna Kurume, vanoti nekuda kwechirwere cheCovid-19, hutungamiri hweApex Council hwakanga hwapiwa mimwe mwedzi mitatu yekuita basa kusvika pazoitwa musangano wekudoma humwe hutungamiri. Vanoti nekuda kwezvazoitika izvi zvekushanduka kuve rimwe sangano guru rinomirira vashandi, zvave kureva kuti hutungamiri hwavo huri pamutemo. VaMushangu vashora vari kupokana nehutungamiri hwavo vachhiti havatevere zviri kutora nzvimbo, vachiti zvakaziviswa kuvanhu vose kuti Apex Council yakanga ichiri kushanda zviri pamutemo. No media source currently available Mutungamiri wePTUZ, Doctor Takavafira Zhou, vanoti zvinokatyamadza kuti Apex Council ndiyo yave Zimbabwe Confederation of Public Sector Trade Unions ipo pasina masangano acho kana kuti ma federation akaita mubatanidzwa. Vanotiwo hutungamiri hwesangano idzva iri hapana akahusarudza nekudaro hwakazvigadza hwega, izvo zvavanoti zvinonyadzisa. Doctor Zhou vanoti vanofunga kuti hurongwa hwese uhwu hune makomborero ebazi rezvevashandi, nekuti dai hurumende isina chekuita muhuruongwa uhwu, sangano iri haraikwanisa kunyoreswa zviri pamutemo. Studio 7 yakundikana kubata gurukota rezvevashandi, VaPaul Mavima, kuti tinzwe divi ravo panyaya iyi. No media source currently available ","Apex Council Inoshanduka Kuve Mubatanidzwa weMasangano eVashandi veHurumende, weZimbabwe Confederation of Public Sector Trade Unions"
"MDC inotungamirirwa naVaMorgan Tsvangirai yanyorera tsamba mutauriri weparamende VaJacob Mudenda ichi gunun’una nemabatirwo ayinoti akaitwa nyaya yekutyisidzirwa nerufu kwakaitwa kunhengo dzayo pakuvhurwa kweparamende nemutngamiri wenyika VaRobert Mugabe neChipiri. Mutauriri weMDC T, VaObert Gutu vaudza vatori venhau kuti bato ravo harisi kufara nekutyisidzirwa nerufu kwakaitwa nhengo dzebato dzavo pakuvhurwa zviri pamutemo kwakaitwa chikamu chechitatu cheparamende yechisere kwakaitwa nemutungamiri wenyika VaMugabe. VaMugabe vakaverengawo mashoko asiri avaitarisirwa kuverenga, asi avakamboverenga masvondo matatu adarika pavaitaura nemamiriro akaita zvinhu munyika, kana kuti State of The Nation Address. Nhengo dzeMDC T nomwe dzinonzi dzakawana mashoko ekudzityisidzira nerufu kubva kunhamba isiri kuzivikanwa kuti ndeyani, uye mashoko aya aiti nhengo idzi dzaizopinda muna taisireva kana dai dzakasveveredza VaMugabe zvakare sezvadzakaita pakaitwa State of The Nation Address. VaGutu vati bato ravo ranyorera VaMudenda richi ratidza kusafara nemabatiro avakaita nyaya iyi pavakati nhengo dzeparamende dzeMDC T idzi dziende kunomhan’ara nyaya iyi kumapurisa. VaGutu vati nhengo dzeparamende dzakatambira mashoko ekutyisidzirwa aya dzavakugara dzichityira hupenyu hwadzo nokudaro vati VaMudenda vanofanira kutora matanho akasimba semutauriri weparamende. Zvichakadai, anotungamira chikwata chenhengo dzeMDC T dziri muparamende kana kuti chief whip, VaInnocent Gonese, vakumbira muparamende kuti pawumbwe komiti yeparamende inoferefeta nyaya iyi. Asi VaMudenda vati nyaya iyi izeyiwe nekomiti yeparamende yeStanding Orders and Rules Committee, nyangwe zvazvo neChipiri vakanga vati nhengo dzeparamende dzakatyisidzirwa dziende kunomhan’ara kumapurisa. Asi mutauriri wemapurisa Amai Charity Charamba vati semapurisa havasati vatambira nyaya iyi. Mumwe mugari wemuHarare, VaThomas Madhuku vati kugara muZimbabwe kwave kutyisa kana nhengo dzeparamende dzichityisidzirwa kudai. Zvichakadai, nyanzvi munyaya dzezvematongerwo enyika uye vachishanda vakazvimirira, VaMalvern Mkudu, vati kutyisidzirwa kwakaitwa nhengo dzeparamende idzi kunoratidza kuti hurumende haisi kukoshesa zvido zveveruzhinji. Nhengo dzeMDC T dzakasveveredza VaMugabe masvondo matatu apfuura mushure mekunge VaMugabe vaudza paramende kuti hupfumi hwenyika huri kusimukira kunyanghwe hazvo vakawanda vachiti vari kunonga svosve nemuromo. No media source currently available ",MDC T Inonyunyuta kuMutauriri weParamende neKutyisidzirwa kweNhengo Dzayo
"Mubato reZanu-PF munonzi mapindwa naPongwe zvekare uye panonzi pave nekunetsana kunotyisa dzimwe nguva pachiita mhirizhonga pakati pevari kutsigira mutungamiri wenyika VaEmmerson Mnangagwa nevamwe vari kunzi vari kutsigira chikwata chinonzi chiri kudivi remumwe mutevedzeri wavo VaConstantino Chiwenga. Asi mukuru mubazi rezvekuburitswa kwemashoko VaTafadzwa Mugwadi vaudza Studio 7 kuti VaMnangagwa naVaChiwenga vane hushamwaro hwakasimba uye nyaya yekunetsana iri kutaurwa iri kurukwa nevemapepanhau ana tinhai dzirwe. No media source currently available VaMugwadi vati havo vari kurwira zvigaro zvepasi nguva isati yakwana vachatorerwa matanho. Vamwe vakuru mubato iri vari kutiwo pane vamwe vakaita segurukota rezvematunhu VaJuly Moyo vari kunziwo vane chidokwa dokwa chekuda kutungamirawo uye vave kugadzira hwaro hwekuita izvi zvinonzi zvave kupa kuti bato rite zvinyekenyeke. KuMasvingo kusungwa kwasachigaro wedunhu iri VaEzra Chadzamira nenyaya yekupomerwa huori pakugovera minda yedzimwe kuChiredzi yave kuiswawo zvematongerwo enyika vamwe vachiti zviri kuitwa nechkwata chaVaChiwenga avo vakamboyambira VaChadzamira muna Kubvumbi kuti vasiyane nenyaya yekuita zvehuori pakugovera minda. VaChadzamira vari kunzi vari kudivi raVaMnangagwa. KuMashonaland West kune makwikwi akasimba pakati paAmai Mary Mliswa Chikoka naAmai Abia Mujere. Kudunhu reMidlands, nhengo dzebato iri dzaudza Studio 7 kuti pane kunetsana kunotyisa pakati pevari kutsigira sachigaro wedunhu iri VaDaniel Mckenzie Ncube nevari kutsigira vari kuda kutora chigaro ichi vari gurukota rezvevasori VaOwen Mudha Ncube avo vanonzi vari kudivi raVaMoyo. KuMashonaland Central kune kukandirana makobvu nematete pakati pevari kutsira vakafanobata chigaro chasachigaro vari gurukota rezvemukati menyika vaKazembe Kazembe naVaLazerus Dokora. KuMashonaland East kune kunetsanawo kwakasimba mubazi remadzimai reWomen’s League uye pachigaro chasachigaro pakati paVaKelvin Mutsvairo vari kutungamira vechidiki naVaMichael Madanha vakafanobata chigaro mushure mekushaya kwaVaJoel Biggie Matiza. KuManicaland kune kunetsanawo kwakasimba pakati pevanonzi vari kuda chigaro chasachigaro webato vanosanganisira vakabata chigaro ichi pari zvino VaMike Madiro, VaAlbert Nyakuedzwa, VaEnoch Porusingazi uye VaJenfan Muswere. Vakafanobata chigaro chemurongi wemabasa mubato iri vaPatrick Chinamasa vakatendawo kuti mudunhu iri mune makakatanwa anotyisa nenyaya dzezvigaro. Kunyangwe hazvo Studio 7 yataura nevakawanda vari kuda kukwikwidza vachitenda kuti vari kuda zvigaro, vaakawanda vatiwo havangabude pachena sezvo dare rePolitburo rakayambira kuti kutsvaga rutsigiro hakusati kwatanga nekudaro vari kuita izvi vacharangwa. Matunhu aita mhirizhonga nenyaya yesarudzo anosanganisira Mashonaland Central neMashonaland West. Vachipawo pfungwa dzavo, nyanzvi munyaya dzezvematongerwo enyika VaFarai Maguwu vanotungamira sangano reCentre for natural Resource Governance, VaFarai Maguwu vati zvinhu hazvina kumira zvakanaka mubato iri uye zvakatoenda kumazivandadzoka pakabviswa nechisimba vaive mutungamiri wenyika VaRobert Mugabe. No media source currently available ",Zanu-PF Yoramba Kuti VaMnangagwa naVaChiwenga Vave Makara Asionani
"Bato rinopikisa reRenewal Democrats of Zimbabwe, RDZ, rinoti nhengo dzaro dziri kushungurudzwa nevatsigiri veZanu PF, mapurisa, mauto pamwe nemasadunhu, pamberi pesarudzo dze by-election dziri kutarisirwa kuitwa musi wa 26 mwedzi uno kuChimanimani West. Mutauriri weRDZ VaPishai Muchauraya vanoti nhengo dzavo dziri kushungurudzwa pamwe nekunyimwa chikafu, mapepa avo ekushambadza nhengo yavo ari kubvarurwa uye vari kurambidzwa kuita misangano nevatsigiri vavo. VaMuchauraya vanoti vakaedza kusvitsa zvinyunyuto zvavo izvi kuZimbabwe Electoral Commission, ZEC, asi havatarisiri zvikuru zvingashanduka sarudzo dzisati dzaitwa. Izvi zvatsinhirwawo nesangano reZimbabwe Peace Project, iro raburitsawo gwaro rinotsanangura nezvemamiriro akaita zvinhu kuChimanimani West. Sangano iri rinoti riri kushushikana kutyisidzirwa kwevavhoti uye rusarura pakupiwa kwevanhu chikafu vachitariswa kuti vabuda mumba maani. ZPP inoti izvi zvinogona kutadzisa vagary kuvhota vakasununguka musi wesarudzo. Bato reRDZ riri kumirirwa naVaPeter Tumburai Gudyanga, kwotiwo reZanu PF richimirirwa naAmai Nokuthula Matsikenyere, NCA ichimirirwawo naVaPesanai Musakaruka. Pane imwe nhengo iri kukwikwidzawo yakazvimirira. Chimanimani West yakasara isina mumiriri zvichitevera kudzingwa mubato reZanu PF kwaVaMunacho Mutezo vachipomerwa mhosva yekudyidzana naAmai Joice Mujuru avo vave kutungamira bato rinopikisa reZimbabwe People First. No media source currently available ",ZPP Inoshoropodza Mhirizhonga Iri Kuitika Pamberi peSarudzo dzeBy-Election kuChimanimani West
"Maitiro emabhizinesi pamwe nemafambisirwo emari nenzira dzisina kujeka muZimbabwe ari kuvhiringa huhupfumi hwenyika iyi, sangano reSentry rinodaro. Sangano reSentry, iro rinoferefeta mafambisirwo ari kuitwa mari inowanikwa nenzira dzisina kunaka pamwe nekujeka, rinoti muzvinabhimisi, VaKudakwashe Tagwirei, vane mabhizimisi anopfuura makumi mana uye vane mari yavakaviga mumabhanga munyika dzinosanganisira Mauritius, Cayman Islands, South Africa nedzimwe. VaTagwirei, avo vanova chipangamazano uye vari hama yemutungamiri wenyika, VaEmmerson Mnangagwa, vanonzi vakaruka dandemutande remakambani muchivande senzira dzekufambisa mari yavo vachibatsirwa nemadzisahwira avo muSouth Africa, mamwe makambani kuMauritius neCayman Islands. Sentry inoti VaTagwirei, avo vari kubatanidzwa munyaya huru dzehuori muZimbabwe, vanowana rutsigiro rwehurumende rwekuita mabhizinesi avo asina kujeka kuruzhinji rweZimbabwe. Gwaro iri rinotiwo, muna 2019, VaTagwirei vakabhadhara mamiriyoni akawanda emadhora kune imwe kambani yemauto eZimbabwe kuitira kuti kambani yavo, yeLandela Mining Ventures, ikwanise kutenga zvikamu makumi mashanu kubva muzana zvekambani yeGreat Dyke Investiments, inochera platinum pamwe nekambani yekuRussia. Gwaro iri rinotivo, VaTagwirei ndivo mukuru wekambani ine zvikamu makumi matatu nezvishanu kubva muzana zvekambani yehurumende, yeKuvimba Mining House. Sentry inoti gurukota rezvemari, VaMthuli Ncube, vanoramba mashoko aya. Studio7 haina kukwanisa kubata VaNcube kanawo VaTagwireyi nkuti tinzwe divi ravo sezvo vaviri ava vanga vasingabatike panharembozha dzavo. Sentry inokurudzira nyika dzakapfuma kuti dzipindire mekumiswa kwemafambisirwo emari pasi rose nenzira dzisina kujeka. Nyanzvi munyaya dzemabhizimisi uye vari mudzidzisi mukuru paDeVry University, kuOhio, Muzvinafundo Elliot Masocha, vanoti Sentry yakaita zvakanaka nekuburisa chikiribidi chiri kuitwa munyaya dzehupfumi. Muzvinafundo Masocha vanoti kubudirira mune zvemabhizimisi hakuna kuipa kana kuchiitwa nenzira isingakanganisi hupfumi hwenyika sezviri kuitika muZimbabwe. Pataenda pamhepo, gurukota rezvekubudiswa kwemashoko, Amai Monica Mutsvangwa, pamwe nemutauriri weZimbabwe Anti-Corruption Commission, VaJohn Makamure, vange vasati vapindura mibvunzo yatavatumira. Sentry inoti hurumende yeZimbabwe yakapa kambani yaVaTagwirei yeSakunda Holdings mari inodarika bhiriyoni rimwe nemazana matanhatu emamiroyoni emadhora – one point six billion U S dollars, uye izvi zvinofanirwa kuferefetwa. Muzvinafundo Masocha vanoti hurumende inofanirwa kupa vana muzvinabhizimisi vemuZimbabwe mikana yakaenzana, vachiti zviri kuitika pamakambani aVaTagwirei, zvnhu zvinosvibisa chimiro chehurumende. No media source currently available ",Sentry Yoburitsa Chivande Chiri Kuitwa naVaKudakwashe Tagwirei
"Bato rinopikisa reZimbabwe African People’s Union, ZAPU, nemusi weMuvhuro rakapemberera kusvitsa makore makumi mashanu nemanomwe kubva zvaraumbwa musi wa17 Zvita 1961. Vanoona nezvekuburitswa kwemashoko mubato iri, VaEphithule Thembani Maphosa, vaudza Studio 7 kuti ZAPU yakaitira nyika zvinhu zvakawanda, kusanganisa kurwira rusununguko, kunyorerana chibvumirano chekubatana neZanu-PF kumisa hondo yeGukurahundi nezvimwe. VaMaphosa vati nyika inofanirwa kusvinura ione kuti hapana kugadzikana kunogona kuitika munyika pasina ZAPU, iyo yavanoti ndiyo bato guru pamakore pamapato ese munyika. No media source currently available ",ZAPU Yopemberera Kusvitsa Kwayo Makore Makumi Mashanu Nemanomwe
"Mubatanidzwa wemasangano emadzimai munyika, weWomen's Coalition of Zimbabwe, unoti uri kufara nekugadzwa kwaitwa Amai Samia Suluhu Hassan, semutungamiri weTanzania zvichitevera kushaya kwaVaJohn Magufuli nemusi weChitatu. Amai Hassan vachange vari kutungamira Tanzania kudzamara sarudzo dzaitwa muna 2025 sezvinodiwa nebumbiro remitemo yenyika iyi. Sachigaro veWomen’s Coalition In Zimbabwe, Amai Evernice Munando, vanoti kugadzwa kwaAmai Hassan semutungamiri weTanzania kuchabatsira zvikuru mukusimudzira mabatirwo anoitwa madzimai munyika iyi nekunze. Amai Munando vanoti Zimbabwe inofanirwa kudzidza kubva kuTanzania makoshero akaita kugadza madzimai pazvinzvimbo zvepamusoro. Vanoti vane shuwiro yekuti mutevedzeri wemutungamiri weZimbabwe achagadzwa mushure mekusiya basa kwakaitwa nava kembo mohadi, achange ari mudzimai. Vanoti sangano ravo rakatonyorera mutungamiri wenyika, VaEmmerson Mnangagwa, vachivakurudzira kudoma munhukadzi pachigaro chisina munhu muhurumende ichi. Asi bumbiro remitemo yeZimbabwe harina zvakajeka zvarinotaura panyaya yevatevedzeri vemutungamiri wenyika, kunze kwekukurudzira kuti pave nekuenzaniswa kwevanhurume nevanhukadzi muzvigaro. No media source currently available  ",Kugadzwa kwaAmai Samia Suluhu Hassan seMutungamiri weTanzania Kwofadza Madzimai
"Nekuona kubudirira kwarinoti kwakaita zvirongwa zvaro zvekutanga zvekudzikamisa hupfumi hwenyika pamwe nekusunga inflation, zvinosanganisira chekutengeswa kwemapeni egoridge, bepanhau reSunday Mail rinoti bhanga guru renyika reReserve Bank of Zimbabwe, svondo rinouya riri kuwedzera zvakare pamusika mamwe mapeni . Mapeni egoridhe aya, ayo anonzi anenge ane huremu hwegoridhe hwepasipasi, anonzi anenge ari zviuru zvina nemazana mashanu, kana kuti 4 500 . Asi hurongwa uhwu hwagara huchisimudza maonero akasiyanasiyana kunyanzvi mune zvehupfumi, dzimwe dzichihupembedza asi dzimwe dzichihushora. Mumwe wevari kupembedza danho rekutengeswa kwemapeni egoridhe iri ndi Doctor Prosper Chitambara, avo vanoshanda nesangano re Labour and Economic Development Research Institute of Zimbabwe. Doctor Chitambara, vanoti kuparurwa kwemapeni madikidiki aya kuchapawo mukana kune veruzhinji wekuti vange vachikwanisawo kuchengetedza mari dzavo kuburikidza nekutenga mapeni aya. Imwe nyanzi mune zvehupfumi, Doctor Charles Mutasa, vanotiwo kuuya kwemapeni egoridhe kwave kuoneka kubatsira kwawo sezviri kuonekwa pakuderera kwe inflation kwakatika mwedzi wapera. Asi Doctor Mutasa vanoti pachine zvakawanda zvinofanirwa kuitwa kuitira kuti kudzikamiswa kwehupfumi hwenyika kubudirire. Asi imwe nyanzvi mune zvehupfumi, Muzvare Chenai Mutambasere, vanoti hapana zvikuru zvati zvaonekwa zvati zvaburitswa nekuuya kwemapeni aya. Muzvare Mutambasere vanoti vanhu vanongonzwa kuti kwatengeswa mapeni akawanda zvakati, asi hapana humbowo kunoiswa pajekerere. Dzimwe nyanzvi mune zvehupfumi dzinoti kunyange hazvo hurumende neReserve Bank of Zimbabwe vose vari kuti mapeni egoridhe aya pamwe nemamwe matanho avari kutora akwanisa kudzikamisa hupfumi hwenyika nekusunga inflation, zvirongwa zvehurumende zvinoda mari, zvinosanganisira mabhonasi evashandi vayo, zvekurima zvePfumvudza nePresidential Input Scheme, uye sarudzo dzegore rinouya, zvinogona kuisa mudondo hurongwa hwese uhwu. Mapeni ari kutarisirwa kuparurwa svondo rinouya aya anonzi achange achitengeswa nemutengo wemadhora ekuAmerica pamwe nemadhora emunyika zvichienderana nemutengo wegoridhe pamisika yekunze yezuvaro, sezviri kungoitwa pane akaburitswa kare. Gavhuna veRBZ, Doctor John Mangudya, vakaudza bepanhau reSunday Mail kuti kubva muna Chikunguru wegore rino mapeni anodarika zviuru gumi nechimwe, kana kuti 11 000 atengeswa munyika. Zvasarira kuona kuana kuiswa kwemapeni madikidiki aya pamusika kuchaitawo kuti veruzhinji vakwanise kuatenga sezvo agara achitengeswa anga achinzi mitengo yawo iri pamusoro zvekuti vakawanda vepasi havakwanise kuwana mari yekutenga. No media source currently available ",RBZ Yotarisirwa Kuparura Svondo Rinouya Mamwe Mapeni Ane Huremu hweGoridhe huDikidiki Zvinonzi Nevamwe Zvichabatsira Vane Mari Shoma
"Mutevedzeri wemutungamiri wenyika VaConstantino Chiwenga nhasi vatambira nhomba yeCovid-19 panhandere yendege yeRobert Gabriel Mugabe International Airport. Nhomba iyi inosvika zviuru mazana maviri uye yakapihwa Zimbabwe neChina. Yauya yakatakurwa nendege yeAir Zimbabwe. Vana mazvikokota munyaya dzezvemishonga kusanganisira veMedicines Control Authority of Zimbabwe vari kutarisirwa kuongorora nhomba iyi kuti ndeyechokwadi here kwemazuva maviri isati yatanga kubayiwa vanhu. Vari kutanga kubayiwa vanosanganisira vanachiremba, vakoti nevamwe vanoshanda muzvipatara, vanoshanda pamiganhu nenhandare dzendege uye vane zvirwere zvinovaisa panjodzi yakakura yekufa nechirwere ichi. Nhomba iyi yakagadzirwa nekambani inonzi Sinopharm inova yehurumende yekuChina. China yakapa mvumo kuti nhomba iyi itange kubayiwa vanhu mukupera kwaZvita gore rapera. Kunze kweChina, nyika dzakatanga kushandisa nhomba iyi iUnited Arab Emirates ichiteverwa neBahrain. Dzimwe nyika dziri kutenga mushonga uyu dzinosanganisira Singapore, Turkey, Brazil ne Chile. Mukuru wesangano rinorwira kodzero dzevanhu munyaya dzezvehutano reCommunity Working Group on Health VaItai Rusike vanoti zvakanaka kuti vanhu vabayiwe nhomba asi vanofanira kuramba vachizvichengetedza. Zvichakadaro, mukuru mubazi rezvekuburitswa kwemashoko VaNick Mangwana vati mutungamiri wenyika VaEmmerson Mnangagwa vari kutarisirwa kuzivisa nyika kuti vanhu vacharamba vachinzi vagare mudzimba here kana kuti kwete senzira yekudzivirira kupararira kwechirwere cheCovid- Huwandu hwevanhu vari kufa nekubatwa nechirwere cheCovid-19 huri kuramba huchiderera uye bazi rezvehutano rinoti nemusi weSvondo kwakafa vanhu vaviri nechirwere ichi. Izvi zvinorevea kuti vanhu vafa kubva chirwere ichi zvachakatanga kupararira vave chiuru chimwe chete nemazana mamana kana kuti 1, 400. NeSvondo vanhu makumi matanhatu nevasere kana kuti 68 vakabatwa nechirwere ichi zvasiya vanhu vabatwa nechirwere ichi kubva zvachatanga kupararira vave zviuru makumi matatu nemashanu anezana nemakumi manomwe nevaviri kana kuti 35, 172. Vanhu mazana mashanu negumi nevaviri kana kuti 512 vakapora kubva kuchirwere ichi nezuro zvasiya vanhu vapora vave zviuru makumi matatu nemazana matanhatu nemumwe kana kuti 30, 601. Vanhu vachiri kurwara zviuru zvitatu nezana nemakumi manomwe nemumwe kana kuti 3, 171.",Nhomba yeCovid-19 Yosvika muNyika Kubva kuChina
"Bato riri kutonga reZanu PF rinoti riri kutsvaira nzvimbo dzose dzeparamende dziri kukwikwidzwa mudunhu reMasvingo, uye richakunda zvine mutsindo musarudzo yemutungamiri wenyika. Vachitaura neStudio7 mutauriri we Zanu PF muMasvingo, VaRonald Ndava, vanoti bato ravo rakatopedza kutsvaga rutsigiro uye rinotarisira kutora matunhu ose makumi maviri nematanhatu achakwikwidzwa sezvavakaita muna 2013. VaNdava vanoti MDC-Alliance pamwe nemawe mapato anopikisa ari kuchema nhando achipomera bato ravo mhosva yemhirizhonga nekuti vari kutya kudyiwa musarudzo. Mugore ra 2008 MDC-T yakakunda Zanu PF pazvigaro zvemuparamende ikatora zvigaro gumi nezvina, kubva pazvigaro makumi maviri nezvitanhatu. Asi MDC Alliance inoti rwendo rwuno iri kutora zvigaro zvose. Sachigaro we Zanu PF, uye vari kumirira bato ravo kuMasvingo West, VaEzra Chadzamira, vanoti vatomirira kupemberera chigaro chavo nekuti basa vakatopedza kare. Asi Sachigaro we MDC inotungamirirwa neVaNelson Chamisa, VaJames Gumbi, vanoti gore rino mutambo wakasiyana uye vanovimba kuti vanokunda Zanu PF zvine mutsindo vachiti gore rino vakangwarira kuti vasabirwe. VaGumbi vanoti nyaya yainetsa kubato ravo yekuva nenhengo mbiri –mbiri munzvimbo imwe yakagadziriswa nekudaro vave mubishi rekutsvaga rutsigiro kuti vatsvaire Zanu PF nemamwe mapato ari kukwkiwdza. Asi vamwe vevakaisa mapepa avo vari vaviri ku Gutu Central, VaCripser Musoni, vaikakavadzana naVa Enerst Mandingo vanzi ndovabvumirwa neMDC Alliance, varamba mashoko abudiswa naVaGumbi vachiti havawirirani nazvo. Mutungamiri weTransform Zimbabwe, uye vari nhengo yeMDC Alliance, vanotiwo zvabudiswa na VaGumbi manyepo. VaNgarivhume vati vari kuenderera mberi nekutsvga rutsigiro muvanhu izvi zvichaita kuti nyaya iyi irambe iri manyama amire nerongo uye ichigona kukanganisa MDC-Alliance musarudzo. Studio7 yakundikana kubata mutauriri we MDC Alliance, VaWelshman Ncube, kuti tinzwe zvizere zviri kuitika sezvo mashoko ari kubuda kuMasvingo ari kupesana. Vanoongorora zvematongerwe enyika vakazvimiririra, VaMasimba Gonese, vanoti gore rino zvinhu zvinogona kushatira Zanu PF. VaGonese vanoti Zanu PF yaita zinyekenyeke gore rino nekuti yakapatsanuka kaviri sarudzo dzegore rino dzisati dzasvika izvo zvichaita kuti vatsigiri vayo vaende kwakasiyana-siyana. No media source currently available ",Zanu-PF Inoti Ichatora Nzvimbo Dzose dzeParamende kuMasvingo
"Sachigaro vekomiti yeparamende inoona nezvevadiki, kana kuti Parliamentary Portfolio Committee on Youth Affairs, VaOmega Sibanda vakaudza Studio 7 kuti vari kunyora gwaro richaendeswa kuparamende rinotaura pamusoro pemhirizhonga dzakaitika pamisangano yaikurukurwa nezvekudzorwa kwechirongwa che National Youth Service . Misangano iyi yakavhiringwa muBulawayo neku Watsomba, ku Manicaland, nevanofungidzirwa kuti vadiki vebato reZanu-PF. Vamwe vakapinda mumisangano iyi vanoti vakarohwa pamisangano iyi nekuti vakanga vachiramba kuti National Youth Service idzoswe. Hurumende inoti iri kuronga kuti chirongwa cheNational Youth Service chidzoswe gore rinouya asi veruzhinji, pamwe nevemapato anopikisa, vanotya kuti vadzidzi vanobva kuchikoro ichi vanokonzera mhirizhonga nekurova vanhu vasingatsigiri bato reZanu-PF, zvikuru sei panguva yesarudzo yatarisana nenyika. Nyanzvi munyaya dzebudiriro dzematunhu, VaJoy Mabenge, vanoti National Youth Service haina chainopa vechidiki ava, vachiti chinodiwa ikozvino mikana yemabasa. VaMabenge vanoti pane zvikoro zvizhinji munyika zviri kudzidzsa vanhu mabasa asi mabasa acho asipo munyika, vachiti Zimbabwe inodzidzisa varairidzi asi yovaendesa kunoshanda kune dzimwe nyika nekuti haina mabasa kana mari yekupinza vanhu ava mabasa munyika mayo. No media source currently available Mutauriri webato re Zanu-PF, VaTafadzwa Mugwadi, vanoramba mashoko ekuti vatsigiri vebato ravo ndivo vari kukonzera mhirizhonga pamisangano iyi. ",Paramende Yotarisirwa Kuzeya Kuvhiringidzwa kweZvirongwa Zvayo neVanofungidzirwa Kuti Vatsigiri veZanu-PF
"Mutungamiri weBotswana, VaSeretse Khama Ian Khama, neMuvhuro vakatora chigaro chasachigaro weSADC kubva kumutungamiri wenyika, VaRobert Mugabe. Izvi zvaitwa pakuvhurwa kwemusangano weSADC uri kuitirwa muGaborone. Vatungamiri veSADC vanotora majana ekutungamira SADC kwegore rimwe chete. Musangano weSADC uyu uchapera neChipiri uye dingindira rawo rakanangana nekukurudzira budiriro munyaya dzezvehupfumi mudunhu kuburikidza nemaindisitiri. VaKhama vari kuenda panyanga apo SADC yakatarisana nekusagadzikana munyika dzakaita seMadagascar, Lesotho neSwaziland. Zvinhu hazvinawo kumira zvakanaka muzimbabwe. Bato guru rinopikisa reMDC ratumirawo nhumwa kuna VaKhama richivakumbira kuti vaonewo kuti SADC yazeya nyaya yeZimbabwe vachiti zvinhu munyika hazvina kumira zvakanaka munyaya dzezvehupfumi nezvematongerwo enyika. Vachitaura pakuparurwa kwemusangano wevatungamiri uyu, VaKhama vati chishuwo chavo ndechekuda kuona kuti SADC yabudirira munyaya dzezvehupfumi uye yagadzikana munyaya dzezvematongerwo enyika nekuwana rukudzo kubva kunyika dzepasi rino. VaMugabe vakataurawo pamusangano uyu vachiti zvinhu zviri kufamba zvakanaka muSADC vachiti dunhu iri ndiro rakagadzikana kudarika mamwe matunhu ose emuAfrica. No media source currently available Zvichakadaro, sangano rinorwira kodzero dzevanhu reHuman Rights Watch rakurudzira SADC kuti ikoshese nyaya dzekuchengetedzwa kwekodzero dzevanhu richiti nyika dzemuSADC dziri kutyora kodzero dzevanhu zvakanyanya. Chipangamazano musangano reHuman Rights Watch, VaDewa Mavhinga, vanoti vatungamiri veSADC vakawanda vari kutyora kodzero dzevanhu. No media source currently available Zvichakadaro, mutungamiri wesangano revemabhizimisi reAssociation of SADC Chamber of Commerce and Industry, VaOswell Binha, vanoti vemabhizimisi havasi kufara nenyaya yekuti vatungamiri venyika dzemuSADC havasi kuda kutambirawo pfungwa dzavo kuti paite mubatirapamwe chuma chemuzukuru mukugadzirisa nyaya dzezvehupfumi. No media source currently available ",VaKhama Votora Chigaro chaSachigaro weSADC
"Zvinhu zvichiri zvakaita manyama amire nerongo muSouth Africa muguta guru renyika iyi repretoria zvichitevera kuratidzira kunotyisa kwange kuchiitwa nevatsigiri vebato reanc kwasiya vanhu vaviri vashaya vamwe vanodarika makumi mana vasungwa. Sangano reZimbabwe Exiles Forum rinomirira zvizvarwa zveZimbabwe munyika iyi rinoti zvitoro zvezvizvarwa zvezimbabwe zvakaputswa nezuro manheru zvikabiwawo zvinhu. Asi nemusi weChitatu zvinhu zvinonzi zvange zviri nani sezvo mapurisa aenda kunzvimbo dzangedziine mhirizhonga. Vatsigiri veANC vange vachiratidzira vachiti havasi kufara nekusarudzwa kwakaitwa meya wepretoria amai thoko didiza vanove muzulu munzvimbo inonzi ine verudzi rwechipedi nevechisotho vakawanda. Sarudzo idzi dziri kuitwa musi wa 3 Nyamavhuvhu. Nzvimbo dzine mhirizhonga dzinosanganisa Mamelodi, Attridgeville ne Hamanskraal. Vanoona nezvekuburitswa kwemashoko muZimbabwe Eexiles Forum Amai Diana Zimbudzana vanoti zvizvarwa zveZimbabwe zvavafonera zvichiti zvaputsirwa dzimba. No media source currently available  ",Zvitoro zveVana veZimbabwe Zvopazwa neKubiwa muPretoria
"Imwe yendege mbiri dzerudzi rweBoeng 777-200 dzakatengwa nehurumende kubva kuMalaysia muna 2016 yasvika munyika apo yamhara panhandare yendege yeRobert Gabriel Mugabe International masikati. Ndege iyi inonzi yatambirwa nevakafanobata chigaro chemutungamiri wenyika, VaConstantino Chiwenga, avo vanove zvakare mumwe wevatewedzeri wemutungamiri wenyika, avo vanonzi vabva vangoisvitsa kukambani yendege yeAir Zimbabwe. Vamwe vakuru muhurumende vatambira ndege iyi vanosanganisira gurukota rezvekuburitswa kwemashoko, Amai Monica Mutsvangwa, pamwe negurukota rezvekutakurwa kwezvinhu, VaJoel Biggie Matiza, avo vanonzi vaperekedza ndege iyi kubva kuMalaysia. Amai Mutsvangwa vanoti kutengwa kwendege iyi chinhu chikuru kwazvo chaitwa nehurumende sezvo zvichibatsira nyika zvikuru mukupinda kwevashanyi vanobva kunze vachiuya kuzoona nzvimbo dzekushanyirwa dzakasiyanasiyana. Ndege idzi dzinonzi dzakatengwa nehurumende dzakatombopinda munyika muna 2018, asi dzinonzi hadzina kuzogara sezvo pakaita kusawirirana panyaya yekubhadharana, izvo zvinonzi zvakaita kuti dzidzoserwe kuMalaysia. Gore rapera hurumende inonzi yakatengawo zvakare imwe ndege yerudzi rweEMBRAER ERJ-145, asi hatina kukwanisa kunzwa kuti ndege iyi iri kufamba here pari zvino. Air Zimbabwe inonzi ine ndege nhanhatu asi imwe chete ndiyo inonzi yanga ichiri kufamba. Studio 7 yakundikana kubata gurukota rezvekutakurwa kwezvinhu VaMatiza kuti tinzwe kuti nyika yave nendege ngani uye dzichiri kushanda ingani. No media source currently available ",Ndege Yakatengwa neHurumende kuMalaysia Inosvika Munyika
"Mutungamiri wenyika, VaEmmerson Mnangagwa, vanoti nhasi izuva rekutenda Mwari. Vachizivisa nezvezuva iri nezuro, VaMnangagwa vakati vakakoka vanhu vemuZimbabwe gore rapera kuti vabatane navo nevakuru vemakereke vachiita minamato nekutsanyira nyika. VaMnangagwa vakati senzira yekutenda zvakaitirwa nyika naMwari, vari kukoka rwendo rwuno vana vese veZimbabwe kuti vapinde mumusangano wekutenda Mwari uchaitirwa kuState House nenguva dza 10 mangwanani anhasi kusvika nguva ya 1 masikati. VaMnangagwa vakati veruzhinji vanokwanisa kushandisa madandemutande eFacebook, Twitter, terevhizheni pamwe nemarhedhiyo kuti vanzwe zvinenge zvichiitika. Mukuru anoona nezvekuburitswa kwemashoko muZanu PF, VaTafadzwa Mugwadi, vanoti zviri kuitika izvi zvinoratidza kuti VaMnangagwa munhu anoremekedza Mwari uye anoshanda nevezvitendero zvakasiyana siyana. No media source currently available Asi sachigaro veMDC Alliance mudunhu reNorth America, VaTawanda Dzvokora, vanoti kunyange hazvo kunamata kusina kuipa, marongerwo azvaita anoratidza kuti Zanu PF yapererwa nemazano. No media source currently available ",Zimbabwe Yoita Munamato Ichitenda Mwari
"Mutungamiriri wenyika, Va Emmerson Mnangagwa, vari kuenda Botswana uko vakakokwa nemutungamiri wenyika iyi, Va Ian Khama, kumisangano ichapindwa nenyika mbiri idzi. Botswana inoti yakoka VaMnangagwa nevamwe vavo muhurumende kumisangano ichaitirwa muGaborone kwemazuva maviri. Misangano ichapindwa naVaMnangagwa ichatanga neMuvhuro uye iine chinangwa chekutsvaga nzira dzekusimbaradza hukama hweBotswana neZimbabwe munyaya dzehupfumi pamwe nezvematongerwo enyika. Mutauriri waVaKhama, VaJeff Ramsey, vanoti ichokwadi kuti Botswana yakakoka Zimbabwe kumisangano iyi. Vatiwo mamwe makurukota emuZimbabwe atove muBotswana izvo. VaRamsey vatiwo pane nyanzvi munyaya dzakasiyana siyana dzatovewo muBotswana, idzo dziri kupinda misangano iri kuitwa pamberi pemisangano mikuru ichaitwa neMuvhuro neChipiri. VaRamsey vati Zimbabwe neBotswana dzange dziine hukama husina kunyatsoti tsvikiti sezvo dzimwe nguva nyika mbiri idzi dzaipokana zviri pachena. Botswana inoti yaona zvakakosha kuti iumbe hukama hwayo neZimbabwe sezvo munyika iyi mava nemutungamiri mutsva, kunyange hazvo bato riri kutonga richiri rimwe chete raitonga pasi paVaRobert Mugabe. Nyanzvi munyaya dzehupfumi, uye vari mukuru weLabor and Economic Development Research Institute of Zimbabwe, VaGodfrey Kanyenze, vanoti misangano iri kuitwa pakati peZimbabwe neBotswana yakanaka chose sezvo panga pasina hukama hwakanaka pakati paVaMugabe naVaKhama. ""Rwendo uru rwakanaka zvikuru tichitarisa kuti Botswana ne Zimbabwe dzine hukama hunobva kare asi hangwe hwave kuda kugadziriswa kubva mutungamiri weBotswana VaKhama zvavakanga vasingawiriarane nemutungamiri weZimbabwe akasiya basa, Va Robert Mugabe,"" vadaro VaKanyenze. Nyanzvi munyaya dzehupfumi dzinoti dziri kutarisira zvichabuda kumisangano iyi sezvo Zimbabwe iri mubishi rekuedza kusimudzira hupfumi hwayo kuitira kuti ikwanise kubhadhara zvikwereti zvainazvo kumasangano anokweretesa mari akaita seWorld Bank, International Monetary Fund, African Development Bank, nemamwe. No media source currently available ",Zimbabwe neBotswana Dzoita Misangano muGaborone
"Vaimbova mutungamiriri wenyika, VaRobert Mugabe, vashaya. Vange vave nemakore makumi mapfumbamwe nemashanu. Mashoko ekushaya kwaVaMugabe ari kubudiswa nenhepfenyuro dzakasiyana siyana dzinosanganisira CNN, BBC nedzimwe. Izvi zwatsihirwa nemashoko abudiswa nemutungamiriri wenyika, VaEmmerson Mnangagwa, avanyora paTwitter pavo. VaMugabe vashaikira kuSingapore uko kwavaigara vachienda kunorapwa.  ",VaRobert Mugabe Vanoshaya kuSingapore
"Bato idzva rezvematongerwo enyika, rePatriotic Zimbabwe, rinoti mashoko akataurwa negurukota idzva rezvekudyidzana nedzimwe nyika, VaFrederick Shava, ekuti bazi ravo richashanda pamwe chete nezvizvarwa zveZimbabwe zviri kunze kwenyika mukusimudzira hupfumi nemagariro, akanaka chose asi harioni paine chinobuda. VaShava vakataura mashoko aya neChipiri vachitanga basa, vachiti vana veZimbabwe vari kunze kwenyika vari kumirira nyika munyika dzavari, nekudaro hurumende inofanirwa kuwedzera kudyidzana nekushanda pamwe nevanhu ava kuitira kuti nyika ibatsirike. Vakatiwo bazi ravo richashanda zvakasimba mukudyidzana navo kuitira kuti nyika ibatsirike kubva kuvamiriri venyika ava. Asi munyori anoona nezvekudyidzana nedzimwe nyika mubato rePatriotic Zimbabwe, VaPishai Muchauraya, vanoti havaoni paine chinoshanduka sezvo mashoko akataurwa naVaShava aya agara achingotaurwa naani nani zvake anenge atora chigaro chegurukota mubazi iri asi pasina chinozoshanduka. Vana veZimbabwe vari kunze vanonzi vari kubatsira zvakanyanya mune zvehupfumi hwenyika kuburikidza nemari dzavanotumira kumusha. Asi vanonyunyuta kuti hurumende iri kuvabata nekunze kweruoko kana yave nguva yekuvhhota, sezvo vasiri kubvumidzwa kuvhota vari munyika dzavagere. No media source currently available ",Bato Idzva rePatriotic Zimbabwe Roshaya Chivimbo neMashoko aVaShava
"Vanga vari mukuru wevatongi vematare edzimhosva muZimbabwe, VaLuke Malaba, havasisiri mutongi wematare edzimhosva sezvo vakaenda pamudyandigere pakati pehusiku hwapfuura sezvinodiwa nebumbiro remitemo yenyika ratambirwa nevana veZimbabwe muna 2013, dare repamusoro ratonga richidaro nhasi. Vatongi vatatu vedzimhosva mudare repamusoro vanoti; Justice Happias Zhou, Justice Edith Mushore naJustice Jesta Charehwa, vati kuwedzerwa kwakaitwa makore ekuti VaMalaba varambe vari pabasa kunotyora bumbiro remitemo yenyika. Mutongo uyu unoreva kuti zvakaitwa nemutungamiri wenyika, VaEmmerson Mnangagwa, zvekuwedzera nguva yaVaMalaba ivo vasvika panguva yekuti vaende pamudyandigere, zvinotyora bumbiro remitemo yenyika. VaMnangagwa vakazivisa nemusi wehipiri kuti vakanga vawedzera nemakore mashanu nguva yaVaMalaba yekuti varambe vari pabasa. Pasi pemitemo yenyika, VaMalaba, avo vakasvitsa makore makumi manomwe pakati pehusiku hwapfuura, havaifanirwa kuramba vari pabasa, zvinova zvatongwa nhasi. Asi mutemo uyu wakavandudzwa zvechimbi chimbi mudare reSenate svondo rapera nebato reZanu PF richitsigirwa nedzimwe nhengo dzeMDC T inotungamirwa naVaDouglas Mwonzora izvo zvakaita kuti VaMnangagwa, vasaine bhiri iri kuva mutemo. Mushure mekusaina Constitutional Amendment Bill Number 2 rakonzera muchokoto iri kuti rive mutemo, VaMnangagwa vakabva vawedzera nguva yaVaMalaba kuti varambe vachishanda kunyange hazvo vanga vachifanirwa kuenda pamudyandigere kutanga nhasi Chivabvu 15, 2021. Hurumende, kuburikidza negurukota rezvemitemo, VaZiyambi Ziyambi, yakamboedza kuda kumisa kutongwa kwenyaya iyi nezuro ichiti vatongi vatatu ava vane kwavakarerekera panyaya yaVaMalaba, nokudaro, havafanirwe kutonga nyaya iyi. Ukuwo Judicial Services Commission, JSC, yakapikisawo ichiti VaZhou havafanirwe kunge vari pabhenji panotongwa nyaya yaVaMalaba sezvo vaine zvido munyaya iyi. Asi vatongi vatatu ava, VaZhou, Amai Mushore naJustice Charehwa, vakatsika vose madziro vachizviti vatongi vakakwana vasina divi ravakarerekera vakati nyaya iyi ngaienderere mberi ichitongwa vachibva varasa zvikumbiro zvaVaZiyambi neJSC. Aka ndekekutanga nyaya yakadai ichipinda mudare kubva Zimbabwe yawana kuzvitonga muna 1980. Vanga vachipikisa zvakaitwa naVaMnangagwa, vanova sangano reYoung Lawyers Association of Zimbabwe pamwe neZimbabwe Human Rights NGO Forum, vaiti VaMalaba havafanirwe kuwana cheuviri pakuvandudzwa kwebumbiro remitemo yenyika sezvo zvichityora zvimwe zvikamu zvebumbiro zvinorambidza kuvandudzwa kwemitemo kuitira kuti vatongi vematare vari pabasa, vawane cheuviri kubva mukuvandudzwa kwemitemo yenyika. VaMalaba vakadomwa nevaimbove mutungamiri wenyika, muchakabvu Robert Mugabe, musi wa Kurume 27, 2017 kuva mutongi mukuru wematare edzimhosva zvichitevera kuenda pamudyandigere kwaVaGodfrey Chidyausiku. Panguva iyi VaMnangagwa vaive mutevedzeri wemutungamiri wenyika, vari zvakare gurukota rezvemitemo. Panguva iyi, VaMalaba vaive mutevedzeri waVaChidyausiku, asi vakatanga kufanobata chigaro chemukuru wevatongi vematare edzimhosva musi wa Kurume 1, 2017. Vakadomwa semutongi wedare repamusoro naVaMugabe muna 1994, vachishandira vari muBulawayo kusvika muna 2001. Pakadomwa VaMalaba kuva mutongi wedare reHigh Court, VaMnangagwa ndivo vaive gurukota rezvemitemo panguva iyi. VaMalaba vakazosimudzirwa kuva mutongi weSupreme Court muna Nyamavhuvhu 2001, vakazoitwa mutevedzeri wemukuru wevatongi vematare edzimhosva muna 2008. VaMalaba vanozivikanwa nemitongo yakawanda yakakonzeresa mitauro vakawanda vachiti yairerekera kuZanu PF. Muna 2018, VaMalaba vakatungamira vatongi vedare reConstitutional Court mukurasa nyaya yemutungamiri weMDC Alliance, VaNelson Chamisa, avo vaiti vainge vakunda musarudzo yemutungamiri wenyika yakaitwa mugore iri. Gweta raVaChamisa panguva iyi, VaThabani Mpofu, rimwe remagweta anga achipikisa kwavanoti kutyorwa kwebumbiro remitemo yenyika izvo zvakazoita kuti VaMalaba varambe vari pabasa.",VaMalaba Vanomanikidzwa Kuenda kuMudyandigere neDare reHigh Court
"Zvinhu hazvina kumira zvakana muMDC Alliance zvichitevera kusaremekedza chibvumirano kunonzi kuri kuitwa neMDC-T inotungamirwa naVaNelson Chamisa. Vamwe vari muMDC Alliance vasina kuda kudomwa nemazita vanoti MDC-T yava kuita zvisiri muchibvumirano zvekutora zvigaro kubva kumamwe mapato madiki ari mumubatanidzwa uyu. MDC-T inonzi yatora zvigaro gumi nezvipfumbamwe kuMDC inotungamirwa naVaWelshman Ncube, iyo yakange yagoverwa zvigaro makumi matatu nezviviri. Transform Zimbabwe, iyo yange iine zvigaro gumi nezvipfumbamwe, yatorerwa zvigaro gumi, ukuwo People’s Democratic Party ichinzi yatorerwawo zvigaro mumatunhu anoti Masvingo neMatabeleland South. Vataura neStudio7 ava vatiwo MDC-T inoti iri kutora zvigaro zvose zvemakanzura, seneta neproportional representation, izvo mamwe mapato ari muAlliance ari kuti akanyengedzwa paakanyorerana zvibvumirano zvezvigaro. Nyaya iyi yakatsvirira nezuro ose pamuzinda weMDC-T muHarare apo mutungamiri weMDC Alliance, VaNelson Chamisa, vaitarisirwa kuuya kuzogadzirisa dambudziko rapinda mumba iri, asi havana kuita izvi. Vachitaura nezuro manheru mushure mekunge vatadza kusangana naVaChamisa, mutauriri weMDC Alliance, Professor Welshman, Ncube vakabvuma kuti hapana mufaro mumapato ese asi vakati Alliance ichaendesa vanhu kuNomination Court pazvinzvimbo zvese zvinokwikwidzwa. VaNcube vakati dambudziko raitika nderekuti mapato haana kutevedza chibvumirano chavakasainirana zvaita kuti vatange kutaurirana patsva uye kuti vamwe vaone sekuti vanogona kukunda musarudzo vari vega vasina mubatanidzwa wemapato. Asi vanoona nezvekudyidzana neZEC muMDC-T, VaJameson Timba, vakati mapato ese ari muAlliance achapinda musarudzo sebato rimwe chete uye vakuru vakuru veAlliance ndivo vachadoma vanhu vanomirira matunhu akasiyana siyana. VaNcube vati chivimbo chavo ndechekuti hapana bato richanyoresa nhengo dzaro dzisiri muAlliance uye vati kunyange izvi zvikaitika tariro yavo ndeyekuti vanhu vabatane zvakare panopera Nomination Court kuti vakwanise kukunda musarudzo. Vati vaimbove mutungamiriri weMDC-T, VaMorgan Tsvangirai, vakatanga mubatanidzwa uyu zvakanaka chose mushure mekuona kuti zvainetsa kuti bato rimwe chete rikunde Zanu PF musarudzo. Vari kuziva zviri kuitika vanoti mapato madiki ari muAlliance atorerwa zvigaro zvose zvaakange apihwa izvo zvichavhiringa zvakawanda muMDC Alliance Dare reNomination Court riri kugara nhasi mumatunhu ese munyika kuti ritambire mazita evanoda kukwikwidza musarudzo dzegore rino. No media source currently available ",MDC Alliance Yoita Zinyekenyeke neNyaya yeZvigaro
"Imwe shoroma yekuNigeria VaAliko Dangote voronga kuvamba mabhizimisi munyika. Zimbabwe yave kusendeka parutivi chirongwa chekutora zvikamu makumi mashanu nechimwe kubva muzana kumakambani ekunze, kunze kwemigodhi. Musangano wekuongorora nyaya dzekutorwa kwenhau yeHighway Africa wopetwa kuSouth Africa. Muchirongwa cheLivetalk cheThe Youth Connection na 8:30 pm tiri kutarisa zviri kuitwa munyaya dzebudiriro nevechidiki vakambenge vari kunze kwenyika vawana mari dzorubatsiro dzokunze kuti vadzidze. No media source currently available ","Misoro yeNhau Dzanhasi - Gunyana 1, 2015"
"Mutauriri wedare reparamende VaJacob Mudenda vari kutungamira chikwata chemaseneta pamwe nenhengo dzedare reparamende chiri kumusangano wenhengo dzeparamende kuRussia, uko chakwakokwa nedare reparamende repasi renyika iyi, re Duma. Pane nyika dzakawanda dzine nhengo dzeparamende dziri kupinda musangano uyu, uyo uri kupera neChitatu. Mumiriri wedunhu reMazowe South mudare reparamende uye vari nhengo yeZanu PF, VaFortune Chasi, avo vari muchikwata chevamiriri vakabva kuZimbabwe, vanoti nyaya dziri kutaurwa dzakanangana nehutongo hwejekerere nekukurudzira nyaya dzekuwanisa madzimai mikana. Vamwe vari muchikwata chenhengo dzeparamende ichi vanosanganisira mumiriri weNorton Vatemba Mliswa, pamwe naAmai Priscilla Misihairambwi. Vamwewo vanzi vari kumusangano uyu asi vasiri muchikwata chenhengo dzeparamende ichi chipangamazano chemutungamiri wenyika, VaEmmerson Mnangagwa, VaChristopher Mutsvangwa. No media source currently available ",Nhengo dzeParamende Dzoshanya kuRussia Kwadzakakokwa neDare Reko
"Vaive mutungamiri wenyika, VaRobert Mugabe, avo vakashaya svondo rapera, vanonzi nevakawanda munhu akasiya nhaka yakakosha zvikuru kumhuri yeZimbabwe kuburikidza nekuwanisa vanhu dzidzo pamwe nevhu. VaMugabe vanopembedzwawo zvikuru nekuwanisa vanhu vekumaruwa magetsi, uye kuendesa budiriro kunzvimbo zhinji dzakanga dzakashaiswa budiriro nehurumende yeRhodesia, kuburikidza nekuvandudza mataundishipi akawanda vachiaita ma growth point. Mumwe wevanoti VaMugabe vakaita zvikuru muzvinhu izvi mufundisi veUnited Methodist Church vachishanda vari paNyadire Mission kuUzumba mudunhu reMashonaland East, Reverend Forbes Matonga. Asi Reverend Matonga vanoti kunyange hazvo VaMugabe munhu airemekedzwa kunze kwenyika nekuda kwemashoko avaitaura uye kusatya vachena, vakave mutungamiri akakanganwa mhuri yake iye achisweropembedzwa nevekunze. Vanoti zvaiitwa naVaMugabe hazvina kusiyana nababa anoita mbiri nevavakidzani vake asi achikanganwa mhuri yake. VaMugabe vari kutarisirwa kuradzikwa kumarinda emagamba enyika kuNationa Heroes Acre muHarare, kunyange hazvo pasina kunyatsojeka kuti ndiko kwavacharadzikwa here, kana kuti vacharadzikwa zuva ripi. Vakashaya vave nemakore makumi mapfumbamwe nemashanu ekuberekwa, uye vakasiya mudzimai Amai Grace Mugabe nevana vatatu vanoti Amai Bona Mugabe-Chikore, Robert Junior naChatunga Bellarmine. No media source currently available ",Vamwe Vanoonawo VaMugabe seMutungamiri Aikanganwa Mhuri Yake
"Masangano ose anomirira vashandi vehurumende nhasi apa hurumende mazuva manomwe kuti izadzikise chivimbiso chayo chekuwedzera vashandi mari mwedzi uno achiti kana hurumende ikasaita izvi vacharamwa mabasa kutanga musi wa 26 Gunyana. Vachitaura mushure memusangano waitwa nemasangano aya kusanganisira anomirira varairidzi, vashandi vezvehutano nevamwe vashandi vehurumende, sachigaro vesangano reZimbabwe Conferderation of Public Sector Trade Unions, Amai Cecelia Alexander, vati vatora danho iri mushure mekunge mihoro yemwedzi uno yauya isina kuwedzerwa sezvainge zvataurwa negurukota rezvemari, VaMthuli Ncube. Vati vati vanyorera VaNcube tsamba vachivazivisa nechisungo chabuda mumusangano wavo nhasi. Sachigaro verimwe remasangano apinda mumusangano wanhasi, reFederation of Zimbabwe Educators Union, VaObert Masarure, vatsinhira izvi vachiti hurumende ichine nguva yekuzadzikisa chivimbiso chayo sezvo mwedzi usati wapera. VaMasaraure vati chavari kuchemera chete mihoro inogutsa kuitira kuti vakwanise kurarama zvakanaka nemhuri dzavo. VaNcube vanonzi vakavimbisa pamusangano wavakaita nevashandi kutanga kwaNyamavhuvhu kuti hurumende yaizowedzera mari dzinotambirwa nevashandi vayo. Amai Alexander vatiwo chinorwadzwa ndechekuti hapana nhaurirano dziri kuitwa pakati pevashandi nehurumende kubva muna Nyamavhuvhu. Masangano anomirira vashandi vehurumende anoda kuti mushandi wepasi atambire mazana mashanu nemakumi mana emadhora ekuAmerica pamwedzi (US$540) asi hurumende inoti haina mari yekuita izvi. Iyi ndiyo mari yaitambirwa nemushandi wehurumende muna Gumiguru 2018 apo vakatotanga kutambira mari yemuno. Hatina kukwanisa kutaura naVaNcube sezvo vange vari mumusangano. Hatinawo kukwanisa kutaura negurukota rezvevashandi nemabasa nekugara zvakanaka kwevanhu, Muzvinafundo Paul Mavhima sezvo vange vasiri kudaira nharembozha yavo. No media source currently available ","Vashandi veHurumende Vopa Hurumende Mazuva Manomwe eKuti iZadzise Chivimbiso Chayo cheMihoro, Kukundikana Voramba Mabasa"
"Dare ramejasitiriti nemusi weChitatu rakatura mutongo wekuti vatungamiri vana vesangano revakarwa muhondo yerusunguko reZimbabwe National Liberation War Veterans Association vabude muhusungwa mushure mekubhadhara chibatiso pamhosva yavari kupomerwa yekuzvidza nekutuka mutungamiri wenyika VaRobert Mugabe. Mutongi wedare, VaVakayi Chikwekwe ndivo vakatura mutongo wekuti mutevedzeri wasachigaro wesangano iri, VaHeadman Moyo, munyori mukuru musangano iri, VaVictor Matemadanda, mutevedzeri wasachigaro mupurovhinzi yeHarare, VaHoyini Samuel Bhila pamwe naVaFrancis Nhando vabuditswe muhusungwa mushure mekubhadhara madhora mazana matatu pamunhu wega wega semari yechibatiso. Vatatu ava vanzi vazvipire kumapurisa kaviri pasvondo uye kuti vagare vachiramba pakero dzavakanyoresa kudzamara nyaya iyi yapera kutongwa. Mukunzwikwa kwenyaya iyi, rimwe remagweta evasungwa ava, Amai Beatrice Mtetwa, vaudza dare kuti havasi kufara nemabatirwo avakaitwa nemapurisa sezvo vachiti vaitadza kuona vanhu vavari kumiririra ava sezvo mapurisa kumakamba kwaive nevasungwa ava achinzi aida tsamba kubva kumapurisa eLaw and Order inovapa mvumo yekumiririra vasungwa ava. Amai Mtetwa vazivisawo dare kuti vachakwikwidzawo pachadzoka nyaya iyi mudare kunyimwa kwavaiitwa mapepa ekupomera vasungwa mhosva segweta riri kumirira vasungwa. Vatiwo zvakare imwe nyaya yavachakwidza kudare inyaya yekuti vakafanobata chigaro chegweta guru rehurumende, VaRay Gova, havana masimba ekusaina magwaro ekuti vanhu vamiswe mumatare. “Muchuchisi mukuru wehurumende haana kugadzwa zviri pamutemo nekuti anofanira kugadzwa nezvinoitwa vatongi vematare epamusoro saka nokudaro tinoda kuti matare atarise kuti VaGova vane kodzero here yekusaina mapepa anoita kuti vasungwa vamiswe pamatare” Amai Mtetwa vatiwo pane vamwe vaiva vari muhondo yerusunguko vaviri vasungwa zvakare pamatare edzimhosva. “Vasungwa ava vazoburitswa muhusungwa uye mapurisa ati kana achizovada achatumira masamanisi ekuti vauye. Izvi ndizvo zvinofanira kuitwa nekuti mutemo wekuti munhu ange amire pamberi pedare unoti munhu anosungirwa kunge amiswa pamberio pedari mukati memamawa makumi mana nemasere asi dzimwe dzenguva hapana zvakawanda zvinenge zvichiitwa nemapurisa ayo anenge apedza kugadzira mapepa avo kuti munhu. Nokudaro, inyaya yatichakwidza zvakare kuti iwongororwe."" Amai Mtetwa vakaudza Studio 7. Zvichakadaro nemusi weChitatu, mapurisa akasungazve vamwe varwi vehondo vaviri vanoti Karren Kazingizi naElphas Mudzimunyi. Vaviri ava vari kupomerwa mhosva imweyo yekutuka mutungamiri wenyika. Vakarwa muhondo yerusunguko vari kusungwa vachipomerwa kuzvidza pamwe nekutuka mutungamiri wenyika mushure mekunge sangano ravo raburitsa gwaro mwedzi wapera raikurudzira kuti VaMugabe vagadzirise zviri kunetsa munyika pamwe nemararamiro evaimbova varwi muhondo yerusunguko. No media source currently available   ",Vamwe Vakarwa Hondo Vopihwa Mukana weKubvisa Mari yeChibatiso Asi Vamwe Vachisungwazve
"Mutungamiri we People’s Democratic Party, Va Tendai Biti, vanoti vanhu vemuZimbabwe vari kutyora kodzero dzaVaMugabe nekuvasiya vari pabasa ivo vachiratidza kuti vaneta uye vakwegura. Nyanzvi munyaya dzezvematongerwo enyika dziri kupesana pamashoko emutungamiri wenyika, VaRobert Mugabe, ayo vakataura ku Japan pamusangano wavakaita nevatori venhau. VaMugabe vanonzi vakati vanhu vemuZimbabwe havadi kuti vasiye basa, sezvo vachivafarira zvikuru. VaMugabe vakatiwo vakasiya basa, munyika munopedzisira musina kugadzikana sezvo ivo vari mutungamiri anoziva zvinoda vanhu. Mashoko aya ari kushorwa zvikuru nevanhu pamadandemutande, vamwe vachiti VaMugabe vakwegura, nokudaro vanofanirwa kuchienda pamudyandigere. Mutungamiri we People’s Democratic Party, Va Tendai Biti, vanoti vanhu vemuZimbabwe vari kutyora kodzero dzaVaMugabe nekuvasiya vari pabasa ivo vachiratidza kuti vaneta uye vakwegura. VaBiti, avo vanova gweta rine mukurumbira munyika, vanoti bumbiro remitemo yenyika rinopa masimba ekuti kana mutungamiri wenyika ava kutadza kuita basa rake nemazvo, kanawo kuva anonetsekana nehutano hwake, anofanirwa kubviswa pachigaro. Asi nhengo yeZanu PF uye vari sachigaro webato iri kuBritain, Va Nick Mangwana, vanoti VaMugabe vakasarudzwa neruzhinji rwevanhu, nokudaro vanofanirwa kuramba vari pabasa. VaMangwana vanoti bato ravo rakabuda pachena kuti VaMugabe ndivo vacharimirira musarudzo yemutungamiri wenyika ichaitwa muna 2018, nokudaro hapana chinoshamisira kana VaMugabe vachiti vachamirira bato ravo musarudzo. Asi VaBiti vanoti Zanu PF ngainzwire VaMugabe tsitsi nekuti mukuru uyu ari kuratidza zviri pachena kuti aneta, uye anoda kuzororo. No media source currently available ",VaBiti naVaMangwana Vozeya Mashoko Ava Mugabe kuJapan
"Masangano akazvimirira anoti haasi kufara nechinono chiri kuitwa neZimbabwe Electoral Commission, ZEC, mukuita zvironga zvekushambadza chirongwa chekuti vanhu vaongorore gwaro revavhoti. Masangano aya anoti ZEC inofanirwa kupinda mumaruwa pamwe nekushandisa masangano enhau ichidzidzisa veruzhinji nezvechirongwa chekuongorora kana mazita avo ari mugwaro revavhoti vakanyoresa. Masangano aya anotiwo ZEC yakatara mazuva mashoma ekuti vanhu vaongorore zviri mugwaro revavhoti, izvo anoti vanhu vakawanda vachatadza kuongorora gwaro iri. ZEC yakazivisa kuti chirongwa ichi chichatanga musi 19 kusvika musi 29 Chivabvu. Vanoona nezvekufambiswa kwemabasa muMasvingo United Residents and Rate Payers Alliance, VaHardlife Tangai, vanoti ZEC iri kutadza kuita basa rayo nemazvo. Nhengo yeCommunity Tolerance and Reconciliation Development, VaZivanai Muzorodzi, vanotiwo ZEC haisati yatuma vashandi vayo kuti vadzidzise nekuzivisa veruzhinji vari kumaruwa nezvechirongwa chekuongorora gwaro iri. Mutauriri we Crisis in Zimbabwe Coalition, VaTabani Moyo, vatiwo havasi kufara nedanho reZEC rekubhadharisa masangano akazvimirira mari yekuongorora chirongwa ichi, vachiti izvi zvinotadzisa kuitwa kwesarudzo dzakachena. Sangano reMISA-Zimbabwe rinotiwo harisi kufara nekubhadhariswa mari kuri kuitwa vatori venhau sezvo vakabhadhariswa kare mari neZimbabwe Media Commission kuitira kuti vaite basa ravo zviri pamutemo. Vatori venhau vanobhadhariswa madhora gumi pamunhu kuti vaongorore chirongwa ichi. Studio7 yakundikana kubata sachigaro weZEC, Amai Priscilla Chigumba, kuti vatipe divi ravo. Asi mumwe mushandi weZEC, VaTaurai Gavi, vakaudza vatori venhau muMasvingo svondo rapfuura kuti ZEC ine chido chekugadzirisa nyaya yekuti vatori venhau vasabhadhare mari. Zvisineyi nezviri kuitwa neZEC, masangano aya anoti akatotanga kare kupinda muvanhu achivadzidzisa zvakakoshera kuongorora gwaro revavhoti munguva yakatarwa neZEC. No media source currently available  ",ZEC Yokurudzirwa Kushambadza Kuongororwa kweGwaro reVavhoti
"Kurudziro yedare remakurukota yekuti vemakambani vambomira kugumura vashandi inenge isina ari kuteerera sezvo makambani a munyika ari kuenderera mberi nekugumura vashandi basa. No media source currently available Izvi zvapa kuti mutungamiri wenyika, VaRobert Mugabe, vaite musangano wechimbi chimbi negurukota rezvevashandi, Amai Prisca Mupfumira. Vane ruzivo nezvemusangano uyu vanoti nyaya yekuti padzikwe mutemo wechimbi chimbi unoshanda kwemwedzi mitanhatu ndiyo yanga iri mudariro. VaMugabe vanenge vachiita izvi vachishandisa masimba avo pasi pemutemo wePresidential Powers Temporary Measures Act. Amai Mupfumira mumashoko avo kuvatori venhau pakapera dare remakurukota neChina vakati vainge vachikumbira vashandirwi kuti vamire kugumura vashandi uye vakavimbisa kuti hurumende yaida kugadzirisa mutemo weLabor Act. Asi makambani ari kuramba achigumura mabasa anosanganisira anoti Zimasco, Cotton Ginnery Sino-Zim, Econet, TN Holdings, Ruwa Pharmaceutical, MedTech, varidzi vebepanhau reDaily News, ANZ, vadzinga vashandi gumi nemumwe kusanganisia vasiri vatori venhau vanosvika vapfumbamwe. Kambani yeANZ inoti yamisa vashandi basa nekuti zvinhu hazvina kumira zvakanaka munyaya dzezvehupfumi munyika. Mutungamiri weZCTU, VaGeorge Nkiwane, vanoti nyaya yevashandi inofanirwa kugadziriswa nechimbi chimbi. ",VaMugabe Voita Hurukuro dzeChimbi Chimbi neGurukota reVashandi Amai Mupfumira
"Mutungamiriri weZanu PF, VaEmmerson Mnangagwa, vachaparura chirongwa chekutsvaga rutsigiro kune nhengo dzebato ravo musarudzo dzemaBy-Elections nemusi weMugovera kuEpworth. Asi bato guru rinopikisa munyika, reCitizens Coalition for Change (CCC), rinotungamirirwa naVaNelson Chamisa rinoti riri kuvhiringidzwa nemapurisa nevatsigiri veZanu-PF kuita misangano yaro. Mutauriri weZanu PF, Chris Mutsvangwa, vaudza vatori venhau muHarare nhasi kuti VaMnangagwa vachaparura chirongwa chekutsvaga rutsigiro kuEpworth vachiti sarudzo dzemaby-election dzakakosha uye dzichave munongedzo wemafambiro achaita sarudzo dza2023. VaMutsvangwa vati bato ravo richakunda mumaby-election uye uku ndiko kuchave kutanga kwebato reZanu PF kukunda mumadhorobha mukati memakore makumi maviri apfuura umo range riri kukundwa nebato reMDC. Vati bato raVaChamisa kubva richiri kunnzi MDC Alliance rakawondonga maguta uye Zanu PF yave kugadzirisa izvi nekuita zvinhu zvakaita sekupa vanhu maTitle Deeds munzvimbo dzakavakwa zvisiri pamutemo mumaguta nemadhorobha. Asi vaimbove meya wegura reHarare zvakare vari nhengo yeCitizens Convergence for Change, VaBen Manyenyeni, vaudza Studio 7 kuti havabvumirane naVaMutsvangwa kuti bato ravo rakauuraya maguta vachiti kunyange bato ravo raikunda musarudzo Zanu PF ndiyo inotonga mumaguta. Vati semuenzaniso muHarare makanzura mazhinji akadzingwa basa uye hurumende inopindira mukufambiswa kwebasa muguta iri. Vati bato ravo harinei nekuvakwa kunoitwa pese pese muguta vachiti izvi zviri kuitwa nenhengo dzeZanu PF. Vati bato ravo richakunda zvine mutsindo sekukunda kwarakaita muna2018. Vanoongorora nyaya dzematongerwo enyika vakazvimirira, VaSydicks Muradzikwa, vaudza Studio 7 kutu havawoni Zanu PF ichikunda musarudzo dzemaby-elections. Vatiwo zviri kuitika zvekuti Zanu PF ino bvumidzwa kuita musangano asi Citizens Coalition for Change ichirambidzwa zvinoratidza kuti hapana chati chashanduka pamafambisirwo esarudzo munyika. Mutungamiriri weCCC, VaNelson Chamisa, vanotarisirwa kuparura hurongwa hwekutsvaga rutsigiro rwebato ravo kuBulawayo mukupera kwesvondo asi nhengo dzebato ravo dzinoti dziri kubvunzurudzwa nemapurisa pamusoro pehurongwa hwavo. Mutauriri weCitizens Convegence for Change muBulawayo, VaSwithern Chirowodza, vaudza Studio 7 kuti mapurisa ari kuvarambidza kuita misangano yekutsvaga rutsigiro. Asi vati zvisinei nezviri kuitika bato ravo richabudirira pahurongwa hwaro vachiti havangataure nyaya yavo paruzhinji. Asi bato guru rinopikisa munyika, reCitizens Coalition for Change (CCC), rinotungamirirwa naVaNelson Chamisa rinoti riri kuvhiringidzwa nemapurisa nevatsigiri veZanu-PF kuita misangano yaro. Mutauriri weZanu PF, Chris Mutsvangwa, vaudza vatori venhau muHarare nhasi kuti VaMnangagwa vachaparura chirongwa chekutsvaga rutsigiro kuEpworth vachiti sarudzo dzemaby-election dzakakosha uye dzichave munongedzo wemafambiro achaita sarudzo dza2023. VaMutsvangwa vati bato ravo richakunda mumaby-election uye uku ndiko kuchave kutanga kwebato reZanu PF kukunda mumadhorobha mukati memakore makumi maviri apfuura umo range riri kukundwa nebato reMDC. Vati bato raVaChamisa kubva richiri kunnzi MDC Alliance rakawondonga maguta uye Zanu PF yave kugadzirisa izvi nekuita zvinhu zvakaita sekupa vanhu maTitle Deeds munzvimbo dzakavakwa zvisiri pamutemo mumaguta nemadhorobha. Asi vaimbove meya wegura reHarare zvakare vari nhengo yeCitizens Convergence for Change, VaBen Manyenyeni, vaudza Studio 7 kuti havabvumirane naVaMutsvangwa kuti bato ravo rakauuraya maguta vachiti kunyange bato ravo raikunda musarudzo Zanu PF ndiyo inotonga mumaguta. Vati semuenzaniso muHarare makanzura mazhinji akadzingwa basa uye hurumende inopindira mukufambiswa kwebasa muguta iri. Vati bato ravo harinei nekuvakwa kunoitwa pese pese muguta vachiti izvi zviri kuitwa nenhengo dzeZanu PF. Vati bato ravo richakunda zvine mutsindo sekukunda kwarakaita muna2018. Vanoongorora nyaya dzematongerwo enyika vakazvimirira, VaSydicks Muradzikwa, vaudza Studio 7 kutu havawoni Zanu PF ichikunda musarudzo dzemaby-elections. Vatiwo zviri kuitika zvekuti Zanu PF ino bvumidzwa kuita musangano asi Citizens Coalition for Change ichirambidzwa zvinoratidza kuti hapana chati chashanduka pamafambisirwo esarudzo munyika. Mutungamiriri weCCC, VaNelson Chamisa, vanotarisirwa kuparura hurongwa hwekutsvaga rutsigiro rwebato ravo kuBulawayo mukupera kwesvondo asi nhengo dzebato ravo dzinoti dziri kubvunzurudzwa nemapurisa pamusoro pehurongwa hwavo. Mutauriri weCitizens Convegence for Change muBulawayo, VaSwithern Chirowodza, vaudza Studio 7 kuti mapurisa ari kuvarambidza kuita misangano yekutsvaga rutsigiro. Asi vati zvisinei nezviri kuitika bato ravo richabudirira pahurongwa hwaro vachiti havangataure nyaya yavo paruzhinji.",VaMnangagwa Votanga Kutsvaga Rutsigiro Asi VaChamisa Vachiti Vakasungwa Mbiradzakondo
"Nhepfenyuro yeVoice of America yakaita neChina hurukuro pamwe nechikoro chepamusoro soro, che Norfolk University mudunhu re Virginia. Hurukuro idzi dzakanangana nekucherechedza kusvitsa makore mazana mana kubva musi wakatanga kusvika mu America vanhu vakanga vapambwa mu Africa muna Nyamavhuvhu 1619. Mugore iri, chikepe chainzi White Lion chakasvika pamahombekombe e Chesapeake Bay, ndokumira pa Point Comfort, umo chakaburutsa vanhu vatema makumi maviri. Kusvika kwevanhu vatema ava makore mazana mana apfuura, kwakava kwekutanga kwenhapwa dzaiuyiswa ku America. Kubva gore iroro, kutengeswa kwevanhu vatema vachiitwa varanda kwakaenderera mberi. Muhurukuro dzaitwa nenyanzvi dzinobva muzvikoro zvepamusoro soro mu America yose, pakataurwa pamusoro pekusvika kwenhapwa mu America, gakava riripo pamusoro pekuita mumwe munhu muranda, pamwe nekunzwisisa zvinoreva huranda. Vakataura vese vakaratidza kubvumirana kuti vanhu vatema mu America vanofanirwa kubhadharwa kutapwa nekushandiswa zvina mubairo kwavakaitwa. No media source currently available ",Kusvika muAmerica kweVanhu Vatema Vakange Vapambwa Muna 1619 Kunocherechedzewa
"Sangano revashandi reZimbabwe Congress of Trade Unions, ZCTU, rinoti rakanyorera kusangano revashandi pasi rose reInternational Labour Organisation, ILO, richizivisa sangano iri nezvekutyorwa kwekodzero dzevashandi pamwe nekurambidzwa kuungana kwevanhu nehurumende yeZimbabwe. Munyori mukuru weZCTU, VaJaphet Moyo, vanoti vanyora tsamba kusangano re ILO mazuva matatu apfuura, vachiti Zimbabwe imwe yenyika dzepasi rose dzakasaina chibvumirano chekutevedzera mitemo yevashandi pamwe nekuchengetedza kodzero dzavo. Asi vanoti Zimbabwe haisi kutevera chibvumirano ichi mukuita sezvayakasaina. Vanoti kuenda ku ILO kunovabatsirawo zvikuru nekuti zvinoitawo kuti dzimwe nyika dzizive zviri kuitwa nehurumende yeZimbabwe mukumbunyikidza kodzero dzevashandi, zvichizogonawo kuita kuti vanoda kupa rubatsiro vatange vaona mamiriro akaita zvinhu. VaMoyo vanotiwo vari kuronga kukwirira kudare redzimhosva vachida kuti mapurisa amiswe kushungurudza nhengo dzavo. Studio7 yakundikana kubata gurukota rezvevashandi, Amai Sekai Nzenza, kuti tinzwewo divi rehurumende panyaya iyi. No media source currently available   ",ZCTU Inonyorera ILO Tsamba yeNyunyuto
"Mukuru anoona nezvekudzivirirwa kwenjodzi kana kuti Civil Protection Unit kana kuti CPU VaJonathan Nkomo vanoti vari mubishi kuyedza kubvisa mvura kuti vaburitse vanhu vakadhirikirwa nemugodhi paRan Mine, kuBindura. Kubvisa mvura uku kwakapa kuti mumwe murume aibatsira adonherwe nedombo achibva afa neMugovera. Mufi, VaBlessing Bere vakafa vachiedza kuisa pombi yekukweva mvura panzvimbo yakadhirikirwa vanhu vanofungidzirwa kuti vari pakati pemakumi matatu nemakumi manomwe. Mumwe aishanda naVaBere VaMunashe Kandawasvika vanoti VaBere vakadonherwa nedombo vachibva vadonhera mumugogdhi. VaNkomo vanoti sezvo mutemo uchibvumira vanhuwo zvavo kubatsira panenge paitika njodzi hurumende inosungirwa kubatsirawo pakuvigwa kwaVaBere. Patabvunza kuti vave pachinhano chipi mukuedza kufukunura vanhu vakadhirikirwa nemugodhi, VaNkomo vati parizvino vachiri kurwisana nekukweva mvura sezvo mugodhi uyu wanga wave nenguva yakareba usingashande. Amai Senzeni Nyengeta vanoti mwana wavo VaTichaona Nyengeta mumwe wevanhu vakadhirikirwa nemugodhi. Mumwe wevechidiki muBindura VaNyasha Moyana vanoti dambudziko iri raratidza kuti hurumende haina kugadzirira matambudziko akadai sezvinotarisirwa. Asi VaNkomo vanoti hurumende yega haingazvikwanise vachiti vemakambani akazvimirira vanofanirwa kuisa misoro pamwechete nehurumende kugadzirisa matambudziko anowira vanhu vasingafungire.\nAmai Nyengeta vanoti nhamo yekushaya basa ndiyo yauraisa mwana wavo zvisinei kuti anga akadzidza.\n\nMashoko aya atsinhirwa nemukuru wesangano rinoona nezvekucherwa kwezvicherwa reCentre for Natural Resource Governance-CNRG) VaFarai Maguwu. VaMaguwu vanoti vanhu vari kuchera goridhe havana hunyanzvi hunotarisirwa izvo zvave kuita kuti vakawanda vafire mumigodhi. Hatina kukwanisa kutaura nevakuru veRan Gold Mine sezvo nhare yavo yange isiri kudairwa kumohofisi avo ekuHarare. Kambani iyi haina mahofisi muBindura. Gwaro rakaburitswa neZimbabwe Enviromental Law Association (ZELA) muna Nyamavhuvhu gore rino rinoti migodhi yakawanda yakavhara nekuda kwehupfumi hwenyika hwawondomoka, nyaya dzezvematongerwo enyika dzisina kumira zvakanaka pamwe nekukundikana basa kwevakuru vemakambani ehurumende anoona nezvezvicherwa. ZELA inoti nekuda wekuvharwa kwemakambani, vanhu vakawanda vave kuita basa rekuchera zvicherwa pamigodhi yakavharwa asi ine njodzi yekudhirika sezvo yagara kwenguva yakareba isingashande. Masvondo maviri apfuura vamwe vanhu gumi vakadhirikirwa nemugodhi paPremier Estate pedyo neMutare. Gore rapera vamwe vanhu vanosvika makumi mana vanofungidzirwa kuti vakadhirikirwa nemugodhi weEdorado pedyo neChinhoyi. No media source currently available  ",Kuburitswa kweVakadhirikirwa neMugodhi kuBindura Kwokanganiswa neMvura
"America iri kupinda musarudzo huru yekutsvaga nhengo dzichange dzichimirira mamwe matunhu mumatare eseneti, neparamende pamwe nemagavhuna neChipiri svondo rinouya, makwikwi makuru ari pakati pemapato eDemocratic Party neRepublican Party. Sarudzo idzi, idzo dzinoitwa pakati petemu, kana kuti mid-term elections, dzinonzi nevari kudzitevera dzakakosha zvikuru sezvo dzichigona kunongedza zvingazongobuda musarudzo huru dzichaitwa muna 2024. Mutungamiri weAmerica VaJoe Biden vakakurudzira svondo rino kuti veruzhinji vatambire zvinenge zvabuda musarudzo idzi uye kuti dziitwe murunyararo. Nyanzvi munyaya dzezvematongerwo enyika pamwe nezvehupfumi, Muzvinafundo Elliot Masocha, vanoti sarudzo idzi dzakakosha zvikuru sezvo dzicharatidza remangwana redare guru reseneti. Dare iri pari zvino rine nhengo dzakaenzana asi bato riri kutonga remaDemocrats richizova nenhengo imwe inopatsanura kana pakaita mangange, inove mutevedzeri wemutungamiri wenyika yeAmerica Amai Kamala Harris. Matunhu anonzi ane makwikwi akasimba pakati pemapato maviri aya ndeanoti Arizona, Georgia, Michigan, Wisconsin, Nevada nePennsylvania. No media source currently available ",Sarudzo dzePakati peTemu muAmerica Dzichaitwa Mune Mamwe Matunhu Dzotarisirwa Kushandura Mamiriro eMatare eSeneti neParamende
"Mutungamiri wechechi yeZimbabwe Devine Destiny Bishop Ancelimo Magaya nevamwe vakuru vemakereke anoti Prayer Network of Zimbabwe, Zimbabwe Pastors Fellowship, Christian Voice neZimbabwe Christian eAlliance vakambochengetedzwa nemapurisa mushure mekuratidzira kwavakayedza kuita muHarare nemusi weChina. Nhengo dzose dzemakereke aya dzainge dzichida kuratidzira idzi dzakazosara dzosvika panzvimbo yadzanga dzichifanira kusangana patozara mapurisa anorwisa mvongamupopoto ayo ainge achidzinga vanhu. VaMagaya nevamwe vavo vashanu vavanga vachifamba navo vakasungwa pavanga voda kutanga kuratidzira panosangana migwagwa inoti Julius Nyerere naNelson Mandela ndokubva vapinzwa mumotokari yemapurisa vakaendwa navo. Zvichakadaro, vatori venhau vaviri vanoti Obey Manayiti anoshandira bepanhau reNewsday pamwe naRobert Tapfumaneyi vakasungwawo pachiitiko ichi asi vakazoregedzwa mushure mechinguvana vasina mhosva yavapomerwa. Mutauriri wemapurisa, Senior Assistant Commissioner Charity Charamba vati havakwanise kutaura nezvenyaya iyi vachiti vanga vasati varumwa nzeve. Zvichakadaro, mapato anopikisa hurumende ashora kumbochengetedzwa kwaitwa Bishop Magaya nevamwe vavo achiti kuratidzira haisi mhosva pasi pebumbiro idzva remitemo yenyika. Mutauriri waAmai Joice Mujuru vebato reZimbabwe People First, VaJealous Mawarire, vati kusungwa kwaVaMagaya nevamwe vavo kutyora kodzero dzevedzisvondo. Mashoko aVaMawarire atsinhirwa nemunyori mukuru muMDCT, VaDouglas Mwonzora. VaMagaya nevamwe vavo vanga vachida kuratidzira vachiti havasi kufara nemamiriro akaita zvinhu munyika vachitiwo vachakurudzira nhengo dzeparamende kuti dzivhote kuti dzibvise mutungamiri wenyika VaRobert Mugabe pachigaro kana kuti impeachment kana VaMugabe vakaramba kuita nhaurirano nemapoka akasiyana-siyana kuti paedzwe kutsvagwa nzira dzekugadzirisa matambudziko akatarisana nenyika. VaMawarire vatiwo havasi kufara nekuzadzwa kwaitwa mapurisa mudhorobha vachiti mapurisa ndiwo arikukonzeresa mhirizhonga. VaMwonzora vati kushurungurudzwa kuri kuitwa varatidziri nemapurisa kwavapawo kuti vaende kumatare edzimhosva sezvo mapurisa asiri kuda kuti varatidzire neChishanu muHarare. Mapato anopikisa ari kushorawo kurohwa kwakaitwa vanhu vakawanda nemapurisa pamwe nekusungwa kwevanhu makumi mashanu nevapfumbamwe vari kufungidzirwa kuti inhengo dzeMDC. Vanhu ava vakasungwa mukuratidzira kwevechidiki veMDC Youth Assembly neChitatu vari kutarisirwa kumiswa pamberi pedare neChishanu. No media source currently available  ",Mapurisa Anombochengetedza Vakuru veMachechi Vange Vachiratidzira muHarare
"Sangano re Human Right Watch rinoti riri kuenderera mberi nekuteverera zviri kuitika mukuverengwa nekuburitswa kwe zvri kubuda musarudzo. Mukuru we sangano iri kuchamhembe kwe Africa, VaDewa Mavhinga, vanoti chirongwa ichi chanonoka kutanga uye hazvisati zvanyatsojeka kuti bato riri kukunda nderipi kunyange hazvo mamwe mapato ave kutopemberera achiti akakunda. Matunhu mazhinji achiri kuverenga zvakabuda musarudzo dzakaitwa, vemapato anopikisa vachichema nerekuti zvinhu hazvisi kuitwa nenguva saka pane fungidziro yekuti panogona kuitwa huori kana kubiridzirwa kwesarudzo. Zimbabwe Electoral Commission yatanga kuzivisa vanhu zviri kubuda izvo zviri kuratidza kuti Zanu PF iri kutungamirira mune zvaburitswa pari zvino. Mumaguta muri kuratidza kuti mune kukweshana pakati pemapato anopikisa asi kumaruwa kuri kubuda Zanu PF ichitungamira munzvimbo dzakawanda. Mukuru weHuman Rights Watch kuchamhembe kweAfrica, Va Dewa Mavhinga, vanoti kuburitswa nekunamirwa munzvimbo dzekuvhotera kwezviri kubuda musarudzo hakuna kushata nekuti ndizvo zviri mumutemo asi vamwe vari kumira nerekuti zvinogona kukonzera mhirizhonga pakati peveruzhinji. No media source currently available ",Human Rights Watch Inoti Iri Kuzeya Zvakaitika Musarudzo.
"Mutungamiri wekereke yeRemnant Church, Pastor Philip Mugadza, avo vakasungwa mushure mekunge varotswa kuti mutungamiri wenyika VaRobert Mugabe vachafa musi wa 17 Gumiguru gore rino, vakazoburitswa muhusungwa neMuvhuro mushure mekugaramo kwemazuva makumi mashanu nemashanu. Pastor Mugadza vakasungwa musi wa 16 Ndira panze pedare ramejasitiriti muHarare apo vakanga vari vachitongwa mune imwe mhosva yavari kupomerwa, yekuzvidza mureza wenyika. Pastor Mugadza vanoti havana godo nezvose zvakaitika kwavari zvakaita kuti varambe vari muhusungwa, vachiti vanoziva kuti Mwari vanenge vaine zvikonzero zvekuti zviite saizvozvo. Magweta avo, VaObey Shava naVaGift Mtisi, vakaedza kwazvo kuti vabude muhusungwa, asi vatongi vematare vaipa zvikonzero zvakasiyanasiyana zvaiita kuti Pastor Mugadza varambe vari muhusungwa. Asi vakazokwanisa kuwaniswa mukana wekutongwa vachibva kumba kudare repamusoro nemusi weChishanu mushure mekubhadhariswa madhora makumi mashanu. Kunyange hazvo vakanga vabhadhariswa mari yechibatiso, Pastor Mugadza havana kukwanisa kubuda musi uyu sezvo munyori wematare akaramba kutambira gwaro rekubuda kwavo, achiti aida kutanga aona kuti raive riri rechokwadi here. Izvi zvinonzi zvakazoita kuti Pastor Mugadza vapedze mamwe mazuva maviri ekupera kwesvondo vari muhusungwa. Asi Pastor Mugadza vanoti havana godo nezvose zvakaitika kwavari zvakaita kuti varambe vari muhusungwa, vachiti vanoziva kuti Mwari vanenge vaine zvikonzero zvekuti zviite saizvozvo. Pahope dzavanoti vakarotswa dzekushaya kwaVaMugabe, Pastor Mugadza vanoti hapana chati chashanduka kubva pane zvavakarotswa gore rapera. ""Pamusoro peshoko randakataura, hapana chashanduka. richaramba rakamira rakadaro kana pasina zvinenge zvaitwa nemuridzi weshoko iroro,"" Pastor Mugadza vanodaro. No media source currently available ",Pastor Mugadza Votambira Kugara Kwavo Mutirongo seKuronga kwaMwari
"Vaimbova mutauriri wedare reparamende VaCyril Ndebele avo vakashaya nemusi weChishanu kuMater Dei Hospital kuBulawayo vakaradzikwa kupurazi ravo kuDenver Farm kuUmguza nemusi weChitatu. VaNdebele vange vave nemakore makumi masere nematatu. Vanhu vakatanga vaungana kukereke yeSelbourne Park Seventh Day Adventist muBulawayo vasati vaenda kumarinda. Muchakabvu vakange vari nhengo yeAfrican National Congress kuSouth Africa apo vainge vari mudzidzi paUniversity of Natal. Vakatora degree ravo remutemo paQueens University, Belfast kuNorthern Ireland muna 1970. VaNdebele vainge vari muchikwata chemagweta aimirira Patriotic Front chakaenda kuGeneva, Malta neLancester zvakazopa kuti nyika iwane kuzvitonga kuzere muna 1980.",VaCyril Ndebele Voradzikwa kuUmguza
"Gweta riri kumiririra nhengo nhatu dze MDC-T dzakarohwa ku Chitungwiza masvondo maviri akapera, Va Douglas Mwonzora, vanoti vari kupinda mudare neChipiri vachimirira Va Delma Amos Kaliati, Muzvare Clara Panganai, naMuzvare Lucia Ruya. Nyaya iyi iri kunzwikwa kwaMakoni kuChitungwiza kwakare. VaMwonzora vanoti VaKaliati vakabudiswa muchipatara nemusi weMugovera. Vatiwo mupurisa akarumisa VaKaliati neimbwa akanzi auye kudare uko achapomerwa mhosva yemashandisiro aakaita imbwa pana VaKaliati. VaKaliati, avo vava kurapwa vari pamba pavo, vanoti vave kunzwa zvirinani uye vanoda kukurumidza kunaya kuti vanoita basa rebato ravo semazuva ese. No media source currently available ",Nhengo dze MDC-T Nhatu Dzomiswa Pamberi peDare kuChitungwiza
"Zimbabwe inobatana nedzimwe nyika mukucherechedza zuva rekurwisana nehuwori pasi rose, reInternational Anti-Corruption Day, paine kurudziro yekuti hurumende igadzirise nekukasika dambudziko rehuwori munyika iro rinonzi rabata mapazi ose. Mumiriri weMbare muNational Assembly, VaStarman Chamisa pamwe nevagari vemuMbare vokurudzira hurumende kuti ivhure musika weMupedzanhamo sezvo kuvharwa kwawo kwapinza nzara mumhuri zhinji munyika. Kushandiswa zvakanyanya kwezvinodhaka nevanhu kunonzi nemukuru anoona nezvehutano mudunhu reHarare kwawedzera zvakanyanyisa dambudziko rechirwere chepfungwa. Nyaya dzekurwira hushe, husadunhu pamwe nehusabhuku dzinonzi dziri kuwanda mudunhu reMashonaland West pamwe nenyika yose, dzimwe mhuri dzichiti zviri kukonzerwa nevashandi vehurumende mubazi rezvekutongwa kwematunhu, vavanoti vari kutora mativi pamakakatanwa ehushe. Muchirongwa chedu chemagitare chesvondo rino, tine hurukuro nemuimbi wemusambo weContemporary Jazz, Sarungano, anove mumwe wevaimbi vechidiki vakadzidziswa kuimba pamuzinda wePAKARE PAYA, wakasiya wavakwa namushakabvu Oliver Mutukudzi kuNorton. Tichakupai zviri kubuda kumakwikwi eFifa world cup 2022 ari kutambirwa kuqatar uko makundano aya apinda mumakotafainari kutanga nhasi. Muchirongwa chedu cheLiveTalk na8 pm nhasi, tiri kuendera mberi tichitarisa mitambo yenhabvu yeFIFA World Cup Quarter Finals iri kutambirwa kuQatar. Kana muchida kupinda muchirongwa ichi, kanawo kutumira mashoko kuStudio7, shandisai WhatsApp nhamba dzinoti 001 202 465 0318. Vanoda kutererera Studio7, tibateyi na7pm pamasaisai anoti 909 am 4930; 13860, 15460 Kilohertz paShort Wave mazuva ose","Misoro yeNhau dzanhasi Chishanu, Zvita 09, 2022"
"Zvizvarwa zveZimbabwe zvinoti zvinotambira nemufaro mukuru danho ratorwa nebazi rezvemukati meSouth Africa, rekunyevenutsa mutemo unobvumidza kupinda kana kubuda munyika iyi kwevana vari pasi pemakore gumi nemasere vanenge vachifamba vasina vabereki vavo kana mumwe mubereki. Bazi iri neChitatu rakazivisa kuti rakanga risisamanikidzi kuti munhu anenge achifamba nemwana mudiki aratidze magwaro anobva kuvabereki kana mumwe mubereki wemwana uyu achipa mvumo yekuti mwana wake apinde kana kubuda munyika iyi. Asi bazi iri rinoti zvakakosha kuti munhu anenge achifamba nemwana mudiki angogara aine magwaro aya nekuti anogona kubvunzwa nevanenge vachishanda pamuganhu. Gweta uye vachishanda nesangano re Human Rights Watch kuchamhembe kweAfrica, VaDewa Mavhinga, vatiwo vanoona danho iri rakanaka chose asi vachiti vanofunga kuti kuteverwa kwemutemo uyu nevashandi vebazi iri ndiko kukangononoka. Mukuru anoona nezvekufambiswa kwemabasa musangano reZimbabwe Exiles Forum, Muzvare Diana Zimbudzana, vanoti vanoona danho iri richirerutsira vabereki vakawanda, zvikuru vaya vanenge vachichengeta mhuri vari mubereki mumwechete. Asi Muzvare Zimbudzana vanoti vanotarisirawo kuti hurumende yeSouth Africa yakatorawo matanho ekudzivirira kubiwa kwevana, sezvo vamwe vachizogona kushandisa mukana uyu kuyambutsa vana kupinda kana kubuda munyika iyi. No media source currently available ",Vakawanda Votambira neMufaro Kunyevenutswa kweMutemo weKupinda neKubuda kweVana Vadiki muSouth Africa
"Mumiriri wenyika yeAmerica muZimbabwe, Ambassador Harry K Thomas Jnr, vanoti nyika yavo ine hukama hwakasimba nevanhu vemuZimbabwe zvisinei nekuti mutungamiriri wenyika pamwe nevamwe vavo vakatemerwa zvirango neAmerica ichipomerwa mhosva yekutyora kodzero dzavanhu pamwe nekubiridzira sarudzo. Asi Zimbabwe inoti zvirango izvi zvakauya nekuti yainge yatora minda kubva kuvachena ichipa vatema kutanga muna 2000. VaThomas Jnr vanoti mutungamiriri wenyika yavo VaBarack Obama nedare reSeneti rekuAmerica vachabvisa zvirango izvi chete kana VaMugabe nehurumende yavo vagadzirisa hupfumi pamwe nekuremekedza kodzero dzevanhu. Mumashoko avo pachirongwa chainge chakarongwa neboka re263 Chat muHarare nemusi weChina, VaThomas Jnr vakati gore rapfuura chairo Zimbabwe yakatengesa zvinhu zvakwanda kuAmerica kudarika zvakatengeswa neAmerica kuZimbabwe. 263 inoburitsa nhau pandemutande reinternet. Gore rapera Zimbabwe yakatengesa zvinhu zvinokosha mamiriyoni makumi matanhatu nemapfumbamwe kuAmerica, America ikatengesa zvinhu zvinokosha mamiriyoni makumi mana nemashanu kuZimbabwe. VaThomas Jnr vakati izvi zvinoratidza kuti pane kutyidzana kwakasimba pakati penyika mbiri idzi uye vacharamba vachishanda zvakasimba kusimbaradza hukama uhwu. Vakatiwo pane zvizvararwa zveAmerica zviuru makumi mashanu nezvishanu zvakashanyira Zimbabwe uye zvizhinji zvacho zvakashanyira mapopoma eVictoria Falls. Vanotiwo manyepo kuti zvirango zvakatamerwa VaMugabe nevamwe ndizvo zviri kuvhiringa hupfumi hweZimbabwe vachiti Zimbabwe yakange yatopinda mumatope kare zvirango izvi zvisati zvavepo. Asi bepanhau reHerald richinyora nyaya iyi rakati VaThomas vakatenda kuti zvirango zviri kukanganisa vanhuwo zvawo muZimbabwe nekuti vakati ahvasati vanyatsoita ongororo yekuti zvirango izvi zvingadai zvichikanganisa vanhu here. Vanonoongorora nyaya dzebhimisi VaMasimba Kuchera vanoti mashoko ava Thomas anoratidza pachena kuti pane kudyidzana pakati peAmerica neZimbabwe uye VaMugabe nehurumende yavo vanovanda nenyaya yezvirango sezvo vasingadi kuvanduza hupfumi nekodzero dzevanhu. Imwe nyanzvi munyaya dzemabhizimisi, VaRoy Magosvongwe vanotiwo kudyidzana kweAmerica neZimbabwe kunogona kuvandudzwa zvikurusei kana zvirango zvikabviswa. Nyanzvi munyaya dzehupfumi uye vakamboshanda mubazi rezvemari VaMasimba Manyanya vanoti zvirango zvaVaMugabe neshamwari dzavo handizvo zvinganzi zviri kuvhiringa hupfumi hwenyika asi kuti kutotadza kuita basa kwehurumende yavo. Vanoongorora zvematongerwo enyika zvakare vari mukuru weMedia Centre vaEnesrt Mudzengi vanoti nyaya yezvirango zvaVaMugabe haisi yemabasa ehupfumi asi kuti yekutyorwa kwekodzeo dzevanhu nekudaro haikanganisi kudyidzana kweAmerica nevanhu vemuZimbabwe. Ambassador Thomas Jnr vakatiwo America yakazvipira kuramba iuchibatsira vanhu vemuZimbabwe vakati semuenzaniso, gore rino chete nyika yavo yakabatsira Zimbabwe ne,ari inosvika mamiriyoni makumi mashanu nemashanu yekutengera chikafu vanhu vane nzara. America inopawo Zimbabwe mamiriyoni anodarika zana gore rega rega ekurwisa HIV/AIDS.VaThomas vatiwo kunze kweNigeria, Zimbabwe ndiyo nyika inowana rubatsiro munyaya dzedzidzo yakawanda kudarika nyika dzese muAfrica. Zvichakadai, VaThomas vatiwo vanovimba kuti chirongwa cheMandela Washington Fellowship chichaenderera mberi kunyange President Obama vakasiya basa muna gore rinouya. Pane vechidiki makumi matanhatu vasimuka muZimbabwe vakananga kuAmerica nezuro pasi pechirongwa cheMandela Washington Fellowship icho chakatangwa naVaObama makore mashona nana apfuura. Vaimbotungamira sangano rinomirira vadzidzi vezvikoro zvepamusoro reZimbabwe National Students Union, VaGilbert Mutubuki vanoti vanofara chose nerubatsiro runobva kuAmerica zvikuru sei munyaya dzedzidzo. America yapa Zimbabwe rubatsiro runodarika mabhiriyoni maviri nemazana amashanu ezviuru zvemadhora kubvira muna 1980. No media source currently available   ",Hurumende yaVaObama Inoti VaMugabe Ngavaremekedze Kodzero dzeVanhu Kana Vachida Kuti Vabvisirwe Zvirango
"Masangano anorwira kodzero dzevanhu anoti ari kushushikana nekusachengetedzeka kwevanhu zvichitevera kupambwa kunonzi kwakaitwa vanhu vatanhatu pamberi pekuratidzira kuri kuda kuitwa neMDC nemusi weChishanu. Vachitaura nevatori venhau muHarare, sachigaro wemubatanidzwa wemasangano anorwira kodzero dzevanhu weZimbabwe Human Rights NGO Forum, Muzvare Jestina Mukoko, vati havasi kufara nekutyorwa kuri kuitwa kodzero dzeavanhu nevanofungidzirwa kuti vari muhurumende avo vavati vakapamba vanhu vatanhatu kusvika pari zvino pamberi pekuratidzira kuri kuda kuitwa neMDC neChishanu. Muzvare Mukoko vati mapurisa nemauto vanofanira kuchengetedza zvizvarwa zveZimbabwe pazvinenge zvichiratidzira. Vati semasangano anoshanda asina kwaakarerekera vanoda kuti kodzero dzekuratidzira dziri mubumbiro remitemo dzichengetedzwe uye vanenge vachida kuratidzira, vaite izvi murunyararo. Muzvare Mukoko vakurudzira kuti masangano ekunze akaita seSadc, African Union, pamwe neUnited Nations kuti aise maziso awo muZimbabwe. Muzinda weAmerica muZimbabwe waburitsawo mashoko ekutsoropodza kupambwa kunonzi kuri kuitwa varwiri vekodzero dzevanhu pamwe nenhengo dzeMDC pamberi pekuratidzira. America yakurudzira hurumende kuti iferefete zvakakwana kupambwa kunonzi kuri kuitwa vanhu uku. Mutauriri wemapurisa, Assistant Commissioner Paul Nyathi, vaburitsa mashoko ekuti vari kuferefeta nyaya yekupambwa kwevanhu iyi uye vanoti semapurisa vawanawo matombo nerhekeni pakati pedhorobha reHarare zvavanoti zviri kufungidzirwa kuti zvakaunzwa mudhorobha nenhengo dzeMDC kuti dzizokonzera mhirizhonga. Vati mapurisa achabuda nehuwandu hwawo mangwana kuti achengetedze runyararo, veruzhinji pamwe nezvivakwa zvehurumende. Nhasi mapurisa anga akapakatira zvombo aswera achitenderera pakati pedhorobha muHarare ane zvinoshandiswa pakudeedzera achikurudzira veruzhinji kuti vasapinde mumigwagwa vachiratidzira mangwana asi kuti vaite mabasa avo murunyararo. Murongi wemisangano muMDC, VaAmos Chibaya, vakurudzira vatsigiri vavo kuti varatidzirewo murunyararo vachiti basa remapurisa nderekuchengetedza runyararo kwete kushungurudza vanenge vachiratidzira. Nekune rumwe rutivi, munyori mukuru musangano rinomirira vashandi reZimbabwe Congress of Trade Unions, VaJaphet Moyo, vati nhengo dzesangano ravo dzinoda kupinda mumigwagwa dzichibatana neMDC pekuratidzira, dzakasununguka kuita izvi vachiti sangano ravo rine nhengo dzinobva kumapato akasiyana-siyana uye nhengo idzi dzine kodzero yekudyidzana nemapato adzinoda. Mutungamiri wenyika, VaEmmerson Mnangagwa, vaburitsawo mashoko padandemutande ravo reTwitter neFacebook kuti havasati vavhara misuwo yekuti paitwe nhaurirano munyika vachiti kuratidzira nemhirizhonga hakuna zvakunobatsira. VaMnangagwa vanonzi vaudza chikwata chekomisheni inoona nezvekodzero vanhu muAU cheAfrican Commsion on Human and People’s Rights icho chiri kushanya munyika kuti hurumende haisi kuzorambidza MDC kuratidzira vachiti nhengo dzebato iri dzinofanira kuita izvi murunyararo. MDC inoti icharatidzira mangwana ichiti haisi kufara nekusamira zvakanaka kwakaita hupfumi hwenyika. Mutungamiri weMDC, VaNelson Chamisa, vanoti havaone VaMnangagwa semutungamiri wenyika akasarudzwa pachena kunyange hazvo komisheni inoona nezvesarudzo yeZimbabwe Electoral Commission yakazivisa kuti VaMnangagwa ndivo vakakunda musarudzo yemutungamiri wenyika gore rapera izvo zvakatsinhirwa nedare reConstitutional Court. No media source currently available ",Vanorwira Kodzero dzeVanhu Voshushikana neKutyorwa kweKodzero dzeVanhu
"Zvichitevera mashoko ehurumende ichizivisa kuti zvizvarwa zveZimbabwe zviri kudzoka kumusha, nevabvakure vari kushanya kuZimbabwe, vachavhenekwa panzvimbo yavanosvikira kana vaine chirwere cheCovid-19 uye vachazvibhadharira mari yekuvhenekwa kwavo, imwe nyanzvi mune zvehutano inoti chirwere chinotapuriranwa chinofanirwa kuiswa mumaoko ehurumende, senzira yekudzivirira kupararira kwechirwere ichi. Richinyora paTwitter paro, bazi rezvekufambiswa kwemashoko rati vose vanosvika munyika vachavhenekwa uye vachagariswa kure nevamwe, kana kuti quarantine, vachizvibhadharira kuvhenekwa nepavanogara kwemasvondo maviri. Hurumende yati izvi zvichaitwa kumunhu arikupinda muZimbabwe wese kunyangwe akawanikwa asina hutachiona hweCovid-19. Izvi zvinotevera kuziviswa neSouth Africa kweimwe mhando yeCovid 19 itsva, yeOmicron. Hurumende inotiwo, senzira yekudzivirira kupararira kwe mhando iyi muZimbabwe, vanhu havabvumidzwi kufamba famba pakati pa9 O’clock manheru na 6 O’clock mangwanani. Hurumende inotiwo vachabvumidzwa kupinda mumabhawa nemu maNight Club ndeavo vakabaiwa nhomba yeCovid-19. Vaimbova gurukota rezvehutano, Dr Henry Madzorera, vanoti hurumende yaita zvakanaka mukuratidza chido chekuchengetedza hutano hwevana veZimbabwe kubva kuchirwere ichi, asi vachiti hurumende haifanirwi kuti zvizvarwa zveZimbabwe zvibhadhare mari yekuvhenekwa neyekumbogariswa vari voga, kana kuti ‘quarantine’, sezvo riri basa rehurumende rekubatsira zvizvarwa zvayo panguva yedambudziko rinogona kubata nyika yose, kana kuti ‘national emergency’. Dr Madzorera vati zvizvarwa zveZimbabwe zvinofanirwa kuvhenekwa pachena uye kuchengetwa mu‘quarantine’ pachena kusvika vawonekwa kuti vane hutano hwakanaka. Dr Madzorera vashora kuti hurumende inoda kubvumidza vanhu vakabaiwa nhomba kuti vapinde mumabhawa nemu maNight Club, vachiti idzi inzvimbo dzinoparadzira hutachiwana uhu. Vanoti zvataurwa nehurumende, zvokuti vanhu vanobvumidzwa kuungana vanofanirwa kutevedzera mitemo yakatarwa nesangano reWorld Health Organization (WHO), hazvina maturo nekuti WHO inongobatsira neruzivo asi zviri mumaoko ehurumende dzose dzose kusarudza zvadzinoda kushandisa munyika dzavo. Dr Madzorera vanoti hurumende haina kutaura pamusoro penzvimbo dzinorapwa vanhu, vachiti izvi zvinoreva kuti mhando yeOmicron iyi ikauya nyika yose haina kugadzirira. Dr Madzorera vabvuma kuti mitemo yaiswa nehurumende yakanaka asi vachiti inoda kungotsvenenzerwa chete uye vachiti vanofara kuti hurumende haina kuvharisisa mabhodha nenyika dzakapoteredza Zimbabwe sezvo zvisina zvazvinobatsira. Vati hurumende inofanirwa kusimudzira zvirongwa zvekubaya vanhu nhomba nokuti ndiyo nzira yoga yekurwisa denda iri. No media source currently available",Hurumende Yoshorwa neKurumbidzwa Padanho Rayatora Mukurwisana neMhando yeOmicron
"Vagari vakawanda vemuguta reMasvingo vanoti havasi kufara nekudzimwa dzimwa kuri kugara kwakaitwa magetsi izvo zviri kuvhiringawo kuwanikwa kwemvura. Vagari vemumisha yeveruzhinji muMasvingo vanoti vave nemazuva anopfuura mashanu magetsi achidzimwa izvo vanoti zviri kuvhiringa mararamiro avo. Mumwe mugari wekuMucheke, Amai Patience Masuka, vanoti kuenda kwemagetsi zuva nezuva kuri kuvarwadza sezvo varisiri kuudzwa chikonzero chaari kudzimirwa. VaTipen Mago, avo vanogara kuRunyararo West, vanoti kuenda kwemagetsi kwave kuvadhurira nekuti vave kumanikidzwa kutenga dzimwe mhando dzemoto dzakaita segasi kana huni. Mukuru wemabasa musangano revagari, reMasvingo United Residents and Rate Payers Alliance, VaAnoziva Muguti,vanoti kambani yeZesa inofanira kuzivisa vagari zvikonzero zvairi kudzimira magetsi. Pamusoro pekushaya magetsi, vagari vazhinji vanoti vari kushushikana nekukwidzwa kwemutengo wemagetsi uyo wakakwidzwa neZesa nemusi weChina. Aka kava kechipiri magetsi achikwidzwa mwedzi uno. Mayunitsi makumi mashanu aiita dhora nemasendi makumi matanhatu ekuAmerica, ave kuita dhora nemasendi makumi manomwe. Mayunitsi zana ave kuita madhora matanhatu kubvapamadhora mashanu nemasendi makumi manomwe ekuAmerica. Mukuru webasa muhofisi yesangano rinomirira vatengi reConsumer Council of Zimbabwe muMasvingo, VaDumisani Mungusthini, vanoti kukwira kwemitengo yemagetsi kunogona kukwidza mitengo yezvimwe zvinhu muzvitoro. Studio7 haina kukwanisa kunzwa kumutauriri weZESA, VaFullard Gwasira, sezvo vanga vasingadairi nhare yavo kana kupindura tsamba mbozha dzatavatumira. Mune imwewo nyaya, chikoro cheDandavare Primary kwaGutu, chakapindwa nenjodzi mushure mekunge vana vatatu vanwa mvura pachikoro ichi negaba rinofungidzirwa kuti raiva nemuchetura, mumwe wavo akashaya. Mwana akashaya nemusi weChitatu uyu, avigwa nhasi muraini rekwaMutero mudunhu raIshe Chin’ombe. No media source currently available ",Magetsi Ogara Akadzimwa Nguva Zhinji kuMasvingo
"Mugari wekuMasvingo, Va Paul Zinhoro, vanoti muguta hamuna mufaro hwakakwana kuvagari kunyange kune musangano mukuru wakadai. Vagari vemudhorobha reMasvingo vanoti vari kugara vachitya kutaura nyaya dziri kuvanetsa mukurarama pamwe nezviri kuitika munyika sezvo muguta ravo muzere vasori zvichitevera musangano we Zanu PF wekupera kwegore uri kuitirwa muguta iri. Vataura ne Studio7 vanoti nyaya hadzisi kutaurika sezvo vanochengetedza runyararo vanosanganisira mapurisa, mauto pamwe nevasori vakawandisa muguta iri. Mugari wekuMasvingo, Va Paul Zinhoro, vanoti muguta hamuna mufaro hwakakwana kuvagari kunyange kune musangano mukuru wakadai. Mumwevo mugari aramba kudomwa zita rake atikunyange kufamba famba kwava kunetsa kunyaya mumusha we Rhodene uyo une imba ichange ichigara mutungamiri wenyika, VaRobert Mugabe. Vamwe vanoti vakatarirwa nguva dzekufamba vakanzi kana nguva dza six manheru dzachaya vapinde mudzimba. VaJefferson ChitandovekwaMucheke vanoti nyaya hadzichatauriki munzvimbo dzekutandarira. Musangano uyu uri kuitwa apo kune kurwisana kukuru mumusangano pakati pezvikwata zviviri zve Lactose ne G40. Musangano uyu, uyo unopera musi we Mugovera uri kuitwa apo zvikwata zviviri zve Lactoste ne G40 zvirikurwisana zvikuru kuti zvigotsiva Va Mugabe pavachasiya chigaro. Studio 7 yatadza kubata sachigaro we Zanu PF veMasvingo, Va Amasa Nenjana, kuti tinzwe pfungwa dzavo panyayayevagari avo vari kutya kufamba vachitaura pfungwa dzavo pachena. No media source currently available ",Vanhu Votadza Kusununguka kuMasvingo Vachitya Vasori
"Bhaisikopo refu rinonzi 'Lost Tongue' iro rinorondedzera nezve rurimi rwechi N!uu rwunotaurwa nevanhu verudzi rweKhomani San, vanowanikwa mugwenga reKalahari kuSouth Africa, rakashura mare neSvondo manheru mushure mekuwana mubairo unokosha weWomen Film Critics Circle Award. Mubairo uyu wakapiwa pamabiko akaitwa kumutambo weSocially Relevant Film Festival uchangobva kupera ku New York, muno muAmerica. Bhaisikopo iri rakaitwa nekambani yeMvura ya Afrika Productions ichi tungamirwa nechizvarwa cheZimbabwe, VaDavison Mudzingwa. Vachitaura vari kuJohannesburg, South Africa, VaMudzingwa vanoti vakafadzwa zvikuru nekuwana mubairo uyu sezvo bhaisikopo ravo rakakwanisa kuve pakati pemabhaisikopo masere akawana mubairo kubva pamabhaisikopo makumi mana nemapfumbamwe. “Chiitiko ichi chakatifadza, uye chakatikatyamadzawo kuti pamabhaisikopo makumi mana nemapfumbamwe airatidzwa ikoko mumipanda yakasiyanasiyana inosanganisira iyo ma documentary marefu munove mataive tiri, nema documentary mapfupi uyewo mafirimu aya anonzi pachirungu efiction, tinge tichipiwawo mubairo pavasere vakawana,” VaMudzingwa vanodaro. Vanoti vanofunga kuti kucherechedzwa kwavakaitwa uku kuchabatsira zvikuru kuti hurumende yeSouth Africa ichengetedze mutauro wechi N!uu uyu. VaMudzingwa, vanove chizvarwa cheZimbabwe, vanoti vanofungidzira kuti mubairo wavakawana uyu pamwe nerukuremekedzo rwacho zvichaitawo kuti dzimwe hurumende dzakaita seZimbabwe, uko kune mitauro inosanganisira Nambia, Ndau neKalanga iyo yave kukotama irarame. “Izvozvi izvi zvakakoshawo kuti iyeni sechizvarwa cheZimbabwe ndinge ndichisvika pakunzwa manyavi kuti inyaya inofanirwa kunge ichiongororwawo mukati mehurumende yeZimbabwe kuti zvigadziriswe mukati menyika yedu kunzvimbo dzakasiyanasiyana dzine mitauro yave kusvika pakunge ichi kotama nekutsakatika,” vanodaro VaMudzingwa. Vanoti kunyange hazvo rwendo rwebhaisikopo ravo kuAmerica rwapera, havasi kumira sezvo riri kutarisirwa kuratidzwa zvakare kuSingapore kuWorld International Film Festival mwedzi unouya kozotiwo muna Chikunguru kuCanada kumakwikwi e Best Feature Documentary. No media source currently available ",Bhaisikopo 'Lost Tongue' Rinowana Mubairo weWomen Film Critics Circle kuNew York
"Mukuru wesangano reConfederation of Zimbabwe Retailers VaDenford Mutashu, vanoti kushaikwa kwehupfu nekutengeswa kwaho pamukoto mucherechedzo mukuru wekusamira zvakanaka kwehupfumi munyika.\n\nVachitaura neStudio7 mushure memusangano waitwa nesangano reGrain Millers Association of Zimbabwe nevatapi venhau muBulawayo, VaMutashu vati kuvepo kwevanhu vakawanda vanoita zvemabhizimisi vakazvimirira vega vakawanda vacho vachiita izvi zvisiri pamutemo - kana kuti informal sector, kuri kuita kuti vemabhizimisi ezvitoro zvikuru vatatarike. Vati hurumende inofanirwa kugadzirisa mamiriro ehupfumi nekukasika vachiti kana izvi zvikasaitika vamwe vezvitoro zvikuru ava vachatadza kuramba vachishanda.\n\nVaMutashu varamba nyaya yekuti vezvitoro zvikuru ndivo vari kukonzera kushaikwa kwehupfu vachinzi vanohutengesa pamukoto vachiti kushikwa kwehupfu kuripo kuri kukonzerwa nekuti hupfu hwacho hausi kuwanikwa. VaMutashu vati nekuda kwekuti mafuta emotokari ari kugara achikwira nguva dzose, izvi zvinorevawo kuti mutengo wehupfu unofanirwa kugara uchiwedzerwawo zvakaringana. Mukuru weGrain Millers Association of Zimbabwe, GMAZ, VaTafadzwa Musarara, vati sangano ravo rakapiwa mvumo nehurumende pakupera kwaMbudzi kuti ritenge chibage kubva kunze kwenyika vakati izvi zvichabatsira kuderedza kushomeka kwehupfu mukati memasvondo mashoma ari kutevera. VaMusarara vabvuma kuti vamwe vanogaya hupfu nevamwewo vanotengesa vari kukonzera kushaikwa kwehupfu nekuti vanohutengesa pamukoto asi vati kuti dambudziko iri ripere, munyika munofanirwa kuve nehupfu hwakawanda. Munyori mukuru wesangano reBulawayo United Residents Association, Amai Louisa Mangisi, avo vange vari pamusangano uyu, vati vanotarisira kuti danho riri kutorwa nesangano reGMAZ richabatsira kupedza dambudziko rekushaikwa kwehupfu. Apo VaMutashu vanga vachitaura nevatori venhau, vanhu vakawanda vanga vakamira pamutsetse wekutenga hupfu muBulawayo. Mutengo wehupfu wakambokwira zvikuru mushure mekunge hurumende yabvisa mari yainosa pamutengo wehupfu kuitira kuti husanyanya kukwira, asi yakazodzorerazve mari iyi pakutanga kwaMbudzi. Nekuda kwekusanaya zvakanaka kwemvura munyika, nyika yakatarisana nedambudziko rekushaikwa kwechikafu kunyanya chibage icho chinogadzirisa hupfu chinove chikafu chinonyanya kudyiwa neveruzhinji munyika. No media source currently available   ",Hupfu Hwonetsa Kuwana Munyika
"Zimbabwe Footaball Association (ZIFA) yaudza paramende kuti iri kunamata kuti mutambo weZimbabwe neAlgeria weConfederation of Africa Football (CAF) uyo unotarisirwa kutambwa kuSouth Africa mushure mekunge nhandare dzemuno dzanzi hadzikodzeri kutambirwa nhabvu, uchambomiswa nekuda kwechirwere cheCoronavirus icho chapararira pasi rese kusanganisira South Africa neAlgeria. ZIFA inoti kana izvi zvikaitika, zvinopa Zimbabwe mukana wekugadzirisa nhandare yadzo uye mutambo uyu unogona kuzotambirwa muZimbabwe. Vachipa humbowo kukomiti inoona nezvemutambo pamusoro pemamiriro akaita nhandare dzemuno, mutungamiriri weZIFA, VaFelton Kamambo, vati zvichitevera chisungo cheCAF, vakatora danho rekuti mutambo uyu utambirwe kuSouth Africa. Vati kunyange hazvo vaida kuti mutambo uyu utambirwe kunhandare yeOrlando, izvi hazvichaita uye vave kutarisira kuti mutambo uyu utambirwe munhandare yeDobsonville kuSoweto. Asi vati hapana chibvumirano chati chaitwa kuti vashandise nhandare iyi uye vati nhume dzavo dziri kusangana neSouth Africa Footaball Association, hurumende yeSouth Africa pamwe nevamiriri vemuzinda wemumiriri weZimbabwe kuSouth Africa kuti vagdzirise nyaya iyi. Vati kana vakatadza kuwana nhandare kuSouth Africa, vachatsvaga nhandare kuZambia. Asi vati nokuda kwechirwere cheCoronavirus icho chatove kuSouth Africa neAlgeria, vanovimba kuti mutambo uyu uchaendeswa mberi. Vanoona nezvemari muZIFA, VaPhilemon Machana, vati vakatonyorera kuhurumende neCAF vachikumbira kuti mutambo uye uendeswe mberi uye vakamirira mhinduro. Vati kana mutambo uyu ukaendeswa mberi, zvinopa mukana wekuti nhandare dzemuZimbabwe dzeBarbourfields neNational Sports Stadium dzigadzirwe uye mutambo uyu unozotambirwa muno. Vatiwo kunyange mutambo wekuSouth Africa ukabudirira Zimbabwe haisi kuda kuenda kuAlgeria uye yakatonyorera CAF ichiti Algeria inofanirawo kutambira kunyika isina Coronavirus. Chirwere ichi chatouraya munhu mumwe muAlgeria. Vakuru veZIFA vazivisawo kuti kusvika pari zvino mutambo weZimbabwe neAlgeria hausati wava kushambadzwa nekuti South African Football Association yakamirira kunzwa kubva kuAlgeria yacho ichabvumidzwa kupinda muSouth Africa here sezvo nyika zhinji dzave kurambidza vanhu vanobva kunyika dzine Coronavirus kupinda munyika madzo. VaKamambo vatiwo pane vatambi vasere vanotambira mhiri kwemakungwa vakatozivisa kuti havakwanisi kuzotambira maWarriors nekuda kweCoronavirus. VaKamambo vati vane bhajeti rezviuru zana nemakumi mashanu emadhora ekuAmerica pamutambo weAlgeria asi kana mutambo uyu ukatambirwa kuSouth Africa, vanenge vave kuda zviuru mazana maviri zvemadhora ekuAmerica. Mumiriri weHighfields East, VaEric Murayi veMDC, vati ZIFA inofanira kutoramba zvachose kutamba neAlgeria vachiti hutano hwemaWarriors hwakakosha kudarika nhabvu. VaKamambo vaudzawo paramende kuti ZIFA haina rubatsiro rwemari hwairi kuwana kubva kuhurumende nekudaro gore rino pamitambo yese yemaNational Teams inotambirwa munyika dzemuSADC, vatambi vanenge vachienda nemabhazi. Sachigaro vekomiti yezvemutambo, VaMathias Tongofa, vaudza ZIFA kuti inofanira kushanda nekomiti yavo vachiti dai vakaziva matambudziko eZIFA kare, vangadai vakaibatsira pane zvakawanda kusanganisira kutsvaga mari yekugadzirisa nhandare kuti mitambo yeCAF itambirwe. Asi kunyange ZIFA ichitarisira kuti mutambo wayo neAlgeria uchaendeswa mberi, CAF yazivisa nhasi kuti mitambo yayo yese iri kuenderera mberi. Yati yasununguka kuti mitambo iyi itambwe munhandare dzisina vanhu nekuda kweCoronavirus. Dzimwe nyika dzakaita seMadagascar neKenya dzatorambidza vatambi vadzo kuenda kune dzimwe nyika nekuda kweCoronavirus. Kusvika pari zvino Coronavirus yabata vanhu vanodarika zviuru zana nemakumi maviri nekuuraya vanhu vanodarika zviuru zvina nemazana matanhatu pasi rose. No media source currently available ",Zifa Yonamatira Kumiswa kweMitambo yeNhabvu Kuburikidza neCoronavirus
"Mutongi wedare repamusoro reHigh Court Justice Joseph Musakwa nemusi weMuvhuro vakakurudzira vemapato ezvematongerwo enyika navose vanoda zvigaro zvacho kuti vasiyane netsika yekuita mhirizhonga panguva yesarudzo idzo dziri kutarisirwa kuitwa mwedzi mishoma inotevera. Justice Musakwa vakataura mashoko aya nhasi pakuvhurwa kwegore ra2018 mukutongwa kwedzimhosva kuno kwaMutare. Vakati panguva dzekutsvaga rutsigiro dzimwe nguva panodeuka ropa sezvo vezvematongerwo enyika vachiita mhirizhonga pakutsvaga rutsigiro kuti vakunde musarudzo idzi. VaMusakwa vati matare anoguma oremerwa nenyaya idzi ukuwo vamwe vachitaura zvengozi. Justice Musakwa vati nyaya dzekupondwa kwevanhu dziri kuramba dzichikwira uye gore rino kune gumi dzichatongwa muManicaland. Vati chido chavo kuti Mutare ivewo nemuzinda wedare repamusoro sezvakaitwa kuMasvingo. Vatiwo nyaya dzehuowi idzo vati dzakawandira kumapazi ehurumende dzinofanira kupedzwa. Mashoko aJustice Musakwa akatambirwa zvakanaka nevemachechi, mapoka emagweta, uye nevashandi vekumatare vachiti vabata zvakakosha zvavanosangana nazvo zuva nezuva. VaPassmore Nyakureba gweta rinosanda nesangano reZimbabwe Lawyers for Human Rights, ZLHR vanoti vafarira mashoko avo kunyanya panyaya yehuwori hwatsviriridza munyika. “Ndafara nemashoko aJustice Musakwa kuno kuManicaland apo vati huwori hwanga hwauraya nyika uye nyaya yemhirizhonga dzinosanganisira dzema-elections, zvakare nesanctity of human life saka zvinhu zvitatu izvi ndizvo zvinobata pillar yemessage yavo.” Vatiwo, “Saka ndino kurudzira kuti Judiciary service system yedu inge ichipa rutsigo kucommunity yedu, nekupedza corruption, uye kuvepo kwemaspecial courts ekutonga corruption sezvo iri nyaya yakakosha.” Mukuru weZimbabwe Law Society VaBlessing Nyamaropa vaudza Studio 7 kuti VaMusakwa vanyatsobata nyaya yekupedzwa kwehuwori munyika. “Justice Musakwa vabata nyaya yecorruption iyo vanoti inokanganisa investment yemunyika.” Vaenderera mberi vachiti vaMusakwa, “Vabatazve nyaya yecorruption mujustice delivery system, vakati justice is for free haifanirwi kutengeswa uye vanhu vanofanirwa kurepota macases ecorruption mujustice system.” VaDavid Tandiri vanoshanda neTandiri Law Chambers vatiwo mashoko aVaMusakwa ekuti mapurisa awanirwe zvakaringana mukuita basa ravo akakosha mukufambisa nyaya dzekutongwa kwevanhu kumatare edzimhosva. “Mashoko aturwa navaMusakwa mashoko kwawo apo vataura kuti tichange tave neHigh Court, vatiwo nyaya dzekutorwa kwehumbowo kumapurisa kugadziriswe, uye kuti vawanirwe zvikwaniisiro zvekuti vakwanise kuunganidza humbowo hwose hunodiwa pasinaa zvinetsva kunyanya kunyaya dzekuba vakapfumbata pfuti, dzekubhinya, dzekurwisna nedzimwe.” Reverand Basil Matikiti vechechi yeAnglican avo vange vari pachiitiko ichi vanoti machechi ane chekuitawo pamusoro pemashoko ataurwa naVaMusakwa kunyanya panyaya yemhirizhonga yavataura. “Message yange yakamira zvakanaka taiappreciyeta nekuti tave kupinda mumaelections ende apa ndipo vanhu wanotanga kupondana, asi zvawataurawo kudai wanhu tichateerera.” Sachigaro weZanu-PF mudunhu reManicaland VaMike Madiro vanoti mashoko aJustice Musakwa anosimbaradza mamwe akambotaurwa nemutungamiriri wenyika VaEmmerson Mnangagwa. “Justice Musakwa vakahomedza kukosha kunoita zvinobuda musarudzo yaitwa murunyararo, ichokwadi ichocho, vaMusakwa vange vachitodzokorora zvagara zvichitaurwa naPresident wedu waMnangagwa vari kuti chishuwo chenyika, chishuwo chemhuri yeZimbabwe kuti waite zviro zvawo murunyararo, paitwe sarudzo isina mhirizhonga sarudzo inoti anenge akundwa neahwina vanenge vangori vana veZimbabwe.” Vakuru vemapazi ehurumende, kuchiuto, mapurisa nemajeri vange vari pachiitiko chanhasi pamwechete negurukota redunhu reManicaland Amai Monica Mtsvangwa. Madzishe, Zimunya, Mutasa uye Marange vange varipoowo pakuvhurwa kwedare zviri pamutemo.",Mutongi weDare rePamusoro VaMusakwa Voshora Mhirizhonga yezveMatongerwo eNyika
"Musangano weNational Council yeMDC-T unoti wabuda nechisungo chekudzinga mubato iri, mutevedzeri wemutungamiri webato, Muzvare Thokozani Khupe, sezvo vari kuramba vakaomesa musoro vachiramba kutambira zvakatarwa ne National Council zvekucherechedza kudomwa kwaVaNelson Chamisa semutungamiri mutsva webato. Bato iri rinotiwo radzinga mubato munyori wezvekurongwa kwemisangano, Va Abednico Bhebhe, uye rinoti ratambira kusiya basa kwakaitwa neChina nasachigaro webato, Va Lovemore Moyo. Bato iri ratiwo riri kubvisa Muzvare Khupe naVa Bhebhe muparamende sezvo vasisiri nhengo dzebato iri. Vachitaura nevatori venhau, mutevedzeri wasachigaro webato, VaMorgen Komichi, vatiwo mutauriri webato, VaObert Gutu, vadzingwawo mubato. Asi VaGutu vaudza vatori venhau kuti havangadzingwe mubato nemutungamiri webato asiri pamutemo. Nemusi weSvondo, Muzvare Khupe vakazivisa kuti havachineyi nevanhu vari kutyora bumbiro rebato, vakati ivo vari kuronga kongiresi mwedzi unouya yekugadzirisa zviri kunetsa mubato. Mashoko akaburitswa naMuzvare Khupe mushure memusangano wavakaita muBulawayo kuAmphi Theatre, akaratidza pachena kuti vava kuenderera nehurongwa hwavo vega hwokuita kongiresi iyo inotarisirwa kuvagdza semutemutungamiri achafanobata chigaro zvichitevera kushaya kwaVaMorgan Tsvangirai mwedzi wapera. Zviri kuitika muMDC T zvava kuburitsa pachena kuti pava nemapato maviri achange achizviti MDC-T. Studio7 haina kukwanisa kunzwa divi raVaBhebhe naMuzvare Khupe zvichitevera chisungo cheNational Council.","MDC-T Inodzinga Muzvare Khupe, VaGutu naVaBhebhe"
"Vagari vemumaguta nemadhorobha, pamwe nenyanzvi vanoti nyaya yekuti vanhu vanoramba vachibatwa nezvirwere zvemanyoka zvakaita setyphoid nekorera zvinoratidza kuti hurumende nemakunzuru hazvisi kushandisa mari zvine mwero kwenguva yakareba. Hurumende ine mutemo unoti makanzuru anofanirwa kushandisa zvikamu makumi manomwe kubva muzana zvemabhajeti awo kuita mabasa akaita sekuwanisa vanhu mvura yakachena nekutakura marara uye zvikamu makumi matatu kubva muzana semari yemihoro. Asi izvi handizvo zviri kuitika sezvo makanzuru mazhinji munyika ave kutotambirisa mari yakakwira kudarika makambani anoshanda akazvimirira. Semuenzaniso, mukoti wemukanzuru yeHarare anotambira zviuru zviviri nemazana mashanu emadhora asi mukoti anoshandira hurumebde achitambira mazana mashanu emadhora. Vaimbove meya VeHarare, VaBenard Manyenyeni, vanoti nyaya yemihoro yevashandi ndiyo yauraya kanzuru yeHarare. VaManyenyeni vanoti kanzuru iyi haigoni kuita basa rayo nekuda kwenyaya iyi. Mukuru werimwe remasangano anomirira vagari vemuHarare, reHarare Resident Trust, VaPrecious Shumba, vaudza Studio7 kuti hurumende inofanira kumisa zvese izvi yowona kuti mari yemvura yashandiswa mabasa emvura. Vanotiwo nyaya yehuwori mukanzuru ndiyo iri kuita makanzuru aya atadze kutakura marara nekupa vanhu mvura yakachena izvo zvinokonzera kuwanda kwetsvina nezvirwere zvemudumbu. VaManyenyeni vanotiwo nyaya yekuti hurumende, vagari nemakambani havasi kubhadhara mitero inoomeserawo kunzuru nekuitadzisa kuita mabasa ayo zvinozopedzisira zvakonzera zvirwere zvakaita sekorera. Mutauriri wekanzuru, VaMichael Chideme, vanoti havadi kuti vagari vabatwe nezvirwere, uye zvakakosha kuti vanhu vabhadhare mitero kuitira kuti kanzuru ikwanise kuivaitira zvese zvakaita sekuvapa mvura yakachena. MuHarare nemamwe madhorobha vanhu vanogara vakabatwa nezvirwere zvinokonzerwa netsvina nekushaikwa kwemvura yakachena nekusatakurwa kwemarara. Iko zvino pane vanhu makumi mana nemapfumbabwe vafana nechirwere korera uye hurumende yave kuita chipata pata chekutsvaga rubatsiro kuti ikwanise kurapa nekumisa kupararira kwechirwere. Mukuru wezvirwere zvekutapurirana mubazi rezvehutano, Dr Portia Manangazira, vanoti zvirwere zvekorera netyphoid zvave kunetsa kurapika zvopa kuti vape vanhu nhomba kuti vasatapurirwe chirwere ichi. VaManyenyeni nenyanzvi munyaya dzehupfumi, VaMasimba Manyanya, vanoti mafambisirwe ari kuitwa hurumende handiwo vachiti nyika haingararame nekupemha. Vanoti hurumende nemakanzuru vanofanira kugara vaine mari parutivi yekubatsira kana pachange paita dambudziko rakaita sekorera. Tsvagiridzo ichangobva mukuitwa neUniversity of Zimbabwe, inoratidzawo kuti zvirango zvakatemerwa Zimbabwe zvakakanganisawo zvikuru mabasa ezvehutano munyika. Zvakabuda mutsvakiridzo iyi, iyo yakaitirwa bazi rezvedzidzo yepamusoro neUniversity of Zimbabwe, zvinoratidza kuti mari yerubatsiro kunyika nemakanzuru munyika yakadzikira nekuda kwezvirango uye kuti mitengo yezvinhu nemabasa yakakwirawo zvakanyanya. Tsvagiridzo iyi inotiwo hurumende nemakanzuru vanofanira kutsvaga nzira dzekukunganidza mari muno kwete kumirira vekunze. Nyika dzakawanda nemasangano ekunze nemakambani akazvimira ndivo vari kubatsira zvakanyanya mukurwisana nekokera pamwe nekubatsira makanzuru kuita mabasa ekuwanisa vanhu mvura pamwe nekutakura marara. No media source currently available ",Kutadza Kuronga Zvinhu Kwokonzeresa Zvirwere Zvinorapika Nyore
"Zimbabwe yakatarisana nedambudziko remweya wekubatsira kufema kwevarwere veCovid-19 vanenge vachirwarisa munzvimbo dzakawanda munyika. Vanoziva zviri kuitika vanoti dambudziko rekushaikwa kwemweya unobatsira vanhu vanenge varwarisa riri kuitika mumatunhu akawanda. Izvi zvinonzi zviri kukonzerwa nehuwandu hwevarwere veCovid-19 vari muzvipatara pamwe nevakachengeterwa muma isolation centers.\n\nGurukota reMashonaland West, Amai Mliswa-Chikoka, vakazivisa mukuru anomirira dunhu muCovid-19 National Taskforce uye vari gurukota rezvemitemo, VaZiyambi Ziyambi, pamusangano wavakaita neMugovera kuti nzvimbo dzinochengeterwa vanhu vanenge varwarisa nechirwere cheCovid-19, hadzichisina medical oxygen.\n\nAmai Mliswa-Chikoka vakati vakaudza bazi rezvehutano mamiriro\nakashata aita dambudziko iri mudunhu reMashonaland West.\n\nMukuru wezvehutano mudunhu reHurungwe kuMashonaland West, VaShephard Marweyi, vakatiwo ichokwadi kuti dambudziko re medical oxygen, ranetsa munzvimbo yavo.\n\nMukuru anoona nezvechirwere cheCovid-19 mudunhu reMashonaland Central uye vari gurukota rezvemukati menyika, VaKazembe Kazembe, vanoti dambudziko iri richiri mudunhu ravo, kunyange hazvo rava nani.\n\nMudunhu reMidlands, mukuru wezvehutano mudunhu iri, VaReginald Mhene, vanoti kunyange zvava nani, dambudziko iri rinogara richinetsa mudunhu ravo.\n\nAsi mukuru mubazi rezvehutano mudunhu reManicaland, VaSamson Nyoni, vanoti dunhu ravo harina dambudziko iri.\n\nMukuru anoona nezvechirwere cheCovid-19 munyika, Dr Agnes Mahomva, vati titaure nemutauriri webazi rezvehutano, VaDonald Mujiri, avo vanoti vanga vasati vataura nematunhu ose kuti vazive kuti ndeapi mamwe matunhu ane dambudziko iri.\n\nBazi rezvehutano rakazivisa kuti vanhu makumi matatu nevatatu vkafa\nnechirwere cheCovid-19 nezuro izvo zvakasvitsa vanhu vafa nechirwere\nichi pachiuru chimwe chete nemazana mapfumbamwe ane gumi nemumwechete, 1 911, uye vanhu vabatwa nechirwere ichi munyika yose, vave zviuru makumi mashanu nezvitanhatu zvine gumi nevana, 56\n014, zvichitevera kubatwa kwevanhu chiuru chine mazana mashanu nemakumi mana, 1 540, nezuro wakare.\n\nKusvika nezuro, hurumende inoti vanhu vabaiwa nhomba yekutanga yeCovid-19 vave zviuru mazana manomwe ane makumi mapfumbamwe nezvinomwe zvine zvine mazana manomwe negumi nevashanu, 797 715, uye vabaiwa nhomba dzose dziri mbiri vave zviuru mazana mashanu ane makumi masere nechimwe chete ine mazana manomwe ane makumi maviri nemumwe chete, 571 721.\n\nHurumende inoti ine hurongwa hwekubaya vanhu mamiriyoni gumi kana kuti zvikamu makumi matanhuta kubva muzana kuitira kuti chirwere ichi\nchisarambe chichipararira munyika. No media source currently available ","Mweya Unobatsira Kufema Varwarisa, Medical Oxygen, Wonetsa Kuwana Munyika"
"Nhengo dzeMDC mbiri dzakabuditswa mujeri reChikurubi nezuro mushure memakore masere mushure mekukuwanikwa dzisina mhosva panyaya yadzainzi dzakaponda mupurisa muna 2011 dzinoti hadzisi kuzodzokera kumashure nenyaya yekurwira kuti munyika muve nehutongi hwejekerere. Vachitaura neStudio 7 nhasi mushure mekubuditswa kwavakaitwa mujeri nezuro, VaLast Maengehama naVaTungamirai Madzokere vati kugara kwavakaita mujeri kwenguva refu hakusi kuzovaworesa mwoyo panyaya yekurwira kuti munyika muve neshanduko munyaya dzezvematongerwo enyika.  VaMaengehama vati vari kuda kuti munyika muve nehutongi hwejekere vachiti vachashanda zvakasimba nevamwe vavo. Mashoko aVaMaengehama atsinhirwa naVaMadzokere avo vati vacharamba vachiita zvematongerwo enyika donzvo riri rekuti munyika muve negutsaruzhinji. VaMadzokere naVaMaengehama vati vachabata basa vari kuMDC Alliance inotungamirwa naVaNelson Chamisa. VaMaengehama vati kusawirirana kuri muMDC hakufanire kuita kuti veruzhinji varase gwara remusangano wavo vachiti chakakosha ndechekuti zvido zveveruzhinji zvitungamidzwe mberi. VaMaengehama vakurudzirawo mutungamiri wenyika, VaEmmerson Mnangagwa, kuti vagare pasi vataurirane naVaChamisa kugadzirisa matambudziko akatarisana nenyika. Asi VaMnangagwa nebato ravo reZanu PF vanoti nhaurirano dziri kuitwa dziri kuitwa pasi pegungano rePolitical Actors Dialogue kana kuti Polad vachiti vese vanoda zvenhaurirano vanofanira kuuya kuPolad. VaChamisa nekune rumwe vanoti havasi kuzoenda kunhaurirano dzekuPolad vachiti gakava riri munyika rinotangira panyaya dzekubirirwa kwavanoti kwakaitwa sarudzo naVaMnagagwa avo vanoti vakahwinha zviri pachena. VaMadzokere vakurudzira kuti patsvagwe nzira dzekugadzirisa kuti sarudzo dzisabirirwe.  VaMadzokere vatiwo ivo naVaMaengehama vakashandisawo nguva yavanga vari kujeri kuwedzerera dzidzo yavo asi vanoti kujeri hakuna zvikwanisiro zvekuti vasungwa vanenge vachida kudzidza vaenderere mberi nedzidzo vachipika zvavo. VaMaengehama naVaMadzokere vakasungwa pamwe chete nedzimwe nhengo dzeMDC makumi maviri nenomwe vachipomerwa mhosva yekuponda mupurisa VaPetros Mutedza panzvimbo yemabhizimusi iri mumusha weGlen View muna 2011 pamhirizhonga yakaitika panzvimbo iyi ine chekuita nezvematongerwo enyika. Vakazobatwa nemhosva yekuponda VaMutedza nedare repamusoro vakagara mujeri kwemakore masere asi vakazowanikwa nedare reSupreme Court nezuro vasina mhosva panyaya iyi. Pakutongwa kwenyaya yavo, nhengo dzeMDC idzi dzaiti dzaishungurudzwa zvine chekuita nezvematongerwo enyika. No media source currently available ",VaLast Maengahama naVaTungamirai Madzokere Vanoti Vacharamba Vachirwira Hutongo hweJechetere
"Mudzimai wemutungamiri wenyika, Amai Grace Mugabe, vanoti hapana munhu anovamisa kuita zvavanoda muZanu PF sezvo vaine kodzero yakangofanana nemhunhu wese zvisinei nekuti havana kuenda kuhondo. Amai Grace Mugabe vataura mashoko aya neChina paMurombedzi uko vasangana nevanhu vemudunhu reMashonaland West. Amai Mugabe, avo vataura kwenguva inodarika awa imwe chete, vapedza nguva yakawanda yeknguva iyi vachitaura nezvekubvisa pachigaro gore rapera kwavakaita vaimbove mutevedzeri wemutungamiri wenyika, Amai Joyce Mujuru. No media source currently available Amai Mugabe vati vakaridzira Amai Mujuru pembe kuti vadzingwe mubato reZanu PF uye vati vacharamba vachiridza pembe kuna ani nani zvake achange asingatevedzeri gwara remusangano. Amai Mugabe vashoropodza vamwe vemapepanhau vavati vakatengwa nemari inosvika mamiriyoni maviri emadhora kuitira kuti vanyore zvakaipa pamusoro pavo. Mudzimai wemutungamiri wenyika abvuma kuti hupfumi hwenyika hwaenda kumawere. Asi vakakurudzira vanhu kuti varambe vakashinga. Vati vanhu vanotengesa mumigwagwa vasatengese hembe dzemumabhero. Asi chashamisa vanhu vakawanda ndechekuti vazogovera vanhu vanga vari pamusangano mabhero zana nemakumi mashanu.",Amai Grace Mugabe: Ndicharamba Ndichiridzira Pembe Vose Vanorasa Gwara reZanu PF
"Sangano remagweta reZimbabwe Lawyers for Human Rights nemagweta akawanda munyika uye vemapato anopikisa vanoti kusungwa kwemuchuchusi mukuru wenyika kunotyora bumbiro remitemo. Sangano remagweta reZimbabwe Lawyers for Human Rights, magweta akawanda munyika pamwe nevemapato anopikisa vanoti kusungwa kwemuchuchusi mukuru wenyika kunotyora bumbiro remitemo. Asi vachuchusi vehurumende vanoti VaTomana vakatyora mutemo panyaya yakakomba zvikuru. VaTomana vanonzi vakaresva apo vakabvuma kupa vamwe varume vaviri vaipomerwa mhosva yekuda kubhomba Gushungo Dairy, kambani yemutungamiri wenyika, VaRobert Mugabe, mukana wekubvisa mari yechibatiso. Mukuru musangano reZimbabwe Lawyers for Human Rights, VaDzimbambwe Chimbgwa, vanoti kusungwa kwaVaTomana vachizopiwa mukana wekubvisa mari yechibatiso hakusi pamutemo. Mashoko aya anotsinhirwawo namuzvinafundo, uye vari mutungamiri webato reNational Constitutional Assembly, Va Lovemore Madhuku, avo vanoti mutemo uri pachena pazvinhu zvinofanira kuitwa kana mapurisa achifunga kuti patyorwa mutemo. Gweta uye vachimbomirira mutungamiri wenyika VaRobert Mugabe, VaTerrence Hussein, vanotiwo zvakaitwa nemapurisa kutyora mutemo. Ko nyaya yakadai yakamboitikawo here munhoroondo yenyika? Vanodzidzisa mutemo paKent University, Doctor Alex Magaisa, vanoti aka hakasi kekutanga. VaMagaisa vanoti vaimbova muchuchusi mukuru wenyika, VaSobhuza Gula Ndebele, vakatombotambiswawo nhova vachisungwa vachinzi naivo vainge vasina kushandisa hofisi yavo zviri pamutemo. VaMagaisa vanoti zvoitwa VaTomana zvinoratidza pachena kuti pane vamwe vanhu vavakatsikana nawo konzi mubato reZanu-PF. Ko kana zvinhu zvaita mamiriro akadai chii chaizvo chingaitwe kugadzirisa dambudziko iri? VaMadhuku vanoti VaMugabe vave kutosungirwa kuumba dare kana kuti tribunal yekuferefeta VaTomana. Kunyange hazvo magweta ari kuti pari kutyorwa mutemo, vamwe vanhu munyika vari kuti VaTomana vave kuzvionera pamhuno sefodya kuti Zanu-PF itamba wakachenjera. VaTomana vakabuda pachena kakawanda mumakore apfuura vachiti vanotsigira bato reZanu-PF asi vachiti izvi hazvivakanganise kuita basa ravo. Asi vamwe vanoti kuendeswa kwavo kumatare vachiramba kuchuchisa vamwe veZanu-PF vakaita senhengo yeparamende, VaMunyaradzi Kereke, munongedzo wekuti vanochuchisa vachitarisa kuti wabuda mumba maani. Asi magweta anoti izvi hazvineyi nekutevedzera bumbiro remitemo uye hapafanire kuita wada watonga muzinda wenyuchi. Zvichakadaro, munyori anoona nezvemutemo mubato reMDC-T, Muzvare Jessie Majome, vashorawo nyaya yekusungwa kwaVaTomana. Asi vati kusungwa kwaVaTomana chinofanira kuva chidzidzo kumapurisa nevachuchusi kuti vaite basa nemazvo vachitevera mutemo kwete kuda kuita zvematongerwo enyika. Mutauriri webato rePeople’s Democratic Party, VaJacob Mafume, vanotiwo VaTomana inguruve yokangwa nemafuta ayo asi vati bumbiro remitemo rinofanira kuremekedzwa. No media source currently available  ",Mamwe Magweta Anoti Kusungwa kwaVaTomana Hakusi paMutemo?
"Varwere vakawanda vanonzi vachafira mudzimba vachitadza kuwana mari dzekuenda kunorapwa kuzvipatara zvehurumende zvichitevera danho rakatorwa nehurumende kutanga kwegore rino rekukwidza mari dzinobhadharwa nevarwere muzvipatara zvavo zvese zvemunyika. Bazi rezvehutano nekuchengetwa kwanaka kwevana rakazivisa neChipiri nezvekukwidzwa kwemari dzinoripirwa pakurapwa muzvipatara zvehurumende kutanga musi wa 01 Ndira. Vachinyora mugwaro rakaendeswa kuvakuru vezvipatara zvese, munyori mukuru mubazi rezvehutano, Doctor Agnes Mahovha vakati bazi ravo rakanga rasvika padanho iri richitarisawo kushupika kuri kuitwa neveruzhinji. Mari itsva idzi dzinenge dzave kureva kuti murwere wechikuru achanoonekwa pachipatara cheParirenyatwa ave kufanirwa kubhadhara madhora mazana maviri emari yemunyika, kuchitiwo mwana ane makore ari pamusoro pemashanu ave kubhadhara madhora zana. Varwere vachaenda kuzvipatara zvikuru zvemunyika zvakaita seHarare Central Hospital neChitungwiza Central Hospital vave kutarisirwa kubhadhara madhora zana nemakumi matanhatu, mwana ane makore ari pamusoro pemashanu achibhadharawo madhora makumi masere. Zvipatara zvematunhu makuru, kana kuti provincial hospitals, zvave kubhadharisa madhora zana nemakumi maviri kumurwere wechikuru, kuchitiwo mwana achibhadhara madhora makumi matanhatu. Zvipatara zvehurumende zvematunhu madiki, kana kuti district general hospitals, murwere anenge obhadhariswa madhora makumi masere, mwana ane makore ari pamusoro pemashanu achibhadhariswa madhora makumi mana. Vakazvitakura vanosununguka vachiita zvekuvhiyiwa vanonzi vave kubhadhara madhora zviuru zviviri nemazana mashanu, kuchitiwo vanosununguka zvakanaka vachitarisirwa kubhadhara madhora mazana matanhatu muzvipatara zvepamusoro pamwe nekuParirenyatwa. Studio 7 yakundikana kubata Doctor Mahovha kuti tinzwe zvizhinji. Asi mukuru wesangano reCommunity Working Group on Health, VaItai Rusike vanoti kukwidzwa kwemari dzemuzvipatara uku kuchaomesera vakawanda sezvo ruzhinji rwusingawani mari dzacho. VaRusike vanoti verizhinji havasi kuhora kana kutambira mari dziri kurehwa idzi kuitira kuti vanenge vachikwanisa kubhadhara kuzvipatara izvi. ""Chiremba chaiye nemari yaari kutambira, kana kuti mukoti, ma nurses nemari dzavari kutambira, havatombokwanise kubhadhara ma fees arehwa iwayo. No media source currently available Zvoreva kuti vanhu vacho vari kupa service vakaita savanamukoti vari kushanda muzvipatara izvozvo vakava nedambudziko rekurwarirwa kana kurwara iye pachezvake, haatombokwanisa kubhadhara ma fees iwayo,"" VaRusike vanodaro. ",Bazi rezveHutano Rinokwidza Mari dzeKurapwa muZvipatara zveHurumende
"Dare repamusoro-soro re Constitutional Court rarasa chikumbiro chevaimbova gurukota rinowona nezvinotika muhofisi yemutungamiri wenyika, Va Didymas Mutasa, pamwe nevaimbova mumiriri weHurungwe West muparamende, Va Themba Mliswa, chekuti mutongo wakaturwa nemutauriri wedare reparamende wekuvadzinga muparamende usendekwe parutivi. Nyaya yekudzingwa muparamende kwakaitwa vanga vari mumiriri we Headlands muparamende, Va Didymas Mutasa, avo vakambenge vari gurokota rinowona nezvinoitika muhofisi yemutungamiri wenyika, pamwe nevakange vari mumiriri weHurungwe West muparamende, Va Themba Mliswa, yanzwikwa mudare repamusoro-soro neChitatu. No media source currently available Gweta revaviri ava, Va Lovemore Madhuku, vaudza dare kudzingwa kwavakaitwa kwakanga kuri kunze kwemutemo sezvo vaMutasa naVa Mliswa vasina kupihwa mukana wekutaura divi ravo nemutauriri weparamende, Va Jacob Mudenda, mushure mekunge Va Mudenda vatambira tsamba kubva kumunyori anowona nezvekufambiswa kwemabasa mu Zanu PF, Va Ignatius Chombo, yekuti vaviri ava vadzingwe muparamende. Va Madhuku vati Va Mutasa naVa Mliswa vaifanira kupihwa mukana naVa Mudenda wekuenda kumatare sezvo Va Mutasa vakanga vanyorera Va Mudenda tsamba vachiti vakanga vachiri nhengo ye Zanu PF zvinova zvakasiyana nezvakanga zviri mutsamba yaVa Chombo. Asi rimwe remagweta aVa Mudenda, Va Andrew Demo, vaudza dare Zanu PF yaizorasikirwa zvikuru kana vaviri ava vakabvumidzwa kudzoka muparamende sezvo vasisiri nhengo dzebato iri. Vatiwo hapana mutemo wakatyorwa naVa Mudenda sezvo vakangotevedzera zviri mubumbiro remitemo yenyika zvekutI kana munhu asisiri nhengo yebato, bato iri rinobvumidzwa kubvisa munhu uyu muparamende. Vatiwo Va Mudenda havabvumidzwe nemutemo kugadza vanhu dare sezvataurwa naVa Madhuku kuti vaviri ava vaifanirwa kubvunzwa pavamire zvichitevera kutambira kwakaita Va Mudenda tsamba yakanyorwa naVa Chombo. Asi mukuru wevatongi munyika, Va Godfrey Chidyausiku, vaudza dare kuti vatongi vese vanga vachinzwa nyaya iyi vaona zvakakodzera kuti varase chikumbiro chaVa Mutasa naVa Mliswa vachiti vachazotura zvikonzero zvavo zvizere munguva yavasina kutara. Zvichakadai, Va Madhuku vati vanotambira mutongo waturwa nedare kunyange usina kuuya wakarerekera kudivi ravo. Rimwe remagweta aVa Mudenda, Va Simplicious Chihambakwe, vanoti vafara zvikuru nemotongo waturwa nedare uyu. Va Mutasa naVa Mliswa vakadzingwa muparamende mushure mekudzingwa kwavakaitwa mu Zanu PF vachipomerwa mhosva yekusvibisa zita rebato iri zvichitevera makakatanwa akanga ari muZanu PF pamberi pekongiresi yebato iri yakaitwa gore rapera. Zanu PF iri kupomerawo Va Mutasa mhosva yekuronga zvekupidigura mutungamiri wenyika, Va Robert Mugabe, vachishanda pamwe chete nevaimbova mutevedzeri wemutungamiri wenyika, Amai Joice Mujuru, avo vari kuramba mhosva iyi. Zvichakadai, Va Mugabe vakazivisa kuti sarudzo dzekutsvaga vamiriri vatsva vanomirira Headlands ne Hurungwe West muparamende dzichaitwa musi wa 10 Chikumi.",VaChidyausiku Vanorasa Nyaya yaVaMutasa naVaMliswa
"Gurukota rinoona nezvemukati menyika VaKazembe Kazembe, mukuru wemapurisa VaGodwin Matanga, nevamwe, vaendeswa kudare redzimhosva vachipomerwa mhosva yekusunga vamwe vanorwira kodzero dzevanhu zvisiri pamutemo. Vakasungwa vanosanganisira munyori mukuru wesangano revarairidzi re Amalgamated Rural Teachers Union of Zimbabwe vaRobson Chere, magweta aorwira kodzero dzevanhu VaDoug Coltart naMuzvare Jessica Drury, uye VaMunyaradzi Ndawawana naMuzvare Preciuos Ndlovu. Gweta revashanu ava Vashanu ava ndivaTinashe Chinopfukutwa vanove nhengo yeZimbabwe Lawyers for Human Rights kana kuti ZLHR. Vamwe vari kuendeswa kumatare mapurisa akavasunga Detective Sergeant Lovemore Marwisa naDetective Constable Dennis Muroiwa. Hatina kukwanisa kubata mutauriri wemapurisa Assistant Commissioner Paul Nyathi kuti tinzwe divi rebazi ravo. Asi mutauriri wesangano reZLHR vaKumbirai Mafunda, vanoti vakakwira kudare ava vanoti vanoda mari inosvika mamiriyoni gumi nemaviri nechidimbu, kana kuti ZWL$12, 5 million sezvo vachiti vakatyorerwa kodzero dzavo apo vakasungwa muna 2019 muna Kubvumbi vachipomerwa mhosva yekuda kupidigura hurumende. No media source currently available ","Gurukota rezveMukati meNyika Vakzembe, Voendeswa kuMatare neVanhu Vakasungwa Zvisiri paMutemo"
"Sangano rinomirira vashandi reZimbabwe Congress of Trade Unions, ZCTU, rinoti bhajeti rakaturwa nemusi weChna negurukota rezvemari, Muzvinafundo Mthuli Ncube, harizadzise tariso yevashandi pamwe nevarombo. Munyori mukuru wesangano iri, VaJaphet Moyo, vanoti hapana zvitsva zvavakaona zvakaburitswa nebhajeti iri kubva hurumende yasarudzwa uye kubva pave negurukota rezvehupfumi idzva. Asi vanotiwo pane zvimwewo zvakanaka zviri muhurongwa uhwu zvinobatsira nyika-zvakafanana nenyaya yekubvisa vashandi vanonzi vari kutambiriswa mari vasina kubairwa zvitupa, kana kuti 'ghost workers'. No media source currently available ",ZCTU Inoti Bhajeti Harizadzise Tarisiro Dzevashandi neVarombo
Hurumende inoti yawana mari kubva kusangano rekutengeserana kwenyika dzekuchamhembe nekumabuda zuva kweAfrica reCommon Market for Eastern and Southern Africa kana kuti COMESA kuti imutsiridza industry yekutengesa matehwe. Kushomweka kwemombe kwapa kuti makambani emunyika akaita seBata atatarike kuwana matehwe. Muna 2000 Zimbabwe yaigadzira shangu dzinodarika mamiriyoni gumi nemanomwe kana kuti 17 million asi ikozvino basa iri raderera zvikuru. Mukuru webata VaSimon Mutisya vakatoyambira kuti vanogona kumisa vamwe vashandi basa nekuda kweCovid-19 uye kushaya zvakawanda zvinodiwa kugadzira butsu sezvo vave kumanikidzwa kuzvitenga kunze kwenyika nekuti nyika iri kukundikana. Bata ine vashandi vanodarika zviuru zvishanu. Zimbabwe kare yaikwanisawo kutengesa nyama yemombe kumisika yeEuropean Union izvo yave kutatarika kuita makore ano nekusamira zvakanaka kwezvinhu munyaya dzezvehupfumi. Makambani akawanda ari kuvharwa zvosiya vanhu vakawanda vasina mabasa. No media source currently available ,Hurumende Yoshanda neCOMESA Kumutsiridza Kutengeswa kweMatehwe
"Hurumende iri kukurudzirwa kuita ongororo yakakwana yekuona kuti vanhu\nvakaremara vari kubatwa nenzira dzipi nechirwere cheCovid-19 kuitira kuti igotora matanho akafanira sezvo vakawanda vevanhu ava vari kutambura zvikuru nekuda kwechirwere ichi. Nepamusana pekuti huwandu hwevanhu vari kubatwa nechirwere ichi huri kuramba huchikwira, vanorwira kodzero dzevakaremara vari kukurudzira\nhurumende kuti iwedzere rubatsiro rwayo kune veruzhinji kunyanya\nvakaremara sezvo vachiti hupenyu hwavo huri kuvaomera nekuda kwekuvepo kwechirwere cheCovid-19. Kurudziro iyi yakabuda pamusangano wakaitwa muGweru nezuro pakati pesangano reZimbabwe Association of Doctors for Human Rights nemamwe masangano anoshanda akazvimirira.\n\nMuzvare Belinda Musesengwe vesangano reMidlands Association for the\nProtection and Welfare of the Blind, vakati vakaremara vakawanda vanorarama nekupemha vamwewo vachirarama nekutengesa zvinhu mumigwagwa.\n\nMuzvare Musesengwe vakati kunyange hazvo hurumende yakarerutsa mitemo yelockdown, vakawanda vakaremara havasi kukwanisa kuwana chauviri nekuti veruzhinji havana mari nekuda kwekusamira zvakanaka kwakaita hupfumi munyika.\n\nVakati kunyange hazvo hurumende yakaisa chirongwa chekubatsira\nvanotambura nekuvapa mari yekubatsirikana panguva yeCovi-19, vakaremara vakawanda havazi kuwana mari iyi izvo zviri kuita kuti zvinhu\nzvivawomere.\n\nMuzvare Musesengwe vakatiwo rimwe dambudziko guru rinosangana\nnevasingawone kunyanya inyaya yekushaya ruzivo rwakakwana pamusoro\npechirwere cheCovid-19.\n\nMukuru wesangano reQuadriplegic and Paraplegic Association of Zimbabwe, Amai Audry Rusike, vakatiwo vakaremara vakawanda\nvanoda zvikwanisiro zvinovabatsira mukurarama kwavo nguva nenguva asi\nnekuda kwekuoma kwakaita zvinhu, vakawanda vavo havakwanise kuzvitenga.\n\nVachipa muenzaniso wevanhu vanorarama nechirwere cheCerebral Palsy,\nAmai Rusike vakati zvakakosha kuti painoiswa mitemo seyekuedza\nkudzivirira chirwere cheCovid-19 zvakakosha kuti hurumende iyeuke kuti\nkune vakadaro.\n\nMunyori mukuru wesangano Zimbabwe Association of Doctors for Human Rights, Dr Norman Matara, vakaudza Studio 7 kuti zvimwe zvezvakabuda pamusangano uyu zvakakosha zvikuru sezvo zvichibudisa pachena mamwe matambudziko ari kusangana nevakaremara panguva ino yedambudziko reCovid-19 asiri kutaurwa nezvawo.\n\nSangano reZimbabwe Association of Doctors for Human Rights riri kuita misangano yakadai munzvimbo dzakasiyana-siyana munyika nechinangwa chekuda kunzwa matambudziko ari kusangana neveruzhinji pakatariswa dambudziko reechirwere cheCovid-19 kuitira kuti rigokwanisa kupangana mazano anozobatsira kuhurumende. Studio7 haina kukwanisa kubata mutevedzeri wegurukota rezvehutano, Dr John Mangwiro, kuti tinzwe divi ravo panyaya iyi sezvo nharembozha yavo yanga ichinetsa kubata. Bazi rezvehutano rakazivisa nezuro manheru kuti vanhu vaviri vakafa munyika nechirwere cheCovid-19, izvo zvakasvitsa huwandu hwevanhu vafa pamazana matatu negumi nevatanhatu. Hurumende yakazivisawo kuti vanhu zana nemakumi masere nemumwe chete, vakabatwa nechirwere ichi, uye vanhu vose ava, vanhu vagara vari munyika.\n\nVanhu vabatwa nechirwere ichi munyika yose vava zviuru gumi nezviviri nemakumi mana nevanomwe, kana kuti 12, 047. Vanhu vapora kubva kuchirwere ichi vava zviuru zvipfumbamwe nemazana masere nemakumi mapfumbamwe nevana, zvichitevera kupora kwevanhu makumi mashanu nevasere. Vanhu vachiri kurwara nechirwere ichi vava chiuru nemazana masere\nnemakumi matatu nevanome, kana kuti 1,837. Huwandu hwatazivisa uhu hunogona kukwira nhasi manheru apo hurumende ichazivisa zvabuda muongororo dzaitwa neMugovera. No media source currently available ",Hurumende Yokurudzirwa Kuita Ongororo Pamusoro peDambudziko reCovid-19
"Mutungamiri wenyika VaEmmerson Mnangagwa vanoti kuwanda kuri kuita mapato anopikisa munongedzo wekuti Zimbabwe ine hutongo hwejekerere. Zimbabwe Election Commission inoti munyika mave nemapato anosvika zana nemakumi manomwe kana kudarika. VaMnangagwa vakataura mashoko aya pamusangano webato reZanu-PF kuNyamhunga Stadium kuKariba neChitatu. Vakaudza vatsigiri vavo kuti, “Vose vane havi yekuformer tumapato twenyu fomayi tigonyatsokurakashai muna July muzive kuti Zanu-PF inorakasha, ichingorakasha, ichingorakasha. Ichingotonga, ichingotonga, ichingotonga, Zanu-PF."" Vakatiwo vaongorori vesarudzo kubva kuUnited Nations neEuropean Union vakasungunuka kuuya kuzoongorora sarudzo idzi. Nyika dzakawanda dzakaita seAmerica nedzimwe dziri mugungano reEuropean Union dziri kuti kudyidzana neZimbabwe kuchasimbaradzwa kana ichinge yaita sarudzo dzakachena nekuremekedza kodzero dzevanhu. Nhengo yeZanu-PF inomirira Makonde uye vainge vari pamusangano uyu, VaKindness Paradza, vanoti kuwanda kwevanhu vakapinda musangano uyu munongedzo wekuti Zanu PF ichakunda musarudzo dzegore rino. No media source currently available ",VaMnangagwa Vanoti Kuwanda kweMapato Munyika Munongedzo weHutongo hweJekerere
"Mutungamiri weAmerica, VaDonald Trump, vanoti vari kuwedzera negore rimwe chete zvirango zvakatemerwa vakuru vakuru muZimbabwe pasi pemutemo weNational Emergencies Act. Zvirango izvi zvakatanga kutemerwa vakuru vakuru vemuZimbabwe musi Kurume 6, 2003, pachishandiswa Executive Order 13288, iyo yakasainwa nevaimbove mutungamiri weAmerica, VaGeorge Bush. Mutemo weInternational Emergency Economic Powers Act unoshandiswa mukubata hupfumi hwevanhu vanenge vakatemerwa zvirango uho hunopfuura nemuAmerica, kana nyika dzinodyidzana nehurumende yaVaTrump. Vakatemerwa zvirango neAmerica vanhu vari muhurumende yeZanu PF, pamwe nevanodyidzana nehurumende iyi, kusanganisirawo makambani avo. America inoti inoshandisa mutemo uyu senzira yekuranga vose vanoonekwa sevanhu vanombunyikidza hutongo hwejechetere. America inoti yakatora matanho aya sezvo maitiro evanhu vari pari pazvirango aya achivhiringa kushanda zvakanaka kwemitemo, kukonzerwa kwemhirizhonga, uye kusagadzikana kwenyika iri kuchamhembe kweAfrica iyi. Musi wa Mbudzi 22, 2005, mutungamiri weAmerica akawedzera zvakare negore rimwe chete zvirango izvi kuvakuru vakuru muhurumende yeZimbabwe pamwe nevanhu nemakambani anodyidzana nehurumende yeZanu PF. Mutemo uyo unomisa kupfuura kwehupfumi hwevanhu ava muAmerica, uye kubata mari dzavo dzinenge dzazivikanwa. Musi wa 25 Chikunguru 2008, mutungamiri weAmerica akawedzera zvakare zvirango izvi pasi peExecutive Order 13288, ndokuwedzera huwandu hwevanhu vaionekwa kuti vari kumbunyikidza hutongo hwejechetere muZimbabwe. “Maitiro pamwe negwara revanhu vari pazvirango anoenderera mberi mukuvhiringa gwara reAmerica pazvinhu zvinoitika kunze kwenyika iyi. Nepamusana paizvozvo, matanho akatorwa musi wa Kurume 6, 2003, uye mirawu yakagadzwa musi Mbudzi 22, 2005, uye nemusi wa Chikunguru 23, 2008, kuti zvishandiswe pazvirango zvakatemerwa vanhu vemuZimbabwe, zvichaenderera mberi kwerimwe gore kubva musi wa Kurume 6, 2018,” vadaro vaTrump. “Nokudaro, pachitevedzerwa chikamu chemutemo we National Emergencies Act (50 U.S.C 1622 (d), ndiri kuwedzera negore zvirango zviri pasi peExecutive Order 13288,” vadaro VaTrump. Gwaro raVaTrump richaburitswa mugwaro re Federal Register zviri pamutemo, uye kuendeswa kudare reparamende yemuAmerica.",America Yoenderera Mberi neZvirango Zvayakatemerwa Zimbabwe
"Vechidiki vemapato ezvematongerwo enyika akasiyana-siyana vanoti zvakakosha kuti vechidiki vabve zera vanyorese kuti vagokwanisa kuvhota uye vawanikwewo vachitsvaga zvinzvimbo zvehutungamiri. Vachitaura pamusangano wekuzeya kuti sarudzo dzegore rinouya dzakakosha sei kune vechidiki, vechidiki vemapato akasiyana-siyana kusanganisira veZanu PF neMDC vakabvumirana kuti vane danho rakakosha mukuvaka nyika uye kuti zvakakosha kuti vechidiki vanyorese kuti vagokwanisa kuvhota, uyewo kuti vawanikwe vachishuvira kupinda pazvinzvimbo zvakadai sekuve makanzura kana vamiriri veparamende. Nhengo yeYouth League mudunhu reBulawayo, VaFundisani Dewa, vakati kunyange hazvo zviri pachena kuti vechidiki ndivo vakawanda munyika, musarudzo dzapfuura vechidiki vakawanda havana kuvhota vachitiwo, sarudzo dzegore rinouya dzinogona kungofanana nedzimwe sarudzo dzose kana vechidiki vakasazvipira kuti vanyorese kuti vagokwanisa kuvhota. Vachipindura mubvunzo wekuti sei vechidiki veZanu PF vari kutsigira kuti mutungamiri wenyika, VaRobert Mugabe, vakwikwidze musarudzo dzegore rinouya izvo zviri pachena kuti vakwegura, VaDewa vakati bato ravo rinoona VaMugabe vari ivo vakakodzera nekuti vachiri kudiwa neveruzhinji. No media source currently available  Mutauriri wevechidiki veMDC-T, VaAlfred Dzirutwe, vakakonzera mutauro pamusangano uyu apo vakati VaMugabe nebato ravo reZanu PF vajaira zvemhirizhonga, vakati vanobva pachigaro chete kana vechidiki vakazvipira kuvabvisa nechisimba. VaDzirutwe vakati bato ravo reMDC T hariite uye hari kurudzire zvemhirizhonga, asi vakati nekuda kwehutongi hwavanoti ndehwe hudzvinyiri huri kuitwa neZanu PF, vechidiki vanofanirwa kuzvipira kusangana nemhirizhonga mukurwira kodzero dzavo. Mutauriri webato reZAPU, VaIphithule Maphosa, vakatiwo zvakakosha kuti vechidiki vadewo kupinda muzvinzvimbo zvehutungamiri, vachiti izvi zvinobatsira kuti vakwanise kupedza matabudziko akasiyana-siyana avakatarisana nawo. Muzvare Natasha Karimakwenda vanove mumwe wevechidiki aivepowo pamusangano uyu, vakati kunyange hazvo zvakakosha kuti vechidiki vapinde muzvigaro zvehutungamiri, vechidiki kunyanya vechikadzi, vanotya kuita izvi nekuda kwemhirizhonga yezvematongerwo enyika inowanzoitika panguva dzesarudzo. Mumwezve wechidiki aive pamusangano uyu VaMangosuthu Mbele, vakati zvisinei nemapato avanotsigira, vechidiki vanofanirwa kuziva kuti zvakakosha kuti vaise misoro pamwe chete kuti vakwanise kurwisa matambudziko avakatarisana nawo akadai sekushaya mabasa. VaAdrian Moyo vebato reMDC inotungamirwa naVaWelshman Ncube vakatsinhirawo vachiti vechidiki havafanirwe kungoita gundamusaira vachiteverera zvematongerwo enyika mumapato avo vasingafungisise nezvematambudziko avakatarisana nawo. Musangano wanezuro wakaitwa pasi pechirongwa chinonzi Political Café pasi pezvirongwa zvinoitwa nesangano reFriedrich Ebert Stiftung zvekudzidzisa vechidiki zvinhu zvakasiyana-siyana kusanganisira zvehutungamiri.",Vechidiki veMDC neZanu PF Vobatana paMusangano muBulawayo
"Hondo muZanu-PF iri kuenderera mberi zvapa kuti paumbwe chikwata chevanhu vashanu chiri kuenda kuManicaland kunoongorora Amai Monica Mutsvangwa avo vari kupomerwa mhosva neWomens League yebato iri yekuzvidza mudzimai wemutungamiri wenyika, Amai Grace Mugabe. Mutevedzeri wemunyori mubazi remadzimai, Amai Eunice Sandi Moyo, vanoti Amai Mutsvangwa vakadziya moto wembavha nekupinda kwavo mumusangano wakatsigira vainge vadzingwa kuva sachigaro weManicaland, Amai Happiness Nyakuedzwa. Amai Nyakuedzwa vaipomerwa mhosva yekuzvidza Amai Mugabe nekusanyarara apo Amai Mugabe vaitaura mumusangano wakaitwa kuManicaland mwedzi wapera. Murume waAmai Mutsvangwa, VaChris Mutsvangwa, vanove gurukota rezvevakarwa hondo, vari kunziwo nevamwe vabude mubato vachinzi vanotsigira chikwata chinonzi cinotungamirwa nemutevedzeri wemutungamiri wenyika, VaEmmerson Mnangagwa. KuMashonaland West kunonzi kwaitawo kunetsana mubazi reYouth League rebato sezvo paine kurwira masimba nekudzingana mubato. Kunetsana kunonzi kwanyanyawo ku Masvingo, Mashonaland West neMashonaland East. Amai Mugabe vari kutarisirwa kuita musangano paMurehwa Center kuMashonalnd East neMugovera. Vanoongorora nyaya dzezvematongerwo enyika vachishanda neTrust Africa, VaBrigs Bomba, vanoti zvave kuitika muZanu-PF zvinonyadzisa uye zvadzosera bato iri kumakore akare aitongwa nemadzishe. No media source currently available  ","Amai Mutsvangwa Voridzirwa Pito Yekuzvidza ""Amai"" muZanu PF"
"Mhuri yevaimbova mutungamiri wenyika, VaRobert Mugabe, iri kuramba ichichinja chinja nyaya yekuti VaMugabe vacharadzikwa kupi izvo zvotemesa vakawanda munyika musoro. Muzukuru waVaMugabe, uye vari mutauriri wemhuri, VaLeo Mugabe, vaudza Studio7 kuRufaro Stadium uko kwange kwakaungana vanhu vachionekana naVaMugabe kuti sekuru vavo vacharadzikwa kuHeroes Acre, asi nemhuri yave chete. Vane ruzivo nezviri kuitika mumhuri yaVaMugabe vaudza Studio 7 kuti kunetsana mumhuri hakusati kwapera sezvo vamwe vachiri kuda kuti varadzikwe kwaZvimba kumusha. Ukuwo Ishe Katizagombo, avo vari kutaura vakamirira madzishe edzinza raVaMugabe, vaudzawo Studio7 kuti mufi achavigwa kuHeroes Acre semavigirwo anoitwa mamwe magamba ane apihwa ruremekedzo rwakadai. Vachitaura kuSouth Africa neChina pagungano rekurangarira VaMugabe rakarongwa nebato rinopikisa munyika iyi reEconomic Freedom Fighters, mumwe muzukuru waVaMugabe, VaPatrick Zhuwao, avo vari muhupoteri vakati mhuri yainge isiri kufara kuti vanhu vakashungurudza sekuru vavo kusvika parufu vataure pakuvigwa kwavo sekunge vatsvene. VaPatrick Zhuwao vakati bato reZanu-PF rakabata VaMugabe neseri kweruoko. Munhandare yeRufaro kuVietnam Stand kwange kuchiratidzawo kusagadzikana zvichiratidzwa nenzimbo dzange dzoimbwa nedzimwe nhengo dzeZanu-PF dzinenge dzange dzichiratidzawo kusafara nekufa kwaVaMugabe. Vamwe vange vachiimba vaudza Studio7 kuti havana kufara nemafiro akaita VaMugabe mushure mekupidigurwa pachigaro nemauto aitungamirwa nevaive mukuru wemauto muna 2017, VaConstantino Chiwenga. Pavanzi nevange vachiita hurongwa hwanhasi vambonyarara, vanhu ava vange vaine kamwe kambo kekuratidza kusafara kwavo. Vamwe vange vachiimbawo nezvekushaikwa kwezvinhu zvakawanda munyika kusanganisira magetsi nekudhura kwechingwa. Zvichakadaro, bazı rezvekuburitswa kwemashoko raburitsa mashoko padandemutande reTwitter richiti migwagwa inoterevera inenge yakavharwa kuitira hurongwa hwekuchema VaMugabe kuNational Sports Stadium. Simon Muzenda, corner Jason Moyo kusvika Tongogara na S.V. Muzenda, Tongogara kusvika muna Harare Drive; Sam Nujoma kusvika kuna Tongogara; kwoti Rotten Row kubva kuna Coventry kusvika kuna Tongogara. Pahurongwa uhu bazi rezvekuburitswa kwemashoko rati vatungamiri vemapato anopikisa vanoti VaNelson Chamisa, Muzvare Thokozani Khupe, VaLovemore Madhuku, uye Amai Joice Mujuru, vanenge vakagara kuVIP, asi kuVVIP kunenge kuine mutungamiri wenyika, VaEmmerson Mnangagwa, nevamwe vatungamiri vekune dzimwe nyika. No media source currently available ",Kuradzikwa kwaVaMugabe Kworamba Kusina Kujekeswa
"Mutongi wedare repamusoro, VaCharles Hungwe, neChitatu vakati vachatura mutongo wavo muzuva ravasina kutara panyaya yakakwidzwa kudare iri naVaAbraham Mateta, vachida kuti dare rimanikidze ZEC kudhinda magwaro ekuvhotesa anoshandiswa nevasingaoni erudzi rwe braille. Vasingaoni vanoti kana magwaro ekuvhotesa musarudzo dzegore rino akange aine runyoro rwemapundu kana kuti braille, zvinozovaitira nyore pakuvhota musarudzo idzi uye pavanenge vavhotera hapazozivikanwe chero nani zvake. Vachisvitsa chikumbiro ichi mudare reHigh Court, rimwe gweta rakamirira vasingaone panyaya iyi, VaJustice Mavedzenge, vakaudza dare kuti komisheni inoona nezvesarudzo yeZimbabwe Electoral Commission, kana kuti ZEC, inosungirwa kutevedza bumbiro remitemo iro rinoisungira kuti iite zvose zvinodikanwa kuti veruzhinji vavhote zvakasununguka uye pavanenge vavhotera pasazivikanwe. Vakaenderera mberi vachiti zvinoshamisa kuti ZEC haisati yaita kana chinhu chimwe zvacho chinoratidza kuti yakazvipira kutevedzera bumbiro remitemo makore mashanu bumbiro idzva rapasiswa, panyaya yekugadzirisa zvinodikanwa nevanhu vasingaone kuti vakwanise kuvhota vakasununguka uye vasingazivikanwe kuti vavhotera papi. VaMavedzenge vakaudza mutongi wedare repamusoro kuti zvakakosha kuti vasingaone vapihwe mapepa ekuvhotesa ane runyoro rwemapundu kana kuti braille rwavanokwanisa kuverenga zvinozoita kuti vasazobatsirwa nevamwe vanhu sezvinotaurwa nemutemo unoona nezvesarudzo. Mutemo wesarudzo unoti vasingakwanise kuverenga kana vasingaone vanogona kubatsirwa kuvhota pachishandiswa mapurisa, vana muzvinahofisi vanoona nezvekuvhotesa kana munhu anenge asarudzwa nemunhu anenge asingaoni kuti amubatsire pakuvhota. VaMavedzenge vanoti kana ZEC ikaburitsa magwaro ekuvhotesa ane runyoro rwe braille zvinoitira nyore vasingaone pakuvhota uye pavanenge vavhotera hapazozivikanwe kana nani zvake. Rimwe remagweta ari kushanda pamwe chete naVaMavedzenge panyaya iyi, VaInnocent Maja, vakati zvakakosha kuti bumbiro remitemo ritevedzwere neZEC kuitira kuti kodzero dzevasingaone dzisatyorwe munguva yesarudzo. VaMaja, avo vanove zvakare mukuru wezvidzidzo zvemitemo paUniversity of Zimbabwe, vakati hazvidhure uye hazvitore nguva kuti magwaro ekuvhotesa aiswe murunyoro rwe braille. Zvichakadai, gweta reZEC, VaTawanda Kanengoni vakapikisa chikumbiro chakasvitswa kudare vachiti kunyange hazvo bumbiro remitemo richiti kodzero dzevasingaone dzinofanira kuchengetedzwa, komisheni yavo haina mari yekugadzira gwaro rekuvhotesa rine runyoro rwe braille. VaKanengoni vakatiwo sekomisheni mawoko avo akasungwa nemutemo unoona nezvesarudzo uyo unotiwo magwaro ekuvhotesa anofanira kunge akadhindwa uye aine mifananidzo yevanhu vanenge vachivhoterwa zvavanoti zvinogona kutadzika kuti mifananidzo iyi ibude murunyoro rwe braille. Muchikumbiro chavakasvitsa kudare ichi, VaMavedzenge, avo vakange vakamirira vasingaone, vakati vanodawo zvakare kuti gurukota rezvemitemo pamwe nemuchuchisi mukuru wehurumende vaone kuti paumbwa mutemo unokoshesa zvido zvevasingaone munguva dzesarudzo gore rino risati rapera. Asi gweta rakanga rakamirira hurumende panyaya iyi, Amai Fortune Chimbaru vakati hurumende haione izvi sezvakakosha sezvo vachiti mitemo iripo pari zvino inoita kuti vasingaone vakwanise kuvhota zvakasununguka. No media source currently available ",Mutongi weDare rePamusoro Anoti Achapa Mutongo Wake paNyaya yeMagwaro eKuvhotesa eBraille
"Zimbabwe nemusi weMuvhuro yakabatana nedzimwe nyika dzepasi rose kucherechedza zuva reDown syndrome kana kuti World Down Syndrome Day. Sangano reZimbabwe Down Syndrome Association ndiro range richitungamira hurongwa uhu muBulawayo, richiti riri kushushikana nekuwanda kwevana varikubarwa nechirwere che down syndrome, uye neMuvhuro vange vane zvirongwa zvekudzidzisa veruzhinji pamusoro pekukosha kwe vanhu vane down syndrome association. Dindingira regore rino rakatarisana nevana sezvo vana vazhinji vari kubatwa nedambudziko iri – muchirungu riri kunzi “My friends, my community”. Vanoshanda nesangano reZimbabwe Down Syndrome Association amai Sibonisiwe Mazula vanoti vanhu vane vana vane Down Syndrome vanofanira kuwanirwawo mikana inowanikwa nevamwe uye havafanire kutarisirwa pasi. Vanotiwo hurumende ikavabatsira nemari vanokwanisawo kuwana mukana wekuti vaende kumamisha kunobatsira vamwe vana vane chirwere ichi. No media source currently available  ",Zimbabwe Yocherechedza Zuva reWorld Down Syndrome Day
"Mutungamiri webato rinopikisa reForces for the Liberation Organization of Africa National Party (FLOANP) VaEgpyt Dzinemunhenzva vakabatana nemumiriri weHarare North VaAllan Markam veCitizens Coalition for Change, vanorwira kodzero dzevanhu VaTapiwanashe Chiriga naMuzvare Vongai Zimudzi vaendesa kumatare Zimbabwe Electoral Commision negurukota rezvemitemo VaZiyambi Ziyambi nekuwedzerwa kwavakaita mari yekuti vanoda kukwikwidza musarudzo vabhadhare. Hatina kukwanisa kubata sachigaro weZEC Amai Priscilla Chigumba kana VaZiyambi sezvo nharembozha dzavo dzange dzisiri kudairwa. Vana ava vari kuda kuti dare repamusoro riti ari dzakawedzerwa idzi dzinokanganisa hutengo hwejekere. Vari kudawo kuti dare riti mutemo wechimbi chimbi wakashandiswa kudzika mari idzi weStautory Instrument 144 0f 2022 (Electoral Nomination of Candidates) (Ammendement) Regulations unzi unotyora bumbiro remitemo. Vana ava vari kumiririrwa negweta reZimbabwe Lawyers for Human Rights vanoti zvakaitwa neZEC zvakangoitwa pasina kutaurirana zvichityora bumbiro remitemo. VaDzinemunhenzva vanoti bato ravo rakaumbwa munguva yeRhodesia uye munguva iyi hamuna kumbobvira madzikwa mitemo yakadai kuyedza kumisa vatema kuti vakwikwidze musarudzo nekuti vaive varombo. Musi wa 23 Nyamavhuvhu VaDzinemunhenzva nevamwe vavo vakapa ZEC mazuva matatu ekuti ibvise maro yainge yawedzerwa iyi asi komisheni iyi yakaramba yakatsika madziro. Vanenge vachida kukwikwidza musarudzo dzemutungamiri wenyika vari kunzi vabhadhare mari inosvika zviuru makumi maviri kana kuti US$20, 000 kubva pachuru chimwe chete chemadhora kana kuti US$1000. Vanoda kuita nhengo dzeparamende vanonzi vabhadhare mari inosvika chiuru chimwe chete chemadhora uye vanoda kuita makanzura vobhadhara zana remadhora.",VaEgypt Dzinemunenzva neVamwe Voendesa ZEC naVaZiyambi kuMatare
"Bato rePeople’s Democratic Party iro rinotungamirwa naVaTendai Biti, rapinda neChina mumubatanidzwa wemapato anopikisa hurumende weCoalition of Democracts, kana kuti CODE. Vatsigiri vebato rePDP vapembera apo bato ravo rapinda muCODE. PDP ndiro bato rechipfumbamwe kupinda muCODE uye VaBiti vanoti bato ravo rapinda muCODE nekuti ndiyo chete nzira yekubvisa bato reZanu PF pachigaro. VaBiti vanoti pane mukana wekuti mapato ese anopikisa abatane uye izvi ndizvo chete zvichaita kuti vakunde Zanu PF. Panyaya yekuti mapato anopikisa ari kurwisana nenyaya yezvigaro, VaBiti vati iri harisi dambudziko asi chinodiwa mukana chete wekuti mapato aya agare pasi. Sachigaro weCODE parizvino, VaFarai Mbira vebato reZunde vati CODE iri kuda kuti mapato ose kusanganisira MDC inotungamirwa naVa Morgan Tsvangirai neZimbabwe People First apindewo muCODE. VaBiti vatsinhirawo vachiti CODE inoda kuti mapato ese ashande akafanana uye VaTsvangirai vanogona kutungamira mubatanidzwa uyu kana vakazvininipisa. Mutevedzeri wemutungamiri weMDC inotungamirwa naVaWelshman Ncube, Va Edwin Mushoriwa, vatiwo vane chivimbo chekuti mamwe mapato anopikisa achapinda muCODE. Zvichakadai, CODE inoti haina chivimbo negwaro revavhoti richaumbwa neZimbabwe Electoral Commission uye vanoda kuti vanhu vashandise zvitupa zvavo kuvhota musarudzo dza2018. MDC-T inotiwo yakazvipira kuumba mubatanidzwa wakasimba uchabvisa Zanu PF pachigaro uye inoti iri kutaurirana nemamwe mapato pasi pechirongwa cheNational Electoral Reform Agenda, kana kuti NERA. No media source currently available ",VaBiti Vanopinda Mumubatanidzwa weCODE Vachiti Zanu PF Payo Papera
"Kusimudzirwa kwekunyoresa vanhu kuti vagokwanisa kuvhota kwatanga neChipiri munzvimbo dzakasiyana siyana munyika vamwe vanhu muBulawayo vachichema-chema nemutemo wekuti vanonyoresa vanofanirwa kuve nemagwaro anoratidza pavanogara. Ongororo yaitwa neStudio7 yaratidza kuti vanhu vange vachinyoresa panzvimbo dzakasiyana siyana dzekunyoresa muguta reBulawayo pasina zvimhingamupinyi zvakawanda. Mumwe weavo vanyoresa, Amai Nyarai Gwari, vaudza Studio7 kuti vakwanisa kuita izvi munguva pfupi sezvo vange vane zvose zvanga zvichidiwa. Asi vamwe vanhu vakawanda vange vachida kunyoresa vange vachitadza kuita izvi nekuti vange vasina magwaro anodiwa anoratidza kuti vanogara kupi kana matsamba anopa huchapupu hwepavanogara, kana kuti ‘proof of residence’. Mumwe aenda kunonyoresa ndiAmai Gwari avo vati vaona vanhu vakawanda vachitadza kunyoresa nekuda kwedambudziko iri. VaRonald Mubhemi vanoti vari kunyunyutawo pamusoro pemutemo wekuti vanhu vanofanirwa kuve nemagwaro epavanogara vachiti kuve nechitupa chinoratidza kuti uri chizvarwa chemuZimbabwe ndizvo chete zvinofanirwa kudiwa. Mutemo wekuti vanhu vanofanirwa kuve nemagwaro anoratidza pavanogara unoitirwa kuti veZimbabwe Electoral Commission vagokwanisa kunyoresa vanhu papolling station iri pedyo nepavanogara sezvo musarudzo dzinouya vanhu vanenge vachivhotera papolling station yavakanyoresa. Mumwe mugari angozvidoma nezita rekuti James ati haawone chinonetsa vanhu pamutemo wekuti vave nemagwaro anoratidza pavanogara achiti izvi zvinhu zvinogara zvichiitika kana munhu uchivhura account kubhangi. Ati kunyange hazvo achiroja, akwanisa kuwana gwaro rinoratidza kuti anogara papi zviri nyore uye akwanisawo kunyoresa zvisina dambudziko. Izvi zvatsigirwawo naVaBrian Ngundu anonyoresawo. Mumwe wechidiki, Jonathan Nkomo, uyo ati anyoresa kuti agokwanisa kuvhota kekutanga muhupenyu ati afarawo kuti akwanisa kuita izvi uye ari kutarisira kuvhota musarudzo dzegore rinouya. Chikamu chekunyoresa vanhu kuti vagokwanisa kuvhota chatanga nhasi chichapera musi wa16 Gumuguru. Kuchaitwa zvimwe zvikamu zvitatu munyika mose uye chikamu chinotevera chinotanga pakupera kwemwedzi uno. Pari zvino muBulawayo mune nzvimbo dzinopfuura zana pari kunyoreswa vanhu. No media source currently available  ",Vanoda Kunyoresa Voshushikana neNyaya yeMagwaro Anoratidza Pavanogara
"Komisheni inoona nezvesarudzo yeZimbabwe Electoral Commission, Zec, inoti haisi kuzoburitsa gwaro revavhoti rine mifananidzo yevavhoti ichiti mifananidzo iyi inogona kuzoshandiswa zvisirizvo nevari kuda kusvibisa mafambisirwo ari kuitwa sarudzo munyika. Vachitaura nevatori venhau muHarare muHarare, sachigaro weZec, Amai Priscilla Chigumba, vati komisheni yavo haisi kuzoburitsa gwaro revavhoti rine mifananidzo yevanhu vakanyoresa kuvhota musarudzo dzemwedzi unouya. Amai Chigumba vati komisheni yavo iri kutyira kuti mifananidzo iyi inogona kuzoshandiswa zvisiri izvo. Kunyange hazvo mamwe mapato anopikisa achiti haasi kukwanisa kunyatsopengura gwaro revavhoti nemhando yariri, Amai Chigumba vati gwaro iri rinopenengurika zvakanaka uye vati rakagadzirwa nemhando yekuti hapana anokwanisa kuchinja chinhu pariri. Amai Chigumba vazivisawo kuti vose vachada kuvhota vasiri munzvimbo dzavanogara musi uchaitwa sarudzo kana kuti postal voting vane mukana wekuzivisa komisheni yavo musi wa28 Chikumi usati wadarika. Mutungamiri wesangano reElection Resource Centre, VaTawanda Chimhini, vati sangano ravo ratanga hurongwa hwekuongorora kuti zviri mugwaro revavhoti zviri kuenderana here nekunyoresa kwakaita veruzhinji kuti vagozovhota musarudzo dzegore rino. Zec inoti zvizvarwa zveZimbabwe zviri kunze kwenyika hazvikwanise kuvhota musarudzo dzegore rino kana zvisina kunge zvakauya munyika kuzonyoresa kuvhota maererano nemutongo wakaturwa nedare repamusorosoro reConstituitional Court masvondo mashoma adarika. No media source currently available    ",Zec Inoti Haisi Kuburitsa Gwaro Rine Mifananidzo yeVavhoti.
"Vanotengesera mumigwagwa panzvimbo yemabhizimisi, yeShowgrounds kuDomboshava mudunhu reGoromonzi West, vanoti vambomira kubhadhara mitero kukanzuru yeGoromonzi dzamara kanzuru iyi yavavakira zvimbuzi, misika yakanaka pamwe nekuvapa mvura panzvimbo dzavanoshandira. Vanhu ava vanoti vave nemakore akawanda vachibhdhara mitero kuGoromonzi Rural District Council asi pasina chinobuda, uye vanoti zvave kuitika panzvimbo iyi zvinogona kukonzera zvirwere zvemanyoka. Mumwe wevatongesera panzvimbo iyi, Amai Jesca Mawodzwa, vaudza Studio 7 kuti vanoshushikana kuti kunyange hazvo vari kubhadhara mutero hapana chavari kuitirwa nekanzuru yavo. Vamwewo amai vasina kuda kudomwa nezita vaudza Studio 7 kuti havaoni chikonzero chekuramba vachibhadhara mitero nekuti hapana chavari kuwana kubva kukanzuru. Sachigaro vesangano reGoromonzi Vendors Association, VaTichaona Mazhambe, vaudzawo Studio 7 kuti zvave kuitwa nevanhu paShowgrounds zvinonzwisisika sezvo zvichemo zvavo zvave nemakore zvisina kugadziriswa. Pane vanhu vanodarika chiuru vanotengesera mumigwagwa paShowrounds kuDomboshava, uye vakatomboita mudememudeme wekutenga zvidhinha nesamende kuti vavakise zvimbuzi, asi havana kuwana rutsigiro kubva kukanzuru. Kanzura weWard 4 muGoromonzi Rural Distict Council, avo vanomirira nzvimbo iyi, VaTapiwa Murima, vaudza Studio 7 kuti kanzuru yavo yakaita chisungo kare chekuti zvinhu zvigadziriswe paShowgrounds, uye havachaziva kuti chii chiri kutadzisa basa kufambira mberi. VaMurima, avo vanovewo nhengo yekomiti inoona nezvemari muGoromonzi Rural District Council, vati paShowgrounds ndipo panobva mari yemitero yakawanda yekanzuru kudarika nzvimbo dzese muGoromonzi uye zvakakosha kuti kanzuru iitire vanhu zvavanoda kuti vasarega kubhadhara mitero. Vavimbisa kuti vachagara pasi nevakuru-vakuru mukanzuru yavo kuti matambudziko akatarisana nevanhu vepaShowground agadziriswe. No media source currently available  ",Vanotengesera paShow Grounds kuGoromonzi Voramba Kubhadhara Mitero
"Zimbabwe Electoral Commission, ZEC, yasangana neChipiri nevanhu vari kuda kukwikwidza musarudzo ichivaudza zvinodiwa kuti vakwanise kukwikwidza ichiti vanhu ava vave kukwanisa kuendesa magwaro avo kunyange hazvo dare reNomination Court richizogara musi wa14 Chikumi 2018. Mukuru weZEC muBulawayo District, Amai Sithembiso Khupe, vaudza Studio 7 kuti aka ndekekutanga ZEC ichiita hurongwa hwakadai vachiti ZEC yakaona zvakakodzera kuita izvi senzira yekuedza kurerutsa basa rayo uye kuitira kuti vanoda kunyoresa kuti vagokwikwidza vaite izvi nenzira iri nyore. Pamusangano uyu paita mibvunzo yakawanda kusanganisira wekuti vanokwikiwdza ava vachakwanisa kuwana riinhi gwaro rine mazita ane vanhu vakanyoresa kuti vagokwanisa kuvhota. VeZEC vatsanangura kuti munhu wose anenge akwanisa kunyoresa kuti agokwikwidza musarudzo achapihwa electronic copy yegwaro iri pachena mushure mekunge dare reNomination Court ragara musi wa14 Chikumi. Amai Sheila Musonda avo vati vari kukwikwidza pachinzvimbo chehukanzura vati vanhukadzi vakawanda vanenga vachida kukwikwidza muzvinzvimbo zvakasiyana siyana vanovhiringidzwa nenyaya yemagwaro ekuberekwa anenge akasiyana. VeZEC vavimbisa kuti vachaita zvose zvavanogona kurerutsira vanhukadzi vose vakagura michato yavo asi vachiri kushandisa mazita evarume vaive vakavaroora. Panyaya yenzira dzekubhadhara nadzo mari dzinodiwa pakunyoresa kuve nhengo yeNational Assembly kana pakuve nhengo yeSenate, VaDaniel Chigaru, mumwe wemakomishina eZEC ange ari pamusangano uyu, vati ZEC ichange ichitambira kubhadharwa nenzira dzakasiyana-siyana. Nhengo yebato reZanu PF, VaElifasi Mashaba, avo vachakwikwidza kuve nhengo yeparamende yakamirira Nkulumane vaudza Studio 7 kuti hurongwa hwaitwa neZEC huchabatsira zvikuru. Amai Nomvula Mguni avo vachakwikwidza kuve nhengo yeparamende yeBulawayo Central pasi pebato reMDC T inotungamirwa naMuzvare Thokozani Khupe vatsinhirawo kuti hurongwa hwaitwa neZEC hwakanaka. Dare reNomination Court richagara musi wa14Chikumi uye sarudzo dzichaitwa munyika musi wa30 Chikunguru. No media source currently available    ",ZEC Yosangana neVanhu Vachakwikwidza Musarudzo
"Rimwe sangano rinomirira vagari vemuHarare, Harare Residents Trust, rinoti vagari vari kushushikana zvikuru nekusateverwa kwenguva dzakaziviswa nekambani yemagetsi ye Zimbabwe Electricity Transmission and Distribution Company kuti ichange ichidzima nekubatsidza magetsi, vachiti magetsi ari kudzimwa kwenguva ndefu uye dziri kunze kwedzakaziviswa. Mukuru wesangano iri, VaPrecious Shumba, vanoti izvi zvave kuita kuti vagari vatadze kuronga zvinhu zvavo zvakanaka, sezvo magetsi aya ari kungoenda kana kudzoka chero nguva, kwete dzakatarwa. VaShumba vanoti sangano ravo riri kutarisirawo kugara pasi nekambani yemagetsi iyi kuitira kusvitsa zvinyunyuto zvavo. Vanoti nekuda kwekuti magetsi haasi kuwanikwa, vagari vazhinji vave kushandisa mhando dzemoto dzakaita segasi nembhaura, izvo zvavanoti zvinogona kunge zviine njodzi huru kana zvakasabatwa zvakanaka. Vanotiwo mutengo wegasi unenge wakabva wakwidzwawo zvichitevera kunetsa kwemagetsi uku, izvo zvave kuita kuti vagari vazhinji varemerwe. VaShumba vanoyambirawo vari kushandisa mbhaura vachiti vasaishandisira munzvimbo dzisina mhepo yakakwana, sezvo utsi hwacho kuchikuwadza hutano kana kuuraya. No media source currently available Asi mutauriri wekambani yeZimbabwe Electricity Supply Authority, VaFullard Gwasira, vanoti nguva dzekudzimwa kwemagetsi dzavakazivisa hadzirevi kuti hadzishandurwe sezvo dziri dzekungoti vanhu vashande nadzo. VaGwasira vanoti kambani yeZimbabwe Electricity Transmission and Distribution Company iri kuedza napose paingona kuona kuti vagari vawana magetsi nguva dzakakodzera, asi mune dzimwe nguva zvinozoitika zvinenge zviri kunze kwehurongwa hwavo. Vanotiwo mamwe matambudziko avakatarisana nawo kunze kwekushomeka kwemvura mudhamu reKariba, ndeekubiwa kwemafuta mumichina yavo kana kukanganiswa nevanhu, uye kushaikwa kwemari yekunze. ZESA yakazivisa nezvehurongwa kwekudzimwadzimwa kwemagetsi ichiti mvura yadzikira zvakanyanya mudhamu reKariba, uye kusashanda zvakanaka kwemagwenya ayo kuHwange. No media source currently available ",Vagari vemuHarare Vonyunyuta neNguva Dziri Kudzimwa Magetsi neZESA
Vanhu vakawanda muAmerica vataura neVoice of America vanoti nyaya yehupfum ndiyo yavari kunyanya kutarisa pavachavhota musarudzo dzakakosha zvikuru dzedare reHouse of Representatives neSenate. Izvi zvinonzi nenyanzvi munyaya dzezvematongerwo enyika zvichaomesera zvakanyanya bato riri kutonga remaDemocrats zvichipa mukana kubato rinopikisa remaRepublicans. Ongororo yakaitwa ne Monmouth University inoratidza kuti vanhu zvikamu makumi masere nemaviri kubva muzana kana kuti 82% havasi kufara nekudhura kwemitengo yezvinhu uye vanhu vatatu pavanhu gumi vanoti havasi kufara nezvirongwa zvekugadzirisa hupfumi zviri kudzikwa nemutungamiri wenyika VaJoe Biden vebato remaDemocrats. Asi vamwe vanotiwo havasi kufara nemitemo iri kuda kudzikwa nemaRepublicans yekuti madzimai asabvumidzwe kubvisa mimba kunyangwe hupenyu hwavo huri munjodzi.,Bato raVaJoe Biden remaDemocrats Rinonzi Rinogona Kukundwa Musarudzo Nekuda kweHupfumi Husina Kumira Zvakanaka
"Musika weZimbabwe Stock Exchange, ZSE, unonzi uri kuita zvidavado sezvo vanhu vakawanda vari kuenda kunotenga nekutengesa hupfumi hwavo. Musika uyu pari zvino uri kuverengwa pamisika yepasi rose iri kushura mare mukuita mari. Mari iri kutenderera pamusika uyu yakange yasvika pamabhiriyoni gumi nerimwe emadhora. Makambani ari kuita zviri nani pamusika uyu anosanganisira Delta Corporation, kambani inotengesa makanda engwena yePadenga, Econet Wireless, Simbisa, National Foods, Old Mutual, Seedco, BAT, OK Zimbabwe nemamwe. Kunyange hazvo zvinhu zviri kufamba zvakanaka pamusika uyu, dzimwe nyanzvi munyaya dzezvehupfumi dziri kuyambira kuti uyu munongedzo wekuti hupfumi hwananga kumawere. Nyanzvi idzi dzinotiwo nyaya yekushomeka kwemari munyika nekusafamba zvakanaka kwehupfumi ndizvo zviri kupa kuti vanhu vauchike mari pamusika uyu. Vaimbova gurukota rezvemari muhurumende yemubatanidzwa uye vachitungamira bato rePeople’s Democratic Party, VaTendai Biti, vanoti kusamira zvakanaka kwehupfumi ndiko kuri kupa kuti vanhu vakawanda vaendese mari kuZSE. Mashoko aya atsinhirwa nemutevedzeri wemutungamiri wesangano reConfederation of Zimbabwe Industries, VaCallisto Jokonya, vanoti kana vanhu vekunze vave kuuya kumisika weZSE sezvo zvinhu munyika zvisina kumira zvakana muZimbabwe. Muzvinabhizimisi uye vaimbotungamira Zimbabwe National Chamber of Commerce, VaLuxson Zembe, vanoti nemamiriro akaita zvinhu munyaya dzezvehupfumi, Zimbabwe Stock Exchange ndiro bako rekuhwanda. Vanoti vamwe vave kutenga dzimba. Asi VaBiti vati zviri kuitwa pamusika uyu injuga. VaJokonya vayambirawo kuti zviri kuitika pamusika weZSE unogona kuva munongedzo wekuti Zimbabwe yadzokera kumakore ekuma 2008 apo dhora renyika rakashaya simba zvisina mukare akamboona kana kuti hyperinflation. VaZembe vanoti vane maonero mamwe nezviri kutaurwa naVaJokonya kuti uyu moto wemapepa. VaBiti vanotiwo zviri kuitika izvi ndizvo zvakambopa kuti musika uyu uvharwe mumakore apfuura. Studio 7 haina kukwanisa kubata mukuru weZimbabwe Stock Exchange, VaAlban Chirume, sezvo vanzi vange vari pazororo uye vakafanobata nzvimbo yavo vanzi vange vari mumusangano. Mabhizimisi akawanda munyika haasi kufamba zvakanaka zvapa kuti vanhu vakawanda varasikirwe nemabasa. Hurumende inoti kusafamba zvakanaka kwehupfumi zviri kukonzerwa nezvirango zvainoti zvakatemerwa Zimbabwe nenyika dzakabudirira. Asi vanopikisa vanoti nyaya yehuori nekutonga nedemo ndizvo zvapa kuti zvinhu zviite mhidigari muZimbabwe. No media source currently available  ",Nyanzvi Dzoyambira Kuti Kunaka kweZvinhu kuZSE Munongedzo weHupfumi Hwoenda kuMawere.
"Padare rekugamushira mapepa evachamirira mapato achakwikwidza musarudzo dzeparamende muMasvingo, pakaita mvonga mvonga yakanonotsa chirongwa ichi apo mamwe mapato akatadza kuwirirana kuti anoisa mapepa ndiyani. Izvi zvakazoita kuti MDC Allaince iwanike ine vamiriri vaviri mudunhu rimwe vachakwikwidzana mushure mukupinza mapepa avo ayo akatambirwa nedare, ukuwo kuZanu PF vane chitsamwa vakaisawo mapepa avo vachikwikwidza vakazvimirira voga. KuMDC Alliance matunhu masere akaita vamiriri vaviri vaviri vachibva kumapato akasiyana ari mumubatandizwa uyu avo vakatadza kuwirirana kuti pamire munhu mumwe chete. Mutauriri we MDC Alliance muMasvingo, VaSimon Mupindu, vakatenda izvi asi vakati zvichagadziriswa sarudzo dzisati dzaitwa. KuZanu PF kwakaitawo vanopfuura vashanu vakazvimirira kusanganisira nhengo yeparamende ye Chiredzi West, VaDarlington Chiwa, avo vakati vakabirirwa pasarudzo dze bato ravo. Asi mutungamiriri wevechidiki muZanu PF, VaPupurai Togarepi, avo vakakandawo mapepa avo kuGutu South, vakati vanhu vose vazvimirira vagara vakapandukira bato ravo nekudaro havana basa navo. Mamwe mapato aisa mapepa anosanganisra mubatanidzwa we Peoples’Rainbow Coalition inotungamirirwa na Amai Joyce Mujuru vakakanda kumatunhu gumi nemasere pamatunhu makumi maviri nematanhu aripo muMasvingo, uye bato re MDCT rinotungamirirwa naMuzvare Thokozani Khupe. Munyori mukuru wevechidiki veMDCT, Muzvare Isabel Mwonzora, vakati bato ravo raisa mapepa kumatunhu gumi nemana uye kumakanzuru akawanda. Kunetsana kwakaitika mumapato makuru akaita seMDC-Alliance ne Zanu PF kwakaita kuti dare rinonoke kupedza kutora magwaro evachamiririra. No media source currently available ",Bhora Musango muMDC Alliance neZanu PF kuMasvingo?
"Bazi rezvehutano rinoti vanhu vanomwe vakafa nemusi weChipiri nechirwere cheCovid-19 icho chave kupararirawo zvakanyanya muzvikoro kubva zvazvavhurwa. Vanhu vafa nechirwere ichi kubva zvachatanga kupararira gore rapera vave zviuru zvina nemazana manomwe nemakumi manomwe nematanhatu kana kuti 4, 576. Vanhu mazana maviri nemakumi manomwe nevasere kana kuti 278 vakabatwa nechirwere ichi nezuro. Pavanhu vakabatwa nechirwere ichi ava, makumi mapfumbamwe nevasere kana kuti 98 vana vechikoro zvikuru kuMasvingo kune vana makumi mana nemumwe vakabatwa nechirwere ichi nezuro chete. Kusvika parizvino, vanhu vabatwa nechirwere ichi munyika kubva zvachatanga kupararira vave zviuru zviuru nemakumi maviri nezvisere zvine mazana mana nemakumi matanhatu nevana kana kuti 128, 464. Kunyange hazvo vanhu zvikamu makumi mana kubva muzana vakabatwa nechirwere ichi nezuro vari muzvikoro, mutauriri mubazi rezvedzidzo, VaTaungana Ndoro, vanoti vari kuita zvavanofanira kuita. No media source currently available Nyanzvi munyaya dzezvehutano, Dr Enoch Mayida, avo vakambotungamira chipatara cheChitungwiza, vanoti hurumende inofanirwa kuisa zvikwanisiro zvakakwana muzvikoro kuitira kuti vana nevarairidzi vakwanise kuzvidzivirira. No media source currently available Zvichakadaro, vanhu vabayiwa nhomba yeCovid-19 kekutanga vave mamiriyoni maviri nezviuru mazana mapfumbamwe nemakumi manomwe nezvitanhatu nemazana mashanu negumi nemaviri kana kuti 3 976 512. Vanhu vabayiwa nhomba kechipiri vave mamiriyoni maviri nezviuru zviuru zana nezvitanhatu zvine mazana masere nemakumi mapfumbamwe nevasere kana kuti 2 106 898. Hurumende inoti ine hurongwa hwekubaya nhomba yeCovid-19 vanhu mamiriyoni gumi kana kuti zvikamu makumi matanhatu kubva muzana senzira yekudzivirira kupararira kwechirwere ichi.",Vana veChikoro Makumi Mapfumbamwe neVasere Vobatwa neCovid-19 neMusi weChipiri
"Misika yefodya yavhurwa nhasi varimi vachigunun’una nemitengo yange iri pasi pamwe nedanho ehurumende rekuti vabhadharwe zvikamu makumi matanhatu nemari yekunze kunyange hazvo ivo vaida kupihwa zvikamu makumi masere kubva muzana pamari yavenenge vatengesa fodya. Vachiparura mwaka wekutengesa fodya gore rino pamusika weTobacco Sales Floor, gurukota rezvekurima, Dr Anxious Masuka, vati fodya yaunzwa nevarimi yakanaka chose uye vanotarisira kuti ichatengwa nemitengo inofadza varimi. Asi izvi handizvo zvaitika nekuti kirogiramu rekutanga ratengwa nemadhora mana nemasendi makumi matatu ekuAmerica izvo zvisina kufadza varimi. Mumwe murimi, VaRobson Katiyo vekwaKazangarare kuKaroi, vati misika yavhura mitengo yakadzikira pane zvavanga vakatarisira. Amai Kudzai Bhutai avo vave nemakore gumi nemashanu vachirima fodya kuKaroi ndemumwe asina kufara nemitengo yange iri kumisika nhasi. Sachigaro webhodhi yeTobacco Industries Marketing Board, TIMB, VaPat Devenish, vati gore rino varimi vachabhadharwa zvikamu makumi matanhatu kubva muzana nemari yekunze kubva pazvikamu makumi shanu kubva muzana gore rapfuura. Asi varimi havana kufara nazvo vachiti zvinhu zvizhinji zvavanoshandisa pakurima vanoshandisa mari yekunze uye vanoda kuti vapihwe zvikamu makumi masere kubva muzana zvemari iyi ari madhora ekuAmerica. Amai Bhutai vati vanoda mari yekuAmerica yakawanda nekuti ndiyo yave kushandiswa pane kutenga nekutengeswa kwezvinhu zvese munyika. VaMasuka vati hurumende inoziva matambudziko akatarisana nevarimi uye vanoda kuti goho refodya riwedzerwe kubva pamakirogramu mamiriyoni mazana maviri pari zvino kusvika pamamiriyoni mazana matatu gore rega raga. Asi vati izvi zvinofanira kuitwa pachishandiswa mari yemuno kwete kushandisa mari yekunze sezviri kuitika pari zvino. VaDevenish vati kunyange hazvo huwandu hwevanhu vari kurima fodya munyika huri kuwedzera, paita dambudziko guru rekuti vazhinji vari kuomesa fodya yavo nekuparadza miti nemasangango. Vati nekuda kwaizvozvo makambani akawanda ekunze anogadzira fodya yekuputa, akatovayambira kuti acharega kutenga fodya yemuZimbabwe kana izvi zvikaramba zvichiitika. Asi VaMasuka vaudza Studio 7 kuti dambudziko rave kugadziriswa nemutero weTobacco Levy uyo unosungira kuti varimi vefodya vadyare miti yekushandisa fodya yavo kwete kuparadza masangano. Fodya inounza mari yekunze yakawanda kudarika zvimwe zvirimwa zvese uye gore rapera chete yakaunza munyika mamiriyoni mazana manomwe nemakumi masere nemaviri emadhora ekuAmerica. Gore rino inotarisirwa kuunza mari yekawanda kudarika apa sezvo huwandu hwevarimi vefodya hwawedzera kubva pa 145 625 kusvika pa 147 931. VaMasuka vati hurumende inotarisira kuti TIMB ichavandudza mabasa ekurimwa kwefodya munyika pamwe nezvimwe zvinogadzirwa kubva mufodya kuti nyika iwane mabhiriyoni mashanu emadhora ekuAmerica kubva kuindasitiri iyi gore rega rega. Pane misika mitatu yavhura nhasi inoti TSF, Boka Tobacco Floors nePremier Tobacco Floors. No media source currently available ",Varimi veFodya Vonyunyuta neMutengo Wayo Uri Pasi
"NeChitatu nhengo dzeHouse of Assembly dzeZanu-PF dzinosvika gumi nevatanhatu dzakatora mhiko mushure mesarudzo dzakaitwa musi wa 10 mwedzi uno. Asi mapato makuru anopokisa achitungamirwa neMDC-T haana kupinda musarudzo idzi achiti haasi kufara nekuti hapasi kuvandudzwa mitemo yesarudzo. Izvi zvinoreva kuti Zanu PF yava nezvigaro mudare iri zvinodarika mazana maviri negumi zvichitevera kutora kwayakaita zvigaro gumi nezvina zvanga zviri zveMDC-T iyo yakaramba kupinda musarudzo. Kunyange hazvo paine kugunun’una uku, vakasarudzwa kumirira Highfield West muZanu PF, VaPyschology Mazivisa, vanoti vafara nekutora kwavo mhiko kwavaita. VaMazvivisa vati ikozvino vazvipira kuti vange vachishanda zvakasimba kuunza budiriro uye havanei nekuramwa kupinda musarudzo kweMDC-T. Asi vaimirira Dzivarasekwa vasati vadzingwa mudare, VaSolomon Madzore, vanoti zvaitika nhasi zvinosuwisa zvikuru. Sangano reZimbabwe Election Support Network rakatiwo sarudzo idzi hadzina kufambiswa zvakanaka kunyanya mhirizhonga inonzi yaiitwa kuHurungwe West. Mapato anofanira kutanga kugadzirira dzimwe sarudzo mumatunhu mashanu ange aine nhengo dzeZanu-PF dzimwe dzakadzingwa dzimwe dzakashanya. Vakashaya ndiVaAmos Midzi veku Epworth uye Amai Acquilina Katsande. Vakadzingwa ndiVaRay Kaukonde-Marondera Central, VaDavid Butau-Mbire uye VaKudakwashe Bhasikiti-Mwenezi East. Asi VaBhasikiti vanoti nemhirizhonga yavakaona kuHurungwe West havasi kuzopinda musarudzo ye by election. Asi sachigaro weZimbabwe Electoral Commision, Amai Rita Makaru, vanoti havangataure nezvemhirizhonga iyi sezvo nyaya iyi iri kumatare pari zvino. Mutauriri webato reMDC-T, VaObert Gutu, vanoti havasi kuzopinda musarudzo sezvo zvavari kuda kuti zviitwe zvisati zvaitwa nehurumende pamwe neZEC. Asi mukuru webato reNational Constitutional Assembly, Muzvinafundo Lovemore Madhuku, vanoti vachapinda musarudzo dzose dzinoitwa munyika. Asi VaMadhuku vanoti havo pane zvimwe zvinoda kuti zvigadziriswe neZEC. Sarudzo dzemunyika dzagara dzichiita mutauro uye vamwe vanoti izvi ndozvapa kuti Zimbabwe itatarike sezvo vekunze vachiiona senyika isina kugadzikana. No media source currently available ",Nhengo dzeZanu-PF Dzotora Mhiko Mudare reParamende
"Vanotengesera mumigwagwa yemuHarare varwisana nemapurisa ekanzuru yeguta iri mushure mekunge vatorerwa zvinhu zvavanga vachitengesa nemapurisa aya. No media source currently available Mapurisa ekanzuru aya anonzi afumira mumigwagwa maatorera vanhu zvinhu zvavo ndokuenda nazvo kumahofisi ekanzuru. Zvichitevera kupambwa kwaitwa zvinhu izvi, vatengesi ava vaita gurumwandira vakananga kumahofisi ekanzuru kwavaratidzira vakatakura mapepa ane zvinyorwa zvakasiyana-siyana vachida kuti vadzoserwe zvinhu zvavo. Zvimwe zvezvinyorwa izvi zvanga zvakanzi, “Tidzoserei zvinhu zvedu munoda kuti tife nenzara here?” Mutungamiri werimwe remasangano anomirira vanotengesera mumigwagwa re National Vendors Union of Zimbabwe, VaSamuel Wadzayi, vati chavanga vachida chete ndechekuti nhengo dzesangano ravo dzidzoserwe zvinhu zvadzo zvatorwa nemapurisa ekanzuru. VaWadzayi vari pakati pekutaura neStudio 7, mapurisa ekanzuru anga aine tsvimbo abva atanga kurova vatengesi ava avo vazodzoserawo nekuatema nematombo. Mukurwisana uku, mapurisa asunga vatengesi vanokwana gumi zvazoita kuti VaWadzayi vaende mumba yekanzuru yanga yakachengeterwa vanhu vasungwa nemapurisa ekanzuru ava zvazokonzera kuti vabve vasungwa wo zvakare. Mumwe wevatori venhau, Edgar Gweshe, ambosungwawo nemapurisa aya mushure mekutora mifananidzo yezvanga zvichiitika asi azoregedzwa. Munyori musangano rinomirira vatori venhau reZimbabwe Union of Journalists, VaFoster Dongozi, vaburitsa mashoko ekushora mapurisa ekanzuru vachiti vatori venhau vanofanirwa kuregedzwa vachiita basa ravo vakasununguka. Studio 7 yazoona VaWadzayi nevamwe vatengesi vakaiswa ngetani vari mune imwe hofisi yekanzuru yeHarare, uye vamwe vevatengesi vanga vabatwa ava vanga vachizvindikitwa netsvimbo nemapurisa ekanzuru aya. Rimwe remasangano anomirira vagari vemuHarare, reCombined Harare Residents Association, rinoti ratumira magweta kuti anomirira vasungwa ava. Mumwe wevanotengesera mumigwagwa ava, Amai Merjury Gobvu, vati havana kufara nekutorwa kwaitwa zvinhu zvavo nemapurisa ekanzuru aya. Sachigaro werimwe remasangano anomirira vanotengesera mumigwagwa reMobile Youth Foundation, Va Peter Jack, vati kupambwa kwaitwa zvinhu nekanzuru kwaitwa kanzuru ichishanda pamwe chete nevasori pamwe nevamwe vasiri vashandi vekanzuru. VaJack vati vamwe vashandi vekanzuru vanga vachida chioko muhomwe kuti vadzosere zvinhu zvavanga vatorera vanhu vanotengesera mumigwagwa ava. Zvichakadai, mutauriri wekanzuru, VaMichael Chideme, varamba mashoko ekuti mapurisa avo arova vanotengesera mumigwagwa ava vachiti mapurisa aya anga achichengetedza mahofisi ekanzuru yavo. Kunyange hazvo kanzuru yaswera ichitorera vanhu zvinhu mudhorobha reHarare, vanotengesera mumigwagwa ava vanga vachidzoka mbichana-mbichana vachizowaridza zvinhu zvavo mumigwagwa vachiti havana chekubata kudzimba dzavo. Vamwewo vanotengesera mumigwagwa ava vave kutanga kutengesa manheru kana vashandi vekanzuru vachinge vapedza mabasa. Zvichakadaro, VaWadzayi vaudza Studio 7 vari mumaoko emapurisa kuti vaudzwa nemapurisa aya kuti vangangoendeswa kudare redzimhosva neChitatu, vachipomerwa mhosva yekukonzera mhirizhonga. VaWadzayi vanoti vakuru vekanzuru pamwe nevehurumende havasi kuda kutaurirana nevanotengesera mumigwagwa ava senzira yekugadzirisa dambudziko iri. No media source currently available ",Vanotengesera Mumigwagwa Vorwisana neMapurisa eKanzuru yeHarare
"Nhengo dzedare reparamende dziri kutarisirwa neChipiri kuita sarudzo dzekutsvaga achave mutauriri wedare reNational Assembly pamwe nemutungamiri weSeneti nevatevedzeri vavo. Bato reZanu PF rinonzi rakasunga kuti vanga vari mutauriri wedare reparamende yadarika VaJacob Mudenda vadzoserwe pachigaro ichi kuchitiwo Amai Mabel Chinomona vachisarudzwa kuve mutungamiri wedare reSeneti. Mashoko atiri kuwana asi asina kutsinhirwa neMDC Alliance anoratidza kuti bato iri rakadomawo Muzvare Thabitha Khumalo kuti vakwikwidze chigaro chemutauriri wedare reparamende, kuchitiwo VaElias Mudzuri vachinzi vakwikwidze chigaro chemutungamiri wedare reSeneti. Sarudzo idzi dzinonzi dzichaitwa kuburikidzwa nekuvhota muchivande dzichitungamirwa neZimbabwe Electoral Commission, ZEC. Asi Zanu PF ine mukana mukuru kwazvo wekutora zvigaro zvose izvi pachitariswa kuti ine huwandu mumatare ose ari maviri zvichienzaniswa neMDC Alliance. Vakasarudzwa senhengo dzeparamende vasina kukwanisa kutoreswa mhiko svondo rapera vari kutarisirwawo kutoreswawo mhiko. Vanoongorora zvematongerwo enyika vachishanda nesangano reConcerned Citizens Support Network of Zimbabwe, uye vakarerekera kubato reMDC Alliance, VaTawanda Dzvokora, avo vari kuNorth Dakota muAmerica, vanoti kunyange hazvo zanu PF iine huwandu, inofanirwawo kukoshesa ruzivo rwenhengo dzinopikisa kana yoshara vatungamiri. Vanoti kuMDC Alliance kune vanhu vakaita saVaMudzuri avo vavanoti vane nhoroondo yekushanda senhengo yeparamende kwemakore akawanda uye vakambotungamira guta reHarare vari meya. No media source currently available ",Matare eParamende neSeneti Oita Sarudzo dzeKutsvaga Vatungamiri
"Vamwe vanhu vanoti vari kufara nedanho ratorwa nemutungamiri wenyika, VaRobert Mugabe, rekudoma Justice Luke Malaba semukuru wevatongi vematare edzimhosva. VaMalaba vari kutora basa rakasiyiwa naVaGodfrey Chidyausiku, avo vakaenda pamudyandigere kutanga kwaKurume.\n\nMutevedzeri wemukuru wesangano rinoshanda rakazvimirira rega reCentre for Public Engagement, VaButler Tambo, vanoti vari kufara nedanho ratorwa nemutungamiri wenyika vachiti izvi zvinoratidza kuti VaMugabe vatevedzera mutemo wenyika sezvinotarisirwa. . Sangano iri nderimwe remasangano pamwe nevamwe vanhu vange vasiri kufara nemakakatanwa ange aripo panyaya yekusarudzwa kwaChief Justice mutsva uye kuda kuvandudzwa kwemutemo une chekuita nekusarudzwa kwemukuru wevatongi vematare. Murwiri wekodzero dzevanhu vachitaura semuongorori wezvematongerwo enyika akazvimirira ega, VaVivid Gwede , vatiwo vanofunga kuti vanhu munyika vari kufara nedanho ratorwa nemutungamiri wenyika. Pamusangano wekuzeya nezvekuvandudzwa kwemutemo wekusarudzwa kwaChief Justice wakaitwa muBulawayo muna Kukadzi, vanhu vakawanda vakaratidza kusafara kwavo nehurongwa hwehurumende uhu vachiti vanotyira kuti kuda kuchinja mutemo uku inzira yebato riri kutonga reZanu PF yekuedza kupindira mumashandiro evatongi vematare epamusoro. Kunyange hazvo kuda kuvandudzwa kwemutemo uku kungangoenderera mberi, VaGwede vanoti vanotarisira kuti vadare veparamende vachatevedzera zvido zvevanhu. Asi VaTambo vanoti havafunge kuti kunyange mutemo ukavandudzwa, pachave nechichachinja pakudomwa kwaJustice Malaba Gurukota redzidzo yepamusoro, Muzvinafundo VaJonathan Moyo, varatidzawo kufara paTwitter pavo vachiti kudomwa kwaJustice Malaba naVaMugabe kunoratidza kuti mutungamiri wenyika vanotevedzera gwara remutemo. Kubvira payakatanga, nyaya yekuda kuvandudza mutemo wekusarudzwa kwemukuru wevatongi yakonzera mutauro munyika vamwe vachiti kuda kuvandudzwa kwemutemo uku kunoratidza makakatanwa ari mukati mebato riri kutonga reZanu PF. Murongi wemabasa musangano reAbammeli Human Rights Lawyers Network, VaTineyi Mukwewa, vanotiwo vari kufara nekudomwa kwaVa Malaba semukuru wevatongi, asi vati zvinogona kuitika kuti pane vangade kuramba vachipikisa kudomwa uku. Studio 7 haina kukwanisa kunzwa kubva kune boka reJudicial Services Commission. Asi mutauriri wemutungamiri wenyika, VaGeorge Charamba, vati VaMalaba, avo vari kunze kwenyika pari zvino, vanotarisirwa kutora mhiko svondo rinouya.\n\nVaMalaba vakazvarwa mugore ra1951 vakashanda semuchuchisi mushure mekuwana kuzvitonga kwenyika. Vakaita zvidzidzo zvemitemo kuBritain nemuZimbabwe. Mushure mekushanda semuchuchisi, vakashandawo samajesitireti kwemakore akawanda. Vakazodomwa semutongi wematare edzimhosva epamusoro muna 1994, vakazoitwa mutongi wemuSupreme Court muna 2008.",VaLuke Malaba Vanodomwa Kuve Mutongi Mukuru weMatare
"Nyanzvi dzezvemutemo dziri kupesana panyaya yekusungwa kwemutungamiri webato rinopikisa reTransform Zimbabwe, VaJocb Ngarivhume pamwe nemutori wenhau Hopewell Chin’ono, avo vakasungwa neMuvhuro. Vaviri ava vari kupomerwa mhosva yekutyora chikamu 187 chebumbiro remitemo mushure mekunge vakurudzira vanhu kuti varatidzire musi wa 31 Chikunguru, unove mwedzi uno. Gweta rinorwira kodzero uye vari mukuru weHuman Rights Watch kuchamhembe kweAfrica, VaDewa mavhinga, vari kupomera hurumende mhosva yekutyora kodzero dzevaviri ava dzekuratidzira dzavanopiwa nebumbiro remitemo yenyika. VaMavhinga vanoti hapana chinganzi chakakanganiswa naVaNgarivhume pamwe naChin'ono sezvo vari kuzadzisa kodzero dzavo dzekuburitsa huwori hwavanoti huri kuitika muhurumende. Vanoti hurumende iri kuita semunhu anotya changodonha nekuti anenge aine katurike, Asi Doctor Simba Mavaza, avo vanove nhengo yeZanu PF, vanoti vaviri ava ndivo vari kutotyora mutemo kuburikidza nekufurira vanhu kuti vaungane ipo paine mutemo unorambidza kuungana kwevanhu vanodarika kuungana kwevanhu vanodarika makumi mashanu munguva ino yechirwere che Covid-19. Doctor Mavaza vanoti hurumende hairambidze vanhu kuti varatidzire, kana chete vachingoratidzira zviri murunyararo, asi nguva yada kuratidzirwa nevanhu ava ndiyo iri kuita kuti varambidzwe nekuti inguva ye lockdown yechirwere che covid-19. Vanoti vaviri ava vari kuda kupidigura hurumende, vachiti vanoda kubvisa hurumende vanofanirwa kumirira sarudzo dza023, kwete kuda kubvisa hurumende nechisimba. VaNgarivhume naChin'ono vamiswa pamberi pedare nnemusi weChina apo VaNgarivhume vanyimwa mukana wekubvisa mari yechibatiso, vakanzi vanozodzoka zvakare kudare musi wa 14 Nyamavhuvhu. Chin'ono anzi agozodzoka zvakare kudare nemusi weChishanu sezvo dare rakasika kuvharwa nekuda kwemutemo mutsva wekurambidza vanhu kufamba pakati penguva dza 6 manheru na 6 mangwanani, uyo wakadzikwa nemutungamiri wenyika svondo rino vachisimbisa mutemo wekudzivirira kupararira kwe Coronavirus.. No media source currently available ",Nyanzvi dzeMutemo Dzopesana paNyaya yeKusungwa kwaVaNgarivhume Pamwe naChin'ono
"Mutumbi wegamba renyika Dr Sikhanyiso Ndlovu uri kurara muHarare nemusi weChishanu pachigadzirirwa kuvigwa kwavo neMugovera kumarinda eNational Heroes Acre. Mutauriri weZanu-PF VaSimon Khaya Moyo vanoti mutungamiri wenyika VaRobert Mugabe vari kutarisirwa kutura mashoko pakuvigwa kwaVaNdlovu. Dr Ndlovu vakashaya neChipiri kuBulawayo. NeChishanu kwakaitwa munamato pamba pavo kuSunning Hill muBulawayo. Vakuru vehurumende neveZanu-PF kusanganisa VaObert Mpofu, amai Angeline Masuku, amai Eunice Sandi Moyo uye VaRichard Ndlovu. Kunze kwezvematongerwo enyika, VaNdlovu vaizivikanwa zvikuru nekusimbisa nyaya yedzidzo. Mutungamiri wesangano revadzidzi reProgressive Teachers Union of Zimbabwe VaTakavafira Zhou vanoti VaNdlovu vane kodzero yekuvigwa kumarinda eNational Heroes Acre. No media source currently available Mashoko aya anotsinhirawo naVaRugare Gumbo avo vaimbova mutauriri webato reZanu-PF uye vakashanda nemufi. No media source currently available ",VaSikhanyiso Ndlovu Vovigwa kuHeroes Acre neMugovera
"Vaimbova murwiri wehondo yerusununguko, Amai Margaret Dongo vanoti havasi kufara nezviri kuitwa nehurumende mukugadzirisa zvido zvevanhu vakarwa hondo yerusununguko. Mashoko aya ari kuuya apo mutungamiri wenyika VaEmmerson Mnangagwa vari kutarisirwa kuita musangano nevakarwa hondo yerusununguko ava kuti vazeye nezvematabudziko avo. Asi Amai Dongo vanoti nyaya yekushaya mari dzekurapwa iri kupa kuti vaive varwi vehondo yerusununguko vakawanda vafe nezvirwere zvinokwanisa kurapwa. Vatiwo zvainge zvakakosha kuti hurumende itevedzerewo zvinoitwa nedzimwe nyika dzakabudirira dzakaita seAmerica idzo dzine zvipatara zvevakarwa hondo ava. Vatiwo varwi vehondo yerusununguko vakashandiswa pakutora minda kubva kuvachena iyo yakazotorwa nevematongerwo enyika mushure mekunge vachena vadzingwa. Muna 1997, hurumende yakambopa varwi vehondo yerusununguko ava mari inosvika zviuru makumi mashanu zvemadhora asi vakarwa hondo ava vanoti iyi yaive mari shoma zvikuru zvichienzainswa nezvinoitwa nedzimwe nyika. Amai Dongo vati vakarwa hondo vakawana mari dzezvikwereti vanokwanisa kuzviitira mabasa avo pasina kuda kuzembera hurumende. No media source currently available  ",Vakarwa Hondo yeRusungun Vofa Vachidya Nhoko dzeZvironda
"Hukama pakati pameya weguta reHarare nemakanzura haachina kumira zvakanaka zvichitevera mashoko ameya ekuti kanzuru inoda makanzura ane hunyanzvi. Kirsty Coventry otora menduru yegoridhe kumakwikwi ema All Africa Games. Zvikoro zvepamusoro zvokurudzirwa kupa mukana kune vakaremara. EU inokurudzira hurumende yeZimbabwe kuti itsvage kune murwiri wekodzero dzevanhu akapambwa Itai Dzamara. Nyanzvi nemapato ezvematongerwo enyika votaura nezvegwara rakaparurwa nesangano raAmai Joyce Mujuru nezuro. Muchirongwa cheLivetalk na 8:30 pm tiri kutarisa nyaya yegwaro rezvematongerwo enyika rakaparurwa naAmai Joyce Mujuru rakanangana nezvavanoda kuita vakasarudzwa kutungamira nyika. Iyi ndiyo misoro yenhau dzedu dzanhasi...munotibata pa 909 am, 4930, kana pa 12080, ne 15460 kilohertzs pa Shortwave kana pafacebook page yedu yeVoa Shona. No media source currently available  ","Misoro yeNhau, Gunyana, 09, 2015"
"Dare repamusoro rambosendeka parutivi danho rainge ratorwa neBroadcasting Authority of Zimbabwe, BAZ, iyo yakanga yakanzura rezinesi rekambani yeDr Dish iyo iri kushanda nekambani yeKwese TV. Dare rati BAZ yakaknzura rezenisi iri zvisiri pamutemo. Kambani yeKwese TV ndeyamuzvinabhizinesi, VaStrive Masiyiwa, uye iri kushanda zviri pamutemo munyika dzakaita seNigeria, Botswana, Kenya, Zambia nedzimwe. Musi wa 22 Nyamavhuvhu, BAZ yakati yainge yakanzura rezinesi iri nekuti Dr Dish yainge yanzi ingoshanda chete nekambani yeMy TV Africa Service, kwete Kwese TV. Asi Dr Dish yakaenda kumatare ichiti zvainge zvaitwa nemukuru weBAZ zvainge zvisiri pamutemo sezvo achifanira kukanzura marezinesi awirirana nebhodhi iro risipo pari zvino. Kambani iyi yakatiwo hachisi chokwadi kuti yaifanira kungoshanda neMy TV Africa chete. Kambani yeDr Dish yati kambani yavari kukwikwidzana nayo yeDSTV inoshanda nemakambani akawanda muzvirongwa zvayo, nokudaro haioni chikonzera chinopa hurumende kuti ikanzure rezenisi rayo. Kambani yeKwese inoti yange itori nevanhu zviuru makumi maviri nezvitatu vainge votoona zvirongwa zvayo uye kune vamwe zviuru zvinomwe vakatobhadhara mari yekutanga kuona zvirongwa izvi. Gweta reDr Dish, VaTawanda Nyambirai, vanoti vari kufara nemutongo wapihwa nedare redzimhosva. VaNyambirai vati zvichitevera mutongo uyu, vanhu vachatanga kuona zvakare Kwese TV chero nguva kubva pari zvono. Studio7 haina kukwanisa kunzwa divi reBAZ. Nyanzvi munyaya dzemitemo dzinoti hurumende inogona kuita kuti bhodhi reBAZ rigadzwe richibva rapa danho rekukanzura rezenisi reDr Dish. Asi dzimwe nyanzvi dzinotiwo bhodhi iri rikatora danho rekukanzura rezenisi reDr Dish, kambani iyi inogonawo kuendesa nyaya iyi kudare repamusoro soro. No media source currently available ",Matare Anobvumidza Kambani yeDr Dish Kutepfenyura Zvirongwa zveKwese TV
"Bato guru rinopikisa reMDC Alliance rinotungamirwa naVaNelson Chamisa rinoti nhengo dzaro dzose hadzisi kuzoenda kumatare eSenate neHouse of Assembly dzichiratidza kutsutsumwa kwadzo nekudzingwa mudare iri kwevamwe vavo vana emutauriri wedare reparamende VaJacob Mudenda nemutungamiri wedare reSenate Amai Mabel Chinomona. Izvi zvinotevera tsamba yainge yanyorwa naVaDouglas Mwonzira vari kuzvitiwo ndiwo vawe munyori mukuru webato reMDC T zvichitevera mutongo wedare repamusoro wekuti Amai Thokozani Khupe vambobata matomu kwemwedzi mitatu pasati paitwa sarudzo. Asi Standing komiti yeMDC Alliance yakasangana neChitatu inoti mutongo uyu hauna nematuro ose sezvo Amai Khupe vakakwikwidza musarudzo nebato ravo reMDC-T. Mutevedzeri wemutauriri weMDC Alliance VaLuke Tamborinyoka vaudza Studio 7 kuti bato ravo radzingawo VaMwonzora vacho, vaive chipangamazano chaVaChamisa VaMorgan Komichi uye munyori munyaya dzezvekutongwa kwematunhu VaElias Mudzuri. No media source currently available Vati vachaendawo kumatunhu ose kunonzwa pfungwa dzevanhu. Hatina kukwanisa kubata VaMwonzora sezvo vange vasiri kudaira nharembozha yavo. Vakadzingwa mumatare eHouse of Assembly vanoti VaCharlton Hwende, Kuwadzana East, VaProsper Mutseyami, Chikanga/Dangamvura, sachigao webato iri Amai Tabitha Khumalo uye vanokokera MDC Alliance mudare reSenate, Amai Lilian Timveous. Bato iri rabuda nechisungo chekuti vana ava vaende kumatare kunopikisa zvakaitwa naVaMudenda naAmai Chinomona","MDC Alliance Yomira Kuenda KuMatare eParamende Uye Yodzinga VaMwonzora, VaMudzuri naVaKomichi"
"Zimbabwe iri kutarisirwa kuzeya zvine hudzamu kumusangano wevanhukadzi mu New York dambudziko rekurodzwa kwevanasikana vasati vabva zera iro rinonzi riri kuramba richikwira munyika. Nhengo yechikwata chemadzimai chinoona nezvevanhukadzi muparamende, uye vari mudare weZanu PF vanomirira Goromonzi West, Amai Biata Nyamupinga, mumwe weavo vari kumusangano uyu uye vanoti vari kufadzwa nemabasa arikubatwa nemadzimai ari kumirira Zimbabwe.  Musangano wemadzimai uyu uri kukokerwa neUnited Nations muNew York uye uri kupindwa nemadzimai anobva kumapato nemakambani akasiyana siyana pasi rose. Dambudziko rekuroodzwa kwevanasikana vasati vabva zera rinonzi riri kutekeshera munyika nyanya kudzvimbo dzakadayi seMashonaland Central. Amai Nyamupinga vanoti nhengo dzeparamende dzichatanga chirongwa chavakamboita chekudzidzisa veruzhinji mitemo iri munyika pamusoro pekuroodza vanasikana vasati vabva zera, iyo yave mhosva munyika. ""Kutanga kwemwedzi unouya tichatanga zvakare zvirongwa zvedu sevadare chekudzidzisa veruzhinji nyanya vari kumaruva kuti kuroodza vanasikana vasati vabve zera yave mhosva uye dambudziko iri rinofanirwa kusvika kumagumo,"" Amai Biata Nyamupinga vaudza Studio7. Amai Nyamupinga vanoti vachatorawo zvimwe zvidzidzo kubva kune dzimwe nyika dziri muAfrica dziri pamusangano uyu dzakakwanisa kana kuti dziri kurwira dambudziko iri zvakasimba. No media source currently available  ",Kuroodzwa kweVanasikana Vasati Vabva Zera Kwozeya kuNew York
"Vaive vashandi vepamugodhi weShabanie kuZvishavane mudunhu reMidlands vanodarika zana nemakumi matatu vanoti vakaburitswa mudzimba dzekambani iyi dzavanga vachigara mumusha weMaglas, mushure mekunge vamiswa mabasa. Mumwe wevaive vashandi ava, uye ave pamudyandigere, VaAndrew Lunga, vanoti ivo nevamwe vavo vanga vachiri kugara mudzimba idzi sezvo vasati vapiwa mari dzavo dzemihoro kubva muna 2009, pamwe nemari dzavo dzemudyandigere. VaLunga, avo vasati vaburitswa muimba yavari kugara, vanoti midziyo yevakaburitswa mudzimba ava iri kungogara panze uye vazhinji vavo vari kurara panze munguva ino yechando. Vanoti vaive vashandi ava vari kupiwa chiziviso chemazuva maviri nevakuru vemugodhi weShabanie chekuti vabude mudzimba idzi, kukundikana kubuda voburitsirwa midziyo nezvikonzi. Vanoti dzimba dzavari kudzingwa idzi dziri kuzorojeswa kuvana vechikoro chepamusoro soro cheMidlands State University. Studio 7 yakundikana kubata vakuru vekambani ye Shabanie Mine sezvo nhare yavo yanga isingadairwi. Asi VaLunga vanoti vave kutengesa zvinhu zvakaita sematomati kuti vakwanise kuunganidza mari dzekubhadhara magweta anovamirira kuti vasaburitswa mudzimba idzi. Migodhi yeShabanie neGaths, iyo yaimbove muchinhambo chechitanhatu pakucherwa kwe asbestos pasi rose, yaimbove nevashandi vanosvika zviuru zvishanu panguva yayaishanda zvakanaka. Mugore ra1996, migodhi iyi, iyo yaive pasi pekambani yeShabanie Mashaba Mines (SMM), yakatengwa namuzvinabhizimusi Mutumwa Mawere pasi pehurongwa hwainzi nevamwe hwakanga husina kujeka. Mugore ra2004 migodhi iyi yakatanga kuparara iri pasi paVaMawere mushure mekunge vatanga kupomerwa mhosva yekukuruka hurumende mari yakawanda kwazvo. VaMawere vakatizira kuSouth Africa, asi hurumende yakambozama kuti vadzoswe kumusha vamiswe mumatare edzimhosva. Izvi zvakundikana, hurumende yakazoisa makambani aya pasi payo, izvo zvakabva zvatonyanya kuanyudza mumatope. No media source currently available ",Vaive Vashandi veShabanie Mine Voburitswa Mudzimba
"Gweta remutungamiri wenyika VaEmmerson Mnangagwa, VaLewis Uriri vaudza vatongi vedare reConstitutional Court kuti kunyangwe hazvo Zimbabwe Electoral Commission iri kubuditsa zvakasiyana siyana panyaya yezvakabuda musarudzo, VaMnangagwa ndivo vakakuda nekuti vachiri vakadarika mavhoti anosvika zviuru makumi mashanu nerimwe kubva muzana anodiwa kuti munhu akunde musarudzo. Sachigaro weZEC aburitsa zvitatu zvakasiyana pane zvakabuda musarudzo dzemutungamiri wenyika zviri kunzi nemagweta eMDC Alliance kukanganiswa kwezvakabuda kwainge kwakanangana nekuda kubirira sarudzo kuti VaMnangagwa vakunde musarudzo. VaUriri vati semuenzaniso, pakamboita makakatanwa akada kudai kuAmerica pakati paVaGeorge Bush vemaRepublicans naval Gore vemaDemocrats, vatongi havana kudzokorora sarudzo asi vakatonga kuti VaBush ndivo vainge vakunda.",Gweta raVaMnangagwa Rinoti Kunyagwe ZEC Irikupa Zvakasiyana paMavhoti Sarudzo Yakakundwa naVaMnangagwa
"Senzira yekuedza kukwezva vanhu kuti vaende kunonyoresa kuvhota, sangano reElection Resource Centre rinonzi rakapaurura choringwa chekuti vanhu vakwanise kunonyoresa kuvhota. Sangano iri rinoti vanhu vanenge vaungana nehuwandu huri pakati pevanhu vatanhatu kusvika kuvanomwe vanowaniswa motokari inovatakura kuenda kunonyoresa kuvhota kumahofisi ekanzuru ari kuna Remembrance Drive kuMbare, pamwe neimwe hofisi iri mukati meguta reHarare. Sangano iri riri kukurudzirawo veruzhinji vanenge vachida kunyoresa kuvhota kuti vafone panhamba dzaro dzisingabhadharwi, kana kuti Toll Free, dzinoti 08080219. Izvi zvinoitikawo panguva iyo vemasangano akazvimirira vari kukurudzira Zimbabwe Electoral Commission, ZEC, kuti ivhure imwe hofisi mukati meguta kuitira kupa vanhu mukana wekuti vanyorese vakawanda pazuva, kudarika zana rinonzi riri kunyoresa pazuva kuMbare. ZEC yakazivisawo kuti kusvika pari zvino, vanhu vanosvika mamiriyoni mashanu ane mazana mana ezviuru vanyoresa kuvhota. Mumiriri weHarare West muparamende uye vari nhengo yeMDC-T, Muzvare Jessie Majome, vanoti vari kukurudzira vanhu vemudunhu ravo kuti vashandise mukana uyu vaende kunonyoresa kuvhota. No media source currently available   ",Sangano reElection Resource Center Robatsira Vanoda Kunonyoresa Kuvhota
"Vamwe vagari vemuChinhoyi vari kupomera masoja nemapurisa mhosva yekuvarova zvakaipisisa neChitatu manheru. Vachitaura neStudio 7, VaTinashe Musandami vati vakarohwa muviri wose kusanganisira mumusoro vakarara pasi. Vanoti vakarohwa vari pamba pavo nemasoja ane chitsama. VaMusendami vanoti pavairohwa vainzi vainge varegedza vanhu vachirova\nmapurisa mumusha weveruzhinji weGadzema. Vanoti kunyangwe vakanomhan’ara nyaya yavo kumapurisa epaChemagamba manheru iwayo, hapana matanho akatorwa. Asi vati nemusi weChina vanoti vakazoenda zvekare kunomhan’ara nyaya yavo iyo yanyorwa mubhuku iri nhamba RRB 4463526. Mumwe akarohwa ari pamba pake ndiVaRodger Mugande vemuGadzema avo vanoti vari kutya kuno mhan’ara kumapurisa. Mutauriri wemauto Lieutenant-Colonel Alphios Makotore vati havana chekutaura nezvenyaya iyi vakati titaure nemapurisa. Mutauriri wemapurisa mudunhu reMashonaland West VaIan Kohwera vati havasati vataurirwa nezvenyaya iyi asi vakurudzira vose vakarohwa kuti vaende kunomhan’ara kumukuru wemapurisa pakamba yeChemagamba kuti pakwanise kuferefetwa kuti chii chakaitika. Kurohwa kwevanhu muChinhoyi kunouya apo mutungamiri wenyika VaEmmerson Mnangagwa vari kuuya kuzopfekedza nguwani dzedzidzo kuvanhu vakapedza zvidzidzo zvavo pachikoro cheChinhoyi Unuversity of Technology kana kuti CUT neChishanu. Mune imwewo nyaya, masangano anomiririra vatori venhau ashoropodza hurongwa hwechikoro chikuru cheCUT hwekuendesa mazita evatori venhau kubazi rinoona nezvekuchengetedzwa kwenyika kuti vabvumirwe kuita basa ravo kana VaMnangagwa vasvika paCUT. Munyori mukuru weZimbabwe Union of Zimbabwe VaFoster Dongozi vati zviri kuitwa kutyora kodzero dzevatori venhau sezvo vaine marezinesi kare. Izvi zvatsinhirwa nemukuru weMedia Institute of Southern Africa-MISA-VaTabani Moyo. Patabvunza mutevedzeri wemutauriri weCUT VaZacharia Pumhayi kuti zvekuendesa mazita kuti anoongororwa zvakatanga rinhi, vati vanoshanda vachiudzwa zvekuita nevanhu vavasina kudoma. Vadzidzi vakapedza zvidzidzo vepaCUT ava vari kupfekedzwa nguwani dzedzidzo vakawanda vavo vari kumba zvichitwa padandemutande sezvo pari kutyirwa kupararira kwechirwere cheCovid-19. No media source currently available ",Masoja neMapurisa Opomerwa Mhosva yeKurova Vamwe Vagari veMuChinhoyi
"Zanu PF haina kuzoita sarudzo dzayo nhasi dzekutsvaga vanhu vachamirira bato iri m,usarudzo dzichaitwa muna Kurume, ichiti dzava kuitwa mangwana, Chishanu. Mugwaro ravakabudisa nezuro manheru kuvatori venhau, murongi wemisangano muZanu PF, VaMike Bimha, vakati nhengo dzedare rePolitiburo ndidzo dzichange dzichitungamira sarudzo mumatunhu ese uye nhengo dzeCentral Committee ndidzo dzichange dzichifambisa sarudzo mumatunhu ese. VaZiyambi Ziyambi ndivo vachange vachitungamira sarudzo muHarare uye VaDouglas Mahiya ndivo vachange vachitungamira sarudzo kuBulawayo. Harare neBulawayo dzidzo dzinhe nzvimbo dzakawanda dzichaitwa sarudzo. Imwe nhengo muchikamu chevechidiki muZanu PF mudunhu reHarare, VaPeter Matangi, vaudza Studio 7 kuti hurongwa huri kuitwa nebato ravo hunoratidza kuti bato ravo rinoda kuti vanhu vasarudze vatungamiriri vavanoda. VaMatangi vati kunyange hazvo bato ravo range riri kukundwa nebato guru rinopikisa munyika, vanotarisira kuti Zanu PF ichakunda mumadhorobha musarudzo dzichaitwa musi wa26 Kurume nekuti MDC iri kutadza kuita basa mumadhorobha. Vati hurumende yabato ravo yave kugadzirisa migwagwa mumaguta izvo zviri kutadzwa nebato rinopikisa. Hatina kukwanisa kubata VaBimha kuti tipihwe mazita evanhu vari kupinda musarudzo dzemaprimaries idzi kana vakarambidzwa kupinda musarudzo. Asi dunhu reMidlands rakarambidza muzukuru wevaimbova gurukota revasori, VaOwen Mudha Ncube, VaEnergy Ncube pamwe naVaKandros Mugaba kupinda musarudzo dzichaitwa kuKwekwe Central. Zanu PF inoti kuMasvingo yagadzirira sarudzo idzi uye yakatoita maprimaries kare kuChivi South neMwenezi East. Dunhu reHarare ndiro rine nzvimbo dzakawanda dzichaitwa sarudzo mukanzuru nemuparamende. Mune maWard anodarika makumi maviri achaitwa sarudzo uye maConstituency achaitwa sarudzo anosanganisira Glen Norah, Mufakose, Epworth, Kuwadzana neKuwadzana East, Highfield East neHighfield West. Kunyange hazvo Zanu PF ichiti ichakunda musarudzo dzemaBy-election, vanoongorora zvematongerwo enyika, vachidzidzisa paAfrica University, Dr Wellingto Gadzikwa vanoti havaoni Zanu PF ichikunda musarudzo idzi. No media source currently available  ",Zanu PF Yoita Sarudzo Dzayo dzePrimaries neChishanu
"Mapurisa anoti ari kuenderera mberi nekusunga vedzimotokari dzinotakura veruzhinji vasiri kutevedzera mitemo yekudzivirira chirwere cheCovid-19 munzvimbo dzakavharwa nehurumende mudunhu reMashonaland West. Mukuru anoona nezvekufambiswa kwemabasa emapurisa mudunhu reMashonaland West, Assistant Commissioner Martin Nyirenda, vakaudza musangano wedunhu weCivil Protection Unit, CPU, musi weChitatu kuti vari kushanda nemauto pamwe nevasori kubata vanhu vari kutyora mitemo\nyekuderedza chirwere cheCovid-19. VaNyirenda havana kupa huwandu hwevanhu vabatwa nemapurisa kusvika pari zvino asi vakati vakabata mabhazi anotakura vanhu vanoenda kuZambia kunohodha mapfumbamwe kusanganisira mabhazi ehurumende eZupco maviri.\n\nVaNyirenda vakati vari kubatawo zvizvarwa zvekuZambia izvo zviri kupinda munyika zvisiri pamutemo nekuda kwezvikonzero zvakasiyana siyana zvinosanganisira kuvhima zvisiri pamutemo avo vari kutanga vaongororwa kuti havana chirwere cheCovid-19 here kana kuti kwete.\n\nSachigaro weCPU mudunhu diki reHurungwe iro rakavharwa, VaAndrew Tizora, vakati mapurisa ari kutadza kuita basa ravo nemazvo sezvo aine motokari imwechete pamawadhi makumi matatu nematanhatu uye inenge isina mafuta ekufambisa nguva dzakawanda. VaNyirenda vakabvuma kuti semapurisa havana zvikwanisiro zvakakwana kuti vaende panzvimbo dzose dzavanofanirwa kusvika nenguva.\n\nVakabvumawo kuti rimwe dambudziko nderekuti motokari dzinotakura venhu zvisiri pamutemo dzemushikashika ndedzevakuru vemuhurumende nemapurisa avo vanofona vachikumbira kuti motokari dzavo dziregedzwe kana dzasungwa.\n\nVaTizora vakaudza musangano uyu uyo wakapindwa nevakuru vemapazi ehurumende kuti dunhu ravo harichisina nhomba yekudzivirira chirwere cheCovid-19.\n\nMapurisa akazivisawo kuti nekuda kwekuvharwa kwenzvimbo dzekutandarira vanhu vave kunwira doro mudzimba kana kuti mashabhini nzvimbo dzavanoti vanhu vanenge vasingatevedzeri mitemo yekudzivirira chirwere cheCovid-19. Mutauriri wemapurisa munyika, Asstistant Commissioner Paul Nyathi, vanoti havasati vave nehuwandu hwese hwevanhu vakasungwa munzvimbo dzakavharwa mudunhu reMashonaland West sezvo matunhu madiki ose asati avapa huwandu hwawo. Dunhu reMashonaland West riri kuramba riri pamusoro pavanhu vari kufa pamwe nekubatwa nechirwere cheCovid-19 munyika. Pavanhu gumi nevanomwe vakaziviswa nebazi rezvehutano kuti vakafa nezuro nekuda kwechirwere cheCovid-19 vapfumbamwe ndeve mudunhu reMashonaland West uye pavanhu mazana masere ane makumi maviri nevatanhatu, 826, vakabatwa nechirwere ichii nezuro wakare, mazana maviri\nane makumi masere nemumwe chete, 281, ndevemudunhu iri zvakare. Pavanhu zviuru zvishanu zvine makumi manomwe nevatatu, 5 073, vachiri kurwara neCovid-19, chiuru chimwe chete chine mazana masere nemakumi mana nevana,1 844, ndeve mudunhu reMashonaland West. No media source currently available  ",Mapurisa Anoti Acharamba Achisunga Vanotyora Mitemo yeCovid-19
Munyori mukuru webato reMovement for Democratic Change VaDouglas Mwonzora vanoti havasi kufara nemabatirwo ari kuitwa nyaya dzevanhu vakasungwa kumatare avo vanonzi vari kukurumidzwa kungotongwa magweta avo asina kana kupihwa mukana wekugadziririra. VaMwonzora vakashanyira vasungwa ava kuChikurubi uye kudare ramajastiriti muHarare. Mutungamiri webato ravo VaNelson Chamisa nemusi weMugovera vakaendawo kuChitungwiza uko kwairadzikwa VaTinashe Choto vakapfurwa nemauto. Sangano ravanachiremba reZimbabwe Doctors for Human Rights vanoti vanhu gumi nevaviri vafa kusvika parizvino nekuratidzira kwakatanga nemusi weMuvhuro svondo rapera. No media source currently available ,Munyori Mukuru weMDC Anoti Haasi Kufara neMabatirwo Ari Kuitwa Nyaya dzeVakasungwa muMhirizhonga
"Mapurisa nemasoja anonzi ari kupinda mudzimba dzevanhu achirova vanhu vanenge vakazvigarira havo zvikuru mumisha inogara veruzhinji. Masoja aya anonziwo arara achirova vanhu mudzimba kunzvimbo dzakaita seHighfield, Southlea Park, Warren Park D pamwe neHopley muHarare, uye nekuMarondera. Mashoko atiri kutambira anoti pane vanhu vane chitsama vasungwa neMugovera kuMarondera pamwe nekuBulawayo maererano nekuratidzira kwakaitika svondo rino kwakanga kwadeedzerwa nesangano rinomirira vashandi reZimbabwe Congress of Trade Unions, ZCTU. Mutungamiri weHashtag Tajamuka, VaPromise Mkwananzi, vanoti havasi kufara nekupindirwa kuri kuitwa vanhu mudzimba vachizvindikitwa nemasoja. Mutungamiri muboka revechidiki muMDC inotungamirwa naVaNelson Chamisa, VaHappymore Chidziva, vaudza Studio7 kuti vari kushushikana nekukwira kuri kuramba kuchiita huwandu hwenhengo dzebato ravo zvichitevera kuratidzira uku. Vanoona nezvekufambiswa kwemabasa musangano reCrisis in Zimbabwe Coalition, VaBlessing Vava, vaudza Studio7 vanoti havasi kufara nekutyorwa kuri kuitwa kodzero dzevanhu vachiti zviri kuitwa izvi zvakangofanana nezvaiitika panguva yehutongi hwaVaRobert Mugabe. Hatina kukwanisa kutaura nemutauriri wemauto VaOverson Mugwisi kuti tinzwe divi remauto panyaya iyi. Hatinawo kukwanisa kubata mutauriri wemapurisa, Amai Charity Charamba. Asi gurukota rezvesori, VaOwen Ncube, vakaudza vatori venhau svondo rino kuti hurumende iri kutsvaga vose vakakonzeresa mhirizhonga. Zvinhu zvakamira kudai, VaMkwananzi vanoti pachave nekumwe kuratidzira zvakare munyika yose kubva neMuvhuro kudzamara hurumende yaVaMnangagwa yagadzirisa zviri kunetsa. Mutungamiri weZCTU, VaPeter Mutasa, vanoti vanzi kutsvagwa nemapurisa, uye vanhu havasi kuziva kuti varipi. Mapurisa anoti akasunga vanhu vanodarika mazana manomwe munyika yose kubva pakatanga kuratidzirwa neveruzhinji nemusi weMuvhuro. Zvichitevera kuratidzira uku, vanhu vanodarika makumi manomwe vakapfurwa vakaranorapwa mavanga emabara navana chiremba vari pasi peZimbabwe Association of Doctors for Human Rights. Hurumende yakabva yavharisa masaisai ose kuitira kuti vanhu vasashandisa Facebook, WhatsApp, Twitter nemadandemutande. Mutauriri wemutungamiri wenyika, VaGeorge Charamba, vaudza ZBC kuti hurumende yakavharisa masisai aya sennzira yekumisa kwefambiswa kwemashoko aikonzeresa kukuvadzwa kwenyika. Kunyange hazvo hurumende yakasunga masaisai eWhatsApp, Facebook neTwitter, vanhu vakawanda munyika vari kushandisa app yeTelegram kutumirana mashoko nemifananidzo yezviri kuitika munyika. No media source currently available ",Mudzimba Moberekera Ingwe Munguva dzeManheru
"Gurukota rezvemari, muzvinafundo Mthuli Ncube, vaudza nhengo dzeparamende nhasi kuti hapana chinoshamisa pakurambwa kwemaRTGS dollars nevemabhizimisi vachida mari yekuAmerica vachiti zvinoitika panoshandiswa mari dzakawanda. Vachitaura kunhengo dzekomiti inoona nezvebhajeti nemari mamiriro akaita hupfumi hwenyika, VaNcube vati vemabhizimisi vanoita izvi sezvo vari kuda kuchengetedza huremu hwemari dzavo apo mari yemuno iri kuramba ichishaya simba. Vanoongorora nyaya dzehupfumi, VaNyasha Muchichwa, vaudza Studio 7 kuti vanobvumirana naVaNcube kuti kurambwa kweRTGS dollar hakushamisiri vachiti kana hurumende pachayo iri kurambawo maRTGS zvikuru sei pamutero wemota. VaNcube Ncube vatiwo mitengo iri kukwira zvakanyanya nekuti vemabhizimisi vari kutara mitengo vachitevedza mutengo wemari wepamukoto. Vati zviri kuita nevemabhizimisi zvekukwidza mitengo vachitevedza mutengo wemari yepamukoto hazvina kunaka. Asi vati hapana matanho avangatore vachiti kuvasunga, kana kutara mitengo zvinogona kutovhiringa hupfumi zvakanyanya. VaNcube vati hurumende inokurudzira vemabhimisi kuti vatenge mari yekunze kumabhanga vachiti izvi chete ndizvo zvichaita kuti mitengo idzikire. Vati kunze kwemamiriyoni mazana mashanu emadhora ekuAmerica avakawana kunze kwenyika kuti aiiswe pamusika weInterbank Forex Rate, vari kutaurawo nemamwe mabhanga ekuSouth Africa avasina kudoma, kuti vawane imwe mari yekuisa mumusika uyu. VaNcube vatiwo hurumende haisi kuzotambirisa vashandi nemadhora ekuAmerica vachiti chavari kuita kuwedzera mari inotambirwa nevashandi vachitarisira kuti mitengo yezvinhu ichatanga kudzikira apo mabhizimisi akawanda anenge ava kuwana mari yekunze kubva kumabhanga. VaMuchichwa vati veruzhinji vari kutambura uye zvakakosha kuti hurumende igadzirise nyaya dzekuti vanhu vagare zvakanaka nekukasika. VaNcube VaNcube vatiwo hurumende inoona kutambura kweveruzjinji uye ndosaka iri kutora matanho akawanda kurerutsa hupenyu hweveruzhinji. Vati zvirongwa zvavari kuita zvekurerutsa hupenyu hwevanhu, zvakafanana nekuderedza mutengo wemabhazi eZUPCO, kubhadhara mari yechikoro pasi peBEAM iyo yave nemakore isingabhadharwi, kugovera chikafu vanotambura neharawa chikafu mumadhorobha nemaruwa. Pavaudzwa kuti veruzhinji munyika havana ruzivo hwezviri kuitwa nebazi ravo, VaNcube vati bazi ravo riri kuronga kupinza basa nyanzvi dzezvekuburitswa kwemashoko kuti dzigoshambadza zvirongwa zvaro dzichishandisa mitaura yemuno munyika yose. No media source currently available  ",Muzvinafundo Mthuli Ncube Vanoti Hazvishamisi Kuti Vamwe veMabhizimisi Vari Kuramba MaRTGS Dollars
"Mutangamiriri wenyika, VaEmmerson Mnangagwa, pamwe nemutungamiriri wenyika yeSouth Africa, vari zvakare sachigaro weSADC, VaCyril Ramaphosa, vakaita musangano muHarare neMugovera manheru, vakaita chisungo chekusimbisa hukama pamwe nekudyidzana pakati penyika dzavo munyaya dzese kusanganisira dzehupfumi. Vatungamiriri vaviri ava, avo vachangobva kutora nyanga munyika dzavo, vakati vakataura nyaya dzakasiyana dzinosanganisira matambudziko anosangana nenyika dzavo zvikuru sei munyaya dzehupfumi. VaRamaphosa vakaudza vatori venhau kuti vakaita chitsidzo chekushanda pamwe mukgadzirisa matambudzko aya. VaMnangagwa vakati vakafara chose kusangana naVaRamaphosa, uye kuti vakataurirana matambadziko avanosangana nawo uye kuti vangaagadzirisa sei sevatungamiriri vatsva venyika mbiri idzi. Pavakabvunzwa kuti pane zvingadzidzwe neSouth Africa here kubva kuZimbabwe zvikuru sei panyaya dzekutora minda, VaRamaphosa vakati nyika yavo ine zvekudzidza zvakawanda kubva kuZimbabwe nedzimwe nyika dzemuSADC apo iri kuronga kugadzirisa nyaya dzeivhu. Nyanzvi munyaya dzehupfumi vachishanda vakazvimirira, VaMasimba Manyanya, vanoti kunyange musangano wevatungamiriri vaviri ava wange wakakosha zvikuru sezvo dziri nyika dzakavakidzana, vanoona sekuti VaRamaphosa vaida kuziva zvakanyanya kuti Zimbabwe yakazvifambisa sei panyaya yekugova ivhu. Vanotiwo musangano wevaviri ava wakakosha nekuti Zimbabwe inotengeserana zvinhu pamwe nekuita bhizimisi neSouth Africa kudarika dzimwe nyika dzese. VaManyanya vanoti nekuda kwaizvozvo zvakakosha kuti vatungamiri vaviri ava vatauririrane kuti vasimbaradze hupfumi hwenyika mbiri idzi. Vanotiwo makambani emuSouth Africa anofanira kutora mukana wehutungamiriri hutsva kuti asime mari yawo muZimbabwe. Asi vanotiwo VaRamaphosa naVaMnangagwa vatungamiriri vakafanana nekuti vese vakapinda mukutungamira nyika mushure mekunge vaive nezvigaro izvi vadzingwa basa. VaMnangagwa vakadomwa kuti vatungamire nyika mushure mekunge VaRobert Mugabe vasiya basa musi wa 21 Mbudzi gore rapfuura uye VaRamaphosa vakatorawo chigaro chekutungamira South Africa mushure mekunge VaJacob Zuma vamanikidzwa kusiya basa musi 14 Kukadzi gore rino. Zvichakadai VaMnangagwa vakatiwo Zimbabwe ichaita sarudzo dzakachena muna Chikunguru gore rino. Vakati svondo rapfuura chairo vaida kuita musangano nemapato anopikisa kuti vataure nezvenyaya iyi asi vakazorega kuita musangano uyu mushure mekuona kuti mapato anopikisa munyika akawanda kudarika avainge vakoka. VaMnangagwa vanoti vaifunga kuti munyika mune mapato masere anopikisa asi vakazoudzwa kuti pave namapato anopikisa zana nemasere uye vakamisa musangano uyu kuti vakwanise kukoka masangano ese aya. VaTjenesani Ntungakwa veRevolutionary Reaserch Institute of Zimbabwe vanoti kuwanda kwemapato anopikisa hakuna basa uye sarudzo dzinofanira kungoitwa akajeka pasina mhirizhonga. VaMnangagwa vari kuvimbisa nyika nepasi rese kuti vachaita sarudzo dzakachena. Vanotiwo masangano akasiyana siyana pamwe nenyika dzese vakasununguka kuzoongorora sarudzo idzi. Asi pane kutsutsumwa kubva kumapato anopikisa pamwe nemasangano anaoshanda akazvimirira kuti mutemo wesarudzo pamwe nekutapwa kwenhau haisati yavandudzwa izvo zvinoita kuti sarudzo dzisafambe zvakanaka. No media source currently available ",VaMnangagwa naVaRamaphosa Vanoita Musangano weKusimbisa Hukama hweNyika Dzavo
"zimbabwe iri kukurudzirwa kudzika mitemo yakasimba inobatsira mukuderedza kumbunyikidzwa kwevanhu vachishandiswa kana kuendeswa kwavasingadi (human trafficking). Gwaro raburitswa nebazi rehurumende yeAmerica rinoona nezvekudyidzana nedzimwe nyika, kana kuti State Department ,panyaya dzekumbunyikidzwa kwevanhu vachizoguma vobatwa senhapwa kana kuti Trafficking in Persons Report rinoti Zimbabwe kwemakore maviri akatevedzana yaiswa panyika dzinoda kutarisiswa zvakanyanya kana kuti Tire 2 Watch list. Izvi zvinoreva kuti Zimbabwe iri kutadza kugadzirisa dambudziko iri. Vachitaura nezvegwaro iri rinonzi 2022 Trafficking in Person Report vakafanobata chigaro chemumiririri weAmerica muZimbabwe Amai Meg Riggs vaudza Studio 7 kuti gwaro iri rakakosha zvikuru mukuedza kudzivirira dambudziko rekumbunyikidzwa kwevanhu vachizoguma vobatwa senhapwa kana kumanikidzwa kuita zvepabonde. Kazhinji vanhu ava vanenge vanyeperwa kuti vari kuenda kumabasa. Vati Zimbabwe haina zvayakanyanya zvairi kuita kugadzirisa dambudziko iri. Kuti Zimbabwe ive pachidanho chiri nani, Amai Riggs vakurudzira hurumende kuti ipe zvikwanisiro kune vanorwisa nyaya dzekumbunyikidzwa kwevanhu idzi. Vana vadiki kubva kuZimbabwe vanonzi vari kusanganawo nedambudziko iri vachiburitswa muZimbabwe kunoshandiswa munyika dzakapoteredza dzakaita seSouth Africa. Zvimwe zvinokurudzirwa negwaro iri kuti Zimbababwe iite zvinosanganisira kuomesera vanoita zvekumbunyikidza vanhu uye kupota ichi mhan’ara nekupa humbowo hwezvedambudziko iri zvinonzi hazvisi kuitwa. Gwaro iri rinotiwo vamwe vana kubva Mozambique neZambia vanombunyikidzwa mushure mekupinzwa muZimbabwe zvisii pamutemo. Vanhu vakawanda vanoguma vombunyikidzwa kuSputh Africa vachibva kunyika dzakaita saanaEthiopia neSomali vanonzi vanodarikawo nemuZimbabwe Asi vachipindura, Amai Prisca Madziviridze vanova gweta rebazi rinoona nezvemukati menyika vati gwaro iri harisi kutarisisa kuti Zimbabwe sedzimwe nyika yakavhiringwa nechirwere cheCovid-19 izvo zvinovawo zvakakanganisa mabasa ekudzivirira kumbunyikidzwa uku. Amai Madziviridze vanotiwo Zimbabwe iri mushishi kuvandudza mitemo ine chekuita nekumbunyikidzwa kwevanhu. Vatiwo havawirirani nezviri mugwaro iri vachiti Zimbabwe iri kuisa zvekushandisa zvakawanda mukurwisa dambudziko iri vachitiwo nyika yakakwanisa kunotora vaive vasangana nedambudziko iri kunyika dzakaita seKuwait. Asi mukuru wesangano rakazvimirira roga rinoona nezvekurwiswa kwedambudziko iri reShamwari yeMwanasikana Amai Ekenia Chifamba vaudzawo Studio 7 kuti Zimbabwe ichiri kumashure mukugadzirisa dambudziko iri. Vaenderera mberi vachiti dambudziko guru nderekusanzwisisa kuti pane mhando dzakasiyana siyana dzekumbunyikidzwa dzinowanikwa nevanhu kunyangwe vari munyika yavo vasina kuenda mhiri kwemakungwa. Zimbabwe haisati yavandudzawo mutemo we2014 Trafficking in Person Act kunyangwe hazvo hurumende ichiti ine hurongwa hwekuita izvi. Munguva shoma yapfuura hurumende yeZimbabwe yakayambirawo veruzhinji kuti vasaenda kunyika dzakadai se Oman kuMiddle East vachiti vanhu vange varikumbunyikidzwa. MuTier 2 Watch List mune nyika makumi matatu neshanu dzinosanganisira gumi nesere dzemuAfrica. South Africa, Zambia, Eswatin, Mali nedzimwe. Nyika dzine dambudziko rakomba zvakanyanya kana kuti Special Case dzinoti Libya, Somalia neYemen. Munyika dzose nhatu idzi mune hondo. Panyika dzose dzemuAfrica, Namibia ndiyo chete iri muTier 1 mune nyika dzine mitemo yakanaka dzinosanganisira America nedzimwe dzakabudirira. No media source currently available ",Zimbabwe Yokurudzirwa Kudzika Mitemo Yakasimba muKuderedza Kumbunyikidzwa kweVanhu Vachishandiswa kanaKuendeswa Kwavasingadi
"Chikamu chekutanga chekubaya nhomba yekudzivirira chirwere cheCovid-19 icho change chichifanirwa kupera nezuro, chiri kuenderera mberi\nzvichitevera vanhu vashoma vakazvipira kubayiwa nhomba iyi. Vakafanobata chigaro chemukuru mubazi rezvehutano mudunhu\nreMashonaland West, Dr Tapiwa Dhliwayo, vati kunyange hurongwa hwanga huri hwekuti chikamu chekutanga chiitwe mumazuva gumi, izvi zvakatadza kuitika. Dr Dhliwayo vati vari kuenderera mberi vachibaya vose vaitarisirwa\nkubayiwa muchikamu chekutanga kusvika vapera. Asi mumwe chiremba ari kuona kufambiswa kuri kuitwa chirongwa chekubayiwa nhomba kuti chiri kufamba zvakanaka here mudunhu reMashonaland West, Dr Paradzai Mudzengere, vati havasati vave kuziva kuti voenderera mberi nekubaya vanhu vanofanirwa kubayiwa muchikamu chepiri here sezvo pasina shoko ravati vawana kubva kubazi ravo. Dunhu reMashonaland West raitarisirWa kubaya vanhu zviuru zvishanu\nnemazana matatu nenegumi nevatanhatu, kana kuti 5 316, asi rakakwanisa kubaya chiuru chimwechete nemazana mapfumbamwe nevapfumbamwe kana kuti 1909 muchikamu chekutanga. Mutauriri webazi rezvehutano, VaDonald Mujiri, vati kubayiwa nhomba\nkuchiri kuenderera mberi nyika yose asi vati havangataure kuti vanhu\nvakabayiwa vashoma pane vaitarisirwa here sezvo vasati vave nemanhamba enyika yose. Nyanzvi munyaya dzezvehutano uye vaimbove gurukota muhurumende\nyemubatanidzwa, Dr Henry Madzorera, vanoti vanhu havafanirwe\nkumanikidzwa kubayiwa nekudaro hurumende inofanirwa kuenderera mberi nekubaya vari kuda kubayiwa chete. Dr Madzorera vanoti semaonero avo zvingangodaro kuti avo vari kuramba\nkubayiwa vari kuda kubayiwa imwe nhomba isiri yekuChina saka nekudaro\nvanofanirwa kupihwa mukana wavanoda. Vachipa hurongwa hwekuti ndiani anobayiwa muzvikamu zvitatu mukuru anoona nezvehurongwa hweCovid-19 Task Force, Dr Agnes Mahomva, vati muchikamu chekutanga chine hurongwa huviri kana kuti 2 stages. Vati chikamu chekutanga ndicho change chichibayiwa vashandi vanoshanda nevanhu kana kuti frontline workers change chichifanirwa kupera nezuroasi chiri kuenderera mberi kusvika vose vanofanirwa kubayiwa vabayiwa. Dr Mahomva vati chikamu chechipiri muchikamu chekutanga, kana kuti stage 2 ichange ichibayiwa vabvezera vave kumakore makumi matanhutu kana kudarika, vasungwa, vane zvirwere zvinovanetsa pamwe\nnevapoteri vanogara munzvimbo dzakatsaurwa kana kuti ma refugees. Chikamu chechipiri chichabayiwa nhomba vadzidzi vemuzvikoro\nzvepamusoro nevose vemuzvioro uye chikamu chechitatu chinove\nchekupedzisira chichabayiwa vose vasiri panjodzi huru yekubatwa\nnechirwere cheCovid-19. Bazi rezvehutano rakazivisa nezuro kuti vanhu zviuru zviviri nemazana\nmasere nemakumi mapfumbamwe nevatatu kana kuti 2 893 vakabayiwa nhomba nezuro izvo zvakasvitsa vanhu vabayiwa nhomba nyika yose pazviuru makumi maviri nezvinomwe nemazana mapfumbamwe nemakumi manomwe kana kuti 27 970. Vanhu vatanhatu vakafa nechirwere cheCovid-19 nezuro, ukuwo vanhu vatsva makumi matatu nemumwe chete vakabatwa nechirwere ichi nezuro wakare. Mukusvika mukupera kwezuva ranezuro, Zimbabwe yanga yave nevanhu chiuru nemazana mana nemakumi manomwe nevasere, 1478, vafa nechirwere cheCovid-19, ukuwo vanhu vabatwa nechirwere ichi munyika yose, vava zviuru makumi matatu nezvitanhatu nezana nemakumi manomwe nevapfumbamwe, 36 179. Vanhu vachiri kurwara nechirwere ichi vava chiuru nemazana matatu nevapfumbamwe, zvichitevera kupora kwevanhu zviuru makumi matatu nezvitatu nemazana matatu nemakumi mapfumbamwe nevaviri, kana kuti 33 392. No media source currently available ",Zimbabwe Inoona Vanhu Vashoma Vachibayiwa Nhomba yeCovid-19
"Vaimbova gurukota rinoona nezvevasori, VaDidymus Mutasa, vave kunakurira nyoka mhenyu kumukuru wesangano revasori reCentral Intelligence Organization, VaHappyton Bonyongwe, nemhosva yekutyora kodzero dzevanhu yakaitika muna 2008 nemuna 2013 panguva yesarudzo. Mashoko aVaMutasa anotevera nyaya yakakwidzwa kudare naMuzvare Jestina Mukoko, uye mamwe mapepa akaturwa kumatare, naVaTendai Biti, ekuvapomerwa ivo mbune mhosva yekutyora kodzero dzevanhu. Muzvare Mukoko vakaendesa VaMutasa kumatare nenyaya yekumbunyikidzwa nekupambwa kwavakaitwa muna 2008. Dare repamusoro nemusi weMuvhuro rakati Muzvare Mukoko vanokwanisa kuendesa kumatare VaMutasa mbune. Asi VaMutasa vanoti vachapikisa nyaya iyi sezvo vachiti segurukota havana zvizhinji zvavanoita. Vanoti basa guru rinoitwa nemukuru wevasori. Magwaro akaendeswa naVaBiti anotevera nyaya yakakwidzwa naVaMutasa kumatare vachivapomera mhosva yekuvasvibisa zita ravo. Izvi zvinotevera mashoko ekuti VaBiti vakati VaMutasa vainge vaine chekuita nekupisirwa mumba kwemwana anonzi Christpowers Maisiri kuHeadlands muna 2013 munguva yesarudzo. VaBiti mumapepa avo vanoti vari kudaidza sezvapupu zvevanhu vanoti vakashungurudzwa naVaMutasa kuHeadlands, Makoni North kusanganisa hama dzevanhu vanonzi vakapondwa muna 2008 uye madzimai akabatwa chibharo. Asi mukuru wesangano reInternational Commission of Jurists vari gweta rinorwira kodzero dzevanhu, VaArnold Tsunga, vanoti kana VaMutasa vaigara mumisangano yairongwa nyaya idzi, vanogona kuendeswa kumatare sezvo vanenge vadziya moto wembavha.",VaMutasa Vonakurira Nyoka Mhenyu Mukuru weVasori Vachiti Ndiye Mutyori weKodzero dzeVanhu
"Vari kukwikwidzana musarudzo dzemutungamiri wenyika yeAmerica vaDonald Trump vemaRepublicans naAmai Hillary Clinton vemaDemocrats vakaita gakava ravo rekutanga kana kuti dhibheti neChipiri manheru. Gakava iri rakaitirwa kuHempstead muNew York. Musarudzo dzemutungamiri wenyika yeAmerica munoitwa magakava matatu nevatungamiri venyika kwoti rimwe chete nevatevedzeri vavo. Vaviri ava vakabatabata panyaya dzakawanda dzinosanganisa kurwisa vanopfurikidza mwero veISIS uye nyaya yemitero. Vanhu vakawanda vakataura nenhepfenuro dzakaita seCNN neMSNBC vakati semaonero avo Amai Clinton ndivo vakakunda sezvo VaTrump vaiita sekunge vasina kunge vanyatsogadzirira. Chimwe chizvarwa cheZimbabwe chiri kuFlorida muAmerica, VaPromise Sande vanoti pane zvizhinji zvingadzidzwe neZimbabwe zvikuru kukwanisa kuita gakava nevaunokwikwidza navo pasina mhirizhonga. VaSande vanoti vakafadzwa nekutatsurana kwaiita VaTrump naAmai Clinton uye nekuzovimbisa kwakaita vaviri ava kuti mumwe wavo akakunda vese vaizoremekedza zvinenge zvabuda musarudzo idzi. “Ndakatora nguva ndichioona zvange zvichibuda pachirongwa ichi nezuro (Chipiri) ndichida kunyatsokuziva kuti zviyi zviri kuvimbiswa nemapato maviri aya emaDemocrats nemaRepublications kuti ndiwane hwaro hwekuti nyika ino iri kuenda kupi panyaya dzezvematongerwo enyika saka ndakagutsikana nezvandakaona uye shuwiro yangu ndeyekuti zvirikuitika muno izvi tizozviona zvichiitwawo kumusha,”VaSande vaudza Studio 7. No media source currently available ",Amai Hillary Clinton Votatsurana naVaDonald Trump muGakava reKutsvaga Mutungamiri Mutsva WeAmerica
"Bato reCitizens Coalition for Change razobvuma kuti nhengo dzaro dziri muparamende dzitore mari yechikwereti yekutenga dzimba kubva kudare iri asi nhengo idzi dzinofanira kubhadhara zvikwereti izvi. Asi vamwe vanopikisa vari kushora danho iri. Vanokokera nhengo dzeTripple C muparamende, VaProsper Mutseyami, vaudza vatori venhau mHarare nhasi kuti nhengo dzebato ravo dziri muparamende dzakasangana nemutungamiri webato iri VaNelson Chamisa vakabvumirana kuti nhengo dzavo dzitambire mari dze zvikwereti zvedzimba kubva kuparamende asi dzichizozvimirira pakubhadhara zvikwereti izvi. Vakafanobata chigaro chemutevedzeri wemutauriri weTripple C, VaGift Ostallos Siziba vati pane zvibvumirano zvakasainiranwa nenhengo dzeparamende nedare reparamende kuti dzidzosere zvikwereti izvi. Asihurumende haina kuzivisa kunyika kuti zvikwereti izvi zvinobhadharwa sei uye nemadhora ekuAmerica here kana kuti huremu hwedhora pachikero chebhanga reRBZ kana kuti kumabhanga akazvimirira. Nhengo yebato reCCC inonzi yakaramba mari iyi ndiVaAllan Markham chete. Vanokokera nhengo dzeZanu PF mudare reparamende VaPupurai Togarepi vati hazvisi zvitsva kuti nhengo dzeparamende dzipiwe zvikwereti neparamende. Asi mutauriri webato rinopikisa rePatriotic Zimbabweans iro risina kana nhengo imwechete muparamende, VaShelton Mupambwa, vati nyaya yezvikwereti izvi yaitirwa kuti mapato ari muparamende awane mari dzekushandisa kutsvaga rutsigiro pamberi pesarudzo dzegore rinouya. Nyanzvi munyaya dzezvehupfumi uye vachishanda nesangano reLabour Economic Development and Research Institute of Zimbabwe, Doctor Prosper Chitambara vati hapana chakaipa kuti nhengo dzeparamende dzipihwe zvikwereti neparamende. Asi vati zvikwereti izvi zvinofanira kubhadharwa kuitira kuti zvisakanganise hupfumi hwenyika. Nhengo dzeparamende dzakapihwa zvikwereti zvemari inoita zviuru makumi zvemadhora ekuAmerica (US$40 000) pamunhu. Vatevedzeri vemakurukota ehurumende vakapihwawo mari inoita zviuru mazana matanhu nezviuru makumi mashanu pamunhu ($350 000) uye makurukota ehurumende akapihwa zviuru mazana mashanu zvemadhora ekuAmerica (US$500 000) pamunhu. Aka hakasi kekutanga hurumende neparamende ichiita izvi. Muna 2015, RBZ yakapa makurukota ehurumende, nhengo dzeparamende, vakuru vemauto nevamwe vanodyidzana nebato reZanu-PF zvikwanisiro zvekurimisa zvemari inodarika bhiriyoni imwe chete yemunyika. Mushre mekunge vakwanda vavo vatadza kubhadhara, chikwereto ichi chakazotorwa neRBZ zvinonzi nenyanzvi munyaya dzezvehupfumi nemasangano anokweretesa mari akaisa seIMF neWorld Bank zvakanganis hupfumi zvakanyanya. No media source currently available ",Dzimwe Nhengo dzeCCC Dzotsika Madziro Pakudzosera Mari Yadzinoti Dzakakwereteswa neHurumende
"Nyanzvi mune zvemitemo dziri kupa maonero akasiyanasiyana pamusoro pedanho rakatorwa neparamende neChitatu, rekuedza kurambidza nhengo dzebato reCitizens Coalition for Change kupinda muparamende dzakapfeka nmidzipanyota kana kuti ma tie eruvara rwe yellow, rwunove ruvara rwebato radzinomirira. Nyanzvi mune zvemutemo vachidzidzisa paUniversity of Zimbabwe, uye vari mutungamiri webato rinopikisa reNCA, Muzvinafundo Lovemore Madhuku, vanoti iyi haisi nyaya huru kwete, asi bumbiro remitemo haritaure kuti kana uchipinda muparamende unopfeka hembe dzakadii asi kuti rinozvisiira kuvanhu vari muparamende kuti vasarudze kuti pachezvavo vanoda kupinda sei? Muzvinafundo Madhuku vapa muenzaniso wekuti munhukadzi anenge achida kupinda muparamende anokwanisa kurambidzwa kupinda achinzi akapfeka mbatya dzinonzi dzinoburitsa muviri wake panze, asi kana vanhukadzi vakati zvatinofamba takaita kunze ndizvo zvatinoda muparamende, zviri kuvanhu kuzvidzigira kana kuzviramba. Rimwe gweta vari nhengo yeZanu PF kuBritain, VaSimba Mavaza, vanotiwo bumbiro remitemo pamwe nemitemo yeparamende hazvibvumire kuti munhu apinde muparamende akapfeka nhumbi dzine ruvara rwebato raanotsigira. VaMavaza vanoti kunyange hazvo paramende yakazobvumidza nhengo dzebato reCCC idzi kupinda mudare, hazvirevi kuti vave kubvumidzwa kuramba vachiita madiro aJojina, vachiti pakatoumbwa komiti iri kuferefeta nyaya iyi nekutarisisa zvinorehwa nemutemo weparamende weStanding Rules and Orders. Asi rimwe gweta, vari nhengo yebato reCCC, VaJacob Mafume, vanoti zvakaitika muparamende mucherechedzo wekuti paramende pamwe nenhego dzeZanu PF vave kutya kudzoka muparamende kwepfungwa dzavanoti dzakapinza, vachiti hapana mutemo unorambidza munhu kupinda akapfeka ruvara rwaanoda. Nemusi weChipiri nhengo yeparamende inomirira Buhera South VaJoseph Chinotimba ndivo vakatanga kusimudza nyunyuto mudare paitoreswa mhiko vadare vatsva, yekuti sei nhengo dzeCCC dzakabvumidzwa kupinda mudare dzakapfeka ruvara rwebato radzo. Izvi zvakaita kuti mutauriri weparamende, VaJacob Mudenda, varambidze kupfekwa kwemidzipanyota ye yellow iyi. Asi neChitatu dzimwe nhengo dzeCitizens Coalition for Change dzakatungamirirwa nemutevedzeri wemutungamiri webato vari mumiriri weHarare East, VaTendai Biti, hadzina kuteerera VaMudenda sezvo dzakadzokera zvakare kuparamende dzakapfeka midzipanyota ye yellow, izvo zvakazoita kuti paite mhirizhonga dzichirambidzwa kupinda. No media source currently available ",Nyanzvi dzeMutemo Dzopa Maonero Akasiyana paNyaya yeMutemo Unorambidza Kupfekwa kweNhumbi Dzine Ruvara rweMapato muParamende
"Mapoka ane chekuita nekutapwa pamwe nekufambiswa kwenhau apeta musangano wemazuva maviri wanga wakanangana nebhiri remashandiro evatori venhau reZimbabwe Media Practitioners Bill, uyo wanga uchiitirwa kuKadoma. Musangano uyu unonzi wabuda nezviga zvinonzi zvichabatsira mukukwenenzverwa kwebhiri iri risati raenda kuparamende. Vamwe vanga vari kumusangano uyu vanosanganisira gurukota rezvekufambiswa kwemashoko, Amai Monica Mutsvangwa, vashandi vekuhofisi yavo, nhengo dzeparamende, vekuhofisi yegweta guru rehurumende, makomishina eZimbabwe Media Commission, nevamwe vane chekuita nebandiko iri. Mukuru weMISA-Zimbabwe, VaTabani Moyo, avo vapindawo mumusangano uyu, vanoti vabvumiranawo zvakare kuti kubatwa kwebasa rekupepetwa kwenhau kuchange kwakamira sei, uye kuzoumba Zimbabwe Media Practitioners Council, iyo inenge ichizounza vezvenhau pamwechete. No media source currently available mutevedzeri wegurukota rezvekuburitswa kwemashoko, VaKindness Paradza, avo vapindawo musangano uyu vanoti bhiri iri nderimwe remitemo yakadzikwa inotora nzvimbo yemutemo wakaraswa weAIPPA. No media source currently available VaParadza vanotiwo hurumende haineyi nekuumbwa kwebhiri iri sezvo riri kuumbwa nevatapi venhau pamwe chete ne Zimbabwe Media Commission, vachiti chavo sehurumende kungorefura chete kusvika zvasvika kuparamende. No media source currently available ",VezveNhau Vanopeta Musangano weMazuva Maviri Wanga Uri Pamusoro peZimbabwe Media Practitioners Bill
"Mutungamiriri wenyika, VaEmmerson Mnangagwa, vavhura Harare Agricultural Show zviri pamutemo vachiti zvirongwa zveCommand Agriculture nePresidential Input Scheme hazvisi zvematongerwo enyika uye hurumende yavo icharamba ichitsigira zvirongwa izvi sezvo zviri kubatsira nyika kuwana chikafau chakakwana. Vati zvirongwa izvi zvaita kuti nyika iite goho rakawandisa uye hurumende yavo icharamba ichizvitsigira. Vati kubudira kweCommand Agriculture kwakaita kuti ivandudzwe kusanganisira zvimwe zvirimwa zvakaita segorosi, zvipfuyo zvakaita semombe pamwe nehove. Vati zvirongwa izvi hazvisi zvematongerwo enyika sezvinotaurwa nemapato anopikisa munyika uye hurumende yavo icharamba ichitsigira chirongwa ichi. VaMnangagwa vati hurumende yavo inotsigira Harare Agricultural Show pamwe nezvirongwa zvayo zvakaita semusangano wayakaita svondo rino wevarimi nemabhizimisi. Vati mashoo emamwe matunhu munyika yose anofanira kudzidza kubva kuHarare Agricultural Show uyewo vati vachakurudzira hurumende dzematunhu dzichaumbwa pasi pehurumende kuti dzikoshese zvirongwa zvevarimi. VaMnangagwa vakurudzirawo makambani akazvimirira kuti atsigire mabasa ekurima kuitira kuti nyika ikwanise kutengesa zvirimwa zvayo kunze sezvayaiita kare. Mukuru weZimbabwe Agricultural Society, varongi veHarare Agricultural Show, VaNgoni Kudenga, vati chirongwa chavo chakabudira zvikuru gore rino uye huwandu hwevairatidzira zvirimwa hwakakwira nezvikamu gumi nezvina kubva muzana kana zvichienzaniswa negore rapfuura. Vatiwo ivo nekomiti yavo vari kuzeya pfungwa dzakapihwa nevamwe kuti Harare Agricultural Show isandurwe kuve National Agricultural Show sezvo ichipindwa nevarimi nemakambani kubva mumatunhu ese munyika. Mutungamiriri weGrain Millers Association, GMA, VaTafadzwa Musarara, vaudza Studio 7 kuti makambani ari musangano ravo ave kutotsigira varimi nechekare. Pashoo yegore rino GMA ndiyo yapa mubairo wezviuru zviviri nemazana mashanu emadhora kukambani yeGushungo Dairy iyo yatora mubairo wekutanga pachikamu chevarimi vanochengeta mombe. Zimbabwe Parks and Wildlife Management Authority yatora mubairo wekuita basa rayo zvakanaka. Mukuru wekambani iyi, VaFulton Mangwanya, vaudza Studio7 kuti vafara chose nekukunda kwavaita. Kambani yeSeedco ndiyo yawana mubairo wekutanga pamakambani ese airatidzira gore rino kozotiwo Zimbabwe Broadcasting Cooperation ndiyo yawana mubairo pamakambani ese ezvenhau akapinda pashoo yegore rino. Varimi vahwina mibairo inosanganisira dzimotokari, mari nematirakita. No media source currently available ",VaMnangagwa Vanovhura Zviri paMutemo 2018 Agricutural Show
"Vachitaura kugungano reUnited Nations General Assembly nemusi weChina kuburikidza nevhidhiyo yavainge vaita sezvo vasina kuenda kuNew York kwaiitirwa musangano uyu nenyaya yechirwere cheCovid-19, mutungamiri wenyika VaEmmerson Mnangagwa vakati hurumende yavo yaumba hwaro hwekugadzirisa hupfumi hwenyika. Asi munyika hamuna kuwirirana panyaya iyi sezvo vamwe vari kuti zvinhu zvatonyanya kuoma kubva zvavatora chigaro. VaMnangagwa vakati Zimbabwe yakaparura chirongwa cheVision 2030 chavanoti chapa kuti mukaha uri pakati pevarombo nevapfumi uderedzwe. Vakatiwo vakwanisa kuumba mabasa. Nyanzvi munyaya dzezvemabhanga VaGilbert Muponda vanova nhengo yeZanu-PF vanoti ichokwadi kuti hurumende yaVaMnangagwa yakwanisa kudzikamisa hupfumi. Vati dhora remunyika radzikama uye mitengo yezvinhu haicharambe ichiita chamurambamhuru. Asi imwe nyanzvi munyaya dzezvehupfumi Muzvinafindo Gift Mugano vanoti mitemo mizhinji yegurukota rezvemari Muzvinafundo Mthuli Ncube haisi kushanda sezvo yakanangana nekuti hurumende isare nemari muhomwe mayo asi vanhu vachinonga svosve nemuromo. VaMugano vati zviri kuitwa naVaNcube, ""zvakafanana nababa vanofamba vachiti handina chikwereti ivo vachitadza kubhadharira vana chikoro kana kuvatengera zvekudya.""",VaMnangagwa Vadzikamisa Hupfumi Here Sezvavari Kutaura?
"Zimbabwe iyo yakabudirira nezuro kupinda muchikamu chechipiri chemutambo wemaoko cheNetball World Cup yakundwa nhasi neNew Zealand 79 kwa 36. New Zealand yakambotora mukombe weWorld Cup uyu kaviri. Asi izvi hazvisi kumisa ruzhinji rweZimbabwe kupemberera kutamba kwechikwata chavo chinozivikanwa nekuti maGems ichi kupinda muchikamu chechipiri chine zvikwata gumi nezviviri. Zimbabwe iri kutamba iri muGroup F nezvikwata zvinoti Australia, Northern Ireland, New Zealand, Malawi ne Barbados. Kunyangwe Zimbabwe yakundwa, Malawi yakunda Northen Ireland 47 kwa 43. Rimwe gungano remakwikwi aya i Group G rine zvikwata zvinoti Jamaica, South Africa, Trinidad and Tobago, England, Uganda ne Scotland. Zvikwata zviviri zvinenge zviri pamusoro mumagroup maviri aya ndizvo zvichaenda kumasemi finals emakwikwi aya. Zimbabwe yakunda kaviri ikakundwawo kaviri kusvika parizvino kubva zvatanga makwikwi aya. Asi zvichitevera kurohwa kwechikwata chenhabvu chemaWarriors kuEgypt, vanhu vakawanda munyika neavo vanga vasingazive kana kutevera mitambo yeNetball vave kuziva kuti kune chikwata chemitambo chinonzi maGems mushure mekunge chikwata ichi chaita mbiri mumakundano avo ekutanga eWorld Cup. Vatambi vechikwata ichi vakaita saUrsula Ndlovu, Perpetua Sachikonye, Mercy Mukwadi, Joice Takaidza, Sharon Bwanali, Patricia Maoladi vaita mbiri munyika. VaOliver Musongoro avo vanotsigira chikwata cheDynamos munhabvu vanoti vanga vachingonzwa kuti Gems,Gems vasingazive kuti chii chacho. Muteveri wezvemitambo VaTatenda Makazhu vanoti vafadzwa zvikuru nezvakaitwa nemaGems vachiti ivo vane tarisiro yekuti vasikana ava vanouya nemukombe uyu. Mutsigiri wechikwata ichi Muzvare Rebecca Mushunje vanoti vanga vasingatarisire kuti maGems angaiite mashiripiti akadai vachiti ikozvino vave kutotarisira zvakawanda. Zvaitwa nemaGems izvi zvichataurwa nezvazvo kwemakore nemakore achatevera uyezve kuvatambi ava hazvikanwike muhupenyu hwavo. Chirikunyanyofadza ndechekuti mbiri iyi yauya kubva mumaoko evanhukadzi avo vanga vachingosimudzira zita renyika mumitambo pasi rese kubvira muna 1980. Mugore iroro chikwata chenyika chevanhukadzi chemutambo wehockey chakatora menduru yegoridhe mumakundano eZimbabwe ekutanga emaOlympic Games ayo akaitirwa kuMoscow. Izvi zvakateverwa nemenduru nomwe dzakatorwa nemutuhwini Kirsty Coventry kumakwikwi e2004 ne 2008 Olympic Games. Vasikana vemutambo wenhabvu vemaMighty Warriors havana kuda kusaririra ndokubudirirawo kuenda kumaOlympic Games a 2012, izvo zvatadzwa kuitwa nezvimwe zvikwata. Mumwe muteveri wemutambo wenhabvu VaLawrence Hwekwete vanoti zvaitwa ikozvino nemaGems zvinoratidza husiyano hwebudiriro hurikuitika mumitambo munyika. Muongorori wezvemitambo VaTinashe Museti vanoti vanhukadzi varikudadisa munyaya dzemitambo uye vanoti vatambi ava ngavapihwe mari. Asi mitambo yevanhukadzi haisi kuwana rutsigiro rwakasimba zvekuti maGems akazowana rubatsirwo rwemari vachema chema uyezve vatove pedyo nekuda kusimuka kubva muZimbabwe. Asi hurumende yakatora nguva imwecheteyo kuumba komiti yekuunganidzira mari chikwata chenyika chenhabvu chemaWarriors icho chaienda kumakundano e 2019 Africa Cup of Nations. Zvichiburikidza zvekare nekuti maMighty Warriors akatendwa nemadhora mashanu chete apo vakadzoka kubva kuma 2012 Olympic Games, mari yaive isingakwane kuti vamwe vavo vadzokere kudzimba dzavo. Izvakauya mushure mekunge vaimbove gurukota rezvemitambo VaMakhosini Hlongwane vavimbisa vatambi ava kuti vachatendwa zvakasimba nehurumende izvo zvisina kuzoitika. Vakawanda vanotevera mitambo vanoti panofanira kuve neshanduko mumabatirwo arikuitwa zvikwata zvenyika zvevanhukadzi VaMuseti vachiti vatambi vemaGems vanofanira kutendwa zvakasimba. Parizvino, hapana shoko rati rabva kuhurumende nezvaitwa nechikwata ichi kunyange hazvo kune makurukota matatu evanhukadzi akaperekedza maGems kuLiverpool. Asi vatambi ava vangangowana kutendwa kwakasimba nekuwana mabasa kuzvikwata zvekunze kwenyika izvo zvirikumakundano aya kuraura vatambi. No media source currently available ",Chikwata cheNetball chemaGems Chodadisa Nyika
"Mutongi wedare repamusoro mumasvingo VaGarainesu Mawadze vari kutarisirwa kupa mutongo wavo panyaya iri kutongerwa mumiriri weZengeza West mudare reparamende vari mutevedzeri wasachigaro weMDC VaJob Sikhala yekuti vaida kupidigura hurumende. Magweta aVaSikhala anoda kuti nyaya iyi iraswe vachiti haina humbowo hwakati tsvikiti. Mamwe magweta aVaSikhala anosanganisira Amai Beatrice Mtetwa, Blessing Nyamaropa uye VaTinomuda Shoko. VaSikhala vanonzi vakataura mashoko aya paMandadzaka Primary School kuBikita Masvingo musi wa6 Chikunguru. Muchuchusi wehurumende VaTawanda Zvekare vanoti VaSikhala vakataura mashoko akanangana nekuda kubvisa mutungamiri wenyika VaEmmerson Mnangagwa pachigaro nechisimba. Asi VaBamu vanoti VaSikhala vari kuzorwa mafuta enguruve yavasina kudya. No media source currently available ",Dare Rotarisirwa Nhasi Kuzeya Kuti Nyaya yaVaSikhala Yoenderera Mberi Here Kana Kuti Kwete
"Mumazuva gumi apfuura, vatungamiriri veZimbabwe vange vachirwisana nezvinhu zvizhinji, kubva pakupambwa nekuwanikwa kwaDoctor Peter Magombeyi, kuramwa mabasa kwavana chiremba, rwendo rwaVaMnangagwa kuUnited Nations pamwe nekukwira kwemitengo yezvinhu munyika. Dzimwe nyanzvi mune zvematongerwo enyika dzinoti VaMnangagwa vakakanganisa vega rwendo rwavo nemabatiro avakaita nyaya yaDoctor Magombeyi uye nekuvimbisa mapurazi pasina mubhadharo kune avo vanoda kuisa mari mune zvemabhizimisi mu Zimbabwe. Pane umwe musangano wavakaita muNew York, VaMnangagwa vakati hurumende yavo ichapa vana muzvinabizimisi vanoda kuisa mari yavo mukubatsira Zimbabwe munyaya dzekumutsidzira zvehutano mapurazi pasina mutengo. Vanodzidzisa zvemabhizimisi paDevry University, Muzvinafundo Elliot Masocha, vaudza Studio 7 kuti chinhu chikuru chichashorwa VaMnangagwa kwemakore mazhinji arikuuya mabatiro avakaita kufa nekuchengetwa kwe vaimbove mutungamiriri wenyika, VaRobert Mugabe. No media source currently available  ",Vamwe Vanoti VaMnangagwa Vakazvikanganisira Vega Rwendo Rwavo kuUnited Nations
"Vanhu vanodarika zana vanga vachishanda papurazi reProtea Valley kuRuwa vanoti zvinhu zvavaomera zvichitevera kudzingwa kwakaitwa murungu wechichena anga achirima papurazi iri, VaMartin Grobler. Vanhu zana nemakumi maviri vanga vachishanda papurazi iri vanoti vari kurwadziwa zvikuru nekudzingwa kwakaitwa VaGrobler papurazi iri mukupera kwesvondo rino naAmai Ivy Rupindi avo vanoshanda mubazi rezvekurima pamwe nekugoverwa kweminda. Amai Rupindi vanonzi vakasvika papurazi apa nezvikonzi zvedare repamusoro neChishanu vakasiya vapa VaGrobler zuva rimwe chete rekuti vatute zvinhu zvavo papurazi apa mushure mekunge mbatya dzavo dzaburitswa panze nezvikonzi. Pakasvika Studio 7 neMugovera papurazi apa zvikonzi zvaigwejenura mikova yepamba yaVaGrobler uye VaGrobler vakange vachituta zvinhu zvavo vachibatsirwa nehama dzavo nevamwe varimi vechichena. Mumwe wevanga vachishanda papurazi apa, Amai Pamhidzai Kambukuzi, vanoti VaGrobler vaivabata zvakanaka chose zvekuti havachaziva pekutangira. Izvi zvinotsigirwawo naVaYambani Chiunjiza avo vane makore makumi mashanu nemapfumbamwe ekuberekwa avo vanoti vave nemakore anodarika gumi nemashanu vachishanda paurazi apa. VaGrobler, avo vanoti vakazvarirwa muZimbabwe uye hapana imwe nyika yavanoziva, vanoti vanga vave nemakore akawanda vachinetsana naAmai Rupindi nenyaya yepurazi iri vakati vazopedzisira vasvika kuhofisi yegurukota rezvekurima uko kwavanoti vakanzi vabhadhare mari yechiokomuhomwe kuti vapihwe magwaro epurazi iri, kana kuti offer letter, iyo yavanoti vainge vasina panguva iyoyo. Vaendenderera mberi vachiti vakatanga kugara papurazi iri muna 2000 vachirima fodya, chibage pamwe nekuchengeta mombe. Vanoti makore ose avagara papurazi iri vanga vachibhadhara mari yekushandisa purazi iri kumuridzi waro uyo anonzi akazoshaya gore rapera. Vanoti hondo yavo yakatangira pakushaya mari yechiokomuhomwe yavanoti yaidiwa iyi. Pavakazotorerwa purazi iri naAmai Rupindi neChishanu, VaGrobler vanga vainemeibhedha yembeu yefodya yavanga vachitarisira kutanga kudyara neChishanu chinouya uye vange vaine mombe mazana matatu. Imwe nyanzvi munyaya dzezvehupfumi, VaMasimba Manyanya, avo vaimboshanda mubazi rezvemari, vaudza Studio 7 kuti hupfumi hwenyika hucharamba huchiwira pasi sezvo vachiti hupfumi hwenyika hwakabatwa nenyaya dzekurima. Izvi zvatsinhirwawo nemutauriri weMDC Alliance, VaClifford Hlatshwayo, avo vanoti mapurazi anofanira kushandiswa zvakasimba kwete kuti vanotora mapurazi vanoswera vachirima sora. Rimwe gweta VaKudzai Kadzere vati zvakaitika papurazi raVaGrobler zvinoratidza kuti hurumende haisi kumira nemashoko ayo ekuti mapurazi ari kushandiswa zvakanaka haafanire kuvhiringidzwa. Imwe nyanzvi munyaya dzekurima uye vachishanda neUniversity of South Africa VaToendepi Shonhe, vaudza Studio 7 kuti kuramba hurumende yongotora mapurazi kuchaita kuti mari yemuripo inofanira kubhadharwa varimi vakatorerwa mapurazi irambe ichiwanda. Zvichakadai, Amai Rupindi vakati havana chavanokwanisa kutaura nezvenyaya iyi vakati titaure negurukota mubazi ravo VaAnxious Masuka avo vanga vasiri kudaira nharembozha yavo kubva nezuro. Asi munyori mukuru mubazi rezvekuburitswa kwemashoko VaNick Mangwana vakanyora padandemutande ravo kuti hurumende iri mubishi kuongorora chii chaizvo chakanyatsotora nzvimbo kuti VaGrobler vazobviswa papurazi ravo. Nhasi tattumira VaMangwana mubvunzo paWhatsApp kuti pane chabuda here muongororo yavo asi vange vasati vapindura pataenda pamhepo. Zvichakadai, mutungamiri wenyika VaEmmerson Mnangagwa vabuda mubepanhau reSunday Mail vachiti mari yekuripa varimi vechichena vakabviswa mumapurazi haisi kuzobva muhomwe yehurumende asi kuti mari iyi ichatotsvagwa kubva kunze kwenyika. Izvi zvinotevera kuchema chema kwevamwe munyika kuti hurumende nechibvumirano chayakaita nevarimi vachena cheGlobal Compensation Deed. Makurukota ehurmende ari kupesana zvakanyanya panyaya yekuti ndiyani achabhadhara mari iyi. Sangano reCommercial Farmers Union rinoti pane varimi vechichena vanodarika zviuru zvina vakarasikirwa nemapurazi avo uye vashandi vavo vakasara vasina chekubata zvichitevera chirongwa chehurumende chekugovera minda kuvanhu vatema. No media source currently available  ",Vashandi Zana Vosiiwa paMhene Mushure Mekutorerwa Purazi kweMumwe Muchena kuRuwa
"Kupindira kwemauto mune zvematongerwo enyika kusvikira VaRobert Mugabe vazosiya chigaro chemutungamiri wenyika gore rakapera kwakaitika muchihwande zvekuti kusvika pari zvino veruzhinji havanyatsoziva zvizere pachiitiko ichi. Mumwe mutambo, kana kuti drama, unoziikanwa uchinzi “Operation Restore Regasi” uri kuita mukurumbira munyika pamwe nekunze kwenyika nekuda kwekutevedzera zvinofungidzirwa kuti zvakaitika pamazuva aya. Mutori wedu wenhau Taurai Shava akaona mutambo uyu munguva pfupi yapfuura akatipa nyaya inotevera. Ichi ndechimwe chezvikamu zvakawanda zviri mumutambo weOperation Restore Regasi chinorwadzisa vakawanda mbamvu dzavo nekuseka. Mutambo uyu wakanyorwa naCharles Munganasa uyo anove mukuru wechikwata cheJubilee Arts chinoshanda chiri muguta reMasvingo, uyezve ari mumwe wevatambi mumutambo uyu. Mumwe wevanhu vanofadza veruzhinji zvikuru mumutambo uyu ndiMuzvare Caroline Magenga uyo anenge ari Amai Grace Mugabe. Caroline, uyo akazvarwa nekudzidza muMasvingo ndokuzoita zvidzidzo zvepamusoro paMidlands State University, anoti akatanga kuita zvemitambo ari kuprimary asi akazonyanyozvitevedzera mumakore mashoma apfuura. Anoti akatora nguva kuti anyatsokwanisa kutevedzera Amai Mugabe. Ketani Michael Banda ndiye anobuda achitevedzera VaMugabe. Ketani anoti akapinda mune zvemutambo mushure mekukurudzirwa nemumwe munhu waaiziva aiitawo zvemitambo. Ketani ndemumwe anofadzawo veruzhinji nekukwanisa kwake kutevedzera VaMugabe. Anoti nekuda kwekuti VaMugabe munhu anoziikanwa zvikuru munyika nepasi rose kukwanisa kuvatevedzera nemazvo hazvizi nyore. Charles akaberekerwa kwaGutu akaita zvidzidzo zvemitambo paUniversity of Zimbabwe. Mumutambo uyu anotamba chinzvimbo chemutevedzeri wemutungamiri wenyika Retired General Constantino Chiwenga uye anofadzawo vakawanda achitevedzera matauriro avanoita rurimi rweChirungu. Kunyange hazvo achiti anofara zvikuru nekutambirwa kwemutambo wake, Charles anoti anoodzwa moyo nenyaya yekuti hurumende hairatidze chido chekutsigira zvemitambo. Anoti nyaya yekuti masangano anotsigira zvinhu zvakasiyana siyana nemari ndiwo anotsigira zvemitambo munyika inogona kukanganisa zvetsika nemagariro emunyika. Caroline anoti kunyange hazvo veruzhinji vane mamwe maonero, kuita zvemitambo chinhu chinogona kuraramisa munhu semamwewo mabasa. Anoti shuviro yake ndeyekuti dai aikwanisa kusangana naAmai Mugabe onzwa divi ravo uye kuti vanonzwa sei kana kuti vanofungei nezvakaitika. Charles anoti nekuda kwemukurumbira waita mutambo wavo, hurongwa hwasvika pamusoro soro hwekuti vaende kunze kwenyika nemutambo uyu. Anotiwo munguva pfupi iri kutevera ane hurongwa hwekuburitsa mumwe mutambo une chekuita nesarudzo achitiwo anotariro yekuti mutambo uyu uchaitawo mukurumbira. Panguva yehutongi hwaVaMugabe, mutambo wakaita seOperation Restore Regasi waigona kurambidzwa kuitwa. Mutambo uyu uri kuita mbiri zvekuti vakawanda vanoti unogona kuvhurira vatambi vawo mikana yakakura uye kubatsira kusimudzirawo zvemitambo munyika. No media source currently available ",Mutambo Uri Pamusoro peKubviswa kwaVaMugabe paChigaro Wotyora Mbabvu dzeVeruzhinji
"Kuramwa mabasa kwavana chiremba kwakasvika muzuva rechimakumi maviri nematanhatu nemusi weChitatu varwere vakawanda vachidzorwa kumba zvopa kuti vakawanda vaomerwe pazororo rino rekisimusi negoredzva. Varwere vari muzvipatara vakawanda ndevaye vana vanachiremba vavo vanenge vakazvimirira asi vachishandisa mawhadhi navana mukoti vemuzvipatara zvehurumende kana kuti maprivate patients. Dare reLabour Court rakapa mutongo wekuti vanachiremba vadzokere kumabasa richiti kuratidzira kwavo kwaisava pamutemo. Hurumende yakabva yati yambomisa vanachiremba ava basa kwemavhiki maviri uye nekuvadaidza kudare. Asi vanachiremba vari kutsika madziro vachiti havasi kuzodzokera kusvika zvichemo zvavo zvinosanganisa mari yemuhoro uye kuwanisa varwere mishonga zvagadziriswa. Nhasi pataenda kumhepo vanachiremba ava vange vachiita musangano kuti vaone kuti votora gwara ripi. Studio7 haina kubata mumwe mutevedzeri wemutungamiri wenyika, VaConstantino Chiwenga, avo vakanzi nedare remakurukota vagadzirise nyaya yekuramwa mabasa kwavanachiremba uku. Mukuru weCommunity Working Group on Health VaItai Rusike vakurudzira hurumende kuti igadzirise dambudziko iri vachiti varombo vave kuomerwa nezvinhu. No media source currently available ",Zvinhu Zvoramba Zvakaoma Muzvipatara Vana Chiremba Vachiramwa Mabasa
"Vari kutungamira kupinzwa munyika kwechibage chakatengwa nevemabhizimusi akazvimirira kubva kuZambia vanoti kubva mwedzi waGunyana vanenge vokwanisa kupinza chibage chakawanda pane chiri kupinda munyika pari zvino. VaTafadzwa Musarara, vanove sachigaro wesangano revanogaya upfu reZimbabwe Grain Millers Association, uye vari ivo vari kutungamira kupinzwa kwechibage, vanoti vakaita musangano nevesangano revanotengesa chibage kuZambia reGrain Traders Association of Zambia. Vanoti vakawirirana kuti pakwidzwe huwandu hwechibage kubva pamatani zviuru makumi matatu zviri kupinda munyika pari zvino kuenda pamatani zana rezviuru. VaMusarara vanoti zvimwe zvimhingamipinyi zvakaita semitemo yepamabhodha yakaoma zviri kunonotsa kufamba kwakanaka kwedzimotokari dzechibage kuri kutariswawo nehurumende sezvo vakasvitsa zvichemo zvekuti vabatsirwe nekukasika. Goho rechibage rakadzikira zvikuru mwaka uno sezvo nyika iri kutarisira kukohwa matani angangosvika pamazana mapfumbamwe nemakumi mashanu ezviuru chete asi nyika ichida matani anosvika miriyoni nemazana masere ezviuru, izvo zvakazoita kuti kutengwe chibage kubva kuZambia senzira yekupfekedza matura. Hurumende iri kupinzawo chimwe chibage nekune rumwe rutivi, asi matunhu mazhinji anonzi vanhu vave kutanga kurwisana nenzara. VaMusarara vanoti kunyange hazvo vari kutenga chibage kubva kunze, vari kutengawo kubva kuvarimi vemunyika vakakwanisa kukohwa zvekutengesa. Vanoti nhengo dzavo dziri kutenga tani rechibage nemari iri pakati pemadhora mazana maviri nemakumi matanhatu emadhora nemazana matatu emadhora.",Chibage Chakatengwa kuZambia Chopinda Chakawanda Muna Gunyana
"Dzimwe nyanzvi mune zvematongerwo enyika dzinoti kushaya kwevaive mutungamiri weMDC, VaMorgan Tsvangirai, hakufanirwe kubva kwavewo kuparara kwemubatanidzwa wavakanga vavaka, weMDC Alliance, uyo une mapato manomwe anopikisa. Nyanzvi mune zvematongerwo enyika uye vari mukuru wesangano reZimbabwe Democracy Institute, Doctor Pedzisai Ruhanya, vanoti mubatanidzwa uyu ndiyo imwe yenhaka dzakasiiwa nemushakabvu, uye vari kukurudzira kuti vachange vachitungamira bato reMDC-T, vaendese mberi muono waVaTsvangirai uyu. ""Chekutanga ndechekuti tine urombo nekurasikirwa naVaTsvangirai. Asi tine tariro yekuti VaTsvangirai pavakabatwa nechirwere che cancer, vane matanho avakatora ari kurambwa nevanhu,"" Doctor Ruhanya vanodaro. Vanoti matanho aVaTsvangirai akave ekudana vavakavamba navo musangano weMDC, vanoti Professor Welshman Ncube naVaTendai Biti kuti vabatane zvakare vaite chinhu chimwe chete sezvavakanga vari pakaumbwa musangano uyu muna 1999. Imwe nyanzvi mune zvematongerwo enyika, Doctor Takavafira Zhou, vanove zvakare mutungamiri weProgressive Teachers' Union of Zimbabwe, PTUZ, vanotiwo nyaya yekuumba mubatanidzwa weMDC Alliance inobva kumuono waVaTsvangirai yekukurudzira mapato anopikisa kuti abatane, kana kuti apinde muimba hombe yavaiti 'big tent'. ""Semaonero angu, ndanga ndichifunga kuti vanotungamira MFV dai vatadza kuonera pedo sehozhwa, vaona mberimberi kwatinoenda uko kuti alliance yakanaka,"" Vanodaro Doctor Zhou. Asi vane ruzivo nezviri kuitika mumubatanidzwa uyu vanoti mitswe yatotanga kuonekwa, sezvo vamwe vevatungamiri muMDC-T vari kuramba kubatana nemamwe mapato, vachingoda kubatana nemapato akabuda muMDC chete, kwete kutora vamwe vose vasineyi nekuumbwa kwebato iri. Vatungamiri vemapato ari mumubatanidzwa uyu vanonzi vari kutarisira kusangana kuti vazeye remangwana remubatanidzwa uyu, pamwe nekusarudza mumwe mutungungamiri achaumirira musarudzo. No media source currently available ",MDC Alliance Yotyirwa reMangwana Rayo Zvichitevera Kushaya kwaVaTsvangirai
"Vanhu vakawanda mudunhu reMashonald West pamwe nedzimwe nzvimbo vanoti havasi kufara nekukwidzwa kwemutengo wechingwa vachiti izvi zviri kupesana nechinangwa chehurumende chekudzikiswa kwemitengo yezvinhu muzvitoro. NeChishanu vanhu vakawanda vakashamiswa apo vakaenda kunotenga chingwa vakawana chingwa ichi chakwira mutengo. Chingwa, icho chaisimbotengwa nemari inoita masenzi makumi mapfumbamwe, chave kuita dhora rimwe chete ukuwo chaimboita dhora rimwe chete, chave kuita dhora rimwechete nemasenzi gumi. Kukwira mutengo kwechingwa kunotevera kukwira kwezvinhu zvakawanda zvinoraramisa vanhu zvakaita semukaka, mafuta ekubikisa, furawu yekubikisa chingwa pamwe nenyama. Mumwe mugari wemuChinhoyi, VaDenvor Chimuka, vanoti vari kushamiswa nekukwira kwechingwa apo nyika yakakohwa chibage negorosi rakawanda gore rino. ""Semaonero edu kukwira kwemitengo yezvinhu hakuzi kwechokwadi. Ndinofunga kuti vamwe vari kuda kuzvibisa asi vanhu vari kuda kusvibisa zita rehurumende,"" vadaro VaChimuka. Mumwe mutengi asina kufara nekukwidzwa mutengo kwechingwa, VaDarlington Manyevere, vanoti kukwira mutengo wechingwa hakuna kunaka sezvo vanhu vakawanda vanodya chingwa mazuva ose. VaManyevere vanoti havaone hurumende ichikwanisa kugadzirisa nyaya yekukwira kwezvinhu sezvo zviri kutangira pamafuta ekufambisa, fuel. VaManyavere vanoti hurumende iripo haikwanise kugadzirisa nyaya dzehupfumi hwenyika nekuti havana pfungwa itsva dzekuvandudza hupfumi. Mumwe mushandi wekambani inogadzira chingwa yeLobels uyo asina kuda kudomwa nezita sezvo asingabvumirwe kutaura nevatori venhau anoti kambani yake yakakwidza chingwa sezvo zvinogadzira chingwa zvakaita sefurawo zvakakwira. Izvi zvinotsigirwa neimwe kabhani inobika chingwa yeBakers Inn iyo yakaburitsa gwaro ichitsanangura kuti yakakwidza chingwa nekuda kwekukwira mitengo yezzvinhu zvinoshandiswa kubika chingwa. Asi VaTongai Nyikayaramba avo vanorwira kodzero dzevatengi vanoti chinoita kuti vasagamuchire kukwidzwa kwechingwa inyaya yekuti makambani makuru ose anobika chingwa anoti Lobels, Bakers Inn neProton vawirirana kukwidza mutengo wechingwa nguva imwechete. VaNyikayaramba vanoti izvi zviri pachena kuti kukwidzwa kwechingwa hakunei nemitengo yezvinhu zvinogadzira chingwa asi kuwirirana, cartel, izvo zvinopesana nemitemo yemafambisirwo ezvehupfumi asingamanikidzwe, free economy. Mukuru weConsumer Council of Zimbabwe, Muzvare Rosemary Siyachitema, varamba kutaura nezvenyaya iyi vachiti nhasi izuva rekurumbidza Musiki havashande. Vachitaura pamusangano wavo wekongiresi yeZanu PF neChishanu mutungamiri wenyika, VaEmmerson Mnangagwa, vakayambira vezvitoro kuti vasanakidzwe nekukwidza mitengo yezvinhu asi mashoko avo hapana ari kuateerera.",Mitengo yeChingwa neZvimwe Zvinhu Inokwira
"Broadcasting Authority of Zimbabwe (BAZ) yapa marezenisi eterevhizheni matanhatu kumakambani anosanganisira Zimpapers neDaily News nemamwe makambani anonzi akarerekera kuZanu PF. Sachigaro weBAZ, VaCharles Manzi Sibanda, vati vakabvunzurudza makambani gumi nemana uye makambani anotevera ndiwo apihwa marezenisi. Jester Media (Pvt) Ltd iyo inenge ine terevhizheni inonzi 3K TV; Zimbabwe Newspapers (1980) iyo inenge ichinzi ZTN; Rusununguko Media iyo ine NRTV; Acacia Media Group inenge iine terevhizheni inonzi Kumba TV; Fairtalk Communications iyo inenge iine terevhizheni inonzi Ke Yona TV pamwe neChannel Dzimbabwe inenge iine terevhizheni inonzi Channel D. VaSibanda vati makambani aya anofanira kuenda pamhepo mukati memwedzi gumi nemisere. Mukuru weFairtalk Communications, VaQubani Moyo, avo vanova zvakare komishina weZimbabwe Electoral Commmission, vaudza Studio7 kuti vafara zvikuru nekuwana kwavaita rezenenisi vachiti terevhizheni yavo ye Ke Yona TV ichaenda pamhepo mekukati memwedzi gumi nemviri. Ke Yona TV inenge ine muzinda wayo muBulawayo. Asi vamwe vanoona nezvenhau varatidza kusafara nezvaitwa neBAZ vachiti makambani ese apihwa marezenesi akarerekera kubato riri kutonga reZanu PF. Mukuru weMISA Zimbabwe, VaTabani Moyo, vaudza Studio7 kuti hapana chashanduka panyaya dzekutepfenyura pateverevhizheni vachiti hurumende yapa marezenesi kumakambani ayo nemadzisahwira ayo. Mutori wenhau anoshanda akazvimirira, Sofia Mapuranga ndemumwe asina kufara nezvaitwa neBAZ achiti makambani ese apihwa marezenisi akangofanana neZimbabwe Broadcasting Corpration. Zimpapers ikambani yehurumende sezvakaita Zimbabwe Broadcasting Corporation, Channel Dzimbabwe ine vakuru vanosanganisira vaimbove mukuru weZBC, VaHappison Muchechetere. Vamwe vanonzi vari muChannel Dzimbabwe ndiHazel Masvanhise naTariro Makanga, ukuwo Acacia Media Group ichinzi ikambani yaSharon Mugabe. Nhengo yekomiti yeparamende inoona nezvekuburitswa kwemashoko, VaSettlement Chikwinya, vaudza Studio 7 kuti komiti yavo ichabvunzurudza kuti BAZ yakazvifambisa sei vachiti makambai ese apihwa marezenisi akarekera divi rimwe. Vatiwo zvaitwa nhasi dzozvakaitika apo pakapihwa marezenisi emaredhiyo. Mamwe makambani akakundikana kuwana marezenisi anosanganisira Heart and Soul TV yaTrevor Ncube vanove chipangamazano wemutungamiriri wenyika,pamwe neAB Communications inove kambani yenhengo ZANU PF zvakare vari mumiriri weNyanga North muNational Assembly, VaSupa Mandiwanzira. Zimbabwe yange iine terevizheni imwe chete yeZimbabwe Broadcasting Corporation iyo veruzhinji vanochema kuti yakarekera kubato riri kutonga reZanu PF. Hatina kukwanisa kunzwa divi rehurumende payanya iyi sezvo munyori mubazi rezvekuburitswa kwemashoko, VaNick Mangwana, vange vasiri kudaira nhare mbozha yavo. Hatinawo kukwanisa kunzwa divi reZanu PF panyaya iyi sezvo mushandi mukuru anoona nezvekuburitswa kwwemashoko mubato iri, VaTafadzwa Mugwadi, vange vasiri kudaira nharembozha yavo. No media source currently available ",BAZ Inopa Marezenisi Makambani Akarerekera kuZanu PF?
"Dzimwe nyanzvi dzezvehutano dziri kukurudzira hurumende kuti iwedzere huwandu hwevanhu vari kuvhenekwa kuona kana vaine chirwere cheCovid-19 pazuva, uye kuti hurongwa uhwu huitwe pasina muripo. Imwe yenyanzvi idzi, uye vari chiremba vari kuBritain, Dr. Edgar Munatsi, vanoti vanhu vashoma kwazvo ndivo vanokwanisa kuwana mari yekunze inodiwa pakuvhenekwa kuona kana uine hutachiwana hunokonzera chirwere ichi, sezvo mari iyi ichibhadharwa nemadhora ekunze kwenyika. Izvi zvinotevera kukwira kuri kuita huwandu hwevanhu vari kubatwa nechirwere ichi pamwe nekufa nacho munyika zuva nezuva, zvikuru mudunhu reHarare. Nemusi weChina bazi rezvehutano rakazivisa kuti vanhu mazana masere nemakumi manomwe nemumwe kana kuti 871, vakawanikwa vaine chirwere cheCovid-19, uye vamwe gumi nevashanu, kana kuti 15 vakashaya nacho. Bazi iri rinoti vanhu vose vakawanikwa vaine chirwere ichi vanhu vagara vari munyika, uye mazana matatu nemumwe kana kuti 301, vavo vari muHarare chete. Huwandu hwevanhu vabatwa cheCovid-19 munyika kubva patanga chirwere ichi muna Kurume wegore rapera kusvika neChina, hwave pazviuru gumi nezvisere zvine mazana matanhatu nemakumi manomwe nevashanu, kana kuti 18 675. Huwandu hwevanhu vafa hwakasvikawo pamazana mana nemakumi mana nevatanhatu, kana kuti 446, kuchitiwo vanhu vapora kubva kuchirwere ichi vasvika pazviuru gumi nezviviri nemakumi masere nevatatu, kana kuti 12 083. Dr. Munatsi, vanoti nekuda kwekuoma kwezvinhu munyika, havaoni vanhu vakawanda vachitungamidza mberi nyaya yekuvhenekwa hutachiwana hwe coronavirus, ivo vasina chekuisa patafura kuti mhuri dzavo dzidye kudzimba kwavo. Nekudaro, vanoti zvakakosha kuti hurumende ivheneke vanhu vose pachena nekukasika kuitira kuti isazoremerwa nekutevera vanenge vakasangana nevane chirwere, kana kuti contact tracing. Vanotiwo kunyange hazvo hurumende pamwe nemamwe mapoka vari kupa dzidziso pamusoro pechirwere ichi, matanho iwayo ari kudzoserwa shure nevamwe vanhu, zvikuru vemamwe makereke, avo vavanoti vari kufurira nhengo dzemakereke avo kuti dzisavhenekwe kana kutora nhomba inodzivirira chirwere ichi. Zvipatara zvemunyika zvinonzi zvazara nevarwere veCovid-19, izvo zvave kuita kuti varwere vatsva vashaye kwekuenda. No media source currently available ",Hurumende Yokurudzirwa Kuvheneka Vanhu Pachena Panguva Iyo Huwandu hweVanhu Vari Kubatwa neCovid-19 Hwakwira
"Chikwata cheEuropean Union chinongorora sarudzo, cheElection Follow-up Mission, (EFM), icho changa chiri muZimbabwe kuti chione kana zvakakomekedzwa neElection Observation Mission (EOM) kuti hurumende iite mushure mesarudzo dzemuna 2018, chaita musangano nevatori venhau chichidzokorora kurudziro yacho kuhurumende yekuti izadzise zvakakomekedzwa sarudzo dziri kuuya muna 2023 dzisati dzasvika. Chikwata ichi nemusi weChina chakasangana negurukota rezvekudyidzana nedzimwe nyika, VaFredrick Shava mushure mekusanganawo nevemasangano akazvimirira nemusi weChitatu. Mukuru wechikwata ichi, VaElma Brok, vaudza vatori venhau kuti VaShava vakavimbisa kuti hurumende yavo iri kuita zvose kuona kuti sarudzo dzegore rinouya dzaitwa zvakajeka uye zvisina kugunun’una kwemamwe mapoka. Chikwata ichi chakasanganawo nemutungamiri wenyika, VaEmmerson Manangagwa. Hurumende yakakomekedzwa kuti ivandudze zvinhu zvinosanganisira kuona kuti mhirizhonga yezvematongerwo enyika yamiswa, Zimbabwe Electoral Commission, ZEC, yaita basa rayo yakazvimirira zvisina kupindira kwehurumende, vatori venhau vashanda vakasununguka uye kuti mapato ose awane mikana yakaenzana mukutsvaga rutsigiro. Zvimwe zvinonzi zvakakomekedzwa neEU inyaya yekuti madzishe vasapindira munyaya dzezvematongerwo enyika. Studio 7 haina kukwanisa kubata VaShava kuti tinzwewo divi rehurumende panyaya iyi. Mukuru anoona nezvekufambiswa kwemabasa musangano rinoongorora sarudzo munyika, reElection Resource Centre, VaSolomon Bobosibunu vanoti chinhu chakanaka chose kuti pawanikwe masangano anobva kunze anokurudzira kuti Zimbabwe igadzirise zvinhu sarudzo dzisati dzaitwa. Asi VaBobosibunu vanoti nekuda kwemamiriro akaita zvinhu, havaoni hurumende ichigadzirisa zvose zvakanzi iite mukati menguva yasara sarudzo dzisati dzashevedzerwa muZimbabwe. No media source currently available ",Chikwata cheEuropean Union Changa Chirti muNyika Chinokomekedza Hurumende Kuti iZadzise Zvayakanzi iite Mushure meSarudzo dza2018
"Vaimbove mutungamiri wenyika, VaRobert Mugabe vari kutarisirwa nhasi kupa huchapupu kukomiti yezvemigodhi nemhando dzemoto pamusoro pemari inosvika mabiriyoni gumi nemashanu emadhora, iyo inonzi yakabva mukutengeswa kwemangoda, yavakati ivo mbune yakatsakatika. Sachigaro wekomiti yezvemigodhi, uye vari mumiriri weNorton mudare reparamende, VaTemba Mliswa, vaudza Studio 7 kuti VaMugabe vari kuuya kuparamende kunomira pamberi pekomiti yavo, kwete kuti komiti yavo ndiyo iri kuenda kumba kwaVaMugabe kuBlue Roof sezvanga zvichibuda mumadandemutande nemamwe mapepanhau. Nyanzvi mune zvematongerwo enyika, uye vari mukuru wesangano rinookurudzira kuchengetedzwa kwezvicherwa reCentre for Natural Resource Governance, VaFarai Maguwu vanoti chingava chinhu chakanaka kwazvo kana VaMugabe vakasimuka mbune kunomira pamberi pekomiti iyi, sezvo vari ivo vakaparura nyaya iyi. “Kuuya kwavo, kana vabvuma kuuya, haisiri nyaya yekuda kuburitsa pachena huwori hwakaitika panyaya ye $15 billion, asi kuti vanenge vari kuuya vachida kunyadzisa kana kuti kufumura vanhu vakavatorera masimba, uye vachiziva kwazvo zvavanokwanisa kunge vachiitawo vanhu ivavo paku disappear kwe 15 billion yakabiwa kwaMarange,” VaMaguwu vanodaro. Muna 2016, vaMugabe vakashamisa nyika pavakazivisa kuti mari inoita mabhiriyoni gumi nemashanu yakawanikwa nenyika kubva mukutengeswa kwemangoda ekwaChiadzwa yakatsakatika. No media source currently available ","Vaimbove Mutungamiri weNyika, VaRobert Mugabe Votarisirwa Kupa Huchapupu kukomiti yeMigodhi"
"Mutungamiri wenyika VaEmmerson Mnangagwa vakasvika kuBotswana nemusi weMuvhuro uko vari kupinda mumisanagano yemazuva maviri nemutungamiri wenyika iyi, VaIan Khama. VaMngangagwa vakaperekedzwa nemakutukota gumi neri mwe chete. Vatungamiri vaviri ava vanoti misanagano iyi iri kufamba zvakanaka chose uye vatombosangana vari vaviri kuhofisi yaVaKhama. VaKhama vakagadzirirawo vaenzi vavo kudya kwemasikati vakakokawo makurukota ose navanamuzvinabhizimisi. VaMnangangwa vakazotaurawo mudare reparamende yeBotswana. Mutungamiri wenyika VaMnangagwa vanotarisirwa kunoonawo basa riri kuitwa nekambani inonzi Diamond Trading Company iri muGaborone guta guru renyika iyi. Mharidzo yaVaMnangagwa ichingori imwecheteyo yekuti Zimbabwe yavhurwa mukana wekuita mabhizinesi. Nyanzvi munyaya dzezve hupfumi vachishandira kuBotswana VaGarry Guma vanoti kudyidzana kweZimbabwe neBotswana kwakakosha zvikuru sezvo nyika idzi dzakaganhurana. No media source currently available ",VaMnangagwa Voshanyira Botswana
"Nhengo dzedare reSenate remuAmerica shanu dzange dzichishanya muZimbabwe dzakasimuka munyika nemusi weSvondo dzichidzokera kuWashington DC. Mutauriri wemuzinda weAmerica muZimbabwe VaDavid McGuire vakaudza Studio 7 kuti nhengo dzeSenate idzi dziri kutarisirwa kusvika muWashington DC neMuvhuro. Nhengo idzi dzakasangana nevatungamiri vehurumende uye vanopikisa. Mutungamiri wenyika VaEmmerson Mnangagwa avo vakasangana nenhengo dzeSenate idzi vachangobva kuChina vakati vanovimba kuti hukama hweZimbabwe neAmerica huchasimbaradzwa. America yakatemera VaMnangagawa nevamwe vavo zvirango zvekufamba nenyaya yekutonga nedemo. Asi hurumende inoti yakatamerwa zvirango nekuti yakatora minda kubva kuvachena ichipa vatema. Nhengo dzeSenate idzi dzakaitawo musangano nevamwe vanopikisa vakaita sevatungamiri veMDC-Alliance vanoti VaNelson Chamisa, VaTendai Biti uye VaWelshman Ncube pamwe nemutungamiri wePeople’s Rainbow Coalition Amai Joice Mujuru. VaChamisa vakatenda kuti vakaita musangano uyu vakazeya nyaya dzesarudzo, zvirango nezvimwe. No media source currently available  ",Nhengo dzeSenate dzemuAmerica Dzopeta Rwendo kuZimbabwe
"Nhengo dzeparamende kubva kuZanu PF neMDC dziri kuramba dzichikakavadzana mudare pamwe nekukanganisa misangano yeparamende zvisinei kuti komiti inotungamira basa reparamende yakaumba komiti yekuongorora dambudziko riri pakati penhengo idzi. Komiti inoona nezvemhando dzemoto yatadza kuita musangano mushure mekunge pakandiramwa makobvu nematete pakati penhengo dzeMDC ne Zanu PF. Nhengo dzeZanu PF dzaramba kuti dzipinde mumusangano unokokerwa nenhengo yeMDC dzichiti bato iri riri kuramba kutambira mutungamiri wenyika, VaEmmerson Mnangagwa,semutungamiri akasarudzwa nevanhu. Sachigaro vekomiti iyi, VaJoel Gabuza, veMDC vati varambidzwa zvakare kuti vatungamire musangano nenhengo dzeZanu PF izvo zvavange vasingafungire sezvo nyaya iyi yave kukadziriswa. Asi VaElias Musakwa veZanu PF vati musangano wange watotanga vachitungamira musangano apo pazotanga kupopotedzana. Patavabvunza kuti havasi kuzvidza Standing Rules and Orders Committee here nekuramba vachikakavadzana sezvo nyaya iyi yave kuongororwa, VaMusakwa vati vacharamba vachiita izvi kudzamara vaudzwa nebato ravo kuti vachirega. MDC inotiwo iri kuremekedza chisungo chakaitwa nekongiresi yebato ravo kuti havatambiri hutungamiriri hwaVaEmmerson Mnangagwa. Komiti yeparamende inoona nezvebhajeti inotungamirwa naVaTendai Biti veMDC yakatadza kunzwa nyaya dzehuori mwedzi wapera mushure mekunge nhengo dzeZanu PF dzati VaBiti nebato ravo vatange vacherechedza VaMnangagwa semutungamiri wenyika.",Komiti Inoona Nyaya dzeMhando dzeMoto Inotadza Kuita Basa Rayo
"Masangano anomirira vagari vemu Harare abatana nemamwe masangano anomirira vashandi pamwe nevechidiki kuramba hurongwa hwekanzuru ye Harare hwekuti veruzhinji vatange vabhadhara mvura vasati vaishandisa. No media source currently available Sangano remubatanidzwa wemasangano anomirira vagari vemupurovhinzi yeguta re Harare re Harare Metropolitan Residents Forum, kana kuti Hamref, rabatana nemamwe masangano akaita sesangango revashandi re Zimbabwe Congress of Trade Unions (ZCTU), Zimbabwe Coalition on Debt and Development (Zimcodd), Community Water Alliance pamwe nesangano revechidiki National Youth Organization kuramba hurongwa hwekanzuru ye Harare hwekuda kuisa mamita emvura anoita kuti vagari vatange vabhadhara mvura vasati vaishandisa, kana kuti pre-paid water meters. Ataura akamirira masangano ese uye vari mutaiuriri we Hamref , Va Marvelous Khumalo, vati havasi kuzofa vakatambira hurongwa hwekanzuru uhwu. Va Khumalo vati chimwe chiri kuvarwadza ndechekuti kanzuru ye Harare yakangotora danho iri isina kubvunza vagari mafungiro avo panyaya iyi. Mumwe wemasachigaro eHamref avo vanoshanda zvakare nesangano re Chombined Harare Residents Association, kana kuti CHRA, Va Simabarashe Moyo, vanoti danho riri kuda kutorwa nekanzuru iri richaita kuti vagari vemu Harare vazhinji vagare vasina mvura pakatariswa kuoma kuri kuramba kuchiita zvinhu munyika. Va Moyo vati ikodzero yevagari kuti vawane mvura yakakwana uye yakachena nguva nenguva vachiti kushayikwa kwemvura kunogona kukonzera kupararira kwezvirwere zvinokonzerwa netsvina zvakaita sekorera.. Va Moyo vati vachatora matanho akawanda kudzamara kanzuru yaregera kuenderera mberi nehurongwa hwekuisa ma pre-paid water meters mudzimba dzevagari.\n\nMeya wedhorobha re Harare, Va Benard Manyenyeni, vaudza Studio 7 parunhare kuti vachiri pakati pekuzeya nyaya iyi nevemasangano anomirira vagari. Asi mabharani wekanzuru ye Harare, Va Tendai Mahachi, vanoti kanzuru haisi kuzodzokera kumashure nehurongwa uhwu kunyange hazvo musangano wakaitwa nemakanzura e Harare nezuro wakabvumirana kuti chirongwa ichi chimbomiswa.",Vagari Voramba Kutambira Chirongwa Chekubhadhara Mvura Vasati Vaishandisa
Mumwe mutevedzeri wemutungamiri wenyika General Constantino Chiwenga vari kurapwa kuchipatara chekuSouth Africa pamwe nemudzimai wavo Amai Mary Chiwenga. Mutevedzeri wemunyori wedare remakurukota uye vari mutauriri wevatungamiri venyika VaGeorge Charamba vatenda kubepanhau reHerald kuti VaChiwenga vari kurapwa vachiti vakakuvara pakaputika rinofungidzirwa kuti ibhambo kuWhite City Stadium muna Chikumi. VaCharamba vanotiwo VaChiwenga vakambokuvarawo munguva yehondo zvopa kuti hutano hwavo husamire zvakanaka. Rimwe gurukota rinoona nezvekudyidzana nedzimwe nyika VaSibusiso Moyo vari kurapwawo kuSouth Africa kwavakaendeswa zvechimbi chimbi varwarisa. Mutungamiri wenyika VaEmmerson Mnangagwa uye vaimbova mutungamiri wenyika VaRobert Mugabe nemhuri yavo vanopotawo vachienda kunorapwa kunze kwenyika kana varwara. Asi chii chinopa kuti vatungamiri venyika vaende kunorapwa kunze kwenyika? Vaimbova gurukota rezvehutano vari nhengo yeMDC Dr Henry Madzorera vanoti hurumende yakundikana kugadzirisa zvinhu muzvipatara nenyaya yekusapa bazi rezvehutano mari yebhajeti inokwana. Chiremba Dr Rutendo Bonde vanotiwo zvipatara zvakawanda hazvina mishonga zvopa kuti varwere vaomerwe nehupenyu. Asi Zimbabwe handiyo chete nyika ine dambudziko revatungamiri venyika vanoenda kunorapwa kunze kwenyika. Muna 2011 vaive mutungamiri wenyika yeZambia VaMichael sata vakashaikira kuchipatara cheKing Edward VII’s kuBritain. Mumwe aimbova mutungamiri weZambia zvekare VaLevy Mwanawasa vakashaikira kuFrance mushure mekurwarawo variko. Vaimbova mutungamiri weEthiopia VaMeles Zenawi vakashaika vari kuBelgium. Vaive mutungamiri weGuinea Bissau VaMalam Bacai Sqnhq vakashaikira kuFrance. Vanoongorora nyaya dzezvehutano vanoti zvose izvi zvinokonzerwa nekusarongeka munyaya dzezvehutano kwevatungamiri venyika dzemuAfrica. No media source currently available ,VaChiwenga neMudzimai Wavo Vorapwa kuSouth Africa
"Zvimwe zvizvarwa zveZimbabwe zviri muSouth Africa zvisina kuwana mapepa zvinonzi hazvisi kuda kudzokera kumusha pasi pechirongwa chekudzokera pasina kumanikidzwa nehurumende yaVaJacob Zuma. Vanhu ava vanoti hapana chekudzokera kumusha sezvo zvinhu zvakaoma kuZimbabwe. Vanoona nezvekufambiswa kwemashoko muZimbabwe Exiles Forum, Muzvare Diana Zimbudzana, vanoti vanhu vakawanda vari kusarudza kuenda kune dzimwe nyika dzemuAfrica pane kudzokera kumusha sezvo zvinhu zviri kuramba zvichioma munyika. Muzvare Zimbudzana vaenderera mberi vachiyewuchidza zvizvarwa zveZimbabwe zviri muSouth Africa zvakanyorera mapepa ema Zimbabwe Special Permits kuti zviende kunotora mapepa avo sezvo hurumende ye South Africa iri kuti vasina kutora mapepa aya panopera Gunyana, vanokwanisa kuzoshupika. No media source currently available  ",Vasina Kuwana Mapepa muSouth Africa Voramba Kudzokera kuZimbabwe
"Mutevedzeri wegurukota rinoona nezvekurima, VaDavid Marapira, vanoti Zimbabwe yave kurambidza kutengwa kwechibage kunze kwenyika sezvo iri kuti ine goho rakakwana uye inoda kuti varimi vemunyika vawanewo chouviri. Hurumende inoti iri kutarisira kuti goho rechibage richasvika pamamiriyoni maviri ematani. GMB inotiwo yaunganidza mari inosvika mamiriyoni mazana maviri ekutenga chibage kubva kuvairimi. Gurukota rinoona nezvehupfumi, VaPatrick Chinamasa, uye mabhanga anokweretesa mari akaita seWorld Bank neInternational Monetary Funds, IMF, vanoti vari kutarisira kuti hupfumi hwenyika huchati wedzerei nenyaya yekuti goho rechibage nefodya rakati nakei gore rino. Asi zvechibage zvingabatsire here mukuvandudza hupfumi hwenyika uye munongedzo here wekuti vatema havachaita vanamugarira badza? Nyanzvi munyaya dzekurima dzinoti panyaya yechibage nyika yange yatodzokera kumashure sezvo varimi vatema vange vagara vari ivo vairima chibage chakawanda chaisvika pazvikamu makumi masere kubva muzana kunyangwe varimi vachena vainge vasati vatorerwa minda. Nyanzvi munyaya dzezvehupfumi vachitungamira nyaya dzezvidzidzo paZimbabwe Ezekiel Gutu University, Doctor Gift Mugano, vanoti goho rakanaka iri richabatsira nyika mukugadzirisa hupfumi. Mashoko aya anotsinhirwawo nemurimi vari nhengo yeZanu-PF, VaGadzira Chirumanzu, avo vati mari yange ichitengeswa chibage kunze neZimbabwe inenge yoshandiswawo zvimwe zvinhu. Nyanzvi munyaya dzezvehupfumi Doctor Prosper Chitambara vanoshanda nesangano reLabour and Economic Development Research Institute of Zimbabwe vanoti kunyangwe zvakanaka kuti nyika yamira kutenga chibage kunze, vanhu vanogona kuzopembedza n’anga neinobata mai sezvo zvinotengwa kunze zvinenge zviine mutengo wakaderera kukunda zvinogadzirwa munyika. Asi VaChitambara vanoti havo munyaya dzezvehupfumi, goho rakadai rinogona kubatsira zvakanyanya munyaya dzezvehupfumi. Mashoko aya atsinhirwa nasachigaro webhodhi reGrain Millers Association of Zimbabwe, VaTafadzwa Musarara, avo vati homwe yenyika yekutenga zvinhu kunze yange isisina kumira zvakanaka. Hapana hapo kuwirirana kuti chii chakapa kuti goho regore rino rive nani. VaChirumanzu vanoti chirongwa cheCommand Agriculture chakaparurwa nehurumende. Asi mutauriri webato reMDC-T, VaObert Gutu, vanoti hurumende yave kungokohwawo nepaisina kurima nekuti vamwe varimi kunyangwe vainge vasiri muchirongwa cheCommand Agriculture vakakohwa pakuru. VaGutu vanoti vose ava vave kungonzi vari muchirongwa chehurumende ichi. Sachigaro wekomiti yemakurukota inoona nezvechirongwa cheCommand Agriculture, uye vari mumwe wevatevedzeri vemutungamiri wenyika, VaEmmerson Mngagagwa, vanoti pasi pechirongwa ichi, murimi anovaudza ndima yaanoda kurima ivo vomupa mbeu nezvimwe zvikwanisiro. Pannyaya yekuti sei matura akazara, Doctor Mugano vanoti havo ruvara rwekiti harwuna basa chakakosha ndechekuti iri kubata makonzo here. VaMugano vanoti zvakakoshawo kuti hurumende yakakwanisa kuwanira varimi zvikwanisiro zvekurimisa. Mashoko aya anotsinhirwawo negurukota rinoona nezvehupfumi, VaPatrick Chinamasa. Kunyange hazvo hupfumi hwenyika hwaimbenge hwati wedzerei munguva yehurumende yemubatanidzwa, ikozvino zvinhu hazvina kumira zvakanaka sezvo vanhu vasina mabasa nekuda kwekuvharwa kwemakambani uye kuderera kwegoho mumakore apfuura. Vekunze havasi kuuyawo kuzotanga mabasa muZimbabwe vachiti mitemo yehurumende haina kujekesa. Hurumende inoti hupfumi hwaenda kumazivandadzoka nenyaya yezvirango zvainoti zvakatemerwa nyika. Asi vanopikisa vanoti inyaya yekutonga nedemo sezvo hurumende yemutungamiri wenyika, VaRobert Mugabe, ichipomerwa mhosva yekutyora kodzero dzevanhu. No media source currently available    ",Hurumende Yorambidza Kutengwa kweChibage Kunze kweNyika
"No media source currently available Mutungamiri weMDC, VaMorgan Tsvangirai, vanoti vava kunzwa zviri nani chose zvichitevera kurapwa kwavari kuitwa kuSouth Africa. Vachitaura neStudio7 vari parunhare vari kuSouth Africa kwakare, VaTsvangirai, avo vakaenda kunorapwa ku South Africa mwedzi wapera, vanga vasati vataura mbune nevatori venhau pamusoro pehutano hwavo. Aka ndekekutanga kubuda pachena vachitaura nevatori venhau pamusoro pehutano hwavo. VaTsvangirai, avo vanova zvakare mutungamiri wemubatanidzwa wemamwe mapato anopikisa ayo anoti achakwikwidza musarudzo akabatana, weMDC Alliance, vanoti havaone chinovakanganisa mukutungamira MDC Alliance musarudzo dza 2018, zvisineyi kuti pane vamwe vanhu vari kuti vasiye chigaro chavo. Mashoko aVaTsvangirai aya anotevera mashoko anga achibuda mumamwe mapepanhau pamwe nemumadandemutande vamwe vachiti semurwere, VaTsvangirai vanofanirwa kusiyira vamwe chigaro ichi. Asi VaTsvangirai vanoti munhu wese anogona kurwara, uye havasi ivo vekutanga kurwara, nokudaro zvinotaurwa nevanhu hazvivatidzise kuita basa ravo. VaTsvangirai vanoti kana nguva yekuti vasiye basa ravo yakwana, vachaita saizvozvo sezvo munyika muzere vanhu vanogona kutungamira mubatanidzwa weMDC Alliance musarudzo dzegore rinouya. Asi vasimbaradza kuti vachaenderera mberi nebasa ravo kana vana chiremba vavo vati vachitanga.",VaTsvangirai Vanotaura neStudio7 Pamusoro peHutano Hwavo
"Mumiriri weAmerica muZimbabwe, Ambassador Harry Thomas Jnr, avo vave kusiya basa, vanoti vanosuwa chose kuti vave kubuda muZimbabwe nyika isati yaita sarudzo dzakachena. Asi vane tariro yekuti vanhu vemuZimbabwe vachawana zvese zvavanoshuvira mune remangwana. Vachitaura nevatori venhau pamusangano wavo wekupedzisira nevatori venhau muHarare, VaThomas vati vane tariro yekuti zvinhu zvichafamba zvakanaka muZimbabwe zvekare. Vati vanofara chose kuti vanhu vemuZimbabwe vave netariro zvichitevera kushanduka kwehurumende muZimbabwe. VaThomas vatiwo vanofara nechirongwa chekunyoresa vavhoti cheBiometeric Voter Registration uyewo vane tarisiro yekuti nyika ichaita sarudzo dzakachena sekuvimbisa kwemutungamiriri wenyika, VaEmmerson Mnangagwa. Vati kusvika pari zvino, VaMnangagwa vari kuita zvese zvavakavimbisa zvakaita sekuwedzera nguva yekunyoresa vavhoti, kukoka dzimwe nyika kuti dzizoongorora sarudzo vachiti Europena Union neSADC dzakatotumira zvikwata zvadzo zvekuongorora sarudzo kuZimbabwe. Vatiwo hurumende yeAmerica ichatumawo chikwata chekuongorora sarudzo idzi. Vatiwo vemabhisimisi veAmerica vari kuuya kuzotanga mabhizimisi muZimbabwe uye vanotarisira kuti vakwanda vachauya kana nyika ikaita sarudzo dzakachena. Vati hurumende yeAmerica haironge nzendo dzezvikwata zvevemabhizimisi zvinoita dzimwe nyika uye vemabhizimisi vanouya vakazvimirira. Panyaya dzezvirango zvakatemerwa vakuru vakuru muhurumemende nemadzisahwira avo neAmerica, VaThomas vati mutemo weZimbabwe Democracy and Economic Recovery Act unosungira America kuti isatsigire Zimbabwe kumasangano akaita seWorld Bank neIMF asi masangano aya haasati ambogara pasi kuti ape rubatsiro Zimbabwe nekuti ine zvikwereti. Vatiwo kana nyika ikaita sarudzo dzakachena nekuremekedza kodzero dzevanhu zvirango zvakatemerwa vakuru vakuru muZimbabwe zvinogona kubviswa. Vati mukati menguva pfupi iri kutevera kuchauya chikwata chevakuru vakuru vehurumende yeAmerica uye ivavo ndivo vane simba rekuti zvirango zvakatemerwa Zimbabwe zvibviswe. Vatiwo zvinofadza kuti mutemo wekupa masimba kuvatema vemuno munyaya dzehupfumi wava kuvandudzwa uyewo vanodawo kuwona kuti vatori venhau vanoita basa ravo vasingambunyikidzwi uye kuti mapato anopikisa apihwe mukana mumapepanhau nenhepfenyuro dzehurumende. VaThomas, avo vave kuregedza basa muhurumende yeAmerica, vanoti vanofara kuti America ndiyo nyika inopa rubatsiro rwakakura kudarika nyika dzese kuZimbabwe munyaya dzehutano, dzidzo nezvimwe. Vatiwo vanosurukirwa zvikuru kuti vave kudzokera kumusha vachiti Zimbabwe ndiyo nyika yava gara zvakanyaya kudarika dzese. VaThomas, avo vakamboshanda pamuzinda wenyika yavo muZimbabwe vasati vadzoka zvakare semumiriri weAmerica muZimbabwe, vati vari kusuwa kuti vari kuenda muimbi ane mukurumbira, Thomas Mapfumo, uyo ave kugara kuAmerica asati adzoka kuzoita mutambo wake webira muHarare kupera kwemwedzi unouya. Vati Zimbabwe inyika yakanaka chose ine mushana uyewo vave kusiya shamwari dzavo dzakaita semuimbi ane mukurumbira, Oliver Mutukudzi. Vatiwo vanofarirawo Jah Prayzah uyewo vati vachodzoka kuzoshanya muZimbabwe. VaThomas vati vachaenda pamudyandigere vachigara naamai vavo nemhuri yavo vasati varonga zvimwe zvekuita. No media source currently available ",Ambassador Thomas Vanoonekana neVatori veNhau
"Zvari kubuda musarudzo dzema by-elections zviri kuratidza kuti bato reCitizens Coalition for Change rakunda munzvimbo dzakawanda dzanga dzichiitwa sarudzo idzi richiiteverwa nebato reZanu PF iro rawana zvigaro zvishomanana. Zvabuda musarudzo zviri kuziviswa nevashandi vekomisheni inoona nezvesarudzo yeZimbabwe Electoral Commission mumatunhu akasiyana-siyana anga achiitwa ma by-elctions zvinoratidza kuti bato reCCC rakunda munzvimbo dzakawanda ukuwo bato reZanu PF richikundawo munzvimbo mbiri dzaitungamirwa nebato rinopikisa reMDC Alliance risati ratsemuka pachizoumbwa bato reCCC. Bato reZanu PF rakunda muEpworth nekuMutasa South dzinova nzvimbo dzakanga dzichitungamirwa nebato reMDC Alliance VaNelson Chamisa vasati vavamba bato reCCC zvichitevera kudzingwa kwakanga kwaitwa nhengo dzavo muparamende nechikwata cheMDCT inotungamirwa naVaDouglas Mwonzora. Bato reCCC rakunda mumakanzuru akawanda kwese kwanga kuchiitwa sarudzo. Bato reZanu PF rikatorawo imwe wadhi kuMabvuku muno muHarare uko kwahwinwa naVaScot Sakupwanya kanove kekutanga kuti wadhi iyi itongwe neZanu PF kubva pakavambwa bato reMDC muna 1999. Vakunda musarudzo idzi nenzvimbo dzavanga vachikwikwidza nemapato avo vanoti: Harare Central - Murisi Zwizwai, CCC Harare East – Tendai Biti, CCC Epworth – Zalerah Makari, Zanu PF Highfield East – Eric Murai, CCC Highfield West – Happymore Chidziva, CCC Kuwadzana -----Johnson Matambo, CCC Kuwadzana East – Charlton Hwende, CCC Glen Norah – Wellington Chikombo, CCC Glenview North, Fani Munengami, CCC Kambuzuma – Willas Madzimure, CCC Mufakose -----Susan Matsunga, CCC St Marys ----Dickson Unganai Tarusenga, CCC Chivi South, Munyaradzi Zizhou, Zanu PF Mwenezi East, Master Makope, Zanu PF Dangamvura – Prosper Mutseyami, CCC Mutasa South- Misheck Mugadza, Zanu PF Murehwa South – Nyasha Masoka, Zanu PF Marondera Central, Caston Matewu, CCC Bato reCCC rakundawo kuKwekwe Central uko kwaitungamirwa nenhengo yaive yakazvimirira VaBlackman Matambanadzo avo vakashaya. Mutauriri weCCC, Muzvare Fadzayi Mahere vati vafara zvikuru nekukunda kwaita bato ravo musarudzo idzi. Mushandi mukuru anoona nezvekuburitswa kwemashoko muZanu PF, VaTafadzwa Mugwadi, vatiwo vafara zvikuru nezvabuda musarudzo. Mutauriri weMDCT yaVaMwonzora, VaWitness Dube, vati vachiri pakati pekunzwa zvabuda musarudzo kwese kwanga kuchiitwa sarudzo vachiti vachashanda nevose vabudirira musarudzo idzi. Sachigaro weMDC Alliance VaMorgan Komichi vati mutungamiri wemubatanidzwa uyu VaDouglas Mwonzora vachataurawo nevatori venhau mangwana nezvabuda musarudzo idzi. Mutungamiri webato reLabour Economists African Democrats, Muzvare Linda Masarira, avo vakakundwa kuHarare Central, vati vanotambira zvabuda musarudzo kunyange hazvo vanhu vasina kubuda nehuhwandu hwavo kunovhota. Mashoko aya atsinhirwao naMuzvare Falon Dunga munyori mukuru wesangano reproject Vote 263. Asi nyanzvi munyaya dzezvematongerwo enyika, VaRashweat Mukundu, vati kukundwa kwaitwa bato raVaMwonzora musarudzo dzema by-elections idzi kunoratidza kuti rwendo rwebato iri rwasvika kumagumo. Hatina kukwanisa kutaura nasachiagro weZEC, Amai Priscilla Chigumba kana mukuru anoona nezvesarudzo muZEC VaUtoile Silaigwana kuti tinzwewo divi ravo. Zvichakadai, bato raVaMwonzora radzingawo mamwe makanzura gumi nematanhatu munzvimbo dzakasiyana-siyana izvo zvave kureva kuti kwave kufanira kuitwa mamwe ma by-elections munzvimbo dzanga dzichimirirwa nemakanzura adzingwa aya achinzi haachatevedzeri zvido zvebato ravo. Pasi pemutemo unobata nyaya dzesarudzo weElectoral Court, sarudzo itsva dzekanzuru idzi dzinofanira kuitwa mukati memazuva makumi mapfumbamwe. Sarudzo dzakaitwa nezuro dzakazoitwa nguva iyi yadarika sezvo hurumende yaiti yaityira kuti chirwere cheCovid 19 chaigona kuzopararira. No media source currently available ","CCC Yotora Zvigaro Zvakawanda Musarudzo, VaMwonzora Vasina Kana Chimwe Chete"
"Mutumbi wevaimbove mutungamiri wenyika, VaRobert Mugabe, watakurwa kubva kumusha kwavo kwaZvimba uchiendeswa kuHarare kumba kwavo kuBlue Roof paine makakatanwa mumhuri ekuti uchachengeterwa kupi usati wavigwa. Kunetsana kwehama dzemufi kuti mutumbi unochengeterwa kupi uye uri muchimiro chipi, kwakatadzisa mutumbi uyu kuenda kuHarare nemusi weChipiri sezvakanga zvakarongwa. Asi mutumbi uyu wazoendeswa kuHarare nechikopokopo. chemauto.  Mutauriri wemhuri uye vari muzukuru wemufi, VaLeo Mugabe, vabvuma kuti hapana chisungo chawiriranwa vachiti zvose zvichanoperera kuHarare. VaLeo Mugabe varambawo mashoko ekuti mutumbi waVaMugabe uchanochengerwa kuSingapore kwavakafira usati wadzoka zvakare kuzovinga kumarinda emagamba eHeroes Acre. VaLeo Mugabe vati dambudziko riripo nderekuti vakuru vemhuri havasi kuda kuti mutumbi uchengetwe mumba unochengeterwa vafi kuDoves vachiti havazive zvingaitwe mutumbi wehama yavo asi vamwe vachiti hazvina basa. VaLeo Mugabe vati vave kushushikana sezvo rufu rwatora nguva yakareba izvo zvave kupa kuti vanhu vataure zvakawanda pamusoro perufu rwaVaMugabe vachiti havangachengetere mutumbi mumba. Mumwe mugari wekwaZvimba, Amai Loice Mutamba, vati hazviiti kuchengeta mufi mumba kwenguva yakareba Vanozviti Tete vaVaMugabe, Ambuya Josephine Jarija, vati hapana chakaipa kuti VaMugabe vatore nguva yakareba vasati vavigwa chero vakachengetwa zvakanaka kuti mutumbi usaore. Asi vamwe vataura neStudio7 vanoti sezvo VaMugabe vakarwara kwenguva yakareba, vemhuri yavo vanofanirwa kuchivazorodza nekuona kuti varadzikwa zvakanaka. Guva remhando yepamusoro soro richavigirwa VaMugabe riri kugadzirwa, uye hurumende, iyo iri kubhadhara mari yakuvaka guva iri, inoti zvichatora mazuva akati awandeyi guva iri richivakwa. Izvi zvinoreva kuti mutumbi waVaMugabe uchange wakachengetedzwa panzvimbo inokodzera. Pasi pemitemo, mutumbi wemufi haubvumidzwe kuchengeterwa pose pose kunze kwenzvimbo dzakatarwa semochari dzemuzvipatara, kana dzemakambani anochengeta mitumbi yevanhu vanenge vafa. No media source currently available  ",Mutumbi waVaMugabe Unodzoserwa kuHarare neChikopokopo
"Masangano anomirira madzimai ari kushushikana kuti mapato ezvematongerwo enyika haasi kupa vanhukadzi mikana yakaenzana nevanhurume musarudzo achiti izvi zvakaburitswa pachena nesarudzo dzemaby-elections dzichangobva mukuitwa. Humbowo kubva kuZimbabwe Electoral Commission (ZEC) hunoratidza kuti zvikamu gumi nezvishanu nechidimbu kubva muzana kana 15.5 percent zvevanhu vakakunda musarudzo dzemakanzuru vaive madzimai uye zvikamu makumi maviri nechimwe nechidumbu kubva muzana kana kuti 21.4 percent madzimai akakunda musarudzo dzeparamende. Sachigaro wesangano reWomen’s Coalition, Amai Evernice Manando, vanoti izvi hazvienderani nezvino shuvirwa nebumbiro remutemo. Vanoti izvi hazvirevi kuti madzimai anotadza kukunda vachiti havasi kupihwa mukana yekuti vapinde musarudzo vakawanda. Vakurudzira vemapato ezvematongerwo enyika kuti vatevedze bumbiro remutemo vachiti nyaya yekuti madzimai mashoma mumakanzuru neparamende ndiyo inoitawo kuti nhunha dzavo disagadziriswa nguva dzese nekuti varume havanzwisise matambudziko anotarisana nemadzimai. Mukuru wesangano reWomen’s Academy for Leadership and Political Excellence Muzvare Stabile Dhewa vati zvinosuwisa kuti madzimai akabuda akawanda vachivhotera varume nekuti vakadzi vanenge vachikwikwidza vanenge vari vashoma. Vatiwo vemapato ezvematongerwo enyika vanofanira kupa mikana kumadzimai kuti akwikwidze zvigaro akasununguka. Vatiwo apo nyika yatarisana nesarudzo dza2023 sangano ravo richange richiongorora kuti mapato ezvematongerwo enyika anotevedza bumbiro remutemo here. Rimwe sangano rakapinda musarudzo dzemaby-election reMDC- T inotungamirirwa naVaDouglas rabvuma kuti harina kutevedza bumbiro asi rikati nhasi chaiko komiti yepamusoro yebato iri yaita musangano apo yazeya nyaya dzakawanda kusanganisira nyaya yekuti madzimai apihwe mukana yekukwikwidza musarudzo. Mutauriri webato iri VaWitness Dube vati itariro yavo kuti vazadzise zvinodiwa nebumbiro remutemo pasarudzo dza2023. Mutungamiriri wesangano reLabour, Economists and Africa Democracts, Amai Linda Masararira, vati bato ravo rinotevedza bumbiro remutemo. Vati pavanhu vatanahatu vakakwikwidza vakamirira bato ravo pamaby-election, vashanu vavo vaive madzimai nemurume mumwe. Hatina kukwanisa kunzwa kubva kubato ririkutonga reZanu PF kuti sei risiri kutevedza bumbiro pakusarudza nhengo dzeparamende nemakanzuru sezvo mushandi mukuru muchikamu chekuburitswa kwemashoko mubato iri VaTafadzwa Mugwadi vange vasiri kudaira nhare mbozha yavo. Mutauriri webato reCitizens Coalition for Change iro rakakunda musarudzo dzemaby-election, Advocate Fadziyi Mahere, vaudza Studio 7 kuti bato ravo rinokurudzira kuti madzimai apinde akwikwidze zvigaro zvese zvigangave zveparemende. Asi vati pamaby-elections havana kuita izvi nekuti vatsigiri vebato ravo vaida kuti vainge vadzingwa vadzokere pazvigaro zvavo. Bumbiro remutemo paChapter 2 chikamu chegumi nechinomwe rinokurudzira kuti pave nemikana yakafanana pakati pevakadzi nevarume asi izvi hazvisi kutevedzwa nevazhinji sezvo pasati pave nemutemo wakanangana nazvo kana kuti Act of Parliament inomakidza kuti zviitwe. Constitutional Amendment Number 2 inosungirawo kuti zvigaro makumi matatu kubva muzana mumakanzuru ese zvinofanira kunge zviri zvemadzimai. No media source currently available ",Madzimai Ochema Chema Nekushaiswa Zvigaro Musarudzo Dzapfuura
"Dzimwe nyanzvi munyaya dzematongerwo enyika dzinoti zviri kuitika kumatare edzimhosva panyaya yeMDC inotungamirwa naVaNelson Chamisa, zvinhu zvinofanirwa kugarirwa pasi potsvagwa nzira dzekugadzirisa zvinenge zvichinetsa pasina kuenda kumatare aya. Nyanzvi idzi dzinoti zviri pachena kuti MDC yaVaChamisa iri kutambisa nguva nekuenda kumatare nenyaya dziri pachena kuti inonokundikana, nokudaro VaChamisa vanofanirwa kudzokera kuvanhu vakavasarudza vopihwa gwara rekutora, kwete ivo kuita zvemusoro wavo.  Vachitaura zuva rimwe mushure memutongo wakaturwa nemutongi wedare repamusoro muHarare, VaTawanda Chitapi, mukuru weHuman Rights Watch kuchamhembe kweAfrica, VaDewa Mavhinga, vanoti VaChamisa vanofanirwa kudzokera kuvanhu vogara pasi vachitsvaga nzira dzinoita kuti bato ravo risapote vachidzokera kumatare. VaMavhinga vanoti zvinenge zvakanaka kuti vari kukakavadzana ava muMDC vagarisane pasi votaurirana kuitira kuti zvinhu zvigadziriswe. Asi VaMavhinga vanoti semaonero avo, pasvika zvinhu pakati paVaChamisa naMuzvare Thokozani Khupe, nevamwe vavo vanoti VaDouglas Mwonzora, VaMorgen Komichi naVaElias Mudzuri, ndepekuti muchato uchibvarurwe zvawo zvachose.  VaMavhinga vanoti veruzhinji vari kuda kuona kuti VaChamisa vachaenda here kukongiresi ichadaidzirwa naMuzvare Khupe kana kuti vachangoenderera mberi vachidhonza nekwavo kana kutobuda nebato idzva risineyi nezita rekuti MDC. Vachipa mutongo wavo neChishanu, VaChatapi vakarasa nyaya yakapinzwa mudare naVaCharlton Hwende nevamwe vavo vachiti MDC Alliance harisi bato ringamiswa mudare sezvo risina kugadzwa zviri pamutemo. VaHwende nevamwe vavo vaida kuti dare rimise Muzvare Khupe kudzinga nhengo dzeMDC Alliance muparamende - izvo zvakaramba kutambirwa naVaChitapi vachiti MDC Alliance harisi bato riri pamutemo. Vachitaura mushure memutongo waVaChitapi, munyori mukuru weMDC-T, VaDouglas Mwonzora, vakaudza Studio7 kuti chinangwa chavo hachisi chekudzinga nhengo muparamende, asi kuti vanozotora matanho aya kunhengo dzinenge dzatyora mitemo yebato. Asi mutauriri mutsva weMDC yaVaChamisa, Muzvare Fadzai Mahere, vakaudzawo Studio7 kuti ""simba rehove riri mumvura"" nokudaro vachadzokera kuvanhu kunopihwa gwara rekutora. Kudzokera kuvanhu ndiko kuri kukurudzirwa naVaMavhinga senzira yekupedza bopoto ranetsa muMDC kwemakore maviri kubva zvakashaya mutungamiri webato iri wekutanga, VaMorgan Tsvangirai, muna Kukadzi 2018. No media source currently available ",VaChamisa Vokurudzirwa Kudzokera kuVanhu Zvichitevera Mutongo waVaChitapi
"Mutungamiri weBotswana, VaMokgweetsi Masisi, vanoti havasi kukwanisa kuenda kumusangano we Extraordinary SADC Troika Summit kuMaputo nemusi weChina uko vange vachifanira kuzeya nezvehondo iri munyika iyi nemutungamiri wenyika VaEmmerson Mnangagwa uye mutungamiri weSouth Africa VaCyril Ramaphosa. Izvi zvinotevera dando ravo rekumbozvitsaura paruzhinji mushure mekunge chipangamazano chavo chabatwa nechirwere cheCovid-19. VaMasisi ndivo sachigaro weSADC Troika uye vanoti havafunge kuti vari munjodzi. Mumashoko kuvatori venhau bazi rezvekuburitswa kwemashoko muBotswana rati mutevedzeri wemutungamiri wenyika, VaSlumber Tsogwane, ndivo vave kutarisirwa kumirira Botswana pamusangano uyu. SADC mumashoko kuvatori venhau inoti vatungamiri ava vari kuzeya nyaya yekuti vobatsira sei Mozambique muhondo iri mudunhu reCabo Delgado iro riri kurwiswa nechikwata chinopfurikidza mwero chichitsigira Islamic State. Chikwata ichi chamanikidza kambani yemafuta yeTotal kuti imire kuita basa sezvo musisina kugadzikana nenyaya yehondo. Zvimwe zvizvarwa zveZimbabwe zviri kushanda mudunhu iri. Chimwe chizvarwa, VaNyasha Mugwagwa, vakatourayiwa neISIS. Nemusi weChitatu makurukota ehurumende anoona nezvekudyidzana nedzimwe nyika kusanganisira VaFredrick Shava vachimirira Zimbabwe ange ari mumusangano uye achatura zvisungo zvavo kuvatungamiri venyika. SADC yakatobuda nechisungo chekuti itumire chikwata chemauto kunoona kuti ingapindire sei muhondo iyi. Nyanzvi munyaya dzezvematongerwo enyika, VaJoy Mabenge, vanoti zvange zvakakosha kuti vatungamiri vose kusanganisira VaMasisi vaneg vari pamusangano uyu sezvo Botswana iri imwe nyika ine mabhesi anokwanisa kushandiswa neSADC kurwisa ISIS kana pakatenderanwa kuti mauto apindire. United Nations inoti vanhu vanodarika zviuru mazana manomwe vakatiza misha yavo vahityira hupenyu hwavo mudunhu reCabo Delgado. No media source currently available ",Mutungamiri weBotswana Otadza Kuenda kuMusangano weSADC kuMaputo neNyaay yeCovid-19
"Boka reHurumende rinoona nezvemvura reZimbabwe National Water Authority, ZINWA rinoti rakatanga kuvharira mvura vanhu vane zvikwereti zvaro, senzira yekuti rikwanise kuwana mari yayo inodarika mamiriyoni zana nemakumi mana emadhora. Mukuru wezvekushambadzwa nekuetengeserana muZINWA, Amai Marjorie Munyonga vakazivisa neChipiri kuti boka ravo rakanga rave kuzotora danho iri sezvo vanhu nemakambani vasiri kubhadhara zvikwereti zvavo, izvo zviri kuzoita kuti ZINWA ikundikanewo kuzogadzirisa michina yayo. Asi vakati varimi vari pasi pechirongwa chehurumende cheCommand Agriculture havasi kuzovharirwa mvura sezvo vachitarisirwa kuzobhadhara mvura yavanenge vashandisa mukupera kwemwaka wekurima. Pamari iyi, mamiriyoni makumi matatu emadhora inonzi chikwereti chiri mumakanzuru, kuchitiwo imwe imari yezvikwereti zvine mapazi ehurumende pamwewo nevarimi. Meya weguta reHarare VaBernard Manyenyeni vaudza Studio 7 kuti kanzuru yavo haisati yanzwa nezvedanho reZINWA iri. Asi mukuru werimwe sangano rinomirira vagari vemuHarare reHarare Residents Trust, VaPrecious Shumba vanoti sevagari havasi kuzoshaya hope nedanho rekuvharwa kwemvura iri, sezvo ivo vachibhadhara mitero yemvura kukanzuru yeguta reHarare. ""Vagari vazhinji havana pavanosangana neZINWA, saka isu tiri kutarisira kuti kana iri nyaya yekuvhariranwa kwemvura kana hondo dzekumusoro ikoko dzine chekuita nemvura, dzinofanirwa kunge dziri pakati pevagari nekanzuru dzavo,"" VaShumba vanodaro. No media source currently available ",ZINWA Yotanga Kuvharira Vane Zvikwereti Zvayo Mvura
"Masangano anomirira vashandi vehurumende anoti haaoni nhengo dzawo dzichienda kumabasa svondo rinouya kana musangano wakarongwa kuitwa nemusi weMuvhuro pakati pemakurukota ehurumende, gavhuna weReserve Bank pamwe nevamiriri vevashandi ukatadza kubuda nechisungo panyaya yavo yemihoro. Izvi zvinotevera kukundikana kubuda nechisungo kwemusangano wekuzeya kuendeswa mberi kwemihoro yevashandi vehurumende wakaitwa nezuro muHarare, apo vashandi vakaramba kutambira danho iri vachiti vanoda kuwana mari dzavo dzemihoro mwedzi uno usati wapera. Munyori mukuru wesangano revarairidzi reProgressive Teachers Union of Zimbabwe, VaRaymond Majongwe vanoti kunyange hazvo hurumende yakazivisa kuti yakanga ichi netsekana kuwana mari, havasi kuzotambira chivimbiso chehurumende chekuti vaizowaniswa mihoro yavo yemwedzi waChikumi naChikunguru munaChikunguru makare. Mutungamiri weCollege Lecturer Association of Zimbabwe VaDavid Dzatsunga vanoti havasi kuzotambira tsananguro yehurumende yekuti iendese mberi mazuva emihoro yavo. Ukuwo, sangano reZimta rinoti nhengo dzaro dzichabuda nechisungo mushure mekunzwa zvinenge zvabuda mumusangano uchaitwa nemuvhuro. Asi mutungamiri wesangano iri vaRichard Gundani vanoti zvinenge zvonetsa kuti varairidzi varambe vachienda kumabasa ivo vasina mari dzekufambisa kana kudya. Musangano wemusi weChitatu uyu wakapindwa nemakurukota anoti Amai Prisca Mupfumira vebazi rezvevashandi, VaPatrick Chinamasa vebazi rezvehupfumi, VaDavid Parirenyatwa vebazi rezvehutano, Doctor John Mangudya vanove gavhuna veRBZ, vatungamiri veboka reCivil Service Commission pamwe nevamiriri vevashandi vakabatana vari pasi peApex Council. Nekukundikana kwayo kuwana mari, hurumende yakaendesa mberi mihoro yevanhandi vayo. Mauto ave kutarisirwa kuwana mari dzawo musi wa 27 mwedzi uno, kuchitiwo mapurisa musi wa 30, varairidzi musi wa 7 mwedzi unouya kwozoti vebazi rezvehutano pamwe nevamwe vashandi vehurumende vose vozotambira musi wa 14 mwedzi unouya. No media source currently available ",Masangano eVashandi veHurumende Oronga Kukanda Mapadza Pasi Svondo Rinouya
"Mutongi wedare ramejasitiriti muHarare azivisa kuti achazopa mutongo wake nemusi weChishanu panyaya yemunyori mukuru wesangano revakarwa hondo reZimbabwe National Liberation War Veterans Associations, ZNLWVA, VaVictor Matemadanda. VaMatemadanda vari kupomerwa mhosva yekuzvidza mutungamiri wenyika, VaRobert Mugabe, mudzimai wavo, Amai Grace Mugabe, pamwe nekuda kukonzera kusagadzikana munyika. Gweta riri kumirira VaMatemadanda, Amai Beatrice Mtetwa, vaudza vatori venhau kuti mutongi ati anoda nguva yekutarisisa zvakapirwa kudare asati apa mutongo wake. Asi Amai Mtetwa vaudzawo nhepfenyuro yeCommunity Radio Harare panze pedare ramejasitiriti kuti havatarisiri kufadzwa nemutongo uchapiwa neChishanu uyu, kana vakatarisa imwe nyaya yakafanana naiyoyi yavari kumirira yaVaEnergy Mutodi, avo vakarambirwa nedare kuti nyaya yavo iraswe. VaMatemadanda vari kuda kuti dare rirase nyaya yavari kupomerwa iyi, vachiti havana mutemo wavakatyora. Mutauriri wesangano reZNLWVA, VaDouglas Mahiya, vanoti sesangano vanoona sekunge munyori mukuru wesangano ravo ari kungoshungurudzwa nenyaya dzezvematongerwo enyika. ""Hapana mutemo wenyika unosunga munhu kana achinge ataura nekuda kwemukadzi wemukuru wenyika. handifungi inofanira kuve mhosva,"" VaMahiya vanodaro. No media source currently available ",Mutongo paNyaya yaVaMatemadanda Wotarisirwa neChishanu
"Kwasara mazuva mashoma kuti sarudzo dziitwe munyika, mamwe mapato anopikisa haasi kuzivikanwa neveruzhinji kuti ari kuiteyi panguva ino zvichienzaniswa nezviri kuitwa neZanu PF pamwe neMDC Alliance. Mufundisi Everisto Chikanga veRebuilding Zimbabwe Party vanoti bato ravo riri kuzvizivisa kuruzhinji rweZimbabwe sebato rinomirira zvido zvechitendero. Vanoti bato ravo rinoda kuisa Mwari pamberi vachitungamidza hutungamiriri hwunorairidzwa nebhaibheri. Vaimbove gurukota remhando dzemoto, uye vari kutungamiririra mubatanidzwa wemapato ari muCoallition of Democrats, Va Elton Mangoma, vanoti vari mubishi rekutsvaga rutsigiro musarudzo munzvimbo dzakasiyana siyana, kunyange hazvo vamwe vasiri kuziva zvavari kuita. Mutungamiri weProgressive Democrats of Zimbabwe, Muzvare Barbara Nyagomo, vanoti ivo vari kuita basa guru riri kushandura hupenyu hwevanhu mudunhu reMuzvezve kuKadoma, uko vari kukwikwidza kuve mumiriri wenzvimbo iyi muparamende. Kunyange hazvo vemapato anopikisa aya vari kuti vari kupinda munzvimbo dzakawanda vari kutsvaga rutsigiro, nyanzvi munyaya dzezvematongerwo enyika dzinoti veruzhinji havasi kuona vemapato madfiki aya vachiita zvine mutsindo mukutsvaga rutsigiro. Pachitariswa zviri kuitika muMDC Alliance neZanu PF, veruzhinji vanoti mapato maviri aya ndiwo chete achanyatsokwikwidzana zvine mutsindo musarudzo dzegore rino. Munyika mune mapato anodarika zana nemakumi maviri ari kukwikwidza musarudzo, kusanganisirawo vanhu vakawanda vari kukwikwidza vakazvimirira. Sangano ravana chipangamazano re Mass Public Opinion Institute rakaburitsa muna Kubvumbi richiti dai sarudzo yakaitwa munguva iyi, paishaya munhu anonyatsokunda musarudzo yemutungamiri wenyika pakati paVaNelson Chamisa naVaEmmerson Mnangagwa, izvo zvaizoita kuti sarudzo yemutungamiri wenyika idzokororwe sezvakaitika muna 2008. No media source currently available ",Mapato Madiki Anoti Ari Mubishi Kutsvagawo Rutsigiro Musarudzo
"Vari kukwikwidza musarudzo vakamirira MDC Alliance musarudzo dzemutungamiri wenyika VaNelson Chamisa vanoti munyika munofanira kuitwa muonera pamwe chuma chemuzukuru panyaya yekuti sarudzo dziitwe pachena. Vachitaura neStudio 7, VaChamisa vati mutungamiri wenyika VaEmmerson Mnangagwa handivo chete vane simba rekumisa sarudzo sematauriro avari kufamba vachiita pakutsvaga rutsigiro. Vati pakaita sungawirirano pasarudzo vanhu vanotambira zvinenge zvabuda musarudzo dzacho. VaChamisa vanoti kusvika parizvino havasati vapindurwa neZimbabwe Electoral Commission pachikumbiro chekuti vaite hurukuro pakugadzoirisa zvichemo zvavo kusanganisa nyaya yegwaro revavhoti uye rekuvhotera. VaChamisa varamba mashoko ekuti vari kutya kukundwa musarudzo vachiti Zanu-PF ndiyo isiri kunyatsobuda pachena nekutya kukundwa musarudzo. Hatina kukwanisa kutaura nemutauriri weZanu-PF Vasimon Khaya Moyo sezvo nharembozha yavo yange isiri kudairwa. No media source currently available   ",VaChamisa Vanoudza Studio 7 Kuti VaChakunda Musarudzo Dzikaitwa Pachena
"Chibvumirano chakanyoreranwa pakati pemutungamiri weAmerica, VaDonald Trump, nemutungamiri weNorth Korea, VaKim Jong Un, chiri kuonekwa nenzira dzakasiyana siyana nemaseneta pamwe nevakuru vakuru muhurumende yeAmerica. Vamwewo vanoti chibvumirano ichi hachina kubudisa pachena zvinofanirwa kuitwa mukubvisa zvombo zve nuclear muNorth Korea. Vamwevo vanoti zvakawiriranwa mavambo ekupedza hurongwa hwezvombo izvi. Nyanzvi munyaya dzezvematongerwo enyika, Doctor Rhoderick Machekano, vanoti hapana chitsva chakaitika, zvikuru kubva kudivi reNorth Korea nokuti zvavakavimbisa svondo rino, ndizvo zvavagara vachingovimbisa pavakataura nemutungamiri weSouth Korea. VaMachekano vanoti havana kunzwa chimwe chitsva kubva kuna VaKim. ""Tinoona sekuti VaKim ndivo vane zvavakawana kana tikaenzanisa neAmerica isina chitsva chayakambovimbiswa,"" vadaro VaMachekano No media source currently available  ",Musangano waVaTrump naVaKim Jong Un Wotambirwa Zvakasiyana
"Vamwe vedzisvondo vanoti vanotambira nemufaro chiitiko chekuchinjanwa kwemasimba ekutungamira nyika chakaonekwa muZimbabwe svondo rapera, apo vaive mutungamiri wenyika, VaRobert Mugabe vakabvuma kusiya chigaro mushure mekupindira kwemauto. Vaive mutewedzeri wavo vavakazodzinga, VaEmmerson Mnangagwa ndivo vakazogadzwa semutungamiri wenyika mutsva nemusi weChishanu chapera. Mumwe wevechitendero vataura neStudio 7, ndiFather William Guri vekereke yeRoman Catholic Church. Father Guri vanoti mumakore makumi matatu nemanomwe VaMugabe vari pachigaro pane zvinhu zvakawanda zvakatadza kubudirira kuburikidza nematongero avo. Asi Father Guri vanokasikawo kuyambira vana veZimbabwe kuti vasarare nezamu mumukanwa, vachitadza kuita zvavanosungirwa nebumbiro remitemo kuti vaite vachizvisiira kune vechitendero. No media source currently available ",Vamwe veDzisvondo Votambira VaMnangagwa seMutungamiri Mutsva
"Mutungamiri wenyika, VaRobert Mugabe, vakurudzira vechidiki veZanu PF kuti varange vamwe vavo vanowanikwa vachiita zvemhirizhonga. Vachitaura pamusangano wavaita nevechidiki vebato ravo kuLupane kuMatabeleland North, VaMugabe vati vechidiki muZanu PF havafanirwe kuita zvemhirizhonga nekuti bato ravo ndererunyararo. VaMugabe, avo vakwegura zvakanyanyisa, vataura mashoko aya vachiratidza kuneta. VaMugabe vakurudzirawo zvizvarwa zveZimbabwe zviri kunze kwenyika kuti zvidzoke kuzosimudzira hupfumi hwenyika uho huri kuramba huchienda kumawere. Mashoko aVaMugabe pamusoro pemhirizhonga anouya mazuva mashoma zvichitevera kupiswa kwebhizinesi remumwe wevatevedzeri vemutungamiri weMDC-T, Engineer Elias Mudzuri. MDC-T inoti izvi zvakaitwa nevanhu vanofungidzirwa kuti vatsigiri veZanu PF. Asi munyori wemabasa muZanu PF, VaIgnatius Chombo, vanoti nhengo dzeMDC ndidzo dziri kupisirana dzimba nekuita zvemhirizhonga. Vanoona nezvemisangano yematongerwo enyika mu MDC-T, VaAbednico Bhebhe, vanoti vanhu havafanirwe kutora mashoko aVaMugabe seechokwadi nokuti ivo VaMugabe ndivo honzeri yemhirizhonga munyika. No media source currently available  ",VaMugabe Vanoudza Vechidiki Vavo Kusaita Mhirizhonga
"Rimwe sangano rinomirira varairidzi reProgressive Teachers Union of Zimbabwe (PTUZ) nhasi raendesa gwaro renyunyuto kumutauriri weparamende, VaJacob Mudenda, richida kuti vamise hurumende kushungurudza varairidzi nekuvamisa basa vasina mihoro kwairi kuita senzira yekuvaranga nekutadza kuenda kwavo kubasa kwavaiita vachiti mihoro yavo haivakwanire. PTUZ yange yakaronga kufora kuenda negwaro renyunyuto kuparamende asi izvi zvakarambwa nemapurisa izvo zvazoita kuti vazotuma nhume negwaro iri masikati. Vachitaura neStudio 7 mushure mekuendesa gwaro iri, munyori muPTUZ, VaRaymond Majongwe, vati vanoda kuti paramende ivandudze mutemo wePublic Service Act kuti uenderane nebumbiro remutemo wenyika. Vati kana izvi zvikaitika kodzero dzavo dzinenge dzave kuremekedzwa. Vatiwo chimwe chvanoda kuti paramende iite, kumisa kushunguruudzwa kwavanoti kuri kuitwa varairidzi nevavakuru vezvikoro avo vati vari kumiswa mabasa kunyange hazvo vakadzokera kubasa. Vanoti zvave kuitwa nehurumende zvave kutokanganisa dzidzo muzvikoro sezvo varairidzi nevakuru vezvikoro vave kutya kudzingwa mabasa. Izvi zvatsigirwawo nemutauriri weZimbabwe National Union of Schools Heads VaMunyradzi Majoni avo vati kunyange hazvo vakatora danho rekuti vadzokere kubasa musi wa22 mwedzi wapfuura, bazi redzidzo yepasi riri kuramba richimisa varairidzi nevakuru vezvikoro basa vasina mihoro. Vati kusvika svondo rino pane vakuru vezvikoro makumi mashanu vakamisswa basa. Vati vanotsigira danho ratorwa nePTUZ vachiti nhengo dzeparamende dzinofanira kugadzirisa nyaya iyi nekukasika sezvo dambudziko iri riri munharaunda dzadzinomirira. Vanoona nezvekufambiswa kwebasa musangano rinomirira makomiti ebudiriro muzvikoro kana kuti School Development Associations and Committees, VaBanny Manokore, vaudza Studio 7 kuti vanofara kuti zvinhu zvave kugadzikana muzvikoro. Mutauriri mubazi redzidzdzo yepasi, VaTaungana Ndoro, vaudza Studio 7 kuti varairidzi havafaniri kutya vachiti bazi ravo riri kutarisisa zvikonzero zvakaita kuti varairidzi vatadze kuenda kubasa kubva pakavhurwa zvikoro musi wa7 mwedzi wapera. Asi mutungamiriri weAmalgamateed Rural Teachers Union of Zimbabwe, VaObert Masaraure, vaudza Studio 7 kuti hapana ongororo inofanira kuitwa nekuti hurumende inozviziva kuti varairidzi vanotambira mari dzisingakwane kuti vaende kubasa. Varairidzi vange vasiri kuenda kubasa kubvira pavhurwa zvikoro uye vazhinji vavo vakadzokera kubasa musi wa22 Kurume mushure mekunge hurumende yavimbisa kugudzirisa zvichemo zvavo pamwe nekuvawedzera mihoro yavo neyevamwe vashandi vehurumende. Varairidzi vanoti vanoda kupihwa mazana mashanu nemakumi mana emadhora ekuAmerica kuti vakwanise kuenda kubasa nekurarama zvakanaka. No media source currently available ",PTUZ Inosvitsa Gwaro reNyunyuto kuParamende Richida Kuti Hurumende Imire Kushungurudza Varairidzi
"Mutungamiriri wenyika VaEmmerson Mnangagwa vanonzi vati hurumende yavo kubva pavakapinda panyanga, yakagadzirisa mitemo nezvikwanisiro zvekuti vekunze vanoda kuita mabhizinesi munyika vagone kuita izvi vakasununguka, vasingatyiri kurasikirwa nemari dzavo. VaMnangagwa vataura mashoko aya vachiparura musangano zvemabhizimusi pakati peZimbabwe neChina, weZimbabwe/China Business Forum muHarare, uyo unonzi wapindwa nevemabhizinesi vabva kuChina vanopfuura makumi matanhatu. VaMnangagwa vanonzi vati hurumende yavo yakazvipira kuchengetedza kodzero dzevemabhizinesi vanenge vazvipira kutanga mabhizimusi munyika pamwe nemidziyo yavo. Muongorori wenyaya dzezvehupfumi,VaMasimba Kuchera vanoti zvakanaka chose kuti vemabhizimusi vekuChina vari kuuyawo kuZimbabwe zvichitevera kushanyawo kwakaita VaMnangagwa nemakurukota avo kunyika iyi. Asi VaKuchera vanoti nyika inozotenda kana yazoona zvichabuda mumisangano yese iyi. VaKuchera vanotiwo mitemo yakavandudzwa mishoma asi kuchine zvimwe zvinoda kugadziriswa zvinoita kuti vemabhizimusi vade kuuya nemari dzavo munyika. Vanoti kuti vanhu vade kuuya munyika vanofanirwa kuziva kuti vanozobvumidzwa kutumira mari dzavo kune dzimwe nyika uye kuti zviri kushambadzwa navaMnangagwa kusangove kutaura chete asi kuti vazadzise zvavanotaura chero muhurumende kuitira kuti shanduko yavanenge vaparidza ionekwe kwese kwese. No media source currently available  ",VaMnangagwa Vanosangana neveMabhizimusi vekuChina Vari Kushanya Munyika
"Sangano re Zimbabwe National Family Planning Council, ZNFPC, rakaita musangano nemusi weChishanu nevatori venhau vanoshandira masangano enhau akasiyana siyana wekuzeya nekupana mazano pamaburitsirwo enyaya dzine chekuita nezvepabonde. Mukuru weZNFPC mudunhu reManicaland, VaDyson Masvingise, vakati danho rakatorwa nesangano ravo rakanangana nekuti pave nechenjedzo kune veruzhinji maringe nenyaya dzepabonde kunyanya kune vechidiki vangave kumaruwa kana mumaguta.  VaMasvingise vakati hurongwa uhu hwakaitwa nekuda kwekuti pane kuwanda kuri kuita nyaya dzekubatwa nezvirwere zvepabonde kune vechidiki vkusanganisira vamwe vasati vabva zera,. Vakati mudunhu reManicaland vanasikana vanopfuura zviuru zvishanu vakarega dzidzo mushure mekuita pamuviri. Vakatiwo vakaona zvakakodzera kubatana nevatori venhau kuitira kuti vashambadze mashoko echenjedzo kuvazhinji pamusoro pematambudziko anosangana nevechidiki kana vakakurumidza kuita zvepabonde, uye kune vabve zera kuti varambe vachiita zvebonde vakazvidzivirira kuzvirwere kana kubata pamuviri. VaMasvingise vakati kubatana kwavakaita nevatori venhau panyaya yedzidziso iyi kwakabudikidzawo nekudyidzana kwesangano ravo nePlan International, iyo inonyanyoshandira kumaruwa. Amai Beauty Makotore vePlan International vakaudza Studio 7 kuti muongororo yavo vakaona zvakakodzera kuti pabatanwe nevatori venhau kuti vafambise shoko uye kuti vadzidzewo pamusoro pezvirwere zvepabonde nezvinofanirwa kuitwa kana paita hurwere zvemhando iyoyo. ""Tinoshanda neZNFPC panyaya yezvenhengo yesikarudzi uye kupa dzidziso kuvana vari pamakore ari pagumi kusvika pagumi nemashanu uye kupfuura. Tinopa zvakare dzidziso yekuchengetedza nhengo dzesikarudzi dzevanasikana vadzichengetedzewo kubva kune vanovambunyikidza kana kuti rape. Saka vemedia vanotibatsira pakushambadzira dzidziso iyi kuvana vari kusangana nematambudziko aya kwavanenge vari,"" vakadaro Amai Makotore. Munyori mukuru musangano revatori venhau reZimbabwe Union of Journalists, ZUJ mudunhu reManicaland, VaFarai Matebvu, vakati dzidziso yavakawana ichabatsira zvikuru vatori venhau mukuburitsa nyaya dzine ruzivo munyaya dzehutano.  ""Ndinoona sekuti hukama hwatangwa neveZNFPC neZUJ hwakakosha nekuti ma journalists anenge onyora nehudzamu uye kunzwisisa nyaya dzavanenge vachiita, saka training iyi ichapa kuti vange vachibata nyaya nehunyanzvi kupfuura zvavaiita kare uye vachiita izvi zvichikwanisa kunzwisisika,"" vakadaro VaMatebvu. Musangano uyu wakapindwa nevatori venhau vanopfuura makumi matatu vemasangano akasiyana siyana avo vakatenda kuti vadzidzawo zvinhu zvitsva maringe nenyaya dzezvehutano. No media source currently available ",Vatori veNhau Vorodza Ruzivo Munyaya Dzinobata Zvebonde
"Meya veguta reHarare, VaHerbert Gomba, vanoti kanzuru yeguta ravo ine hurongwa hwakawanda hwekusimudzira guta mugore rinouya ra 2020, kuburikidza nekuita zvirongwa zvakasiyanasiyana. VaGomba, avo vanova zvakare kanzura veGlen Norah, vanoti kanzuru yavo yakasunga kuti mugore riri kuuya iri ichakwereta mari yakawanda yekuti ivake zvikoro zvepasi munzvimbo nhatu, kugadziridza migwagwa yemukati meguta nekuvaka zvimbuzi zvitsva pamwe nekuwanisa vagari mvura yakachena. Meya vanoti mari yavachakwereta vachaidzosera vachishandisa mari iri kubva kukambani yekanzuru yeCity Parking. Vanoti zvikoro zvavachavaka zvitatu zvinenge zviri zvepasi, sezvo vasingabvumidzwe nehurumende kuvaka zvikoro zvepamusoro, kana kuti secondary. VaGomba vanoti vachaisa zvikoro zviviri kuKuwadzana neBudiriro, vachizoisawo chimwe chete kuHopley. Vanotiwo mugore riri kuuya iri kanzuru yeHarare ichaendesawo mberi hurongwa hwekutarisa vanhu vakazvigarisa munzvimbo dzisina kutarwa nekanzuru, vanenge vasingakodzeri kuramba vari munzvimbo idzi vachibva vabviswa, vanokodzera kuramba varipo vachigariswa zvakarongeka. No media source currently available ",Kanzuru yeHarare Yoronga Kusimudzira Guta muGore Rinouya ra2020
"Mamwe emasangano anoshanda akazvimirira anoti sarudzo dzemwedzi unouya isarudzo dziri kuitwa zvisiri pachena sezvo mapato ezvematongerwo enyika ari kupinda musarudzo idzi asina gwaro revavhoti sezvinodiwa pamutemo uye vari muchiuto vachiita madiro aJojina mukomisheni inoona nezvesarudzo. Vamiririri vemasangano anoti Human Rights Watch, Zimbabwe Democracy Institute pamwe ne Institute of Public Affairs in Zimbabwe, vakaudza vatori venhau muHarare nezuro kuti havasi kufara nemashandiro ari kuita komisheni inoona nezvesarudzo yeZimbabwe Electoral Commission, zvikurusei munyaya dzekuburitswa kwegwaro revavhoti pamwe nekushanda kuri kuita masoja muZEC. VaDewa Mavhinga, avo vanoshanda neHuman Rights Watch kuchamhembe kweAfrica, vakati gwaro revavhoti ranonoka kupihwa mapato ezvematongerwo enyika iko kwasara mazuva mashoma ekuti dare rinotambira mazita evachakwikwidza musarudzo rigare. Munyori musangano reInstitute of Public Affairs in Zimbabwe, VaTamuka Chirimambowa, vakati ZEC inofanira kutaura chokwadi panyaya yegwaro revavhoti kwete kunyepera vanhu. Mutungamiri wesangano reZimbabwe Democracy Institute, VaPedzisai Ruhanya, vakatsigira zvakataurwa naVaChirimambowa vachiti ZEC yatove muhapwa memauto neZanu PF pamberi pesarudzo idzi vakati kana ZEC ikaenderera mberi nekuita sarudzo zvinhu zvakaita manyama amire nerongo kudai, zvichabuda musarudzo zvichanetsa kutambira. Hatina kukwanisa kutaura nasachigaro weZEC, Amai Priscilla Chigumba, kuti tinzwe pamire komisheni yavo panyaya iyi. Asi mazuva mashoma adarika Amai Chigumba vakati komisheni yavo yakazvipira kuita sarudzo dzakachena vachiti komisheni yavo inoshanda yakazvimirira. Panyaya yemauto anonzi ari mukomisheni yavo, Amai Chigumba vakati vanhu ava vakatsvagawo basa sezvimwewo zvizvarwa zveZimbabwe saka nokudaro vane kodzero dzekushandira komisheni yavo. No media source currently available ",Mamwe Masangano Akazvimirira Oti Sarudzo dzichaitwa Zvisiri Pachena
"Sangano rinomiririra varairidzi vekumaruwa, re Amalgamated Rural Teachers Union of Zimbabwe, ARTUZ, rinoti richaratidzira pamahofisi egurukota rezvemari, VaMthuli Ncube, nemusi weChishanu. Mutungamiriri wesangano iri, VaObert Masaraure, vaudza Studio 7 kuti vanenge vachichema kufa kwakaita mihoro yevarairidzi iyo isisina chaichatenga. Vanotizve, nemusi weChishanu uyu,varairidzi neavo vanotsigira zvichemo zvevarairidzi vanofanirwa kupfeka mbatya nhema sezvo uri musi wekuchema kufa kwakaita mari yemihoro yevarairidzi. No media source currently available ",Varairidzi Vanoti Vacharatidzira muHarare NeChishanu
"Komisheni iri kuongororo kuurayiwa kwevanhu nemauto mumhirizhonga yakaitika mushure mesarudzo dzegore rino, iri kuendererera mberi nekunzwa humbowo kubva kune veruzhinji, vakawanda vachiroverera MDC Alliance pamuchinjikwa. Vazhinji vevanhu vanodarika gumi nevasere vakapa humbowo kubva neChipiri kusvika musi weChitatu vakaudza komisheni iyi kuti vanoshanda kumahofisi ebato riri kutonga reZanu PF uye vari kuroverera MDC Alliance mhosva vachiti ndiyo inenge yakakonzeresa mhirizhonga yakaitaika musi wa1 Nyamavhuvhu.\n\nVanoongorora zvematongerwo enyika zvakare vari mukuru weMedia Centre, VaEnerst Mudzengi, vaudza Studio 7 kuti pane zvikonzero zvakawanda zviri kukonzera izvi zvakaita sekuti vanhu vari kuenda kunopa humbowo ndivo vega vakanzwa nezvekomisheni iyi. VaMudzengi vati zvakakosha kuti vese vane zvavakaona vaenda kunopa humbowo kukomisheni iyi vachiti komisheni iyi haifaniri kuonekwa nemumaziso emapato ezvematongerwo enyika. Mukuru wePlatform for Youth Development, VaClaris Madhuku, vanoti havasi kufara nehuwandu hwevanhu vari kuenda kukomisheni iyi kana zvichenderana nekushambadzwa kwakaitwa komisheni iyi. Vanoti vanoona sekuti vakawanda vari kutya kunopa humbowo vachifungidzira kuti vanongona kuzoshungurudzwa kana vachinge vaita izvi. Zvichakadai, vamwe vagari vemuHarare vaudza Studio7 kuti vanodawo kuona masoja nemapurisa achipawo humbowo pachena sezviri kuita veruzhinji.\nMumwe wechidiki ati anonzi Tecla audza Studio 7 kuti angafara chose kana masoja nemapurisa akapa humbowo pachena. Mumwewo mugari asina kuda kudomwa nezita ati kana izvi zvikaitika veruzhinji vangatambire nemufaro zvichabuda muongororo iyi.\n\nVaMadhuku vaudza Studio 7 kuti hapana chingatadzise komisheni iyi kukoka masoja nemapurisa kuti azope humbowo pachena sezvo iiine simba rekuita izvi.\n\nMumwe mushandi wekomisheni iyi asina kuda kudomwa nezita rake sezvo asingabvumidzwe kutaura nevatori venhau audza Studio7 kuti masoja nemapurisa achabvunzurudzwa pachena kunze kwekuti apa zvikonzero zvakakosha zvinoenderana nekuchegetedzwa kwenyika kana kuti national security pachirungu. Komisheni iyi iri kuenderera mberi ichinzwa humbowo mangwana uye inoti izvi zvicharamba zvichiitika kudzamara vese vanoda kupa humbowo vawana mukana. No media source currently available  ",Komisheni Iri Kuongorora Kuurayiwa kweVanhu neMauto muHarare Yoenderera Mberi Ichinzwa Humbowo
"Bato reMDC inotungamirwa naVaMorgan Tsvangirai rinoti riri kushushikana zvikuru nehurongwa hweZimbabwe Electoral Commission, ZEC, hwekuda kudzora mutemo unomanikidza munhu anenge achida kunyoresa kuvhota kuti aburitse tsamba inoratidza paanogara. MDC-T inoti ZEC haifanirwe kushandisa mutemo uyu sezvo uchizotadzisa vanhu vakawanda kuvhota. Mashoko eMDC-T aya atsigirwawo nesangano rinoongorora sarudzo, reZimbabwe Election Support Network, ZESN, iro rinotiwo ZEC inofanirwa kushandura mutemo uyu, sezvo uchinyima vanhu vasina dzimba kodzero dzekunyoresa kuti vazove vavhoti. Masangano maviri aya anoti vakawanda vevanhu vanovhota mumaguta vanhu vanoroja kana kuti vana vevaridzi vedzimba, izvo zvichazoita kuti vanetseke kuwana magwaro anodiwa aya. Mutauriri weMDC-T, VaObert Gutu, vanotiwo bato ravo rakatonyorerawo kuZEC richirambawo hurongwa uhwu sezvo huchitooresa mwoyo vanoda kuzonovhota, pane kuti huvakurudzire. Mukuru weZESN, Amai Rindai Chipfunde-Vava, vanoti sangano ravo rakanga rakapa pfungwa dzaro kuZEC richiramba hurongwa uhwu, asi zvinenge zvave kuratidza kuti ZEC haina kutambira pfungwa idzi. “Saka tatoshamisika taakuchiona kuti zvinhu zvatopfuurira mberi zvakutoitwa, apa havana kunge vakatideedza sema stakeholders kuti ndizvo here zvatinobvumirana takawanda,” Amai Chpfunde-Vava vanodaro. Vanoti vanofunga kuti ZEC inofanirwa kushevedza vose vane chekuita nesarudzo, vakaita semapato ezvematongerwo enyika, masangano akazvimirira, pamwe nevemakereke, kuitira kuti vaite muonera pamwe chuma chemuzukuru. No media source currently available ","MDC-T, ZESN Voshoropodza Hurongwa hweZEC hweMatsamba ePekugara"
"America yawedzera mari yerubatsiro kuZimbabwe nemadhora anosvika mamiriyoni makumi mana nemaviri iyo iri kutarisirwa kubatsira mukuwanisa vanhu zvekudya vakatarisana nenzara. Mari iyi iri kubva kubazi re United States Agency for International Development, kana kuti USAID. Vachitaura pamusagano wavaita nevatori venhau muHarare, mumiririri weAmerica muZimbabwe, Ambassador Brian A Nichols, vati America yawedzera rubatsiro urwu mushure mekunge United Nations yaparura chirongwa chekutsvakira Zimbabwe rubatsiro rwekuti ibude munzara. VaNichols vati mumwaka we2019/2020, America yabatsira Zimbabwe nemamiriyoni anoda kusvika makumi masere nemanomwe emadhora ekuAmerica. VaNichols vati vari kutarisira kuti vanhu vanosvika miriyoni imwe chete vacabatsirwa nechikafu mumatunhu gumi nematanhatu emunyika muno kutanga muna Gumiguru 2019, kusvika muna Kubvumbi 2020. VaNichols vati vanhu vachatengerwa chikafu, vamwe vachipihwa iri mari kuitira kuti vatenge zvekudya pamwe nezvekudya zvinovaka muviri kusvika Kubvumbi wegore rinouya. Vachitaura pamusangano mumweyo, mukuru we World Food Program muZimbabwe, rinova sangano riri kupiwa mari yerubatsiro iyi neAmerica, VaEddie Rowe, vati Zimbabwe yakatarisana nematambudziko anoti kusanaya zvakanaka kwemvura, kuderera kwehupfumi, pamwe nemafashamu eCylcone Idai, izvo vati zviri kuwedzera kutambura kwevanoshaya. Zimbabwe Vulnerability Assessment Committee inoti vanhu vanodarika mamiriyoni mashanu vakatarisana nenzara munyika nekuda kwekusanaya zvakanaka kwemvura, pamwe nemafashamu eCyclone Idai akaitika kuManicaland. America ndiyo ari pamberi panyika dzose dzinobatsira vanhu vemuZimbabwe, mungave munyaya dzechikafu, kana dzehutano. Mwedzi wapera, America yakabvisa mamiriyoni makumi mana nemashanu emadhora ekubatsira Zimbabwe nechikafu. USAID inoti ine hurongwa hwekubatsira Zimbabwe kutenga chikafu chinokosha mamiriyoni zana nemakumi matanhatu nemana emadhora ekuAmerica, iyo inoti ichashandisa mumakore manomwe ichitengera vanhu vemuZimbabwe chikafu. No media source currently available  Mune imwewo nyaya, hutungamiri hweMDC hwaita musangano nevatungamiri vekanzuru yeHarare kuti vazeye dambudziko rekushayikwa kwemvura muHarare zvichitevera kuvharwa kwakaitwa nzvimbo inocheneserwa mvura yeMorton Jaffray Water Works nezuro nechikonzero chekushayikwa kwemishonga inoshandiswa mukuchenesa mvura. Mashoko aburitswa nemutevedzeri wemutauriri weMDC, VaLuke Tamborinyika, anoti kanzuru yeHarare iri kuedza napose painogona napo kugadzirisa dambudziko iri kunyange hazvo vachiti hurumende haisi kupa kanzuru mari inokwana kuti vatenge mishonga iri kudiwa iyi. Vakafanobata chigaro chameya weguta reHarare, Va Enock Mupamawonde, vaudzawo vatori venhau kuti kanzuru yawana mishonga yemvura huye vavhura mapombi ekuMorton Jaffray ayo aive avharwa nezuro kanzuru yashaya mishonga yemvura. VaMupamawonde vati vari kutarisira kuti vamwe vanhu vatange kuwana mvura nemusi weChipiri. Kanzuru yeHarare iri kutadza kuwanisa vagari mvura nguva dzese, izvo zviri kupa kuti vagari vagare vakachema chema nguva dzose sezvo vasina mvura yemupombi mudzimba dzavo. Zvichakadai, rimwe sangano ravanachiremba reDoctors Without Borders razivisa kuti richachera zvibhorani munzvimbo dzakawanda muHarare kuitira kuti veruzhinji vakwanise kuwana mvura yakachena.",America Yotengera Zimbabwe Chikafu Chinoita US$41.9 Million
"Mutungamiri weMDC Alliance, VaNelson Chamisa, vavhota neMuvhuro paKuwadzana 2 Primary School, vachivimbisa kukunda. VaChamisa vavhota pachikoro ichi apo vanhu vanga vari mumitsetse vabva mumitsetse iyi vachimhanyira kuti vaone VaChamisa ndokuzodzokera havo kunovhota VaChamisa pavanga vaenda. VaChamisa vataura nevatori venhau vasati vaenda, vakaudza vatori venhau kuti zviri kuitwa neZec zvekuti vakatyora mutemo zvinoratidza kuti Zec haizive mitemo yesarudzo. Izvi zvinotevera mashoko aburitswa nasachigaro veZec, Amai Priscilla Chigumba, avo vati vaendesa mazita evatungamiri vaviri vavanofungidzira kuti vakatyora mutemo. Zec haina kudoma mazita evatungamiri ava, asi mumwe mukuru anoona nezvesarudzo, VaUtoile Silaigwana, vakadoma zita raVaChamisa vachiti vakanga vatyora mutemo nekuita musangano nevatori venhau mukati memaawa makumi maviri nemana sarudzo dzisati dzaitwa. Vamwe vevanhu vavhota muHarare ndiAmai Chenai Chikandira avo vanoti vafara zvikuru kuti vavhota vasina dambudziko ravasangana naro kunyange hazvo vamuka mambakwedza kuti vanovhota. Sachigaro weMDCT yaVaChamisa, VaMorgan Komichi, vaudza Studio7 kuti vatambira mashoko ekuti vamwe vanga vachivhota vanga vachipihwa mapepa ekuvhotera akavhoterwa kare. VaKomichi vatiwo pawanikwa imwe nzvimbo yekuvhotera isiri pamutemo pane rimwe purazi riri munharaunda yekwaSeke yanga ine vanhu vakapfeka mbatya dzekomisheni inowona nezvesarudzo yeZimbabwe Electoral Commission, Zec. VaKomichi vatiwo Zanu PF yanga ichipawo chikafu kune mamwe maruwa ekuGokwe uye vati masabhuku gumi nemashanu anga akamirira bato reZanu PF kuGokwe kwakare sema polling agents. Vamwe vatsigiri veMDC-T vati vachaenda kunzvimbo dzvavahotera pachapera kuvhotwa manheru ano kuti vadzivirire kubiririrwa kwesarudzo. Vaimbova mutungamiri wenyika, VaRobert Mugabe, vavhotawo nemhuri yavo paMhofu Primary kuHighfield zuva rorova nhongonya uye panga paine vakawanda vanga vakamirira kuona VaMugabe avo vasiri kunyanyoonekwa paruzhinji kubva zvavakabviswa pachigaro gore rapera. No media source currently available  ","Mutungamiri weMDC Alliance, VaNelson Chamisa, Vanovhota muKuwadzana"
"Hurumende neChitatu yakazivisa kuti ine hurongwa hwekuvhura zvitoro mumakamba emauto zvinenge zviine mitengo iri pasi kuitira kuti mauto asanetseke kuwana zvaanoda pazuva nezuva, zvakaita sehupfu nezvimwe zviri kunetsa kuwana munyika. Veruzhinji vanonzi vachange vachiwanawo zvinhu izvi muzvitoro zviri kunzi nehurumende ma Silo Shops, izvo zvinonzi zvinenge zviine mitengo iri pasi zvakare. Pamusoro pekuvhura zvitoro zvemauto izvi, izvo zvinonzi ma garrison shops muChirungu, hurumende yakazivisawo kuti ine hurongwa hwekuti inge ichiumba homwe yemari ichange ichipindwa nevashandi vehurumende vanoda zvavo, yeMutual Savings Fund. Hurumende inoti iyo ichaisa zana remamiriyoni emadhora muhomwe iyi, vashandi vachiisawo zvikamu zviviri nezviga zvishanu kubva muzana zvemihoro yavo, kana kuti 2.5%. Homwe iyi inonzi inozobatsira vashandi vanenge vapinda ava kuburikidza nekuvakweretesa mari yavanozobhadhara yabereka nezvikamu zvishoma. shoma kana zvichienzaniswa nevamwe vanokweretesa mari kana vanoita zvechimbadzo. Asi hurongwa hwehurumende huviri uhwu hwakoka mhepo yakaipa kubva kumasangano evashandi pamwe nevanhuwo zvavo vari kuti hurumende haifanirwe kungotora mari kubva kuvashandi ichiita madiro aJojina. Mumwe wevari kushora izvi ibato rinopikisa reMDC, iro rinoti hazvisati zvamboitwa munhoroondo yenyika zvekuti mushandirwi anoti vamwe vashandi vabatsire nemari yekupa mumwe mushandi. Munyori anoona zvevashandi nemabasa muMDC, VaGideon Shoko, vanoti hurumende haifanirwe kupindira munyaya dzekuumbwa kwehomwe dzemari nevashandi. Vanoti hurumende inofanirwa kugara pasi nemasangano evashandi akaita seApex Council, kwete kuda kupinza maoko ayo muhomwe dzevashandi, avo gara vachitambira mari shoma nechakare. Panyaya yekuti kuchave nezvitoro zvemauto, VaShoko vanoti iyi inzira yekuda kupatsanura vashandi kuti vasawirirane. Asi nhengo yeZanu PF vari munyori anoona nezvedzidzo mudunhu reHarare, VaGilbert Muponda, vanoti vanhu vari kushoropodza hurongwa uhwu havana kunzwisisa zvakakwana nezvahwo. VaMuponda vanoti hapana chakaipa kuti hurumende ibatsire vashandi vayo, uye chinofanirwa kunzwisiswa nevanhu ndechekuti vashandi vanopinda muchirongwa chehomwe yemari ndevanenge vachida zvavo. Panyaya yezvitoro zvemauto, VaMuponda vanoti hapana chitsva apa nekuti hurumende yakagara ichibatsira mauto nekuapa chikafu nepekugara. No media source currently available ",Hurongwa hweHurumende hweKuda Kuvhura Zvitoro zveMauto Hwoshoropodzwa neVakawanda
"Mutungamiri wenyika yeAmerica VaDonald Trump neChipiri vakashora zvikuru nyika yeChina vachiti ndiyo yakakonzera chirwere cheCovid-19. VaTrump vainge vachitaura pavhihiyo kugungano reUnited Nations General Assembly sezvo vatungamiri venyika vakakundikana kuenda kumuzinda weUnited Nations muNew York nekuda kwekupararira kwechirwere cheCovid-19 . Vakati China inofanira kutorerwa matanho akaomarara nekukonzera kupararira kwechirwere ichi uye kubatana neWorld Health Organization kunyebera pasi rose pakatanga chirwere ichi kuti i hachaitapuriranwa pakati pevanhu. No media source currently available Asi mumashoko avo kugano iri neChipiri chakare, mutungamiri wenyika yeChina VaXi Jinping vakati vainge vasiri kuda kutanga hondo yemashoko neAmerica. MuAmerica ndimo mafa vanhu vakawandisa nechirwere cheCovid-19 avo vadarika zviuru mazana maviri kana kuti 200, 000. VaTrump vakati America iri pachidanho chepamusoro soro kutsvaga mushonga wekurapa chirwere cheCovid-19. Kunetsana pakati peAmerica kuri kuenderera mberi zvichisanganisirawo pakusagadzikana kwezvinhu kuHong Kong uye kutyorwa kunonzi kuri kuitwa kodzero dzevechitendero chechiMuslim mudinhu reXinjiang muChina. Vamwe vatungamiri vakataura kungano iri vanosanganisira VaEmmanuel Macron vekuFrance uye VaVladimir Putin vekuRussia.",VaTrump Vopumha China Huroyi paNyaya yeCovid-19
"Vakadomwa nehurumende kuti vatungamire bara rekumutsiridza kambani yemarasha yeHwage Colliery, VaBekithemba Moyo, vanogona kutongwa nemhosva yekushora paramende mushure mekunge varambidza mabharani mukuru wekambani iyi, VaAllan Masiya, kuti vape humbowo kuparamende maererano nemashandiro aiita kambani iyi. Sachigaro wekomiti yeNational Assembly inoona nezvemigodhi nezvicherwa, VaTemba Mliswa, vakaudza VaMoyo kuti komiti yavo ine humbowo hwekuti VaMoyo vakarambidza VaMasiya kumira pamberi pekomiti yavo. Vati vane gwaro rakanyorwa naVaMoyo uyewo pane humwe humbowo huchanzikwa neMuvhuro svondo rinouuya hunoratidza kuti VaMoyo vakashorawo nhengo dzeparamende kuti hadzina simba pamusoro pebasa ravo rakavakapihwa nehurumende kuHwange VaMliswa vakayambira VaMoyo kuti paramende ine simba rekukoka ani nani zvake kuraparamende. VaMoyo vakasetsawo nhengo dzekomiti iyi apo vakatai vakatanga basa vasina kana gwaro rekuratidza kuti vainge vapihwa basa. Vakati vari kushandisa gwaro reGovernment Gazette kuita basa ravo uyewo varamba kutaura kuti vachabhadharwa marii pabasa ravari kuita. Zvichakadai gurukota rezvemutemo, VaZiyambi Ziyambi, vakati danho ravakatora rekumutsiridza kambani yeHwange vakaritora zviri pamutemo uye mushure mekunge vagutsikana nezvikonzero zvainge zvataurwa negurukota rezvemutemo VaWinston Chitando. Vakatiwo vese vane chekuita nekambani iyi vachakokwa kunopa humbowo pamberi pemutongi wedare reHigh Court, uyo anotarisirwa kupa mutongo wekuti danho ravakatora riri pamutemo here kana kuti kwete. Izvi zvino tarisirwa kuitwa mukati memazuva makumi matatu kubva padomwa VaMoyo nechikwata chavo. Asi VaMliswa zviri kuitika kuHwange zvinoratidza pachena kuti zvido zveveruzhinji nenyika hazvisi kukosheswa. Vati gurukota rezvemigodhi, VaChitando pachavo, vaive sachigaro weHwange Colliery vasati vave gurukota uye matambudziko ari kuHwange aiveko panguva yavo asi hapana kumbotorwa danho rekuti kambani iyi imutsiridzwe. Zvichitevera danho rakatorwa nehurumende, kambani yeHwange Colliery yakamiswa pamusika wemakambani weZimbabwe Stock Exchange uye inotarisirwa kumiswawo kuita basa pamisika yeJohannesburg Stock Exchange neLondon Stock Exchange. Zvichakadai mune imwewo nyaya mumwe mukuru wekumahofisi emutungamiriri wenyika, VaDouglas Tapfuma, nezuro vakaramba kuti vakashanda nemumwe muzvina bhizimisi, VaShepherd Tundiya, mukuvhundutsira nhengo dzebhodhi reHwange. Nhengo dzebhodhi reHwange dzakaudza komiti yaVaMliswa kuti VaTundiya vainge vava tyityidzira vakatoenda navo kuState House uko vakanosangana naVaTapfuma. Asi nezuro VaTundiya vakaramba kuti vakakoka nhengo dzebhodhi reHwange KuState House vachiti sachigaro vebhodhi reHwange Amai Muskwe ndivo vainge vakumbira kubatsirwa kunoona mutungamiri wenyika VaEmmerson Mnangagwa. Asi Amai Muskwe vataura kuti VaTundiya ndivo vainge vava vofenera vachiti vaida kuonekwa nemutungamiri wenyika Nhengo dzekomiti iyi dzayambira VaTundiya kuti havasi kuzobvumidzwa kushandisa zita remutungamiriri mumabasa avo. Vatiwo zviripa chena kuti VaTundiya havasi kutaura chokwadi. Mumiriri weBikita West VaElias Musakwa ndemumwe akataurira VaTundiya kuti vanofanira kutaura chokwadi kwete kunyepera paramende. VaMliswa vatiwo komiti yavo iri kuda kuchenura zita remutungamiriri wenyika. Komiti iyi yakaita chisungo chekuti VaTundiya vauye zvekare kudare iri nemusi weMuvhuro unotevera vakagadzirira kupindira mubvunzo yese ine chekuita nemashandire avaiita nekambani yeHwange. VaMliswa vakati komiti yavo iri kuongorora nyaya yeHwange nekuti inoda kuona kuti zvido zvevashandi zvachengetedzwa uye kuti kambani iyi yatanga kushanda zvakare kuti ibatsire nyika. Hurumende ine zvikamu makumi matatu nezvinomwe mukambani yeHwange kozotiwo vamwe zviuru zvina ndivo vane zvimwe zvikamu zvasara mukambani iyi. Kambani iyi ine zvikwereti zvinodarika mamiriyoni mazana mana uye danho rakatorwa nehurumende rinoreva kuti haigoni kusungiswa nekuda kwezvikwereti izvi. No media source currently available ",Mukuru weHwange Colliery Opomerwa Mhosva Yekuzvidza Dare reParamende
"Nyika ichange yakavharwa kwemazuva makumi maviri nerimwe chete kubva neMuvhuro senzira yekuedza kurwisa kupararira kwechirwere che Coronavirus, icho chabata vanhu vanomwe muZimbabwe, pamwe nekuuraya munhu mumwe chete. Danho rakatorwa nehurumende iri rIri kutambirwa nevakawanda, asi rasiya vamwe vachichema. Mutungamiri wenyika, VaEmmerson Mnangagwa, vakazivisa neChishanu manheru kuti hapana achabvumidzwa kubuda mumba make kuenda kubasa kusara kwevashandi vemuzvipatara vanenge vachishanda kurwisa chirwere cheCoronavirus pamwe nevakuru-vakuru vemamwe mapazi ehurumende. Danho rehurumende iri rarumbidzwa nemutungamiri webato reMDC, VaNelson Chamisa, vachiti hurumende yaita zvavaga vachikurudzira kuitira kuti chirwere cheCoronavirus chisarambe chichipararira munyika. Mutungamiri wesangano revezvitoro reConfederation of Zimbabwe Retaliers, VaDenford Mutashu, vari kukurudzirawo vezvitoro zvakapihwa mvumo yekuvhura mabhizimisi kuti vasakwidze mitengo yezvinhu panguva iyi vachiti sangano ravo richatora matanho akaomarara kune vachawanikwa vachikwidza mitengo zvisina mwero. Kunyange hazvo VaMnangagwa vakakurudzira kuti vashandirwi vabhadhare vashandi vavo panguva iyo nyika ichange yakavharwa, vamwe vashandi vakaita saAmai Mercia Muchichwa vanoshanda pane imwe kambani iri muEastlea muno muHarare, vanoti vatoziviswa nevakuru kubasa kwavo kuti vachabatirwa mari nekambani pamazuva avachange vasiri pabasa zvichitevera danho rakatorwa nehurumende iri. Izvi zvashorwa enmutungamiri wesangano guru rinomirira vashandi munyika reZimbabwe Congress of Trade Unions, kana kuti ZCTU. Mutungamiri weZCTU, VaPeter Mutasa, vati vachatora matanho akasimba kuvashandirwi vanenge varegedza kubhadhara vashandi panguva yekuvharwa kwenyika iyi. Hatina kukwanisa kutaura nemutungamiri wesangano rinomirira vashandirwi reEmployers Confederation of Zimbabwe, VaIsrael Murefu, kuti tinzwewo divi ravo sezvo vanga vasiri kudaira nharembozha yavo uye vasina kupindura mibvunzo yatavatumira. Mutungamiri wesangano revanorarama nekutengesa mumigwagwa reVendors Initiative for Social and Economic Transformation, VaSamuel Wadzai, vati vari kutambira danho ratorwa nehurumende mukurwisa chirwere cheCovid-19 asi vakurudzira hurumende kuti ibvumidze vanotengesa mumigwagwa kuita basa ravo vari munzvimbo dzavanogara sezvo vachiti vanhu vazhinji vari kurarama nekutengesa pamwe nekuita mabasa emaoko. Zvichakadai, VaChamisa vakurudzira hurumende kuti itaure nedzimwe nyika, vedzisvondo pamwe nevamasangano anoshanda akazvimirira kuti vabatsire veruzhinji nechikafu kuitira kuti veruzhinji vasaziye nenzara panguva iyo nyika ichange yakavharwa. VaMnangagwa vakakurudzirawo makanzuru ose munyika kuti aone kuti abvisa marara mumisha inogara veruzhinji panguva iyo nyika ichange yakavharwa senzira yekuti nyika yose inge yakachena. VaMnangagwa vakatiwo hurumende ichaonawo kuti vashandi vemuzvipatara vachange vari pabasa vawana mbatya dzekuzvidzirira kuti vasabatire zvirwere uye vakatiwo hurumende ichaona kuti veruzhinji vachange vaine mvura panguva iyi. Veruzhinii vaswera vari mumitsetse vachitenga zvokudya segadziriro yekuvharwa kuchange kwakaitwa nyika kubva neMuvhuro. Chirwere cheCovid-19, icho chakatangira kuguta reWuhan kuChina, chauraya vanhu vanodarika zviuru makumi maviri nezvisere pasi rose. Hurumende inoti muZimbabwe chirwere ichi chabata vanhu vanomwe kusanganisra Zororo Makamba, uyo akaurayiwa nechirwere ichi neMuvhuro. Nyika dzakawanda pasi rose dzakatora matanho ekuti veruzhinji vagare mudzimba senzira yekuedza kumisa kupararira kwechirwere ichi, icho chabata vanhu vanodarika mazana matanhatu ezviuru pasi rose. No media source currently available ",Vakawanda Vanotambira Kuvharwa kweNyika Kuitira Kuti Covid-19 Isapararire
"Zvichitevera kudomwa kwezuva resarudzo nemutungamiri wenyika VaEmmerson Mnangagwa, boka reZimbabwe Election Commission, ZEC, rinoti vanhu vane mazuva maviri chete kunyoresa kuti vavhote musarudzo dzegore rino. Vachitaura nevatori venhau pamuzinda wavo muHarare, sachigaro veZEC, Amai Priscilla Chigumba vanoti bazi ravo rave kuzadzisa zviga zviri mumbiro remutemo wesarudzo sezvo vave kuziva zuva resarudzo. Amai Chigumba vanoti chekutanga ndechekuti vanhu vazive kuti vanofanirwa kunyoresa kuvhota kana kuona kuti mazita avo akanyorwa zvakanaka here kuti vakwanise kuvhota musarudzo dzegore rino. Vanoti mutemo unosungira ZEC kuti ivhare kunyorwa wemazita evanhu vanoda kuvhota musarudzo dzegore rino mazuva maviri mushure mekuziviswa kwezuva resarudzo nemutungamiri wenyika. ZEC ichamira kunyora mazita evanhu vanoda kuvhota gore rino neChishanu svondo rino, asi vanoda kuzovhota musarudzo dzichatevera vanokwanisa kuramba zvavo vachinyoresa. Amai Chigumba vanoti dare rekutambira mapepa evachakwikwidza musarudzo, kana kuti Nomination Court, richagarawo musi wa14 Chikumi. ZEC yazivisa kuti vose vanoda kupinda musarudzo vakasununguka kutora mapepa padandemutande ravo vonyora zvinodikanwa voenda nawo kumahofisi eZEC kwete kungomirira musi wa14 Chikumi. Amai Chigumba vazivisawo kuti gwaro riri kunyorwa vavhoti, iro richapedzwa kunyorwa mavhiki maviri ari kutevera, richapihwa nhengo dzose dzinenge dzanyoresa kupinda musarudzo pachena asi veruzhinji vanoritenga nemutengo wakaderera kana vachirida. Vasingaone vachayamurwa kuvhota nemunhu wavanoda kwete zvaimboitwa musarudzo dzapera zvekuyamurwa nevashandi veZEC vanenge vachivhotesa paine mupurisa. Amai Chigumba vanoti manyepo ekuti vachawedzera nzvimbo dzekuvhotera, kana kuti ma polling station, vachiti nzvimbo 10 800 dzakakwana. Vachipindura mibvunzo mushure mekutaura, Amai Chigumba vanoti boka ravo rine mari yakakwana yekufambisa sarudzo sezvinodiwa nemutemo. Vanoti pari zvino vakawana mari inosvika mamiriyoni zana nemakumi mana nematatu emadhora ($143 million) pamari mamiriyoni zana namakumi mapfumbamwe nemasere ($198 million) yavainge vakumbira. Amai Chigumba vanopedzesera nekuzivisa kuti zvinenge zvabuda musarudzo zvichaziviswa mukati memazuva mashanu vanhu vavhota. No media source currently available   ",ZEC Inotara Zuva Rekugumisira Kuti Vanhu Vachavhota muSarudzo dzeGore Rino Vanyorese
"Muzinda weamerica muSouth Africa uri kuyambira kuti une humbowo hwekuti pane vamwe vanopfurikidzwa mwero vari kuronga kurwisa nzvimbo yeSandton, Johannesbug muSouth Africa. Muzinda uyu wakurudzira zvizvarwa zveAmerica kuti zvisaende pamagungano kubva musi wa29 kusvika 30 mwedzi uno. Vachitaura nenhepfenyuro yeSABC news, gurukota muhofisi yemutungamiri wenyika yesouth Africa, VaCyrila Ramaphosa, VaMondli Gungubele vati havana humbowo hwavapihwa nezvevanopfurikidza mwero asi vati vanochengetedza nyika vatanga kuferefeta nyaya iyi. MuAfrica mune zvikwata zvinopfurikidza mwero zvakawanda zvinosanganisira ISIS, Al Qaida, Boko Haram, A Shabaab nezvimwe. Chikwata chinodyidzana neISIS chiri kuMozambique chakamboyambira kurwisa South Africa makore maviri adarika ikapindira muhondo yekuchirwisa kuCabo Delgado, kuMozambique. Chikwata ichio chinozivikanwa nemazita akawanda kusanganisira Ahlu Sunna Wa-Jamo kana kuti ASWJ. Vamwe vanochiti ISIS Mozambique-ISIS-M. Vari muMozambique vanochiti zvekare Al Shabaab. ",America Yoyambira Kuti Vanopfurikidza Mwero Vari Kuda Kuuraya Vanhu Vakawanda muSouth Africa
"Varwiri vekodzero dzevanhu vakaungana muHarare neChipiri vachirangarira VaItai Dzamara, avo vakapambwa makore matatu apfuura nevanofungidzirwa kuti vasori. Vanhu vanosvika makumi mashanu vakaungana muAfrica Unity Square zuva rodoka neChipiri vachirangarira VaItai Dzamara avo vanonzi vakapambwa nevasori makore matatu apfuura vaimbova mutungamiri wenyika VaRobert Mugabe vachiri pachigaro. VaDzamara vanozivikanwa nekuratidzira kakawanda vachiti VaMugabe vabve pachigaro panguva yavakange vachiri kutonga. Munin'ina waVaDzamara, Doctor Patson Dzamara, vakati ivo semhuri vanoziva kuti mukoma wavo ari mumaoko evari muhurumende. Mufundisi Evan Mawarire, avo vakanga vari mumwe wevatauri pagungano iri, vakati Mwari havafari kana vanhu vachinyangaditswa sezvakaitwa VaItai Dzamara. Mutungamiri webato rinopikisa, Muzvare Barbara Nyagomo, avo vakanga vari pakati pechita ichi, vakati hurumende inofanira kuona kuti mwoyo yemhuri yekwaDzamara yanyaradzwa nekutora matanho akasimba kuti VaItai Dzamara vazivikanwe kwavari. Zvichakadai, Doctor Dzamara vakati vari kudawo kuti hurumende ipindure tsamba dzavakainyorera pamusoro pekushaikwa kwemukoma wavo. Vakaenderera mberi vachiti pachaitwa gungano rakakura kwazvo musi wa9 Kurume rekurangarira mukoma wavo, vachitiwo hurumende inofanira kuita sarudzo dzakachena gore rino, vachiti ndizvo zvimwe zvairwirwa naVaItai Dzamara. Doctor Dzamara vakatiwo hurumende inofanira kuona kuti mhuri yemukoma wavo yachengetwa naiyo hurumende. Vamwe vevaishanda naVaItai Dzamara vakati vachaedza kuti vasangane nemutungamiri wenyika VaEmmerson Mnangagwa nechinangwa chekuti nyaya yekupambwa kwaVaDzamara igadziriswe. No media source currently available ",Varwiri veKodzero dzeVanhu Vanorangarira VaItai Dzamara muHarare
"Mutungamiri we South Africa, Va Cyril Ramaphosa, vanoti hurumende yavo haisi kuzopa izvozvi Zimbabwe rubatsiro rwemari kudzamara nhaurirano pakati pehurumende yavo neyaVa Emmerson Mnangagwa, dzapera. Danho iri rinonzi rasiya hurumende yaVaMnangagwa isina kumira zvakanaka, sezvo pange paine tarisiro huru yekuti South Africa ichabatsira Zimbabwe nemari, panguva iyo hurumende yeZanu PF iri kutatarika munyaya dzemari. VaRamaphosa, avo vakatarisanawo nematambudziko munyaya dzehupfumi munyika mavo, vakaudza vatori venhau neChipiri kuti hapana hurongwa hwati hwavapo hwekukweretesa Zimbabwe. Asi vakabvuma kuti nyaya iyi yakataurwa zvakadzama mumisangano yavaipinda vari muZimbabwe. VaRamaphosa vakapinda muZimbabwe neMuvhuro kuzoita musangano weBi-National Commssion nemumwe wavo, VaMnangagwa. VaRamaphosa vaiperekedzwa nemakurukota avo matanhatu anomirira mapazi akasiyana siyana. Asi South Africa inonzi yakakwanisa kubatsira Zimbabwe nemari yekushandisa mukudzidzisa mapurisa pamwe nekutenga mbatya dzekuzvidzivirira munguva yemvonga mupopoto sekurudziro yakaitwa neMotlanthe Commission iyo yakaongorora mhirizhonga yakaitika munyika muna Chikunguru gore rapera. Hazvina kujeka kuti Zimbabwe yakapihwa uri musvo wemari ye 55 million Rands here kana kuti kwete. Rubatsiro urwu hachisi chikwereti. South Africa yakapawo Zimbabwe zvikwanisiro munyaya dzehutano nezvimwe serubatsiro. Gore rapera, Zimbabwe yakakumbira chikwereti che 1,2 billion Rands, asi South Africa haina kukwanisa kupa Zimbabwe mari iyi. Pamusangano weBi National Commission muHarare, South Africa neZimbabwe dzakapedzisa kunyorerana zvibvumirano makumi mana nezvishanu zvakanga zvava nenguva zvisati zvasainiranwa. VaChitaura vasati vasimuka muZimbabwe, VaRamaphosa vakati hukama hweZimbabwe nenyika yavo hucharamba hwakasimba, uye vakabuda pachena kuti vanotsigira nemazvo kusarudzwa kwaVaMnangagwa gore rapera. Vakatiwo zvirango zvakatemerwa hurumende yaVaMnangagwa zviri kuvhiringa zvikuru budiriro muZimbabwe, nokudaro zvinofanirwa kubviswa. Asi MDC inotungamirwa naVaNelson Chamisa inoti haicherechedzi VaMnangagwa semutungamiri akasarudzwa neruzhinji rwevanhu ichiti mutungamiri weZanu PF uyu akabiridzira sarudzo gore rapera. Asi Zanu PF inoti VaMnangagwa vakasarudzwa zvine mutsindo, uye vakatambirwa nedare reConstitutional Court kuti ndivo vakakunda musarudzo yemutungamiri wenyika mushure mekunge MDC yapikisa zvakanga zvaburitswa neZimbabwe Electoral Commission. Studio7 haina kukwanisa kunzwa divi rehurumende panyaya yayo yekuda kukwereteswa mari neSouth Africa, sezvo tisina kukwanisa kubata munyori webazi rezvekuburitswa kwemashoko, Va Nick Mangwana. Asi nyanzvi inoongorora zvematongerwo enyika yakazvimirira, uye ichigara muAmerica, VaTakawira Kapikinyu, vanoti gakava rezvematongerwo enyika riri muZimbabwe, rinogona kuva riri iro rakakonzera kuti South Africa iomerwe nekweretesa Zimbabwe mari. VaKapikinyu vanoti sezvo Zimbabwe iri kukundikana kubhadhara zvikwereti zvayo, izvi zvinogonawo kunge zvakapawo kuti South Africa isave nechivimbo chekukweretesa Zimbabwe mari. Panyaya dzezvirango, VaKapikinyu vanoti VaRamaphosa munhu ari kutaura pamire SADC neAfrican Union, nokudaro havangataure zvinopesana nemasangano aya sezvo nyika yavo iri nhengo yemasangano maviri aya. No media source currently available ",VaRamaphosa Vanoti Hapasati Pave neHurongwa hweKukweretesa Zimbabwe Mari
"Mutevedzeri wemupepeti mukuru webepanhau reDaily News, VaMaxwell Sibanda, avo vakashaya nemusi weSvondo manheru mushure mekurwara neshuga varumbidzwa nevamwe vavo semunhu aive akazvinipisa uye aigona basa rake pamwe nekufarira kudzidzisa vatori venhau vachidiki basa. Muzukuru waVaSibanda, Muzvare Belinda Chivizhe, vaudza Studio 7 kuti VaSibanda vairwara neshuga izvo zvakaita kuti itsvo dzavo dzitadze kushanda. Vanoti Sibanda vakaendeswa kuchipatara nemusi wechitatu apo hutano hwavo hwakaramba huchidzikira. Muzvare Chivhizhe vaudza Studio 7 kuti VaSibanda vacharadzikwa kumusha kwavo kuZvichemo kuChivhu nemusi weChitatu. Sanganoi reMedia Alliance of Zimbabwe kana kuti MAZ rati rarasikirwwa zvikuru nekushaya kwaVaSibanda richiti munhu aifarira basa rake zvakanyanya uye achifarira nyaya dzemimhanzi nemitambo. MAZ yatiwo VaSibanda munhu akaita basa guru panyaya dzekukurudzirwa kwekuvandudzwa kwemitemo yekutapwa kwenhau munyika vari mumasangano akaita seMAZ, National Editors Forum pamwe neMedia Institute of Southern Africa- Zimbabwe. VaSibanda avo vange vave nemakore anodarika makumi maviri nemashanu vari mubasa rekutapa nhau munhuwo airemekedzwa nenyaya yekudzidzisa vatapi venhau vechidiki basa. VaRegan Mashavave ndemumwe wevatapi venhau anoti akadzidziswa zvakawanda naVaSibanda. Imwe nenhengo yekomiti yeNational Editors Forum, VaBarnabas Thondlana, vatsanagurawo mufi semunhu aive akazvinipisa. Mutungamiriri weZimbabwe Union of Journalists, VaMichael Chideme, vatiwo VaSibanda ndemumwe wevapepeti venhau vakuru vange vasara munyika uye vange vakatarisira kuti VaSibanda vaende kunodzidzisa kutapwa kwenhau mumumayunivhesiti. VaSibanda avo vange vave nemakore makumi mashanu nematatu vakatanga basa rekutapa nhau muna 1994 uye vakashandira mapepanhau akawanda vasati vaenda kuDaily News. Vasiya mudzimai nevana vatatu. No media source currently available  ",Mutevedzeri weMupepeti Mukuru weBepanhau reDaily News Maxwell Sibanda Anoshaya
"Zvizvarwa zveZimbabwe zvinosvika makumi maviri nezvitanhatu zviri kuBritain, svondo rapera zvakafamba kwemakiromita zana nemashanu, kubva kuBrighton kunosvika kuLondon senzira yekuburitsa pachena dambudziko renyaya dzekodzero dzevanhu riri muZimbabwe. Rwendo urwu rwakashandiswawo zvakare kupemha mari yekubatsira vari kushungurudzwa nehurumende kumusha. Rwendo urwu rwakarongwa nesangano rakazvimirira rinorwira kodzero dzevanhu reZimbabwe Human Rights Organisation, ZHRO riri kwakare kuBritain. Mumwe wevakafamba ava, VaKingstone Jambawo, avo vataura vakazvimirira, vanoti vakatanga nekuungana muBrighton mangwanani emusi weChishanu, vakazosvika muLondon nemusi weMugovera. VaJambawo vanoti ivo zvavo havana kuzokwanisa kupedza rwendo rwose, asi vanoti padiki pavakafamba ipapo pakavafadza zvikuru kuti vakanga vaitawo bandiko ravo rekuburitsa kushupika kwevana veZimbabwe. Vakatungamira muhuruongwa uhwu, Amai Rashiwe Bayisayi, vanove zvakare mumwe wevanhu vatatu chete vakakwanisa kupedza rwendo rwose, vanoti rwendo urwu rwaive rwakavaomera kwazvo, asi vakabudirira nekuda kwekuti vakanga vangozvipira. No media source currently available     ",Sangano reZHRO Roburitsa Pachena Dambudziko reKodzero dzeVanhu kuMusha
"Kusawirirana pakati pemapato anopikisa eMDC-T iri kufanotungamirwa naMuzvare Thokozane Khupe neMDC Alliance inotungamirirwa naVaNelson Chamisa kuri kuramba kuchidzika midzi zvichitevera kudzingwa zvakare kudare reparamende kwedzimwe nhengo pfumbamwe dzeMDC Alliance. Izvi zvinotevera tsamba yakanyorwa nebato reMDC-T kumutauriri weparamende, VaJacob Mudenda, ichiti nhengo idzi dzidzingwe sezvo dzisiri kutevera bumbiro remitemo reMDC-T. Kudzingwa kwenhengo pfumbamwe uku kunotevera kudzingwa kwedzimwe nhengo ina dzedMDC Alliance muna Chivabvu, izvo zvasvitsa huwandu hwevanhu vadzingwa muparamende hwasvika pagumi nevatatu. Asi nhengo dzeMDC-Alliance dzinoti danho riri kutorwa neMDC-T iri nderekuda kuparadza bato rinopikisa iri, sezvo bato ravo risineyi nechekuita neMDC-T, iyo yakakwikwidza musarudzo dzemuna 2018 sebato rakazvimirira, ukuwo, MDC Alliance ichikwikwidzawo yakazvimirira semubatanidzwa wemapato manomwe. Asi MDC-T inoti hakuna bato rinonzi MDC Alliance asi kuti mubatanidzwa, uyo bato reMDC-T raivewo nhengo munguva yesarudzo. MDC Alliance iri kupomerawo MDC-T mhosva yekushandiswa nebato reZanu PF mune zvese zvairi kuita izvi nechinangwa chekuda kuparadza vanopikisa munyika. MDC Alliance iri kupomerawo zvakare MDC-T mhosva yekutsigirwa nemapurisa nemauto, sezvinonzi zvakaitika apo MDC-T yakatora muzinda weMorgan Richard Tsvangirai, ichinzi yakabatsirwa nemapurisa nemauto. Asi veMDC-T vanoti havana kubatsirwa nemapurisa kana nemauto, asi kuti vakashandisa mutemo wenyika kutora chavo chakanga chapambwa neMDC Aliance. Kunetsana uku kunosiya papi vanhu vakasarudza nhengo dzeparamende idzi kuti dzivamirire kudare reparamende? Nyanzvi mune zvematongerwo enyika, VaRejoice Ngwenya vanoti mutemo unofanirwa kuteverwa asi vanhu vane masimba ekuenda kumatare edzimhosva vachipikisa danho rekubvisirwa vamiriri wavo muparamende. Imwe nyanzvi mune zvematongerwo enyika, VaTendai Reuben Mbofana, vanoti kudzingwa kwenhengo dzeparamende uku kunokanganisa matunhu adzinomirira nekuti dzinenge dzisisina vamiriri. No media source currently available ",Nyanzvi dzeMatongerwo eNyika Dzopa Maonero Adzo paGakava Riri muMDC-T neMDC Alliance
"Hurumende inoti nyaya huru nhasi yakurukurwa nezvayo ndeye dutumupengo Cyclone Idai iro rakasiya raparadza hupenyu, zvivakwa pamwe nemigwagwa. Gurukota rezvematunhu, VaJuly Moyo, vati rubatsiro kunzvimbo dzakarohwa nedutumupengo reCyclone Idai rwuri kunonoka kusvika nekuda kwekuti nzvimbo dzakanyanyokanganiswa nedutumupengo iri, hadzisi kusvikika. VaMoyo vatiwo neMuvhuro vakakwanisa kuviga mitumbi makumi mana nemishanu kuChimanimani East vachiti kwanga kusisina pekuchengetera zvitunha nekuda kwekusavepo kwemagetsi. Asi VaMoyo varamba mashoko ekuti hurumende yanga ichiviga mitumbi yakawanda muguva rimwe chete vachiti vakawana vakabatsira kuchera makuva evanhu vavakaviga. Vatsanangurawo kuti mai vamwechete ndivo vakavigwa pamwechete nemwana wavo. VaMoyo vati vaudzawo dare remakurukota ehurumende kuti vatambira mashoko ekuti pane mitumbi iri kuerera munzizi kusanganisira kunyika yeMozambique inofungidzirwa kuti vanhu vakayeredzwa kunzvimbo dzakadai seCopa munyika muno. VaMoyo vati kunyange hazvo pari zvino vanhu makumi mapfumbamwe nevasere vari ivo vari kuzivikanwa kuti vakashaya nekuda kwedutumupengo iri, vati huwandu hwevakashaya huri kuramba huchichinja uye pane vanhu vakawanda kupfuura apa vakarasikirwa nehupenyu. Vatiwo kunzvimbo dzisiri kusvikika masoja ari kufamba netsoka vachiendesa rubatsiro. VaMoyo vati pamusoro pemari yakabva kuhurumende, makambani akazvimiririra ari kubatsira zvakanyanya akabatana nehurumende. VaMoyo vatiwo nekuda kwekuti dutumupengo iri rave kufamba richienda kunyika yekuMalawi, vanhu vari kunzvimbo dzakaita seMutoko vanofanirwa kungwarira. Vatiwo nyaya yemvura yekunwa inofanirwa kugadziriswa nechimbichimbi senzira yekudzivirira zvirwere kunzvimbo dzakakanganiswa nedutumupengo iri. No media source currently available ",Paramende Inoziviswa Zviri Pamutemo Dambudziko reCyclone Idai
"Mutungamiri webato rinopikisa reZAPU VaDumiso Dabengwa avo vange vave nemakore makumi manomwe nemapfumbamwe vashaya kuNairobi, Kenya vachibva kunorapwa kunyika yeIndia. Munguva yehondo yeChimurenga VaDabengwa vaizivikanwa nezita remadunhirirwa rekuti “Black Russian” uye ndivo vaitungamira divi rekusora muZAPU mushure mekunge vadzidziswa zvechiuto kuRussia. Munguva yeGukurahundi kuma 1980, VaDabengwa nevamwe vakuru vebato reZAPU General Lookout Masuku, vakasungwa vachipomerwa mhosva yekuda kupidigura hurumende yevaive mutungamiri wenyika VaRobert Mugabe asi vakazosunungurwa. VaDabengwa vakamboitawo gurukota rezvemukati menyika mushure mekubatana kweZanu-PF neZapu muna 1987 asi vakazobudazve mumubatanidzwa uyu vachidzokera kuZapu…Tichakupai zvizere muzvirongwa zvedu zveStudio 7 nhasi.",VaDumiso Dabengwa Vanoshaya kuKenya
"Murongi wekufambiswa kwemabasa muMDC inotungamirwa naVaNelson Chamisa, uye vari mumiriri weMkoba muparamende, VaAmos Chibaya, vanyimwa mukana wekubvisa mari yechibatiso pamhosva yavari kupomerwa yekuita mhirizhonga uye kukurudzira vanhu kuti vaite zvemhirizhonga. Mutongi wedare ramejasitireti muGweru, Amai Charity Maphosa, varasa chikumbiro chaVaChibaya chekuti vabhadhare mari yechibatiso kuitira kuti vagotongwa vachibva kumba. Amai Maphosa vati hapana zvange zvasanduka panyaya yavo kubvira musi weChina apo vakarambirwa chikumbiro chimwe chete pavakatanga kumiswa pamberi pedare, vachipomerwa mhosva yekutyora chikamu chemutemo weSection 187 vachinzi vakaita mhirizhonga uye vakakurudzira vamwe vanhu kuita zvemhirizhonga. VaChibaya vakasungwa nemusi weChitatu uye nyaya yavo iyi ndeimwe yenyaya dzine chitsama dzine chekuita nemhirizhonga yakaitika munyika pashutdown svondo rapera dzakanzi dzichatongwa nechimbi-chimbi. Nyaya yaVaChibaya yakatanga kutongwa nemusi weChishanu vachiramba mhosva yavari kupomerwa yekuti vakaita musangano pamba pavo nedzimwe nhengo gumi neshanu dzechidiki dzebato reMDC vachidzikurudzira kuti dziite mhirizhonga. Asi mutongi wedare akaramba kuti VaChibaya vabvise mari yechibatiso achipa zvikonzero zvine chitsama kusanganisira kuti mhosva yavakatarisana nayo yakakura zvikuru uye vaizogona kukanganisa vafakazi. Kutanga kutongwa kwenyaya iyi kwakambo tsviriridza gweta raVaChibaya, VaReginald Chidawanyika, vachipikisa nyaya yemuchuchisi yekuti vaive nevafakazi vaviri avo vasina kukwanisa kuuya kudare vachinzi vaive vasisawanikwe kwavaive. Muchuchisi aive akumbira dare kuti apiwe kusvika Muvhuro kuti vafakazi ava vagounzwa kudare asi nezuro wacho haana kukwanisa kuuya zvekare nechikonzero chimwe chete chekuti vaive vasiri kuwanikwa. Nezuro muchuchisi akaitazve chimwe chikumbiro chekuti nyaya iyi iendeswe mberi kusvika musi wa28 Ndira svondo rinouya. VaChidawanyika vakazoitawo chikumbiro chekuti sezvo muchuchisi ainge asina kukwanisa kuunza vafakazi vake panguva yaive yakatarisirwa, VaChibaya vaifanirwa kubvumidzwa kubhadhara mari yechibatiso. Vakatiwo kuti VaChibaya varambe vari muhusungwa kwakamirirwa vafakazi vanogona kuve vasiri vechokwadi, kutyora kodzero dzavo. Asi muchuchisi akaudza dare kuti kuchitariswa mafambisirwo akanaka ekutongwa kwemhosva, uye hudzamu hwemhosva yavakarisana nayo, hazvinganzi VaChibaya vari kutyorerwa kodzero dzavo nekuramba vari muhusungwa achiti vange vasati vagara muchitokisi kwenguva inganzi yakareba. Mutongi ati anobvumirana nemaonero aya akati VaChibaya vanogona kukwira kudare reHigh Court kunoita chikumbiro chekubvisa mari yechibatiso. VaChidawanyika vatsanangura kuStudio7 zvaturwa nemutongi wedare uye danho ravave kutora. Zvichakadaro mumiriri weChiwundura mudare reparamende, variwo sachigaro weboka revechidiki veMDC mudunhu reMidlands South, VaLivingstone Chimina, vakarambirwawo neMuvhuro chikumbiro chavo chekuti vabvise mari yechibatiso nemutongi wedare, Amai Phathekile Msipa. Kutongwa kwaVaChimina, avo vari kupomerwa mhosva yakafanana neyaVaChibaya, kuchaenderera mberi nemusi weChipiri svondo rinouya, uye gweta ravo, VaBrian Dube, vati vari kukwirawo kudare reHigh Court Sachigaro weMDC, Muzvare Thabitha Khumalo, vanoti bato ravo rine nhengo dzeparamende nhanhatu dziri muhusungwa, uye vamwe vari kutsvagwa nemapurisa. Vatiwo pane vatsigiri vebato ravo vanopfuura mazana mashanu vakasungwa munyika mose mushure mekuratidzira kwakaitika svondo rapera zvichitevera kurudziro yakaitwa neZimbabwe Congress of Trade Unions. Mutauriri wemapurisa munyika yose, Amai Charity Charamba, vanoti vanhu vanodarika mazana manomwe, kusanganisira Pastor Evan Mawarire, vakanga vaungwa svondo rapera vachipomerwa mhosva ine chekuita nemhirizhonga yakaitika munyika kwemazuva matatu. Vamwe vasungwa kusvika pari zvino vanosanganisira mumiriri weMbizo muparamende, VaSettlement Chikwinya, pamwe nemumiriri weRedcliff, Va Lloyd Chikwinya. Vose ava vari mutirongo. Hurumende inoti kuratidzira pamwe nemhirizhonga yakaitika zvakakonzerwa neMDC kunyange hazvo ZCTU yakabuda pachena kuti ndiyo yakadaidzira kuratidzira kwemazuva matatu uku. Asi MDC inoti haineyi nekuratidzira uku, ichitiwo zviri kuitwa nehurumende zvinoratidza kuti yapererwa nemazano. Gweta riri kumirira VaMawarire, Amai Beatrice Mtetwa, vakaudza vatori venhau muHarare kuti zviri pachena kuti munhu wese akasungirwa mumhirizhonga yakaitika svondo rapera, ari kunyimwa mukana wekubvisa mari yecvhibatiso, izvo vakati zvinhu zvinoshamisa pakatariswa nyaya dzemitemo nekodzero dzevasungwa. No media source currently available ",VaAmos Chibaya Vanonyimwa Mukana weKubvisa Mari yeChibatiso
"Nyanzvi munyaya dzehupfumi nevambhizimisi vati nzira dziri kutorwa nehurumende mukugadzirisa hupfumi nekubhadhara zvikwereti dzinofanira kutevedzwa zvakadzama kuti hupfumi hwenyika husimuke nekufambira mberi. Vachitaura pamusangano wekutarisa remangwana reZimbabwe munyaya dzezvehupfumi pamwe nekudyidzana kwayo nenyika nemasangano ekunze anopa mari akaita seWorld Bank, nyanzvi idzi dzati hurumende inotofanira kutora mamwe matanho akadzama pakugadzirisa hupfumi nekubhadhara zvikwereti zvayo zvese. Muzvinafundo Mthuli Ncube vekuOxford University, kuBritain vati Zimbabwe inotoda hurongwa hwakadzama kudarika hurongwa hweStaff Monitored Program uhwo huri kutungamirwa neInternational Monetary Fund. Mukuru weLabour and Economic Development Research Institute of Zimbabwe VaGodfrey Kanyenze vati kunyange hazvo masangano akaita seIMF nenyika dzekunze dzichi uya kuzobatsira, nyika inofanira kuve nehurongwa hwayo hwekugadzirisa hupfumi hwayo. Vati pari zvino nyika iri kutadza kuwana mari kubva kumasangano akaita seIMF, World Bank nenyika dzinobatsira nekuda kwezvikwereti zvisiri kubhadharwa. Vaenderera mberi vachiti itsika yakashata yekuti nyika inokwereta mari asi isingabhadhare zvikwereti izvi. Mukuru weConferderation of Zimbabwe Industries, VaBusisa Moyo vatiwo zvakakosha kuti pave nemitemo inonakira hurumende nevamabhizismisi kuti hupfumi husimuke. Vati pari zvino zvinhu hazvisi kufamba zvakanaka sezvo pasina kuwirirana pane zvinotaurwa nehurumende nezvairi kuzoita. Vanotiwo nyaya dzezvikwereti zvenyika dziri kutadzisa vemabhizimisi kuwana mari nemutengo wakaderera kubva kumabhanga ekunze. Vamwewo vataura pamusangano wanhasi mukuru webhanga guru renyika reRBZ, VaJohn Mangudya avo vati vari kuita zvese zvavanokwanisa kugadzirisa zvinhu munyaya dzemabhanga pamwe nekutaurirana nenyika nemasangano ekunze kuti vachitange kudyidzana neZimbabwe zvekare. Gurukota rezvemari, VaPatrick Chinamasa, vatiwo zvakakosha kuti Zimbabwe idyidzane nedzimwe nyika vachiti kana ikaisaita izvi haigona kuwana rubatsiro rwemari izvo zvinoita kuti isabudirire. Mashoko aVaChinamasa ano pindirana neakataurwa paStudio 7 negurukota rezvemaindasitiri VaMike Bimha vari kuItaly ekuti Zimbabwe inoda kudyidzana nemunhu wose. Mukuru wechikwata cheIMF chiri kushanya munyika, VaDominico Fanizza vapindawo mumusangano uyu, vakati zvakakosha kuti nyika ibhadhare zvikwereti zvayo kuitira kuti ikwanise kuwana mari kubva kumasangano akaita seAfrican Development Bank, IMF, World Bank nedzimwe nyika. Musangano uyu wange wakarongwa neIMF yakabatana nehurumende yeZimbabwe. No media source currently available  ",Hurumende yoKurudzirwa Kubhadhara Zvikwereti Zvayo Nemazvo Kuti Hupfumi Husimuke
"Mutungamiri wenyika, VaRobert Mugabe, vari kusimuka neMugovera vachienda kuNew York, America, kumusangano weUnited Nations General Assembly, uko vari kutarisirwa kutaura svondo rinouya. Asi rwendo rwaVaMugabe urwu rwuri kukonzera mitauro munyika vanhu vakawanda vachiti VaMugabe vari kushandisa mari yehurumende zvisina musoro panguva iyo nyika iri kutatarika. Vanoziva zviri kuitika vanoti rwendo urwu rwuchadya mari inodarika mamiriyoni gumi emadhora. Vanoziwa zviri kuitika vanoti VaMugabe vari kuenda kuNew York nevanhu vanodarika makumi manomwe, avo vanosanganisira mudzimai wavo, Amai Grace Mugabe, vana vavo, Amai Bona Chikore, Chatunga Bellermine, Russell Goreraza, mukuwashawa wavo, Simba Chikore, pamwe nemakurukota nevamwe vakuru vakuru muhurumende. Mamwe makurukota nevamwe vakuru muhurumende vanonzi vatove muNew York, kuitira kuti vazotambira VaMugabe pavanosvika panhandare muguta iri nemusi weSvondo. Vanhu vakawanda vataura neStudio7 vatsanangura VaMugabe semunhu ane humbimbindoga uye anoda kuguta iye nemhuri yake nyika yose ichiyaura nenhamo. Mumwe anorwira kodzero dzevanhu, uye ari mumwe wechidiki muchirongwa cheMandela Washington Fellowship, VaTerry Mutsvanga, vati VaMugabe vave kuita nyika sekambani yavo. Vatiwo vana vaVaMugabe vaifanirwa kunyimwa magwaro ekupinda mu America nekuti havasi kunoita basa rehurumende. Munyori mukuru musangano rinomirira vadzidzi muzvikoro zvepamusoro, Va Makomborero Haruzivishe, vanoti mari iri kutambiswa naVaMugabe yaikwanisa kubatsira vadzidzi vakawanda nemari yedzidzo pamwe nekutenga mishonga yemuzvipatara. Mumwe mugari wemuHarare, VaEdgar Gweshe, vanotiwo kuita kwaVaMugabe kunozvidza nyika, uye kunoburitsa makaro ane nemhuri yavo panguva iyo nyika yese iri kuchema. Mutauriri weMulti Radicial Christian Democrats, VaSebastian Mubvumbi, vanoti vatungamiri havafaniri kuita zvinhu zvakadai zvinhu zvisina kumira zvakanaka munyaya dzehupfumi. Vanoongorora nyaya dzehupfumi, VaMasimba Kuchera, vatiwo vashamiswa nekuita kwaVaMugabe, vachitiwo bhanga guru rinofanira kutsanangura kuti mari yakawanda kudai yakabvepi iyo nyika isina mari. Mashoko aya atsinhirwa naVaMasimba Manyanya avo vakamboshanda mubazi rezvemari. Vatiwo nemamiriri akaita zvinhu, VaMugabe vaifanira kuenda nevanhu vashomanana senzira yekuchengetedza mari. Hatina kukwanisa kutaura negurukota rezvekuburitswa kwemashoko, VaChris Mushowe, kuti tinzwe kuti sei VaMugabe vari kuita izvi. Vazhinji vati zviri pachena mhuri yaVaMugabe inenge ichitenga zvinonaka nekudya mari yevanhu veZimbabwe apo ivo vanenge vari kumusangano weUN. Musangano wepagore weUNGA unoitwa gore rega rega muna Gunyana, uye VaMugabe nevamwe vavo vakatemerwa zvirango neAmerica, vanobvumidzwa kuenda kumusangano uyu, asi havabvumirwe kubuda muNew York sezvo vachibvumidzwa chete kunge vari munharaunda isingapfuure makiromita makumi mana. No media source currently available ",Vakawanda Vanoti VaMugabe Havafanirwe Kuenda neMhuri Yavo kuNew York
"Mumwe mutongi wedare repamusoro muBulawayo ati mutevedzeri wameya weguta reBulawayo, VaTinashe Kambarami, havakodzeri kuve kanzura sezvo vakapinda pachinzvimbo ichi mushure mekunge vabatwa nemhosva yekuba. Justice Thompson Mabhikwa vatura mutongo uyu zvichitevera chikumbiro chakaitwa pakupera kwegore rapera naMuzvare Nomalanga Dabengwa nesangano re1893 Mthwakazi Restoration Movement Trust chekuti kusarudzwa kwakaitwa VaTinashe Kambarani sakanzura weWard 3 musarudzo dzegore rapera, kusendekwe parutivi. Justice Mabhikwa vati zviri pachena kuti VaKambarami vaive vabatwa nemhosva yekuba iyo inoratidza kusavimbika vakati nekudaro havakodzeri kuve nechinzvimbo chehukanzura vachitwo dare haringavhari maziso aro pakadai asi kuti riwone kuti mutemo watevedzerwa. VaKambarami vakabatwa nemhosva yekuba muna Ndira wegore rakapera vakatongerwa kugara mujeri kwemazuva gumi nemasere kana kubhadhara faindi yemadhora makumi masere. VaKambarami vakazokwira kudare repamusoro vachipikisa kubatwa kwavo nemhosva mushure mekunge sangano re1893 Mthwakazi Restoration Movement Trust raisa chikumbiro charo chekuti vabviswe pahukanzura, izvo Justice Mabhikwa vati zvinoratidza pachena kuti vange voda kuyedza kuzvidzivirira. Bumbiro remutemo wenyika rinoti munhu anenge abatwa nemhosva ine chekuita nekusavimbika inenge ichiita kuti agare mujeri kwemwedzi mitanhatu kana kupfuura kana kubvisawo faindi inoenderana nenguva iyi, haafanirwi kupinda pachinzvimbo chehutungamiri. Gweta raVaKambarami, VaMaqawe Mpofu, varamba kutaura neStudio 7 pamusoro pemutongo uyu. Studio7 hainawo kukwanisa kunzwa kuna ivo VaKambarami zvichitevera mutongo uyu. Asi gweta re1893 Mthwakazi Restoration Movement Trust, VaGodfrey Nyoni, vati vafara nemutongo wapiwa nedare. VaNyoni vati VaKambarami vanogona kupikisa mutongo wapiwa nedare kudare repamusoro-soro. Imwe nhengo yesangano re1893 Mthwakazi Restoration Movement Trsut, Muzvare Cora Ndebele, vati vafarawo nezvabuda mudare vachiti izvi zvinofanirwa kudzidzisa mapato ezvematongerwo enyika kuti vasarudze vanhu vakavimbika pazvinzvimbo zvekuve vamiririri vevanhu. Mune imwewo nyaya, dzimwe nhengo dzesangano reMthwakazi Republic Party dzakasungwa nezuro panze pedare repamusoro dzichipomerwa mhosva yekukonzera mhirizhonga kana kuita ruzha runokanganisa veruzhinji, dzinotarisirwa kumiswa pamberi pedare nemusi weChishanu. Gweta VaDumisani Dube vatsinhira zvimwe chetezvo kuStudio7 parunhare. Mukupeta nyaya dzemuBulawayo, muguta iri mange muine mapurisa akawanda zvikuru munzvimbo dzakasiyana-siyana kusanganisira mapurisa ange vari muma water canon. Vanoziva zviri kuitika vaudza Studio7 kuti kuvepo kwemapurisa aya kwange kuri kugadzirira kuratidzira kwaive kwadeedzerwa nebato reMDC inotungamirwa naVaNelson Chamisa uko kwange kwakanzi kuchaitika mumaguta nemadhorobha akasiyana-siyana kutanga nhasi. Hatina kukwanisa kunzwa kubva kumapurisa panyaya iyi. No media source currently available ",Dare Rinoti VaKambarami Havakodzeri Kuva Kanzura
"Meya weguta reBindura, VaBrian Kembo, vanoti vanhu gumi vari kutyirwa kuti vakashaya mushure mekunge mumwe mugodhi wadhirika paKitsiyatota kuMashonaland Central. Mumwe mugodhi wakambodhirikawo gore rapera muna Mbudzi paRan Mine mudunhu iri uye vanhu vanofungidzirwa kuti makumi matatu vakatsakatikiramo mushure mekunge vatadza kuburitswa nekushaikwa kwemichina. Hatina kukwanisa kubata mutauriri wemapurisa Assistant Commissioner Paul Nyathi sezvo nharembozha yavo yange isiri kudairwa. No media source currently available ",Vanhu Gumi Votyirwa Kuti Vakafa Mushure meKudhirika kweMugodhi kuMashonaland Central
"Vaimbova mutungamiri wenyika VaRobert Mugabe vanonzi vave nemumwe muzukuru mushure mekunge mwanasikana wavo Amai Bona Chikore vabatsirwa nemumwe mwana. Uyu mwana wechipiri mushure mekunge vabatsirwa nemumwe mwana mukomana Simbanashe muna 2016. Asi hapana anoziva kuti muzukuru mutsva uyu mukomana here kana musikana. Amai Bona Chikore nemurume wavo Simbarashe Chikore vave nenguva vari kunze kwenyika kunofungidzirwa kuti kuDubai. Amai Grace Mugabe avo variwo kunze kwenyika vanonzi vakaenda kunogamuchira muzukuru wavo mutsva uyu asi VaMugabe vachisara vari munyika. Vachinyora kuvatori venhau, VaPatrick Zhuwao vakati Amai Mugabe vainge vaenda kunze kwenyika kuno gamuchira makomborero. Asi VaZhuwao havana kutaura kuti mwana mutsva here ari kuenda kuno gamuchirwa. VaZhuwao vari kurambawo kuti Amai Mugabe vane hurongwa hwekupinda munyaya dzezvematongerwo enyika vachiti vachaenderera mberi nekuchengeta nherera uye kugadzirisa nhaka yaVaMugabe kuburikidza neRobert Mugabe Foundation.",VaMugabe Vave neMuzukuru Mutsva
"Zvikoro zvavhurwa munyika paine mashoko ekuti hutungamiri hwezvimwe zvikoro hwanga hwuchidzosera kudzimba vana vasina kubhadhara mari dzechikoro kana dzeruvako. Izvi zvinoitika panguva iyo mari dzeruvako itsva dzakatarwa nehurumende dzatangawo kushanda kubva patanga kotoro itsva yegore rino. Bazi rezvedzidzo rakazivisa kuti kutanga temu ino, mwana wega wega ari kupuraimari anosungirwa kubhadhara madhora maviri semari yeruvako, kuchitiwo ari kusekondari achitarisirwa kubhadhara madhora mashanu pakotoro. Hurumende inoti yakatora danho iri senzira yekuunganidza mari yekuvaka zvimwe zvikoro pamwe nekugadziridza zviripo. Mukuru werimwe sangano revarairidzi, reTeachers’ Union of Zimbabwe, VaManuel Nyawo, vanoti ivo sesangano havatambiri danho rekuti vana vadzoserwe kudzimba nepamusana pekusabhadhara mari idzi. VaNyawo vanoti bumbiro remitemo rinoti hapana mwana anofanirwa kudzingirwa mari dzechikoro. “Tichaona kuti tatsvaga tsananguro kugurukota rezvedzidzo, VaLazarus Dokora, nekuti sevarairidzi hatinawo kuudzwa pamusoro pemari itsva idzi kuti mubereki upi anobhadhara,” VaNyawo vanodaro. Ukuwo sangano reProgressive Teachers Union of Zimbabwe rinoti rakabuda nechisungo chekuti varairidzi vachange vari muzvikoro, asi vasingaite basa nemwoyo wese, kana kuti vachiita zvavo basa zvishoma nezvishoma. Studio7 haina kukwanisa kubata vakuru vesangano iri kuti tinzwe kuti kushanda pashoma nepashoma kwavakaronga kwabudirira here kana kuti kwete. Studio 7 yakundikanawo kubata gurukota rezvedzidzo, VaLazarus Dokora, kuti tinzwe pamire bazi ravo panyaya iyi. No media source currently available ",Zvikoro Zvinovhurwa Vana Vasina Kubhdadharirwa Mari Vachidzingwa
"Mutauriri weMDC-T, VaObert Gutu, vanoti havasi kubuda mubato ravo asi vachakwikwidza muHarare East musarudzo dzichaitwa gore rino. VaGutu vanoti havasi kuzochinja pfungwa dzavo pahurongwa hwekuda kumirira Harare East muparamende. Mashoko aVaGutu anouya panguva iyo MDC Alliance yakawirirana kuti Harare East ichapihwa kubato re People’s Democratic Party. VaGutu vataura izvi mushure memashoko avaisa pa Twitter vachiti havachada kuramba vachimira nebato rinoita zvimhirizhonga. Mashoko aya anotevera mhirizhonga iri kuitika muMDC, iyo yakatanga nekuHarvest House svondo rapera, pamwe nekurufu rwevaive mutungamiri webato iri, VaMorgan Tsvangirai, kuBuhera. Asi VaGutu vanoti vanoshora zvikuru mhirizhonga inonzi iri kukonzerwa nevechidiki mubato ravo. VaGutu vanoti havawirirane nemunhu wese anotsigira mhirizhonga, kana anoda kumira nevanhu vanoita zvemhirizhonga nekuti bato ravo nderevanhu vanoremekedza mitemo yenyika pamwe nekodzero dzevanhu vose. VaGutu vaudza Studio7 kuti: “Handidi kushanda nguva zhinji ndakangotarisa kumashure kuti ndiani ari kunditevera, ndiani anoda kundiponda; pose pawasvika uchitukirirwa dzimwe nguva nezvinonyadzisira nevana vadoko doko vamwe vanotova nezera kana kuve vadoko kuvana vangu; hazvina nechimiro.” America yakashoropodzawo zvikuru mhirizhonga yakaitwa nevechidiki veMDC kuBuhera. No media source currently available ",VaGutu Voshora Vechidiki Mubato Ravo Vakaita Mhirizhonga kuRufu rwaVaTsvangirai
"Chikwata cheWorld Council of Churches icho chiri kushanya munyika chinoti hachisi kufara nekudzikira kwaita hupfumi hwevanhu muZimbabwe izvo zviri kukonzera kuti vakawanda varambe vachibuda munyika vachinotsvaga chekubata kune dzimwe nyika. Munyori mukuru weWorld Council of Churches, Reverend Dr Olav Fykse Tveit, vati kuwondomoka kwehupfumi kunoshusha vedzisvondo pasi rose uye vaudza mutevedzeri wemutungamiriri wenyika, VaEmmerson Mnangagwa, kuti vanotarisira kuti hurumende ichagadzirisa hupfumi kuitira kuti vanhu vagare munyika mavo uye vachirarama zvakanaka. Vachitaura nevatori venhu muHarare, Rev Tveit vati chikwata chavo, icho chine nhengo gumi nenhatu, chauuya kuzotsigira basa riri kuitwa nedzisvondo muZimbabwe zvikuru sei munyaya dzekurwirwa kodzero dzevanhu, dzidzo nezvimwe. Munyori mukuru weZimbabwe Council of Churches, Reverend Kenneth Mtata, vatiwo rutsgiro urwu rwakakosha chose sezvo rwauya nyika yatarisana nesarudzo dzegore rinouya. Vatiwo vafara chose kuti VaMnangagwa vavaudza kuti vedzisvondo vane basa guru pasarudzo zvikuru sei mukudzisisa veruzhinji kuti nyika iite sarudzo dzisna mhirizhonga. Rev Mtata vati hurumende inotsigira mabasa edzisvondo uye VaMnangagwavatenda rutsigiro rwakapihwa nevedzisvondo kuvarwi vehondo yerusununguko. Panyaya yekushungurudzwa kwevamwe vedzisvondo vakaita saPastor Evan Mawarire naPastor Patrick Mugadza, Rev Mtata vati vedzisvondo havafari kana vamwe vavo vachishungurudzwa pamusoro pekurwira kodzero dzevanhu kana kutaura zviri kuitika munyika. Chikwata ichi chinotarisirwa kusangana nevamapato anopikisa nemasangano anoshanda akazvimirira chisati chabuda munyika. No media source currently available ",Sangano reDzisvondo Pasi Rose Roshushikana neKushupika Kuri Kuita Vanhu muZimbabwe
"Zvinhu mubato reZanu-PF hazvina kumira zvakanaka kuChegutu East, Mashonaland West pakuti ndiyani ari kukwikwidza akamirira bato pakati pavaWebster Shamu naVaVengai Musengi. VaShamu vaimbove gurukota rezvematunhu mudunhu reMashonaland West vasati vadzingwa basa nemutungamiri wenyika VaEmmerson Mnangagwa pasina zvikonzero zvakapihwa. Mangwana ndiro zuva rekupedzisira kuti vanhu vari kuda kukwikwidza musarudzo vanyorese mazita kuZEC. Mapepa aburitswa neZanu-PF evanhu vanofanira kunoyoresa kuti vakwikwidze ane zita raVaShamu asi pavazoenda kuti vanonyoresa zvinenge zvakona n’anga murapwa achida. VaShamu vakaenda kumahofisi ebato ravo muChinhoyi asi vakataurirwa nevashandi vepamahofisi kuti magwaro avo haasi kusainwa nebato. Mutevedzeri wasachigaro wedunhu reMashonaland West, VaDexter Nduna vakabvuma kuti vasaina magwaro aVaVengai Musengi kuti vakwikwidze vakamirira Zanu PF kuChegutu East. VaShamu vakakunda VaMusengi musarudzo dzainge dziine mhirizhonga yakawanda zvekuti sarudzo idzi dzakadzokororwa kaviri vaShamu vachingokunda. VaMusengi vabvuma kuti mapepa avo asainwa kuti vamirire Chegutu East sezvo zvakabuda pachena kuti vaShamu vaibirira sarudzo. Asi VaShamu vakaramba kutaura nezvenyaya iyi vachiti vakuru vedunhu ndivo vanofanirwa kutaura. Zvichakadaro, Imwe nhengo yakarambidzwa kukwikwidza mumaprimary ebato reMDC-T muwadhi 5 VaMutema Benjamin Mutongodzwa vanoti vaisa mapepa avo ekukwikwidza vakazvimirira. VaMutongodzwi vanoti vari kukwikwidza vakazvimirira nekuti vanhu vakanyimwa mukana wekutsvaka mumiriri wavanoda sezvo kusina kuitwa sarudzo dzemaprimary. Dzimwe nhengo dzemakanzura nedzeparamende dzinoti dzakakundwa zvechitsotsi mumapato eZanu PF neMDC-T dzinoti dzichapinda musarudzo dzakazvimirira. No media source currently available ",VaWebster Shamu Vorambidzwa Kukwikwidza muSarudzo Vakamirira Zanu-PF
"Vanochera goridhe munharaunda yeRedwing kuPenhalonga vanoti vazvipira kunyoresa kuhurumende kuitira kuti vaite basa ravo zviri pamutemo, izvo zvinozoita kuti vasagare vakanetswa nemapurisa. Vanochera goridhe munharaunda yeRedwing kuPenhalonga vanoti vazvipira kunyoresa kuhurumende kuitira kuti vaite basa ravo zviri pamutemo, izvo zvinozoita kuti vasagare vakanetswa nemapurisa. Vacheri vegoridhe ava vanoti vane hurongwa hwekunyoresa kubazi rinoona nezvezvicherwa nechinangwa chekuti vazvidzivirire kumapurisa anogara akavanetsa pose pavanenge vachichera goridhe zviri kunze kwemutemo. Mamwe madzimai anosvika makumi maviri nemashanu akaumba zvikwata zvishanu vaine chinangwa chokunyoreswa kuhurumende. No media source currently available Asi madzimai naya anoti haana mari inodiwa yekunyoresa kuti zvinhu zvive mugwara. Vanoti kuti zvose zviitwe, panodiwa mari inodarika zviuru zviviri zvemadhora. Mumwe wemadzimai aya, ndi Amai Lydia Magamba, avo vanoti zvinhu zvikaitwa zviri pamutemo, zvinovanakira sezvo vanenge votengesa goridhe ravo zviri pamutemo, vachiwana mari yakanaka. Amai Keresenzia Chimwanerangu mumwewo wevanoita basa rekuchera goridhe asi vachibva kuHeadlands. Amai ava vanoti vanosangana nematambudziko ekuti nguva zhinji vanenge vachiita hwakiti nagonzo nemapurisa. Amai Chimwanerangu vanoti vanovimba kuti vakabatsirwa nekunyoreswa kuti vaite zviri pamutemo, vanokwanisa kutenga michina yekuita basa rekuchera kuitira kuti basa iri rireruke uye kuti rive nechiremera. Mumwe wemadzimai aya, Amai Shylet Rwodzi, vanotiwo vari kurarama nekuchera nekutengesa goridhe, zvisineyi kuti mari yavari kuwana inenge iri shoma. Amai Rwodzi vanoti chakakosha pari zvino kuwana pekushandira vakasununguka uye vaine zvekushandisa zvakakwana. Mumwe anochera goridhe kuTsvingwe, Amai Munashe Marwa, vanotiwo havachadi kushanda vachitiza mapurisa mazuva ose, sezvavari kuita pari zvino izvo zviri kuvashingisa kuti vaunganidze mari yekunyoresa. Amai Sifelane Zuze vanotiwo sebasa ravajaira, vanoshuvira kuti vachengetedzwe nemutemo kana vachinge vagadzirisa mapepa avo. Vanoti vanoda kuita izvi sezvo vanzwa nekutsotsiwa nevamwe vavanoshanda navo sezvo vachiziva kuti hapana kwavanoenda nekuda kwekuti vari kuita zviri kunze kwemutemo. Mukuru werimwe sasangano riri kuda kubatsira madzimai aya kuti vanyorese kuhurumende kuitira kuti vakwanise kuchera goridhe zviri pamutemo, uye kuti vakwanise kuwanirwa chikwereti chekuti vatenge michina yekushandisa, VaFarai Maguwu, vanoti vari kubatsira zvakare vanhu ava kuti varongekane voshanda vari muzvikwata nezvikwata kuitira kuti vataure neizwi rimwe chete. ",Vacheri veGoridhe Voronga Kuita Zvinhu Zviri paMutemo
"Kiriniki yekanzuru iri mumusha weMbare yeEdith Opperman inonzi yave diki zvakanyanya pachitarisiwa huwandu hwevanhu vanobatsirwa panzvimbo iyi, Kanzuru yavimbisa kuti ichagadzirisa dambudziko iri. Vachitaura mushure mekushanyira kirinika iyi nhasi kunobatsirwa avo vanenge vakazvitakura, Meya weguta reHarare vaJacob Mafume vati kiriniki iyi iri kubatsira vanhu vakawanda zvakanyanya vakati vanoshushikana nemadzimai akazvitakura anenge akamanikidzirana mukamuri imwe chete. VaMafume vati sekanzuru vachaona kuti kiriniki iyi yavandudzwa kuburikidza nekushandisa zvivakwa zvekanzuru zviri pedyo nekirinika iyi zve Carter nePaget House. Vati zvivakwa izvi zviri kushandiswa nevanhu vasina chavari kubvisa kukanzuru, dzinofungidzirwa kuti inhengo dzebato reZanu PF dzinogaropomherwa mhosva yekushandisa zvivakwa zvekanzuru zvisiri pamutemo zvichitora mari. Asi bato iri rinoti riri kuzorwa mafuta enguruve yarisina kudya. Mukoti mukuru anoona nezvekirika iyi pamwe nemamwe makirinika ekanzuru kumusha weHopley, Waterfalls, Hatfield Arcadia neSunningdale Amai Lorraine Mukwemu vati vanoona vanhu vanosvika zvuru zvina pamwedzi wega wega uyewo pakirinika apa panobatsirirwa vana vanodarika mazana mashanu pamwedzi. VaChuckie Makaza vanova sachigaro wekomiti inomiririra vagari munyaya dzezvehutano vatambira nemufaro mashoko aVaMafume ekuvandudza kirinika iyi. Amai Linda Sherekete mugari wemuMbare avo vachangobatsirwa vanga vauya nemwana kukirinika vabvumawo nzvimbo iyi yave kuda kuvandudzwa. VaMafume vashanyirawo kirinika yeNazareth pamwe neyeMabvuku vachiti ishuviro yavo kuvandudza makirinika ekanzuru kuti avewo nemichina yechizvino zvino nepekugara pevarwere pakanaka. Vati vanoda kuti vanhu vave nehutano hwakanaka vachiti izvi zvinogoneka. No media source currently available ","Kanzuru yeHarare Yoronga Kutora Zvivakwa ""Zvakapambwa"" neveZanu-PF Kuti Iwedzere Kiriniki yekuMbare"
"VaObert Gutu, avo vanoti ndivo mutauriri we MDC-T, kunyange hazvo bato ravo richiti rakambovamisa basa, vanoti vakarwiswa muBulawayo neSvondo nevanhu vanotsigira chikwata chiri mubato ravo, icho chiri kupikisa mumwe wevatevedzeri vemutungamiri webato, Doctor Thokozani Khupe. Mhirizhoinga iyi yakaona vanhu vanodarika gumi nevashanu vachikuvadzwa, vamwe vakaendeswa kunorapwa kuzvipatara. Motokari dzakapwanywa nematombo pamwe nezvidhinha. Mhirizhonga iyi yakazopera zvichitevera kusvika kwakaita mapurisa anodzivirira mvongamupopoto. VaGutu vanoti ivo nevamwe vavo vanosanganisira Muzvare Khupe, havana kuenda kumusangano wekuChinhoyi weMDC Alliance nekuti vakange vane musangano wavo weMDC-T kuBulawayo wekuzeya zviri kunetsa mubato iri. No media source currently available ",VaGutu Vanoti Ndivo Vachiri Mutauriri weMDC-T
Zimbabwe iri kuita musangano mukuru wemhuka dzemusango we Africa Wildlife Economy Summit kuVictoria Falls kutanga musi wa23 kusvika 25 Chikumi. Musangano uyu uri kukokerwa neUnited Nations neAfrican Union. Mutungamiri wenyika VaEmmerson Mnangagwa ndivo vari kutarisirwa kuparura musangano uyu zviri pamutemo. Gurukota rinoona nezvezviwanikwa Amai Priscah Mupfumira vaudza Studio 7 kuti nyika dzinosvika makumi matatu dziri kutarisirwa kupinda mumusangano uyu. Amai Mupfumira vanoti Zimbabwe iri kudawo kuti ibvumidzwe kutengesa nyanga dzenzou vachiti dzawandisa. Asi dzimwe nyika dziri kutsika madziro dzichiti kutengesa nyanga idzi kunozopa vanovhima zvisiri pamutemo kuti vatoita madiro aJojina sezvo vanenge vaine musika wekutengesa nyanga idzi. No media source currently available  ,Zimbabwe Yoiita Musangano Mukuru weKuchengetedza Mhuka muAfrica
"Dambudziko remafuta ekufambisa dzimotokari rinonzi riri kuramba richiwedzera munyika kunyange hazvo gurukota rezvemhando dzemhoto, VaJoram Gumbo, vari kuti munyika mune mafuta akawanda. VaGumbo vazivisa kuti munyika mune mafuta akawanda akachengeterwa kumatangi ekuMabvuku nevanotengesa mafuta vakazvimirira, asi anoda mari yekunze yekuti abhadharwe. Vanoti zvinhu zvakamboreruka mazuva adarika mushure mekunge vabvumidzwa nemutungamiri wenyika, VaEmmerson Mnangagwa, kushandisa mafuta aive mumatura avo, ayo aive akachengeterwa nguva dzechimbichimbi. Dambudziko remafuta iri riri kuwedzera panguva iyo kambani yemagetsi yeZimbabwe Electricity Transmission and Distribution yakazivisawo nemusi weChina kuti magetsi angangonetsa munyika sezvo mvura yadzikira zvakanyanya kudhamu reKariba kunogaiwa magetsi. Kambani iyi inoti dambudziko iri riri kuwedzerwawo nekusashanda zvakanaka kwemagwenya anoshanda nemarasha sezvo achembera, izvo zvave kuderedza huwandu hwemagetsi anogaiwa. VaGumbo vanoti zvakare hurumende ichawedzera huwandu hwemagetsi airi kutenga kubva kuMozambique, uye ine hurongwa hwekuwedzerawo moto unobva muzuva. Nyanzvi mune zveupfumi, VaJohn Mufukare, avo vanoti vaswerawo vari mumutsetse wekutsvaga mafuta, vanoti dambudziko iri riri kudzorera kumashure budiriro mumakambani sezvo vashandi vave kuswera vari mumitsetse vachitsvaga mafatu edzimotokari. VaMufukare vanoti kushaikwawo kwemagetsi kunorevawo zvakare kuti dambudziko remafuta richatowedzera, sezvo vanhu vanenge voshandisa dhiziri nepeturu zvakawanda kuti vakwanise kushandisa majenareta mukugaya magetsi. No media source currently available Asi gavhuna veReserve Bank of Zimbabwe, Doctor John Mangudya, vanoti nyika haina dambudziko remafuta mushure mekunge bhanga ravo radira mari inoita mamiriyoni makumi mashanu emadhora emari yekuAmerica kuburikidza ne avanoti ma letters of credit, yekutenga mafuta. Doctor Mangudya vanoti mari iyi ichawanisa nyika mafuta anosvika marita mamiriyoni makumi masere nemashanu, ayo anokwana masvondo maviri, panguva imwecheteyo mamwe mafuta anenge achibhadharirwa. No media source currently available ","Mafuta eDzimotokari Oramba Achinetsa, Hurumende Ichiti Nyika Haina Dambudziko"
"Sangano reZimbabwe Peace Project kana kuti ZPP rinoti mhirizhonga iri kuenderera mberi mubato reZanu-PF pakati pevanonzi vanotsigira mutungamiri webato iri VaEmmerson Mnangagwa vanozivikanwa nekuti Team Lacoste nevaitsigira chikwata chakadzingwa chainzi chaitsigira Amai Grace Mugabe cheGeneration 40. Vanofungidzirwa kuti ndeveG40 vanonzi vari kunyimwa chikafu uye kutyisidzirwa. Nyaya yesarudzo dzemaprimary elections inonziwo iri kukonzera kunetsana kunotyisa zviri kupa kuti zvinhu zvisagadzikane. ZPP iri kukurudzira vatungamiri vemapato ezvematongerwo enyika kuti vamise mhirizhonga iyi. Ongororo iyi yakatarisa mwedzi waZvita na Ndira ikaona kuti mhirizhonga iri kuwedzera. Mukuru weZPP Muzvare Jestina Mukoko vanoti vakuru vemapato ezvematongerwo enyika vanofanira kutora matanho akaomarara kune vanoita zvemhirizhonga. EU Yokurudzira Sarudzo Dzakachena Zvichakadaro, mutevedzeri wemukuru wedare reEuropean Union Plenary VaFederica Mogherini vakaudza dare iri nemusi weChipiri kuti European Union inoda kuti Zimbabwe iite sarudzo dzakachena uye kuchengetedza kodzero dzevanhu kuburikidza nekuremekedza bumbiro remutemo. EU inoti kuti paitwe sarudzo dzakachena, yave kushanda nesangano reZimbabwe Electoral Commission zvikuru muchirongwa chekunyoresa vavhoti chebiometric voter registration. Sangano iri rinoti riri kubatsirawo vatori venhau kuti vanyore nemazvo nyaya dzine chekuita nesarudzo. VMogherini vanotiwo vanoda kuti EU itumire vaongorori ndokunge yakokwa neZimbabwe kusarudzo. Eu inoti inodawo kuti Zimbabwe itange kushanda zvakanaka neWorld Bank neIMF. Mutungamiri wenyika VaEmmerson Mnangagwa vanonzi vakatotaurawo naCommssioner weEU VaNeven Mimica kumucheto wemusangano weAfrican Union. No media source currently available  ",ZPP Inoti Team Lacoste Yoonesa Chitsvuku Vaitsigira G40 muZanu-PF
"Mutungamiriri wenyika, VaEmmerson Mnangagwa, nemusi weChina vakavhura chikamu chechina cheparamende yechipfumbamwe vachiti hupfumi hwenyika huri kukura kunyange hazvo nyika yakatemerwa zvirango zvehupfumi uye kuine denda reCovid-19. Vachitaura vari kumuzinda wavo weState House, VaMnangagwa vati vanofara chose kuti hupfumi wenyika huri kukuru vakati gore rino huchakura nezvikamu zvinodarika makumi manomwe kubva muzan. Vati zvese izvi zviri kuitika kunyange hazvo nyika iri pasi pezvirangop zvayakatemerwa nedzimwe nyika. Vati hupfumi huchakwira nekuda kwegoho rakanaka mwaka uno, mitengo yezvicherwa yakanaka pamisika yepasi rese pamwe nematanhi ekumisa kupararira kweCovid-19 ari kuitwa nehurumende yavo. Vatiwo zvimwe zviri kuita kuti hupfumi hukure inyaya yekuti musika wemari uri kushanda zvakanaka uye vachaisa mari yakawanda kumusika uyu urambe uchishanda zvakanaka. Asi nyanzvi munyaya dzehupfumi vachishanda vakazvimirira, VaJames Johwa vaudza Studio 7 kuti havabvumirane navaMnangagwa kuti hupfumi hwenyika huri kufamba zvakanaka. VaMnangagwa vati hurumende iri kutsigira mabasa ekurima izvo zvaita kuti nyika ive nechikafu chakakwana pamwe nekusimbaradza hupfumi hwenyika. Vatiwo varimi vanofanira kutora kurima sebhizimisi vakavakurudzira kuti vachitanga kugadzirira mwaka unotevera. Vatiwo zvichitevera kubudirira kwechirongwa chehurumende chekubaya vanhu nhomba yeCovid-19, masangano akawanda ekunze kwenyika ari kukumbira Zimbabwe kuti aiite misangano yavo kuVictoria Falls uko kwakatanga kubayiwa vanhu vakawanda nhomba. VaMnagagwa vatiwo vanoshushikana zvikuru kuti dambudziko rekushandisa zvinodhaka rapararira mune vechidiki vakati vakatoumba komiti yemakurukota avo kuti irwise dambudziko iri. Vati pasi pechikamu chavavhura nhasi, paramende inotarisirwa kupasisa mitemo inechekuita kuendesa masimba kumatunhu. Vakati nekuda kwaizvozvo paramende inofanira kupasa mabhiri anoti Provincial Councils Bill, Urban Councils Amendment Bill, Rutal Councils Amendment Bill, Traditiona Leaders Amendement Bill nemamwe. Vatiwo pamitemo yese yaida kuvandudzwa kuti ienderana nebumbiro remutemo pasara mitemo makumi matatu nemviri chete uye mitemo iyi ichavandudzwa muchikamu chechina cheparamenee yepchipfumbamwe. Mitemo iyi inosanganisira mitemo ine chekuita nemashandire emauto ne mapurisa. Mimwe mitemo inotasiriwa kuvandudzwa mitemo inoona nezvevanorarama nehurema, kuchengetedzwa zvakanaka kwevana pamwe nemutemo unoona nezvemasangano anoshanda akazvimirira. Sachigaro webato rinopikisa reMDC T Seneta Morgan Komichi vaudza Studio 7 kuti havana kufara nemashoko aVaMnangagwa nekuti havana kuburitsa pachena kuti hurumende ichaita sei kupedza matambudzika akatarisana nevanhu. Asi vati vafara kuti hurumende yave kudzika mitemo yekuendesa masimba kumatunhu kana kuti Devolution. Mutevedzeri wasachigaro webato reMDC Alliance VaJob Sikhala vati havana nguva yekuteerera zvinotaurwa naVaMnangagwa Nhengo yeZanu PF, Muzvare Tatenda Mavetera vanova mumirira weSeke-Chikomba vaudza Studio 7 kuti vafara kuti mutungamiriri wenyika ave kugadzirisa nyaya yekushandiswa kwezvinodhaka nevechidiki pamwe nekodzero dzevana. Vanoongorora nyaya dzematongerwe enyika vakazvimirira, VaGibson Nyikadzino vaudza Studio 7 kuti kunyange hazvo VaMnangagwa vataura mabhiri anofanira kupaswa neparamende, havaoni paramende ichipasa mabhiri aya ese sezvo yakatadza kuita izvi muchikamu chapfuura. Mamwe mabhiri asina kupaswa chikamu chechitatu cheparamende yechipfumbabwe ave kutarisirwa kupaswa muparamende yavhurwa nhasi anosanganisira Independent Complaints Commission Bill,nePolice Amendment Bill. No media source currently available ",VaMnangagwa Vanoti Hupfumi Huri Kugadzikama Kunyangwe Vamwe vari Kuti Havasi Kuzviona
"Hurumende yeBritain inonzi yakazivisa kuti ichabhadhara mari inoita zviuru makumi matanhatu zvemapaunzi kumhuri dzavanamukoti nevamwe vari muboka rezvehutano vanoshaya vari pamabasa zvichikonzerwa neCovid-19. Izvi zvinonzi zvakaziviswa svondo rino negurukota rezvehutano, VaMatt Hancock, avo vakati hurumende yavo ine chikwereti chikuru kuvanhu ava nekuzvipira kwavo kushanda munguva yakaoma kudai. Zvizvarwa zveZimbabwe zvine chitsama zvinoshanda muboka rezvehutano muBritain zvaurayiwa neCovid-19, izvo zvinonzi nenyanzvi mune zvehutano zvinogona kunge zvichizoenda kure sezvo vanhu ava vachigona kunge vakatapurirawo hama dzavo chirwere ichi. Gweta rinorwira vashandi muboka rezvehutano kuEngland, Doctor Simba Mavaza, vanoti vana veZimbabwe vakawanda vari kushaya vanogona kunge vakashanda mune varwere vane coronavirus vasina zvinovadzivirira. Doctor Mavaza vanoti kunyange hazvo mhuri yakasara ichipiwa mari iyi, haizofi yakadzosa baba kana amai vemba vanenge vashaya ava.ngatinzweyi vachitsanangura. Vashandi vezvehutano muBritain vakatomboratidzira vachiti vanoda kupiwa mbatya dzinovadzivirira kubva kuhutachiwana hwe coronavirus. No media source currently available ",Hurumende yeBritain Yovimbisa Kubhadhara Mhuri Dzevashandi Vakafa neCOVID-19
"Zvikoro zvakawanda zvakavhurwa neMuvhuro asi zvinhu zvichiratidza kuti hazvina kunyatsorongeka nekuda kwekuramwa mabasa kwevarairidzi uye kutyira kwavo nevabereki kuti hurumende iri kukurumidza kuvhura zvikoro pasina gadziriro yakakwana yekuti chirwere cheCovid-19 chisapararire. Vavhura vana vari kunyora bvunzo dzeGrade 7, Form 4 neUpper 6. Mumavhiki mana vachanyora gore rinouya vachatangawo kuenda kuchikoro. Kudzanai musengi anotipa nyaya inotevera. \n\nMuzvikoro zvashanyirwa neStudio 7 muguta reBulawayo kusanganisira Coghlan Primary, Lobengula Primary, Evelyn High School, Mzilikazi Secondary, neMpopoma High School, vana vari kuzonyora bvunzo\npakupera kwegore pamwe nevadzidzisi vashoma vaenda kuzvikoro sekurudziro yehurumende. Wose ange achipinda muzvikoro izvi kusanganisira vana vechikoro, vadzidzisi pamwe nevabereki vange vachiongororwa kupisa kwemiviri yavo uye kugezeswa maoko sezvinokurudzirwa nevezvehutano kudzivirira kutapuriranwa kwehutachiwana hwecoronavirus hunokenzera chirwere\ncheCovid-19.\n\nKunyange hazvo vadzidzisi vose kusanganisira vanodzidzisa vana vasiri kunyora bvunzo vange vakanzi vauyewo kubasa, ongororo yaitwa neStudio 7 inoratidza kuti vakawanda vavo havana kuenda kumabasa.\n\nMumwe mudzidzisi anodzidzisa pane chimwe chikoro muBulawayo uyo asina kuda kudomwa nezita sezvo achityira basa rake, ati anotodzidzisa vana vari kunyora bvunzo asi ati atadza kuenda kubasa nekuda kwekushaya mari.\n\nIzvi zvatsinhirwawo nemumwewo mudzidzisi anodzidzisa kumaruwa mudunhu reMatabeleland South, uyo angozvidoma nezita rekuti Muzvare Moyo.\n\nMukuru wesangano reProgressive Teachers’ Union of Zimbabwe VaTakavafira Zhou vati ongororo yaitwa nesangano ravo yaratidza kuti muzvikoro zvakawanda vadzidzisi vakawanda vange vasina kuenda kumabasa vachitiwo muzvikoro zvizhinji, vadzidzi vange vauya vadzorerwa kumba sezvo vadzidzisi vange vasina kuuya kubasa.\n\nMukuru wesangano reAmalgamated Rural Teachers’ Union of Zimbabwe, ARTUZ, VaObert Masaraure vatsinhira zvimwe chete vachiti zvikoro zvekumaruwa ndizvo zvayanya kuve nevadidzisi vasina kuenda kumabasa.\n\n\nMurongi wemabasa musangano reNational Association of School Development Associations and Committees VaBanny Manokora vati vanonzwisisa zvichemo zvevadzidzisi asi dai vaita nemoyo\nwekunzwira vana tsitsi, vachitiwo vabereki pachavo vakazvipira kuita zvose zvavanogona kuti vadzidzisi vaite basa ravo vachifara.\n\nKunze kwekunyunyuta pamusoro pemari yemuhoro vadzidzisi vanotiwo havagutsikane kuti hurongwa hwakaitwa nehurumende hwekuvadzivirira ivo pamwe nevadzidzi kuti vasatapurirane hutachiwana hweCovid-19 hwakakwana.\n\nVakafanobata chigaro chemurongi wemabasa musangano reEducation Coalition of Zimbabwe VaClemence Nhliziyo vanoti sangano ravo range riri muchikwata cheboka raitungamirwa negurukota redzidzo chekuona kuti gadziriro yekuvhurwa kwezvikoro yakakwana here. Vati vanogutsikana kuti zvakawanda zvinodiwa kuitwa kudzivirira kutapuriranwa kwehutachiwana hwecoronavirus zvakaitwa. Asi vanoti dai hurumende yagadzirisa nyaya yemuhoro wevadzidzisi kuti vakwanise kuita\nbasa ravo nemazvo. Asi vachitaurawo neStudio 7 neSvondo, gurukota rezvedzidzo VaCain Mathema vakati hurumende yainge yaita zvose zvinodiwa kuti zvikoro zvivhurwe uye kuti pasatapuriranwe chirwere cheCovid-19. Vakatiwo vari kutoshamisika kuti vadzidzisi vari kuda kuti vatambiriswe nemadhora ekuAmerica. Mutungamiri wenyika VaEmmerson Mnangagwa vakatiwo zvikoro zvakagadzirira zvakakwana zvekuti vabereki nevarairidzi havafanire kutya kutapurirwa chirwere cheCovid-19. Asi zvimwe zvikoro zvinonzi zvange zviri kumanikidza vana kutenga mamask azviri kutengesa zviri kurambidzwa nehurumende sezvo vamwe vabereki vange vatotengera vana vavo kare. Mumwe anoshanda muhofisi yezvekudyidzana neveruzhinji mubazi rezvedzidzo uyo asina kuda kudomwa nezita kana kutaura pamhepo sezvo asingabvumidzwe kutaura nevatapi venhau ati bazi redzidzo richiri kuita ongororo yekuti zvinhu zviri kufamba sei pakuvhurwa kwezvikoro rozobudisa maonero aro pakupera kwesvondo. No media source currently available ",Zvikoro Zvovhurwa Asi Varairidzi Vakawanda VaChiramwa Mabasa
"Mutungamiri webato guru rinopikisa reMDC VaNelson Chamisa vanoti vachabatana nemhuri yevaive mutungamiri webato iri wekutanga VaMorgan Tsvangirai, kuvarangarira kumusha kwavo kwaHumanikwa kuBuhera. VaChamisa vati bato ravo rinoremekedza VaTsvangirai zvikuru nebasa ravakabata mukuumba bato nekuri tungamira kubva muna 1999. No media source currently available Hurongwa uhu huri kutarisirwa kuitwa musi wa4 Chivabvu svondo rinouya nemusi weMugovera. Mutauriri wemhuri yaVaTsvangirai, VaManase Tsvangirai vanoti vakokawo munhu wose nemapatao ose munyika kusanganisa mutungamiri wenyika VaEmmerson Mnangagwa nebato riri kutonga reZanu-PF. No media source currently available Izvi zviri kuuya apo VaChamisa vachangobva mukudomwa nematunhu ose gumi nematatu ebato ravo kuti varambe vari mutungamiri kwemamwe makore mashanu. Nezuro dunhu reSouth Africa rinova rekugumisira rakasarudza VaChamisa kuti vatungamire bato zvichireva kuti hakuna achavakwikwidza kukongiresi yebato iri kutanga kuitwa musi wa 24 mwedzi unouya.",VaChamisa Vobatana neMhuri yaMuchakabvu Morgan Tsvangirai Kuvarangarira
"Nhengo dzebato reMDC-T rinotungamirwa naVaNelson Chamisa dziri kuda kukwikwidza musarudzo dzekutsvaga vachamirira bato musarudzo dzematare eparamende neSenate dziri kutarisirwa kuungana muHarare neChishanu kuti dzizeye zvadzinotarisirwa kuita kana dzakabudirira musarudzo. Murongi wemabasa muMDC-T inotungamirirwa naVaChamisa, VaAmos Chibaya, vanoti musangano uyu uri kutanga mangwanani wozopera masikati. VaChibaya vanoti musangano wavo uyu wakanangana nekudzidzisa nhengo dzavo kuti nyaya dzekukwikwidzana hakusi kurwisana, asi kuti kutsvaga vanhu vanokwanisa kutungamira vanhu. Mapato mazhinji munyika akatotanga kare kuita gadziriro dzesarudzo. Bato reZanu-PF riri kuvhota musarudzo dzema primary nemusi weSvondo. No media source currently available ",Vachakwikwidza muSarudzo dzePrimary muMDC-T yaVaChamisa Vosangana
Mumwe wevakashaya ava mudzidzisi VaRobert Manono vakayeredzwa nemvura kuChipinge vachibva vazoonekwa vakashaya. VaManono avo vaidzidzisa paSouthdown Primary School vasiya mudzimai nevana vana. Mhuri yaVaManono inoti yakakundikana kuwana rubatsiro kubva kumapurisa kana kubazi rinobatsira munjodzi reCivil Protection Unit. Izvi zvapa kuti vakawanda vati hurumende inenge yange isina kugadzirira zvakakwana dambudziko rakadai. Munin’ina wavo VaEffort Manono vanoti vari kutarisira kuradzika mukoma wavo nemusi weChina sezvo nzira dzisiri kufambika. No media source currently available ,Mumwe Mudzidzisi Ofa Mushure Mekuyeredzwa neRwizi
"Mutungamiri wenyika, VaRobert Mugabe, nemusi weMuvhuro vakapa sangano reAfrican Union, AU, chipo chemari inosvika miriyoni imwe yemadhora. VaMugabe vakaita izvi pakutanga kwemusangano wepakati pegore wevatungamiri venyika dzemuAfrica kumuzinda wesangano reAU kuAddis Ababa, Ethiopia. Musangano uyu unopera nemusi weChipiri. Muna 2015, VaMugabe vakavimbisa kuti vaizotengesa mombe mazana matatu kuti vabatsire bazi reAfrican Union Foundation. Mari yakabva pakutengeswa kwemombe idzi ndiyo inonzi yapihwa sangano iri. Dingidira remusangano uyu rakanangana nekusimudzira vechidiki kana kuti “Harnessing the Demographic Dividend through Investments in Youth.” Dzimwe nyaya dziri kutarisirwa kuzeyiwa kumusangano uyu dzinosanganisa kuvandudza sangano reAU, United Nations Security Council uye nyaya yekuyedza kuunza runyararo muAfrica. Mutungamiri weGuinea, VaAlpha Conde, ndivo sachigaro weAU pari zvino. Nyanzvi munyaya dzezvematongerwo enyika, VaJoy Mabenge, avo vanoshanda nesangano reCrisis in Zimbabwe Coalition kuchamhembe kweAfrica vanoti chipo chabviswa naVaMugabe chiri kuvashamisa zvikuru sezvo vanhu vakawanda muZimbabwe vari kunonga svosve nemuromo.  No media source currently available ",VaMugabe Vopa African Union Chipo cheMiriyoni yeMadhora
"Vatsigiri venhabvu vatarisana nemitambo miviri yemhando repamusoro iyo iri kutambwa zuva rimwechete mukupera kwesvondo. Chikwata chenyika chemaWarriors chirikusanga neZambia mumutambo wehushamwari, zuva rimwechete FC Platinum Stars iri kubandana neNgezi Platinum Stars mufainari yeChibuku Super Cup munhandare yeBaobab Stadium nemusi weMugovera. Asi chiri kushamisa ndechekuti veZifa vasarudza kuti mutambo wemaWarriors utambwe apo fainari yeChibuku ichangopera panzvimbo yekuti mutambo uyu utambwe neSvondo apo pasina mimwe mitambo yenhabvu iri kutambwa munyika. Murairidzi wemaWarriors Kalisto Pasuwa ari kushandisa mutambo uyu kugadzira chikwata chake akatarisana nemakwikwi e 2017 Africa Cup of Nations ayo ari kuitirwa kuGabon muna Ndira. Pasuwa ari kushandisa vatambi vanotambira zvikwata zvemunyika chete uyezve adaidza vatambi vari kutungamira pakunwisa zvibodzwa muPremier Soccer League Leonard Tsipa weCaps United naGift Mbweti weHwange. Asi veruzhinji varikunyanyotaura nezvefainari iyo irikusangana zvikwata zviviri zvinopihwa mari nemakambani anoita zvekuchera platinum. Sachigaro weNgezi Platinum Stars VaJeremiah Getiseni vanoti vaita rombo rakanaka rekuti vataridze nyika yese zvavanokwanisa kuita. Vanotevera nhabvu vane maonero avowo ekuti chikwata chavanofunga kuti chichatora mukombe uyu ndechipi. Muongorori wezvemutambo wenhabvu VaAndrew Rwodzi vanoti Ngezi Platinum Stars inogona kutora mukombe uyu nemhaka yekuti ine vatambi vatamba muPremier Soccer League kwemakore akawanda. Asi muteveri wemutambo uyu vaMisheck Chisaga vanoti vanonakidzwa zvikuru nematambiro anoita FC Platinum iyo inodaidzwa neveruzhinji kunzi Kugona Kunenge Kudada. Mutsigiri weKugona Kunenge Kudada VaNorman Machando vanoti zviri pachena kuti chikwata chavo ndicho chirikuenda nemukombe. Chikwata chirikutora mukombe uyu chirikupihwa mari inoita zviuru makumi manomwe nezvishanu uyezve chinobudirira kumirira nyika mumakundano emuAfrica e2017 Caf Confederation Cup. Vanokundwa mufainari iyi vanowanawo zviuru makumi mashanu zvemadhora.",Zimbabwe Warriors Yotamba neChipolopolo yekuZambia
"Vemabhizimisi nevashandi vane muonero wakasiyana panyaya yekushomeka kwemari nemanetsero ari kuita zvinhu munyika. Vemabhizimisi nevashandi vane muonero wakasiyana panyaya yekushomeka kwemari nemanetsero ari kuita zvinhu munyika munyaya dzezvehupfumi. Munguva yakare, panguva ino yekisimusi vemabhizimisi ndipo pavaiita mari yakawanda zvinhu zvichifamba. Asi munyori mukuru weZimbabwe Congress of Trade Union, VaJaphet Moyo, vanoti zvinhu hazvina kumira zvakanaka kuvashandi nekuda kwekushaya mari yemuhoro uye mabhonasi. Vati nekuda kwekushaya mari uku, hapana chekufarira pakisimusi. VaMoyo vanoti kushomeka kwemari mumabhanga kuri kupawo kuti zvinhu zvinetse kumushandi sezvo vashandi vari kupedza nguva yakawanda vachitsvaga mari. Asi mukuru weConfederation of Zimbabwe Retailers, VaDenford Mutashu, vanoti ivo semaonero avo zvinhu zviri kufamba zvakanaka. VaMutashu vanoti vanhu vari kukurudzirwa kuti vashandise makadhi emaATM kwete mari chete. Mashoko aya atsinhirwawo nemutungamiri weZimbabwe National Chamber of Commerce VaDavison Norupiri. VaNorupiri vatiwo vari kufara nemafambiro ari kuita zvinhu mumaindasitiri sezvo zviri kutengwa semakore akare. Nyanzvi munyaya dzezvematongerwo enyika, Doctor Godfrey Kanyenze, vanoti kana vashandi vasiri kubhadharwa zvinonetsa kuti hupfumi hwenyika hufambe zvakanaka. Doctor Kanyenze vanoti zviri pachena kuti mabond notes haana kubatsira matambudziko akatarisana nevanhu munyika. Vayambirawo kuti mabond notes akangoparurwa neReserve Bank of Zimbabwe kunenge kuri kusvisikira moto muziso sezvo zvichizoguma zvaita kuti mari ishaye simba. Zimbabwe yave nemakore akawanda ichitatarika kugadzirisa hupfumi zvapa kuti hurumende itadze kubhadhara vashandi vayo mari yemuhoro nenguva. Hurumende inoti izvi zviri kukonzerwa nenyaya yezvirango zvakatemerwa nyika nehurumende yekunze. Asi vanopikisa vanoti kutadza kutonga kweZanu-PF ndiko kwapa kuti nyika iite seyakageza negoka munyama. No media source currently available   ",VeMabhizimisi neVashandi Vopesana Maonero paNyaya yeZororo reKisimusi
"Sangano reNational Association of Youth Organisations nhasi raparura zvekare chirongwa cheLeave No Youth Behind 2023 icho chine chinangwa chekuwedzera huwandu hwevechidiki vachavhota nekukwikwidza musarudzo dza2023. Vachiparura zvekare chirongwa ichi, icho chakamboitwa zvekare pasarudzo dza2018, mutauririri wechirongwa ichi, VaLiam Takurakanhenga, vati vachaita chirongwa ichi vasingashande nemapato ezvematongerwo enyika. Vati chinangwa chavo ndechekuti vechidiki vabude nehuwandu hwavo musarudzo dza2023. Vaenderera mberi vachiti vanhu vechidiki ndivo vakawanda munyika nekudaro vanofanira kuvhota kuti vagadzirise remangwana ravo. Vati vachafamba munzvimbo dzese munyika, mumaguta, madhorobha nekumaruwa vachikurudzira vechidiki kuti vanyorese kuvhota pamwe nekutora zvigaro musarudzo dza2023. VaTakurakanhega vati vachashanda nemapazi ane chekuita nesarudzo akaita seZimbabwe Electoral Commission neRegistrar-General’s Office kuti arerutsire vechidiki kunyoresa kuvhota. Ari kutungamira chirongwa ichi, Muzvare Lisa Mauwa, vaudza Studio 7 kuti chirongwa ichi chinokurudzirawo kuti vanhukadzi vechidiki vatorewo zvigaro musarudzo dzinotevera. Vati musarudzo dzapfuura vechidiki zvikamu makumi matatu nezvisere kubva muzana ndivo vakavhota chete uye vanoda kuti zvikamu makumi mashanu kana kudarika zvevechidiki zvivhote musarudzo dzinotevera. VaTakurakanhenga vati kunyange hazvo vari kutambira zvigaro gumi zvakapihwa vechidiki muNational Assembly neConstitutional Amendment Number 2, vanoda kuti vechidiki vatorewo zvigaro mudare reSeneti. Pari zvino munhu anofanira kuve nemakore makumi mana kuti apinde muSeneti uye makore gumi nemasere kuti apinde muNational Assembly kana kuve kanzura. Chirongwa che #LeaveNOYouthBedhind2023 Campaign, chinouuya apo mamwe masangano akaita seZImbabwe National Students Union ari kuitawo zvirongwa zvekukurudzira vechiki vari muzvikoro zvepamusoro kuti vanyorese kuvhota. Munyori muZinasu, VaTapiwanashe Chiringa, vaudza Studio 7 kuti vakatoparura chirongwa che#Students Decide 2023, apo vari kukurudzira nekubatsira vadzidzi kuti vanyorese kuvhota. Zvikamu makumi manomwe kubva muzana munyika zvevanhu vese munyika ndevechidiki asi vazhinji vavo vange vasiri kuvhota musarudzo dzapfuura. Mapato makuru munyika eZanu PF neMDC Alliance ari mushishi rekunyoresa nhengo nevatsigiri vawo kusanganisira vechidiki kuti vavhote muna 2023. MDC Alliance iri kutarisira kunyoresa vanhu vanosvika mamiriyoni matanhatu, ukuwo Zanu PF ichitaririsira kunyoresa vanhu mamiriyoni mashanu kuti vavhote musarudzo dza 2023. No media source currently available ",Vechidiki Vanoparura Zvakare Chirongwa Chinokurudzira Vamwe Vavo Kuvhota
"Sangano rinomiririra varairidzi, reProgressive Teachers Union of Zimbabwe, PTUZ, rinoti kana hurumende ikasagadzirisa zvichemo zvevarairidzi, nhengo dzaro dzabvumirirana kusadzoka kumabasa panovhurwa zvikoro kotoro inouya. Mutungamiriri wesangano iri, Doctor Takavafira Zhou, vaudza Studio 7 kuti varairidzi havasi kurwira kuti vawedzerwe mari dzemihoro chete, asi kuti vari kudawo kuti hurumende idzorere huremu hwemari yavanotambira kuti huenderane nehuremu hwemazana mashanu emadhora ekuAmerica. No media source currently available ",Hurumende Inoyambirwa Kugadzirisa Zvichemo Zvevarairidzi Panguva Yezororo
"Mutungamiri wechimwe chikwata cheMDC T Muzvare Thokozani Khupe vati zvakakosha kuti mapato anopikisa abatane pamwe chete kuti akwanise kuunza shanduko inoshuvirwa neveruzhinji munyika. Pane runyerekupe rwekuti Muzvare Khupe vari kuda kupinda mubato reCCC. Taedza kunzwa kubva kune mutauriri weCCC Muzvare Fadzayi Mahere asi nharembozha yavo yange isingadavirwe. Asi mutauriri webato iri mudunhu reBulawayo VaSwithern Chiroodza vati kunyange hazvo nyaya iyi isati yasvika kudunhu ravo, ivo havawirirane nekuti Muzvare Khupe vapinde mubato reCCC. Amai Khupe mwedzi wapera vakaita musangano nemumwe mutevedzeri weCCC Muzvinafundo Welshman Ncube naVaAbednico Bhebhe wakafungidzirwa nevakawanda vaive nechinangwa chekuti vabate ndima naVaChanisa. Vachitaura pamusangano wavaita nevatapi venhau muBulawayo nhasi Doctor Khupe vati bato reZanu PF riri kuramba riine nemasimba zvisinei nekwavati kutadza kutingamira nyika kwaro vakati izvi zviri kukonzerwa nekuti mapato anopikisa ari kuita mazvake mazvake achitadza kubatana. Vati bato ravo rakatora danho rekusakwikwidza musarudzo nekuti havasi kuda kupatsanura mavhoti uye vachataura munguva inotevera kuti vari kutsigira ani pasarudzo dzema by election. Vati zvakakosha kuti mapato anopikisa neveruzhinji vanoda shanduko munyika vabatane. Muzvare Khupe vatiwo pane zvakawanda zvakatadzwa nevatungamiri vemapato anopikisa kubva zvakavambwa bato reMDC vakati zvakakosha kudzidza kubva kunhoroondo iyi. Vati kupatsanuka kwemapato anopikisa kune chekuita nekushaya nekushaya hanya kwave kuita veruzhinji panyaya dzekunyoresa kuti vagokwanisa kuvhota, vakatsinhira kuti zvakakosha kuti mapato anopikisa abatane. Muzvare Khupe vakurudzira komisheni inoona nezvesarudzo yeZimbabwe Electoral Commission kuti ifambise sarudzo nenzira yakanaka isingaite kuti pave nemakakatanwa, vakashora mhirizhonga yakaitika pamisangano yebato reCitizens’ Coalition for Change vakati mapurisa anofanirwa kushanda zvakasimba kuti vari kuita izvi vatongwe nemutemo. Mutauriri webato reMDC T inotungamirwa naVaDouglas Mwonzora VaWitness Dube vati vanobvuma kuti zvakakosha kuti mapato anopikisa abatane. Asi vati Muzvare Khupe ndivo mumwe wene mhosva yekukonzera kupatsanuka kwemapato anopikisa. Taedza kunzwa kubva kumutauriri weZanu PF VaChristopher Mutsvangwa pamashoko aMuzvare Khupe ekuti bato ravo riri kutadza kutungamira nyika asi nharembozha yavo yange isingadavirwe. Asi vachitaura pamusangano wekutsvaga rutsigiro rwemaby election muKwekwe nemusi weMugovera mutungamiri wenyika variwo mutungamiri weZanu PF VaEmmerson Mnangagwa vakati mapato anopikisa haana hurongwa hwakajeka hwekuti nyika ibudirire, vachitiwo kutadza kutungamira kwemapato aya ndiko kwaita kuti zvinhu zviwondomoke mumadhorobha emunyika mune makanzura emapato anopikisa. Zvichakadaro, VaNelson Chamisa, mutungamiri webato reCCC vanotarisirwa kuita musangano wekutsvaga rutsigiro rwemaby election muBulawayo musi weMugovera. VaChiroodza vati gadziriro yemusangano uyu yasvika pachidanho chepamusoro soro.",Doctor Khupe Vounza Kusawirirana muCCC Apo Vodaidzira Kuti Vanopikisa Vabatane
"Mutungamiri wenyika VaRobert Mugabe vanonzi havana kuenda kuGhana sezvange zvakatarisirwa. Kusaenda kwaVaMugabe uku kuri kuuya kunyangwe hazvo Ghana yange yatoisa mifananidzo muguta rose reAccra ichiti VaMugabe vari kushanya. VaMugabe vange vachitarisirwa kusvika muGhana nezuro nenguva dza 4.00 masikati murwendo rwemazuva mana. Mutungamiri weGhana vaJohn Mahama vange vachitariswirwa kupa VaMugabe chiremera cheMillennium Lifetime Achievement Award nebasa ravakabatwa muhondo yeChimurenga muZimbabwe. Kunyangwe hazvo VaMugabe vasina kuenda, mabiko ange akarongwa anonzi ari kuenderera mberi. Vamwe vari kupihwa mubayiro uyu vanosanganisa Dr Kwabene Dafuor, Dr Joseph Siaw Agypong, Emmanuel Adebayo nevamwe. Mapepa nhau emuGhana anoti haasi kuziva kuti sei VaMugabe vasina kuuya achiti hapana chikonzero chapihwa. Asi vamwe veCity News kuGhana vanoti vasina kuda kudomwa mazita ku muzinda weZimbabwe kunyika iyi vati VaMugabe vakundikana nekuda kwekusamira zvakanaka kwezvinhu munyika. Asi svondo rapera bepanhau reZimbabwe Independent rakti vana chiremba vaVaMugabe vakauya kubva kuSingapore sezvo vange vasinganzwe zvakanaka. Vemapepanhau nenhepfenyuro dzose dzehurumende munyika havana kutaura nezve kukundikana kuenda kuGhana kwaVaMugabe uku.",VaMugabe Vokundikana Kuenda kuGhana Asi Hapana Chikonzero Chapihwa
"Zvizvarwa zveZimbabwe zvakawanda zvave kuenda kunyika dzakaita seZambia neSouth Africa kunorapwa sezvo zvinhu muzvipatara zvemunyika zvaramba zvakaita manyama amire nerongo nekushaya mishona uye vakoti navanachiremba vave kuenda kumafuro manyoro. Hurumende yeZimbabwe yave kunetsaba neSouth Africa nezvezvizvarwa zveZimbabwe zviri kuenda kunorapwa kunyika iyi. South Africa inoti haichakwanise kutakura mutoro weZimbabwe vamwe vachiti SADC yave kufanira kutarisa Zimbabwe yoonekwa sendonda mudunhu . Mukuru mubazi reChemical Pathology paUniversity of Zimbabwe Muzvinafundo Hilda Matarira vanoti kunyangwe havo munyika muine makirinika nezvipatara zvakawanda, zvizhinji zvacho zvave kuda kuvandudzwa. Vanoenderera mberi vachiitiwo kusiya basa kwevashandi vemuzvipatara vakawanda vachienda kuBritain, America, Australia nedzimwe nyika dzakapoteredza kwave kupa kuti vashoma vasara varemerwe nemutoro wekurapa varwere. Izvi zvatsinhirwa nemukuru weCommunity Working Group on Health VaItai Rusike. VaRusike vatiwo zvipatara hazvisi kukwanisa kurapa magomarara, itsvo nezvimwe sezvo michina yacho ichigara yakafa. Vakurudzira kuti mari iri kuenda muhomwe yeHealth Levy kubva kumitero yenharembozha ishandiswa kugadzira kana kutenga michina mitsva. VaIshe Mwale vanogara kuIreland kuBritain vaudza Studio kuti pane hama yavo yakazonogurwa makumbo aiva anyenga maronda nechirwere cheshuga kuZambia nokuti mari dzavainge vanzi vabhadhare munyika dzainge dzakawandisa. Imwe nhengo yekomiti yeparamende inoona nezvehutano Dr Peter Mataruse vatiwo zvinhu hazvina kumira zvakanaka munyaya dzezvehutano munyika. Nyanzvi munyaya dzezvehutano dzinoti rimwe dambudziko guru munyika nderekuti hurumende haipe bazi rezvehutano mari yakakwana mubhajeti. Mari zhinji inoshandiswa mubazi iri inobva kumasangano akazvimirira oga kunyanya ekuAmerica. Bhajeti rakapiwa bazi rezvehutano gore rino zvikamu zvinodarika gumi nezviviri kubva muzana kana kuti 12,7% inova iri pasi pane yakatenderanwa nehurumende dzemuAfrica kuti inofanira kuenda kubazi rezvehutano inova zvikamu gumi nezvishanu kubva muzana kana kuti 15%. Chibvumirano ichi chinonzi Abuja Declaration chakanyoreranwa muna 2001.",Zimbabwe Yokonzera Mutauro muSADC neVanhu Vayo Voenda Kunorapwa Kune Dzimwe Nyika
"Mutungamira webato rinopikisa reAfrican National Party, VaEgypt Dzinemunhenzva, vanoti vari kutarisira kuti musarudzo dzemuna 2018 vachakunda mutungamiri wenyika, VaRobert Mugabe, avo vanoti vari kutonga nedemo izvo zvapa kuti nyika itatarike. Vanhu vakawanda munyika vari kugunun'una vachiti hupfumi hwaenda kumawere vanhu vakawanda vachibuditswa mabasa vamwe vachishaya zvekudya. VaDzinemunhenzva munhu anonzi nevakawanda munyika anounza mufaro muvanhu munguva yesarudzo kwete nekuti vanenge vachida kuvavhotera, asi kuti vanhu vanenge vachitovaseka. Asi VaDzinemunhenzva vanoti rwendo rwuno vanokunda kunyangwe vachiti havadi kufukura hapwa kuti vachaita sei vachiti vangazochenjedza nyamukuta kuzvara vachada. VaDzinemunhenzva vane makore ekuberekwa makumi matanhatu nemapfumbamwe. Kubva muna 1990 vange vachingokwikwidza musarudzo dzemutungamiri wenyika asi vachiwana vanhu vanovavhotera vashoma zvikuru. No media source currently available ",VaDzinemunhenzva Vanoti Vari Kuzokunda VaMugabe Musarudzo dza2018
"Chirongwa cheOperation Restore Legacy, icho chakaita kuti vaimbova mutungamiri wenyika, VaRobert Mugabe, vasiye chigaro, chasvika kwamvura yacheka makumbo, paine kurudziro yekuti mapurisa aite basa rawo nemazvo. Vachitaura vakamirira mauto ose pamusangano wavaita nevatori venhau pamuzinda wemauto muHarare, Lieutenant General Phillip Valerio Sibanda vati chirongwa ichi chasvika kumagumo vachiti mauto akabudirira kubvisa makoronyera akanga akomberedza VaMugabe. VaSibanda vati vamwe vaiva muchikwata cheZanu PF cheG40 vakusvibisa zita renyika vari kunze kwenyika vakakurudzira kuti veruzhinji vamhan’arire vanhu vakadai avo vavanoti vanogona kukanganisa kugadzikana kwenyika. VaSibanda vakurudzirawo mapurisa kuti aite basa rawo achitevedzera mutemo. Mumwe mugari wemuHarare, VaAlbert Chidhakwa, vati vanotyira kuti mapurisa anogona kudzoka mumigwagwa nehuori sechigariro chawo. Mumwe wevatedzeri vemutungamiri weMDC-T, VaNelson Chamisa, vanoti vari kufara nedanho ratorwa nemasoja. Masoja akapindira mune zvematongerwo enyika musi wa 13 Mbudzi vakamanikidza VaMugabe kusiya basa izvo zvakazoita kuti vakanga vadzingwa mubato, VaEmmerson Mnangagwa, vatore matomhu avo mushure mekudomwa neZanu PF kuti vatore chigaro ichi sezvinotaurwa nebumbiro remitemo yenyika. Chirongwa cheOperation Restore Legacy change chiri munyika kwemazuva makumi matatu nemashanu. No media source currently available  ",Chirongwa cheOperation Restore Order Chinosvika kwaMvura Yacheka Makumbo
"Bazi rezvehutano razivisa kuti mumwe ainge abatwa nechirwere checoronavirus munyika ndokuchitapurirawo kumudzimai wake nevana vaviri kuRuwa, Mashonaland East, apora kubva muchirwere ichi. Kunyange hazvo bazi rehutano risina kuzivisa zita remunhu uyu, Studio 7 yakwanisa kubata munhu uyu, VaSaul Sakudya avo vati vakavhenekwa kaviri sezvinokurudzirwa neWorld Health Organization vakaonekwa kuti vainge vasisina chirwere ichi. Vanoti vamwe vatatu mumhuri yavo vakambovhenekwa kekutanga vakaonekwa kuti havasisina chirwere uye vamirira kunzwa kuti zvakavhenekwa nezuro zvinobuda zvakaita sei. VaSakudya vati vanotenda Mwari nekupona kwavo asi vakakurudzira vanhu munyika kuti vagare mudzimba kuitira kuti chirwere ichi chisapararire. No media source currently available Huwandu hwevanhu vabatwa nechirwere checoronavirus munyika hwasvika pavanhu makumi nevatatu mushure mekunge vamwe vanhu vashanu vabatwa zvekare nechirwere ichi kuBulawayo. Bulawayo yave nevanhu gumi vabatwa nechirwere ichi ichiteverwa neharare ine vasere, mashonaland east vana uye matabeleland north mumwe chete. Mukuru mubazi rezvekuburitswa kwemashoko VaNick Mangwana vanoti hurumende iri kuvhura nzvimbo dzekuvhenekwa vanhu dzine chitsama kuBulawayo nekune mamwe matunhu. Zvichakadaro, mumashoko atumirwa kuStudio 7 neAfrican Union achibva kusangano rinoongorora nyaya dzezvirwere muAfrica reAfrica Centres for Disease Control Prevention anoratidza kuti huwandu hwevanhu vabatwa nechirwere ichi muAfrica hwakwira kusvika pachuru gumi nematanhatu ane mazana maviri nemakumi masere nemashanu. Vanhu vafa muAfrica vanosvika mazana masere nemakumi masere nemana. Vapora vamosvika zviuru zvitatu ne zana rimwe chete nemamakumi mana nemaviri. South Africa ndiyo ine vanhu vakawandisa vabatwa nechirwere ichi muAfrica. Vanhu vabatwa nechirwere ichi pasi rose vave mamiriyoni maviri uye vakawanda vacho vari muAmerica. Vanhu vafa pasi rose vave chiuru zana nemakumu matatu nematatu. ",VaSakudya Voita Munhu weKutanga Kupora Kubva Kuchirwere cheCoronavirus muZimbabwe
"Vanga vari nhengo huru yeZanu PF, Professor Callistus Ndlovu, varadzikwa zvine mutsindo kuNational Heroes, mutungamiriri wenyika, VaEmmerson Mnangagwa, vachishora mhirizhonga yakaitika kuHarare South svondo rapfuura vachiti vanhu vanofanira kutevedza mabasa akanaka emushakabvu, avo vaida runyararo nekuti vanhu vagare zvakanaka. Vachitaura pakuvigwa kwaVaNdlovu, VaMangagwa vati vanhu vemuZimbabwe vanofanirwa kubatana, uye vachishanda pamwe chete kuchengetedza runyararo rwakaunzwa naVaNdlovu nemamwe magamba akarwira rusununguko. Vatiwo hururmende yavo haisi kuzopa mukana kune avo vanoda kukonzera mhirizhonga munyika. VaMnangagwa vashora vanhu vakakonzera mhirizhingo kuHarare South vakapfeka mbatya dzebato ravo reZanu PF vachiti vanhu ivavo vacharangwa zvakaomarara. Mutevedzeri wenyori wevechidiki muZanu PF, VaLewis Matutu, vatambira mashoko emutungamiri wenyika ekuti vanhu vagare murunyararo uye vashorawo zvakaitika kuHarare South vachiti zvakakonzerwa nenhengo dzebato rinopikisa reMDC Alliance. Asi mutauriri weMDC Alliance, VaJacob Mafume, vaudza Studio7 kuti MDC Alliance hainei nekurwisana kuri kuitwa muZanu PF uye vati nhengo dzebato ravo hadzishandise mbatya dzeZanu PF. Vati zviri pachena kuti zvinhu hazvin kumira zvakanaka muZanu PF kuHarare South kubva pasarudzo dzemaPrimary ebato iri zviri kupa kuti nhengo dzaro dzigare dzichirwisana. VaMnangagwa vakurudzirawo vechidiki kuti vadzidze kubva kuna mushakabvu Ndlovu, nekupinda mizvirongwa zvekusimudzira nyika munyaya dzehupfumi. Vati muzvikoro zvepamusoro ndimo munofanira kubva nyanzvi ndinotungamira hurongwa kwekusimudzira maindasitiri nehupfumi izvo zviri kupa kuti hurumende yavo itsigirire zvikoro izvi. KuHeroes Acre kwanga kwakazara masoja zvakanyanya nhasi apo VaMnangagwa vanga vachitaura. VaNdlovu vakashaya musi wa13 Kukadzi kuSouth Africa vave nemakore makumi masere nematatu. Vakadzidza muZimbabwe nyika isati yawana kuzvitonga, kuLesotho nekuAmerica. VaNdlovu vakatanga zvematongerwo enyika kuma1950s vakave nehengo dzemapato akaita seNational Democratic Party, ZAPU neZanu PF. Vakabata zvigaro zvakawanda mudare remakurukota ehurumende yeZimbabwe vakavewo nhengo yematare eparamende eNational Assembly neSenate. Muna 1988, VaNdlovu mumwe wevakuru vakuru muZanu PF vakanzi vakaita zvehuori hwekutenga nekutengeswa kwemotokari hwakaburitswa nevaive mupepeti weChronicle, VaGeoff Nyarota nemutevedzeri wavo, VaDavison Maruziva. Nyaya yeWillowgate scandal yakaita kuti mutungamiri wenyika panguva iyi, VaRobert Mugabe, vagadze komisheni yakaferefeta huori hwakanga hwaburitswa nebepanhau reChronicle. Asi vose vakanga vaita zvehuori vakaregererwa naVaMugabe, izvo zvakasiya vanhu vakawanda vasingafare. VaNdlovu ndivo vange vari sachigaro weZanu PF mudundu reBulawayo. Mune imwewo nyaya, vaimbove mupepeti webepanhau reSunday Mail, VaEdmund Kudzayi, avo vakasungwa nezuro vamiswa pamberi pedare ramejisitireti muHarare nhasi vachipomerwa mhosva yekuwanikwa vaine mbatya dzechiuto. VaKudzai vawanikwa vaine Ambrella ine rudzi rwembatya dzemauto mumotokari mavo. VaKudzayi vabhadhara zana remadhora semari yechibatiso kuti vatongwe vachibva kumba kwavo uye nyaya yavo ichadzoka mudare musi wa 8 Kurume. VaKudzayi vange vachimiririrwa naVaObey Shava veZimbabwe Lawyers for Human Rights. Zvichakadai, vaive mutungamiriri wenyika, VaRobert Mugabe, vari kuita mhembererero dzekusvitsa makore makumi mapfumbamwe nemashanu ekuzvarwa kumba kwavo kuBlue Roof kuBorrowdale muHarare muchiitiko chiri kupindwa nevemhuri nevakakokwa chete. No media source currently available ",Muzvinafundo Callistus Ndlovu Vanoradzikwa Zvine Mutsindo kuHeroes Acre
"Musangano weGlobal Initiative for Responsible Mining, uyo uri kutsvaka kubvumirana kwenyika pasi pose mirairo yekubatwa kwevanhu vanoita basa rekuchera zviwanikwa pamwe chete nenzizi dziri kuparadzwa nekuchera uku, uri kuitwa muguta re Vancouver kuCanada. Musangano uyu waunganidza varidzi vemakambani emigodhi, masangano anomiririra vashandi ne anorwira kodzero dzevanhu, vatengi vezvicherwa nevamwe vanechekuita nezvezvicherwa kuti vakurukure nekubvumirana nzira nemitemo yakanaka, inochengetedza vanhu vanoita basa rekuchera, vana nenzizi dziri padyo nepanocherwa. Mukuru weHuman Rights Watch kuchamhembe kwe Africa, VaDewa Mavhinga, avo vari kumusangano uyu, vaudza Studio 7 kuti musangano uyu une basa zvikuru kunyika yakaita se Zimbabwe ine migodhi yakawanda uye ine vanhu vazhinji vanorarama nekuchera zviwanikwa. VaMavhinga vati chimwe chinhu chikuru chiri kukurukurwa pamusangano uyu, inyaya ye kuchengetedzwa kwevana vanomanikidzwa nenhamo kuchera zviwanikwa kuti vararamise mhuri dzavo. Vati mamwe emakambani ari pamusangano uyu anosanganisa Anglo American, de Beers, Microsoft, Tiffany’s, nemamwe. No media source currently available ",Musangano Wekubvumirana Mitemo Yekuchengetedzwa KweVanhu Nenzvimbo Dzine Zvicherwa Uri Kuitwa kuCanada
"Vamwe vevafakazi vapa humbowo hwavo kukomisheni yakagadzwa nemutungamiri wenyika, VaEmmerson Mnangagwa, kuti iongorore zvakaitika mumhirizhonga yakaitaika muHarare musi wa1 Nyamavhuvhu, vati havatarisiri kuti komisheni iyi ichabuda nezvisungo zvine kumeso sezvo dzimwe nhengo dzekomisheni iyi dzine mativi adzakarerekera. Vachipa humbowo hwavo kukomisheni iyi neChina muHarare, munyori mukuru muboka revechidiki reMDC inotungamirwa naVaNelson Chamisa, VaLovemore Chinoputsa, vati havaone komisheni iyi ichikwanisa kuita basa rayo zvakanaka sezvo dzimwe nhengo dzekomisheni iyi dzine divi radzakarerekera. VaChinoputsa vati havaone dzimwe nhengo dzekomisheni iyi dzichiita basa radzo nemazvo sezvo vari vanhu vanozivikanwa kuti inhengo dzemapato ezvematongerwo enyika. Vati Amai Charity Manyeruke inhengo yeZanu PF inozivikanwa uye havatarisiri kuti vangakoshesa humbowo huchange huchisungirira bato ravo pamwe nemutungamiri wenyika, VaEmmerson Mnangagwa. Vatiwo mutungamiri weNational Constitutional Assembly, VaLovemore Madhuku, munhu akakwikwidza musarudzo dzemusi wa30 Chikunguru dzakakonzeresa mhirizhonga yakazoitika iyi, uye Amai Vimbai Nyemba munhu ari kungogadzwa mumabhodhi akawanda nehurumende yaVaMnangagwa. Nokudaro, VaChinoputsa vati maoko evatatu ava akasviba kuti varambe vari mukomisheni iyi. Zvataurwa naVaChinoputsa zvatsinhirwa naVaIslam Madhosi vanove munyori anoona nezvesarudzo mupurovhinzi yeHarare muMDC yaVaChamisa. VaMadhosi vati VaMnangagwa pachavo ndivo vanofanira kumiswa pamberi pekomisheni iyi sezvo vari ivo mukuru wemasoja enyika anonzi ndiwo akaridza pfuti vanhu vakafa musi wa1 Nyamavhuvhu. Vatiwo ongororo iri kuitwa nekomisheni iyi inzira dzekuedza kuchenura VaMnangagwa kuti Zimbabwe idzoserwe mugungano reCommonwealth. Asi sachigaro wekomisheni iyi, VaKgalema Motlanthe, avo vaimbova mutungamiri weSouth Africa kwechinguvana, vati VaMadhuku, Amai Manyeruke pamwe naAmai Nyemba, vanhu vakatora mhiko dzekuita basa mukomisheni yavo saka nokudaro vanosungirwa kuita basa ravo nemazvo. VaMadhuku pachavo vaudza Studio7 kuti munhu akatwasuka uye anoita basa sebasa. Vamwe vapa humbowo hwavo kokomisheni iyi, VaZakeo Mutimutema, avo vanove chipangamazano chezvemitemo musangano revashandi reZimbabwe Congress of Trade Unions, ZCTU, vati vakapindwa nemabhodhoro mumaziso mushure mekupfurwa kwakaitwa mahwindo emahofisi eZCTU pamhirizhonga iyi ivo vari mukati memahofisi aya. VaMutimutema vatiwo vanhu vose vakakuvara kana vane hama dzakafa mumhirizhonga iyi, vanofanira kuripwa. Izvi zvatsinhirwa naVaTinei Zhuwao avo vakashaikirwa nemukoma wavo, VaBrian Zhuwao, mumhirizhonga yanetsa munyika iyi. VaZhuwao vati mukoma wavo vairarama nekutengesa pakati pedhorobha. Vafakazi vazhinji vapa hufakazi vati zviri pachena kuti masoja ndiwo akauraya vanhu musi uyu sezvo pane mavhidhiyo akabuda achiratidza masoja achiridza pfuti musi uyu. VaMadhuku vaudza Studio 7 kuti vari kutarisira kuti vari muchiuto vachapa humbowo hwavo kuomisheni yavo neChishanu. Zvichakadai, komisheni iyi yashanyira nzvimbo dzinonzi dzakaitikira mhirizhonga iyi dzinosanganisira muzinda weZanu PF, mahofisi eZanu PF mupurovhinzi yeHarare pamwe nemuzinda wekomisheni inoona nezvesarudzo, Zimbabwe Electoral Commission. Zvinonzi pane vanhu vatanhatu vakafa mumhirizhonga iyi mushure mekupfurwa nevari kufungidzirwa kuti masoja. Asi masangano anoshanda akazvimirira anoti vanhu vakafa musi uyu vanodarika gumi sezvo vamwe vevanhu ava vakafira munzira vachiendeswa kuzvipatara. VaMotlanthe vanoti vachasvitsa gwaro rezvavachawana muongororo yavari kuita iyi kumutungamiri wenyika mukati memwedzi mitatu kubva pakagadzwa komisheni yavo. No media source currently available ",Vanhu Vakawanda Vanoti Havana Chivimbo neKomisheni yaVaMotlanthe
"Veruzhinji vanoti Dickson Chingaira, uyo aizivikanwa nezita rekuti Comrade Chinx munyaya dzemimhanzi, anofanirwa kuvigwa kumakuva anovigwa magamba enyika zvichitevera kushaya kwaakaita neChishanu chapfuura. Veruzhinji vaswera vachibata mawoko pamba pemufi mumusha weMabelreign muno muHarare vakamirira kunzwa kuti Chinx achapihwa ruremekedzo rwakadii nehurumende. Mumwe wevanhu vauya kuzochema Chinx igurukota rezvemari, VaPatrick Chinamasa, avo vati nyika yarasikirwa zvikuru nekushaya kwakaita Chinx. Mashoko aVaChinamasa atsinhirwa nemumwe muimbi akamboita mukurumbira, Knowledge Kunenyati, uyo anoti anoita zvekuimba pamwe nebato reZanu PF, anoti arasikirwawo negamba. Vamwe vaimbi vakaita saOliver Mtukudzi naSulumani Chimbetu ndevamwe vevakauyawo pakupera kwesvondo kuzochema nemhuri yekwaChingaira. Imwe nhengo yechikwata cheDzimbabwe icho chaiimba na Chinx uye vari mumwe wevakashanda pamwe chete nemufi kubva vachiri kuhondo, Amai Beauty Kachidza, vati vakarwa muhondo yeChimurenga vakapihwa hushingi pamwe nekuvaraidzwa nenziyo dzaChinx. VaChinamasa vati ruzhinji rweZimbabwe rwune zvakawanda zvekudzidza kubva munziyo dzakaimbwa naChinx munguva yehondo uye nyika yawana kuzvitonga kuzere. Mumwe anoteerera nziyo dzaChinx, Muzvare Mavis Kambunda, vati havaone chiri kunetsa kuti hurumende itore nguva ichizeya kuti yopa mufi ruremekedzo rwegamba renyika here kana kuti kwete kana pakatariswa nhoroondo yake. Muzvare Kambunda vati pamarinda anovigwa magamba enyika pakazara vanhu vakawanda vasingakodzere kuvapo vasina chavakaita chinobatika, nokudaro vati hapana chekuti hurumende imboswerozeya pamusoro paChinx. Vehukama vatataura navo vati havana zvavangakwanisa kutaura kudzamara vanzwa kuti hurumende ichatora danho ripi zvichitevera chikumbiro chakasvitswa nehutungamiri hwepurovhinzi yeHarare mubato Zanu PF pamwe nemuboka revaimbova varwi muhondo yerusununguko. Asi pataenda pamhepo, gurukota rinoona nezvinoitika mukati menyika, VaIgnatius Chombo, vanga vachiti havasati vatambira zvikumbiro izvi kuti vaone kuti votora danho ripi. Chinx akashayika musi weChishanu muHarare mushure mekurwara kwenguva refu nechirwere chegomarara. Muimbi asiya madzimai maviri nevana gumi nevana. No media source currently available ",Zanu PF Yoramba Yakanyarara Pakuti Chix Chingaira Oitwa Gamba Here Kana Kuti Kwete
"Kamwe kamhando kechirwere ichi kanonzi omicron stealth subvariant BA.2 kanonzi kave kupararira zvinotyisa munyika dzemuEurope dzakaita seGermany, Britain, France, Italy, muAmerica nedzimwe. Nyanzvi munyaya dzezvehutano dzinonzi dziri kuongorora kamhando katsva aka kanonzi kanogona kunetsa kubatwa kana munhu achinge avhenekwa hutachiona hweCovid-19. Nyanzvi munyaya dzezvirwere zvekutapuriranwa Muzvinafundo Davison Sangweme vanodzidzisa paUniversity of North Georgia muAmerica vaudza Studio 7 kuti chirwere chemhando yeCovid-19 chinoramba chichinja chinja nekudaro vanhu vanofanira kubayiwa nhomba yeCovid-19. Munhu mumwe chete akafa nechirwere cheCovid-19 munyika nezuro zvasiya vafa nechirwere ichi kubva zvachatanga kupararira muna 2020 vave zviuru zvishanu nemazana mana negumi nevanomwe kana kuti 5 417. Vanhu mazana mana nemakumi mashanu nematanhatu vakabatwawo nechirwere ichi nezuro kusanganisira vana vechikoro makumi mapfumbamwe nevanomwe.",Imwe Mhando yeCovid-19 Yotanga Kupararira Zvinotyisa
"University of Zimbabwe neChipiri yakambovharwa zvichitevera kuratidzira kwevarairidzi, vadzidzisi nevamwe vashandi. Mapurisa anodzivirira mhirizhonga akanda hutsi hunokatyidza achimanikidza vadzidzi kuti vabve pachikoro ichi sezvo vange vapihwa maawa mashoma kusvika nenguva dza 3 masikati kuti vabve pauniversity of Zimbabwe. Mukuru weuniversity of zimbabwe, Muzvinafundo Levi Nyagura, vanonzi vaita tsoka ndibereke vachitiza mushure mekunge vadzidzi vange voda kuvaita kanyama kanyama. Tsamba yanyorwa nemunyori wepaUniversity inoti chikoro ichi chichavhurwa nemusi wa24 svondo rinouya. Zvinhu zvinonzi zvakaitawo manyama amire nerongo paMidlands State University kuGweru nenational University of Science and Technology kuBulawayo. Hurumende iri kutatarika kubhadhara vashandi mari nekuda kwekuderera kwemitero sezvo makambani akawanda ari kuvharwa. Mukuru wesangano revadzidzi reZimbabwe National Students Union VaGilbert Mutubuki vanoti vadzidzi havasi kufara nezviri kuitika muzvikoro zvose zvepamusoro soro. No media source currently available Hatina kukwanisa kubata gurukota rezvedzidzo yepamusoro Amai Oppah Muchinguri Kashiri kuti tinzwe divi ravo.",University of Zimbabwe Inombovharwa
"Rimwe sangano rinomirira varairidzi, reProgressive Teachers Union of Zimbabwe (PTUZ) rinokurudzira hurumende kuti igadzirise zviri kunetsa muzvikoro nekukurumidza kuitira kuti vana vechikoro vasarasikirwa nedzidzo yegore rose. Mutungamiri wePTUZ, Doctor Takavafira Zhou, vaudza Studio 7 kuti masangano ose anomirira varairidzi, kunze kwerimwe chete, akabvumirana kuenderera mberi nekuramwa mabasa kusvika hurumende yagadzirisa zvichemo zvavo, zvinosanganisa mihoro yavo nezvikwanisirozvekudzivirira vadzidzi nevarairidzi kuti vasabatwa nechirwere che Covid-19. Doctor Zhou vanoti chimwe chichemo chaendeswa kuhurumende ndechokuti hurumende ibvume kuti munguva yedzidzo yasara gore rino, paitwe matemu maviri chete, kwete matatu, vachiti izvi zvinopa varairidzi nguva yakakwana yekudzidzisa uye yekuzokwanisa kunyoresa vana bvunzo. No media source currently available Mutungamiri weZimbabwe Teachers Association, VaRichard Gundani, vaudzavo Studio 7 kuti shuviro yesangano ravo ndeyekuti sezvo zvikoro zvavhurwa kudai, vana vawane mukana wekudzidza, vachiti asi mukana uyu unogona kusavepo mushure mekunge varairidzi vashaya mari yekuenda kubasa. No media source currently available Tatadza kubata mutauriri webazi redzidzo yepasi, VaTaungana Ndoro, sezvo nharembozha yavo yange isingadavirwi. ",Varairidzi Vanoti Vacharamba Vachiramwa Mabasa Kusvika Zvichemo Zvavo Zvagadziriswa
"Mutungamiri weMDC Alliance, VaNelson Chamisa, vanoti vachapinda musarudzo dzesvondo rinouya kunyange hazvo vachigunun'una nemafambisirwo ari kuitwa sarudzo idzi nekomisheni inoona nezvesarudzo yeZimbabwe Electoral Commission. Vachitaura nevatori venhau pamuzinda webato ravo paMorgan Tsvangirai House muHarare, VaChamisa vati vachapinda musarudzo dzemusi weMuvhuro kunyange komisheni inoona nezvesarudzo isina kugadzirisa nhuna dzavo. VaChamisa nemubatanidzwa wavo veMDC Alliance vari kuda kuti vapihwe gwaro revavhoti rine mifananidzo yevanhu vakanyoresa kuvhota pamwe nekuti nekuti chimiro chebepa richashandiswa pakuvhota chichinjwe. VaChamisa vatiwo kunyange hazvo hwaro hwesarudzo husina kugadziriswa zvakanaka pamberi pesarudzo idzi, vane chivimbo chekuti vachakunda musarudzo idzi. Imwe nyanzvi munyaya dzezvematongerwo enyika uye vachishanda vakazvimirira, VaSydney Masamvu, vati VaChamisa pamwe neMDC Alliance vakaiswa panguva yakawomarara nekuramba kuri kuita Zec kugadzirisa nhuna dzavo pamwe nezviri kutarisirwa neveruzhinji avo vavanoti vari kuona sekuti sarudzo ndidzo chete dzinokwanisa kupedza nhamo yave kuita kuti vanhonge svosve nemuromo sezvo hupfumi hwenyika hwavakuita kunge juzi raTizirai rinoti uku riri kurukwa uku riri kurudunurwa. Zvichakadai, vaimbova mutungamiri weGhana, VaJohn Dramani Mahama, avo vari kutungamirira chikwata cheCommonwealth chiri kuongorora sarudzo, vati Zec inofanira kutambirawo zvichemo zvemapato ose ari kukwikwidza yoedza kuzvigadzirisa sarudzo idzi dzisati dzaitwa kuitira kuti zvichabuda musarudzo zvitambirike. VaMahama vaudza vatori venhau kuti Commonwealth ichatarisawo mafambisirwo achaitwa sarudzo dzemusi weMuvhuro kuti ione kuti Zimbabwe yodzoserwa here muCommonwealth kana kuti kwete. No media source currently available ",VaChamisa Vanoti MDC Alliance Hairamwire Munda kuMakudo
"Gurukota rezvemari, Va Patrick Phinamasa, vari mu Washington DC umo vari kupinda misangano ye World Bank ne International Monetary Fund. VaChinamasa vanoti vachange vachisangana nebazi rezvekudyidzana kweAmerica nenyika dzekunze vachizeya nyaya yekuti zvirango zvakatemerwa nyika zvibviswe sezvo zviri kukanganisa hupfumi hwenyika. VaChinamasa vari America pamwechete nagavhuna webhanga guru renyika, VaJohn Mangudya, avo vachange vachipindawo mumisangano iyi. VaChinamasa vati kunyange hazvo zvinhu zvakawoma munyika, vachayedza kubhadhara mabhonasi evashandi vehurumende sekutaura kwavakaita. Panyaya yekudzingwa basa kwavanamukoti kwakaitika neChipiri mushure mekunge varatidzira, VaChinamasa vati vari kukatyamadzwa nezviri kuitika sezvo pavakabva munyika izvi zvakange zvisati zvaitika. Vaenderera mberi vachiti sangano rinomirira vanamukoti rinofanirwa kutaurirana nenhengo dzaro sezvo chinguva chapfuura sangano iri rakaita misangano nehurumende pakamboramwa vana chiremba mabasa vakawirirana pamusoro pemihoro yevashandi ava. VaChinamasa vati zvizvarwa zveZimbabwe zviri kunze kwenyika zvinofanirwa kutora mukana uripo pari zvino kuti vaite mabhizimusi kumusha. No media source currently available ",VaChinamasa Vanoti Vari muWashington Vachipinda Misangano yeWorld Bank neIMF
"Vanorwira kodzero dzevanhu vanoti kongiresi yakaitwa ne Zanu-PF haina zvizhinji zvekuyemura sezvo mubato iri machine makakatanwa. Vanotiwo havasi kufara kuti mauto ari kubuda pachena kuti achange achitsigira Zanu-PF musarudzo. Mukuru weHuman Rights Watch kuchamhembe kweAfrica, VaDewa Mavhinga, vanoti hazvifadzi kuona munhu akaita semukuru wemauto, VaConstatino Chiwenga, nevamwe vakuru muchiuto vari pakongiresi yebato sezvo mauto achifanirwa kunge achimirira munhu wese. “Mauto akabata chikamu chikuru, nevaimbove varwi verusununguko, ma War Veterans, ndivo vakanyatso kwidziridzwa pagungano re Zanu-PF rakaitwa muHarare,” VaMavhinga vaudza Studio 7. Vatiwo zviri kuitwa neANC kuSouth Africa zvakasiyana nezviri kuitika muZimbabwe nekuti kuSouth Africa hauone musoja panenge pachiitwa misangano yezvematongerwo enyika. No media source currently available ",Kupindira kweMauto Munyaya dzeMatongerwo eNyika Kwoshorwa
"Mwana ane mwedzi gumi nemumwe chete ashaya nhasi kuchipatara cheParirenyatwa mushure mekushaya rubatsoro sezvo pachipatara apa pasina vana chiremba vakakwana. Studio 7 yasangana nezvinorwadza apo yanga ichiongorora mamiriro akaita zvinhu paParirenyatwa. Mwana aonekwa neStudio7 achifa, afira mumupanda unoitirwa resuscitation, umo manga muina chiremba mumwe chete. Vamwe varwere vanga vari mumupanda uyu, vachema vachiona mwana uyu achirasikirwa nehupenyu hwake. Amai vemwana uyu nedzimwe hama dzanga dzauya, vachema zvinopisa tsitsi. Kunyange hazvo amai vemwana uyu vasina kuda kutaura pamhepo, vaudza Studio7 kuti mwana wavo anga achidurura, uye vakange vambouya naye kuchipatara Chipiri chapfuuura, asi vakashaya rubatsiro sezvo kwaive kusina vana chiremba. Amai vemwana uyu vatiwo dai mwana wavo anga aonekwa nana chiremba, angadai asina kufa. Imwe hama yange iripo yatiwo kunyange hazvo mwana uyu akauya kuParirenyatwa nezuro, afa asati aonekwa nachiremba. Kushaya kwaita mwana uyu, munongedzo kune zvakawanda zviri kuitika muzvipatara zvehurumende munyika yose. VaStanley Pasi, avo vanga vaine mudzimai wavo, vati vatozorapwa mushure mekunge mumwe murwere audza mukoti ange avataurira kuti chiremba haachakwanisi kuona vamwe vanhu kuti ange ave kufonera gurukota rezveutano. VaPasi vati dai vana chiremba vaita mwoyo murefu kuitira kuti vabatsire varwere. Pazopinda Studio7 mudzimba dzevarwere panguva dzemasikati, varwere vakawanda vange vachisiririsa vachiti vave nemazuva ane chitsama vasina kuonekwa navanachiremba. Mumwe murume anga auya kuzoona murwere ada kuzivikanwa nezita rekuti Tawanda, ati murwere wavo ave nemazuva mana asina kumboona chiremba. Tawanda ati muWard mune hama yake muri kufiwa zvinotyisa. Atiwo dai hurumende yapa vanachiremba mari dzavari kuda kuitira kuti vadzokere kumabasa. Izvi zvatsigirwawo naVaEl Gibboo vataurawo kuti mai vavo vari muchipatara vari kurwadziwa. VaGibbo vati kunyangwe zvazvo mamwe mapiritsi aimwiwa naamai vavo apera, havasi kukwanisa kutenga mamwe sezvo vachifanirwa kunyorerwa nachiremba kuti vagone kuatenga. Vamwewo amai vada kuzivikanwa nezita rekuti Kukuwe vati zvinosuwisa kuti hapana rubatsiro rwavanokwanisa kupa hama yavo iri muchipatara. Vana chiremba vanoti havana zvikwanisiro zvekuti vaende kumabasa. Asi izvi zvakazowedzerwawo nekupambwa kwakaitwa vakafanobata chigaro chemutungamiri weZimbabwe Hospital Doctors’ Association, Dr. Peter Magombeyi, avo vakazowanikwa neChina manheru. Vakasanobata chigaro chemutevedzeri wemutungamiriri weZimbabwe Hospital Doctors’ Association, Dr. Masimba Ndoro, vati kunyange hazvo Dr. Magombeyi vakawanikwa, vanachiremba havana mari yekuti vaende kumabasa. Studio 7 yakundikana kubata gurukota rezveutano, VaObadiah Moyo, kuti tinzwe matanho ari kutorwa nehurumende. Asi VaMoyo vakati vachaisa vana chiremba vekumauto nemapurisa muzvipatara zvehurumende kuitira kuti vabatsire mukurapa varwere. No media source currently available ",Zvinhu Zvoramba Zvichioma Muzvipatara zveHurumende
"Mutungamiri wenyika VaEmmerson Mnangagwa svondo rino vari kutarisirwa kutungamira chikwata chemapato madiki anopikisa kuChimanimani neChipinge, Manicaland kunooona kuparadzwa kwakaitwa nzvimbo iyi detumupengo kana kuti tropical cyclone Idai. VaMnangagwa vari kuenda nevatungamiri vakaita savanna Muzvare Thokozani Khupe, Muzvinafundo Lovemore Madhuku, VaBrian Mteki nevamwe vari muchikwata chavari kuita nacho nhaurirano. Vamwe vatungamiri vakaisa semutungamiri webato guru rinopikisa VaNelson Chamisa veMDC, Amai Joyce Mujuru, VaNoah Manyika, VaDaniel Shumba havasi muhurongwa hwavaMnangagagwa uhu. Hurumende inoti vanhu mazana maviri nemakumi masere vakafa uye vamwe mazana matatu havasi kuzivikanwa kuti vari kupi. Pavanhu ava makumi masere nevaviri vanonzi vakavigwa kuMozambique mushure mekuyeredzwa nemvura. Aka ndekechipiri vamnangagwa vachishanyira nzvimbo iyi. Kunyangwe hazvo rubatsiro rwuri kuuya kubva kumativi mana ose enyika nekunze, vamwe vagari vemunharaunda iyi vanoti havana matende, chikafu kana mvura yekunwa yakachena. VaMadhuku vaudza Studio 7 kuti vari kuenda kechipiri asi vanotarisira kuti rwendo rwuno vachaenda kumberi pane kwavakambosvika sezvo migwagwa yaisafambika zvakanaka. VaMadhuku vati zuva rekusimuka harisati razivuswa asi ivhiki rino. No media source currently available  ","VaMnangagwa, Muzvare Khupe, VaMadhuku neVamwe Vobatana Kuenda kuManicaland"
"Rimwe sangano rinomirira vanozviitira mabasa emaoko, reQueen of Grace Zimasset Trust, iro ranga riine hurongwa hwekuchenesa guta reHarare pamwe nekutanga kubvisa vanotengesera mumigwagwa mukati meguta, rinoti hurongwa hwekuchenesa guta hwabudirira. Asi hurongwa hwekuti sangano iri riburitse vanotengesera mumigwaga hahuna kuitwa nezvikonzero zvisina kuzivikanwa. Mukuru wesangano iri, VaEphraim Chizola vanoti zviuru nezviuru zvevanhu zvabatana nesangano ravo mukuchenesa guta, uye hurongwa hwavo hwafamba sematarisiro avo. Asi varamba mashoko ekuti vanhu vamanikidzwa vachiti vanhu vose vabuda pasina kumanikidzwa, chiratidzo chekuti vari kutambira sangano ravo. Sangano iri rinonzi ranga richitengesawo makadhi ekuti vanhu vave nhengo, danho rinonzi naVaChizola nderekuunganidza mari yekuti sangano ravo rizobatsira nhengo mune remangwana. Vanhu ava vanonzi vazoungana paHarare Main Post Office apo gurukota rezvemakambani madiki neepakati, Amai Sithembiso Nyoni vanonzi vazotaura kuvanhu ava. Asi mukuru werimwe sangano revanotengesera mumigwagwa, reNational Vendors Union Zimbabwe VaSamuel Wadzayi vanoti sangano reQueen of Grace ZimAsset Trust ramanikidza vanhu kuenda kumusangano waro, richishanda nevechidiki vebato reZanu PF. Vanoti nhengo dzavo hadzina kupinda muhurongwa uhwu sezvo hwanga huri hwezvematongerwo enyika. VaWadzayi vanoti vanhu vanoshandira mumigwagwa vanga vachimanikidzwa kutenga makadhi esangano iri, ayo anonzi anga achitengwa nedhora rimwechete. Vanoti Queen of Grace Trust iri kushandiswa nevezvematongerwo enyika kutora mari dzevanhu kuburikidza nekuvabhadharisa mitero nezvimwe zvakadaro. Bepanhau reSunday Mail remusi wa 7 Chikumi gore rino rakati kune masangano ari kunyuka akawanda anosanganisira iro reQueen of Grace ZimAsset Trust, arikuyedza kusvisebedza pedyo nemudzimai wemutungamiri wenyika Amai Grace Mugabe nezvinangwa zvekuedza kuwana kucherechedzwa uye kuti asanan’anidzwa nevemutemo. Asi VaChizola varamba muonero uyu vakati sangano ravo harina kana rimwe zuva rarakamboshandisa zita remudzimai wemutungamiri wenyika kuendesa mberi zvido zvaro. Vanoti zita ravo rine chekuita nenyasha dzeMusiki kwete Amai Mugabe. No media source currently available No media source currently available ",Sangaro reQueen of Grace ZimAsset Trust Rinoramba Mashoko eKuti Riri Kumanikidza Vanhu Kuve Nhengo
"Mapato anopikisa mudunhu reMashonaland West anopesana nehurongwa hweZimbabwe Electoral Commission, ZEC, hwekusavhura nzvimbo dzekunyoresa kuvhota mune mamwe matunhu avanoti akakosha. Mapato aya anoti anoshamiswa zvikuru kuti ZEC yakatadza kuvhura kana nzvimbo imwechete zvayo yekunyoresa kuvhota muChinhoyi vachiti kune nzvimbo dzemigodhi dzakaita seAlaska neShackleton Mine, idzo dzinogara vanhu vakawanda vaisabvumirwa kuvhota vachinzi hazvisi zvizvarwa zvizere zvemunyika. Nhengo yeMDC-T inotungamirirwa naVaMorgan Tsvangirai inoona nezvesarudzo VaEdward Kadewere vanoti ZEC haina kubvunza vemapato ezvematongerwo enyika pavakasarudza nzvimbo dzekudzokorora kunyoresa kuvhota. VaKadewere vanoti humbimbindoga hweZEC uhu ndihwo hunoita kuti zvinhu zvisafambe zvakanaka munyaya dzesarudzo munyika. Sachigaro wevechidiki mubato reNational People’s Party, NPP, inotungamirirwa nevaimbove mutevedzeri wenyika Amai Joyce Mujuru, VaShepherd Matsose vanoti zviri kuitwa neZEC zvekusavhura nzvimbo dzekunyoresa kuvhota munogara vanhu vaisabvumirwa kuvhota vachinzi hazvisi zvizvarwa zvizere zvemunyika kubirira sarudzo. VaMatsose vanoti bato ravo harivimbe nekufambiswa kwesarudzo kunoitwa neZEC. Patavayeuchidza kuti muChinhoyi mune nzvimbo yedunhu inogara yakavhurwa, VaKadewere vanoti nzvimbo dzakavhurwa kunyoresa kuvhota dzose dzine nzvimbo dzematunhu dzinogara dzakavhurwa uye vanhu vanotokwira zvekufambisa kuuya muChinhoyi kuzonyoresa. Asi mukuru weZEC mudunhu reMashonaland West VaAustine Ndlovu vanoti kunyoresa kuvhota kwakawedzerwa nguva kuri kuitwa uku kwakasarudzwa nzvimbo dzekunyoresa vachitarisa nzvimbo dzakapihwa vanhu zvitupa nemagwaro ekuzvarwa chirongwa chekunyoresa kuvhota chatanga kare. Kunyoresa kuvhota kwekupedzisira uku kwakatanga musiwa 10 Ndira uye kuchapera musiwa 8 Kukadzi. Vanhu vanodarika mamiriyoni mana vanonzi vakakwanisa kunyoresa kuvhota muzvikamu zvina zvekunyoresa zvakaitwa gore rapera kunyange ZEC yaitarisira kunyoresa vanhu mamiriyoni manomwe. No media source currently available ",Mapato ezveMatongerwo eNyika Opomera ZEC Mhosva Yekuita Zanondega
"Thomas Chiripasi Vagari ava vatakura mvura ine tsvina kuenda nayo kumusangano uyu iyo yavaratidza kuna meya weguta reHarare VaBenard Manyenyeni. Mumwe mugari wemuHarare uye vari mumwe wevanorwira kodzero dzevanhu munyika, Mufundisi Evan Mawarire vaudza VaManyenyeni kuti havasi kufara nemvura iri kubuda mudzipombi iine ruvara rwakasviba. Mumwe mugari zvakare, VaSharon Mumbula, vanoti vakuru-vakuru vekanzuru yeHarare kusanganisira meya, vanofanira kusiya basa vachiti vanhu ava vaisa hupenyu heve veruzhinji panjodzi. Zvichakadai, VaManyenyeni vaudza musangano uyu kuti kanzuru yavo haina mari yekunze yekutenga mishonga yekuchenesa mvura vakayambira veruzhinji kuti vashandise mvura yekanzuru vakangwarira. VaManyenyeni vatiwo vanhu vawandisa mudhorobha reHarare zvavekupa kuti kanzuru ikundikane kuwanisa vagari vese mvura yakachena. VaManyenyeni vakurudzirawo hurumende kuti iisewo mari mubhajeti rekanzuru yavo kuti ikwanise kuwanisa vanhu mvura yakachena vachiti kanzuru yavo ndiyo yoga munyika iri kurarama nemari dzemitero inobviswa nevagari. Vatiwo chimwe chinoda kuitwa kuona kuti kanzuru yakwanisa kutora mvura kubva kune mamwe madhamu akaita seKunzvi Dam kuitira kuti mvura ikwanire vagari avo vavanoti vawandisa muHarare kudarika vakanga vakatarwa kuti vagare muguta iri. Pari zvino kanzuru yeHarare iri kuwana mvura kubva kudhamhu reChivero, asi Meya Manyenyeni vanoti kanzuru yavo yawandirwa sezvo yakanga yakagadzirirwa kuwanisa vanhu vanoita mazana matatu ezviuru mvura, asi pari zvino yave kumanikidzwa kupa vanhu vanodarika mamiriyoni mana. Kanzuru yeHarare inowaniwaso mvura kuvagari veChitungwiza, Norton, neRuwa.   ",Vagari vemuHarare Vanonyunyuta Pamusoro peMvura Ine Tsvina
"Nyaya yekuti Zimbabwe iri kutadza kuita sarudzo dzema by-election kutsiva nhengo dzeparamende pamwe nemakanzura dzakadzingwa nebato reMDC-T inotungamirirwa naVaDouglas Mwonzora, nezvikonzero zvedenda reCovid-19 yasimudza zvakare mutauro munyika zvichitevera kuitwa kwesarudzo muZambia. Vamwe vanoti hurumende yeZanu PF iri kungohwanda nemunwe ichishandisa denda reCovid-19 sechikonzero asi iyo ichiziva zvayo kuti uyu mukana wekuti bato reMDC Alliance, rinove bato guru rinopikisa munyika, risave nemasimba kwese kumakanzuru nemuparamende. Rimwe gweta rekodzero dzevanhu uye vari mukuru weHuman Rights Watch kuchamhembe kweAfrica, VaDewa Mavhinga, vanoti hurumende inokwanisa kuitawo kuti sarudzo idzi dziitwe pachingoteverwawo mitemo inokurudzirwa yekudzivirira kupararira kweCovid-19, sezvo zvigaro zvisina humiriri zvichifanirwa kuzadziswa. VaMavhinga vanoti dzimwe nyika dzisiri Zambia, dzakaita seMalawi neUganda dzakabvawo kuita sarudzo munguva imwe cheteyo yeCovid-19, zvichireva kuti hapana chinotadzisawo Zimbabwe kuita zvimwe chete. Asi rimwe gweta uye vari nhengo yeZanu PF kuBritain, Doctor Simba Mavaza, vanotiwo Zanu PF kana hurumende havasi ivo vari kumisa sarudzo idzi, asi kuti pari kuteverwa kurudziro yakabva kunyanzvi dzezvehiutano. Doctor Mavaza vanotiwo Zimbabwe inyika yakazvimirira uye haifanirwe kutevedzera zvaitwa nedzimwe nyika kunyange zvichiisa hutano hwevanhu munjodzi. Bato reMDC-Alliance riri kuti rakagadzirira kupinda musarudzo dze by-election idzi chero nguva uye rinoti rinoziva kuti rinokunda zvine mutsindo. Asi vamwe vanoongorora zvematongerwo enyika vanoti kanaMDC Alliance yakapinda zvakare musarudzo nezita iri hapana chinozomisa bato reMDC-T kudzinga zvakare vamiriri vanenge vasarudzwa ivavo richishandisa mutemo mumwechete iwoyo warakamboshandisa pakutanga. Vachipawo maonero avo panyaya yezita iyi, VaMavhinga vanoti zvinogona kuitika zvakare kuti MDc-T inoshandisa mutemo iwoyo kana MDC Alliance yakadzokera zvakare musarudzo nezita iroro, vachitiwo zvakare zvainonetsa kuti vamiriri ava vapinde vari vakazvimirira, sezvo zvichizoita kuti bato iri rinyimwe mari dzinopiwa mapato anenge aine humiriri muparamende. Asi Doctor Mavaza vanoti MDC Alliance yaikwanisa kunge yakaita kongiresi yayo ichichinja zita, asi haidi kudaro nekuti haizowana mukana wekupomera kuti sarudzo dzabiridzirwa kana ichinge yakundwa neZanu PF. No media source currently available ",Maonero Akasiyana Obuda paNyaya yeKusendekwa kweSarudzo dzeBy-Election
"Zanu PF yasangana nevanotengesera mumigwagwa muHarare ikavavimbisa kuti havasi kuzovadzinga panzvimbo dzavanoshandira kana ichinge yakunda musarudzo. Vanotengesera mumigwagwa vaudza hutungamiri hweZanu PF hwanga huchitungamirwa nasachigaro webato iri, Amai Oppah Muchinguri Kashiri, kuti havasi kufara nekutorerwa zvinhu zvavanotengesa nevashandi vemakanzuru ari pasi peMDC-T inotungamirwa naVaNelson Chamisa. Mutungamiri wesangano reNational Vendors Union of Zimbabwe, VaSten Zvorwadza, avo vakabuda pachena kuti vave kutsigira Zanu PF, vati vanhu vane chitsama vanorarama nekutengesera mumigwagwa vave zvirema zvichitevera kukuvadzwa kwavanoti vakaitwa nemapurisa emakanzuru ari pasi peMDC-T. Amai Muchinguri Kashiri, avo vataura vakamirira mutungamiri wenyika VaEmmerson Mnangagwa, avo vanga vaenda kuSouth Africa, vati hurumende ichaumba komisheni ichaongorora makanzura ose anga ari pazvigaro kubva muna 2013 kusvika pari zvino. Amai Muchinguri Kashiri vaenderera mberi vachiti hurumende ine hurongwa hwekuvaka nzvimbo dzekuengesera dzakanaka vachiti hapana munhu achadzingwa panzvimbo yaanenge achitengesera kana Zanu PF ikakunda musarudzo vachiti vachatanga vavaka nzvimbo dzokutengesera dzakanaka vasati vatanga kubvisa vanhu munzvimbo dzavari kutengesera. Vanotengesera mumigwagwa vanogara vachinetsana nemapurisa emakanzuru ayo anenge achishanda pamwe chete nemapurisa enyika avo vanenge vachida kuti vanotengesera mumigwagwa ava vatengesere munzvimbo dzakatarwa nekanzuru. Imwe nyanzvi munyaya dzezvematongerwo enyika uye vachishanda vakazvimirira, VaBlessing Vava, vati mashoko eZanu PF aya ndeekutsvaga rutsigiro chete pamberi pesarudzo asi bato iri rozoshungurudza vanhu kana sarudzo dzapera. Hatina kukwanisa kutaura nemutauriri weMDCT, Amai Thabitha Khumalo, kuti tinzwe divi ravo panyaya iyi. Asi mutevedzeri wemutungamiri webato iri, VaElias Mudzuri, vakaudza vanotengesera mumigwagwa mwedzi mishoma yadarika kuti bato ravo hariwirirane nekushungurudzwa kunoitwa vanotengesera mumigwagwa nemapurisa enyika kunyanya pamwe nemapurisa ekanzuru. VaMudzuri vakati chinofanirwa kuitwa kugadzirisa hupfumi hwenyika kutanga kwete kuti mapurisa aswere achiita hwekiti negonzo nevanotengesera mumigwagwa vanenge vachitsvagawo raramo. No media source currently available  ","Zanu PF Yovimbisa Vanotengesa Mumigwagwa ""Mutambara Kede"" Kana Ikakunda"
"Vanotengesera zvinhu zviri kunze kwemutemo paMakoni Shopping Centre, kuChitungwiza vanonzi vakarwisana nemapurisa ekanzuru mangwanani emusi weChipiri. Izvi zvinonzi zvakaitika mushure mekunge mapurisa anosvika gumi nemashanu ayedza kuvabvisa nechisimba panzvimbo dzavari kushandira vari. Mukuru wesangano revagari reChitungwiza Residents Trust, VaMarvellous Khumalo vanoti mapurisa aya, ayo anonzi anga akapakata mboma, ainge aine chinangwa chekubvisa vanotengesa zvinhu ava panzvimbo iyi vachivaendesa kune imwe nzvimbo yakatarwa nekanzuru. Asi izvi zvinonzi zvakaita kuti vanhu ava vararambe kubva vachiendeswa kunzvimbo iyi vachiti hakusviki makasitoma. VaKhumalo vanotiwo vane humbowo hwekuti kanzuru yeChitungwiza yakatsvaga imwe kambani inonzi Clyna Private Limited kuti ironge patsva, yogadzirisa pamwe nekufambisa hurongwa hwekubvisa vanotengesa ava ichivaendesa kunzvimbo dzakatarwa nekanzuru. Hatina kukwanisa kunzwa kubva kukambani yeClyna Private Limited. VaKhumalo vanotiwo kambani iyi ndiyo inenge yotora mari kubva kune vanotengesa zvinhu ava ichizoendesa kukanzuru, danho ravanoti sevagari havawirirane naro. Kanzuru inonzi iri kupomera vanotengesera paMakoni ava mhosva yekuvaka misika panzvimbo iyi zvisiri pamutemo. Studio 7 yabata mutauriri wekanzuru yeChitungwiza VaZephaniah Mandirahwe kuti tinzwewo divi rekanzuru, asi vati ivo havakwanise kutaura nezvazvo, vakati titaure nemunyori mukuru wekanzuru, VaGeorge Makunde, asi nhare yavo yanga isiri kudairwa. Taedzawo kubata meya weguta iri VaPhilip Mutoti asi nharembozha yavo yanga isingadairwe zvekare. No media source currently available Hurumende kuburikidza nebazi rinoona nezvematunhu inoti makanzuru ose munyika anofanira kubvisa vanhu vari kutengesera mumigwagwa panzvimbo dinonzi hadzina kufanira.",Vanotengesera Zvinhu kuChitungwiza Vanorwisana neMapurisa eKanzuru
"Rimwe sangano rinomirira varairidzi, reZimbabwe Teachers’ Association (ZIMTA) razivisa kuti kubva musi weChipiri, 6 Kubvumbi, nhengo dzaro dzichange dzave kushanda mazuva matatu pasvondo anoti Muvhuro, Chipiri neChitatu chete. Zimta, iyo yakapinda mumusangano wanezuro iri pasi peZimbabwe Confederation of Public Sector Trade Unions, inoti yatora danho iri zvinotevera kutadza kuwirirana pakati pehurumende nevashandi vayo kwakaitika mumusangano weNational Joint Negotiating Council. Mutauriri weZimbabwe Confederation of Public Sector Trade Unions, VaGibson Mushangu, vakaudzawo Studio7 kuti musangano wavakaita nehurumende hauna chawakabuda nacho. Vakafanobata chigaro chemunyori mukuru we ZIMTA, VaGoodwell Taderera, vanoti vazivisa nhengo dzavo kuti vakaramba kutambira zvakaiswa patafura nehurumende. Hurumende inonzi yakati yaikwanisa kuwedzera mihoro yevashandi vayo nezvikamu makumi maviri nezvishanu kubva muzana, inova mari shoma pane iri kudiwa nevashandi vehurumende. Studio7 haina kukwanisa kubata gurukota rezvevashandi, VaPaul Mavima, kuti tinzwe divi ravo. Asi vachitaura neStudio7 marimwezuro, VaMavima vakati hurumende yakazvipira kugara pasi ichikurukura nevashandi vose vehurumende kuitira kuti zvinenge zvichinetsa zvigadziriswe.. No media source currently available",ZIMTA Yokurudzira Nhengo Dzayo Kushanda Mazuva Matatu paSvondo
"Vasungwa vechidzimai vari kuChikurubi Female Prison vanoti hutano hwavo huri panjodzi sezvo vasiri kuwana zvekudya zvinovaka muviri. Vanoonawo nezveutano kujeri iri vanotiwo vane zvikwereti zvakakura zvikuru kuzvipatara zvinorapwa vasungwa. Pashanyirwa nzvimbo yeChikurubi Female Prison iyi nekomiti yeparamende inoona nezvevanhukadzi, pajeri iri panga pakacheneswa zvikuru kusiyana nemamwe mazuva. Kunyange hazvo panga pakachena, zvanga zvichibuda pachena kuti pane zvimwe zvisina kumira zvakanaka kusanganisira pombi dzemvura muzvimbuzi zvemujeri zvanga zvisingashandi, mvura yacho kwanga kusina uye mapoto anobikirwa vanhu vakawanda mumba yekubikira, anga asingashandi, vamwe vevasungwa vachibikira panze nemapoto madiki ayo anoda kubikwa akawanda. Vasungwa vasangana nenhengo dzeparamende vati dai hurumende yabatsira vasunga nezvekudya zvakasiyasiyana. Vasungwa ava vati vakapedzisira kuwana nyama neshuga muna Zvita gore rapera. Mumwe wevasungwa ava, ndiYvonne Musarurwa nhengo yebato yeMDC-T yakatongerwa kugara mujeri kwemakore makumi maviri. Musarurwa anoti akawanawo zvekudya zvinovaka miviri zvinoita kuti arerukirwe. Angela Chipiti ndemumwewo ari kupika jeri paChikurubi. Chipiti ane mwana ane gore nemwedzi mishanu. Chipiti ashorawo zvekudya zvavari kupiwa akati zvinonzwisa tsitsi ndezvekuti vana vasina mhosva dzavakapara, vanongodyawo panodya vana mai vavo. Chipatara chepajeri iri hachinawo mishonga yakakosha yekubatsira vanorwara. Mumwe mukoti wepachipatara apa, Amai Dudzirai Dziva, vati kirinika yavo yakaratisana nematambudziko akawanda. Kunyange hazvo varwere vanenge vachida kugara muzvipatara vachiendeswa kuzvipatara zvekunze kwejeri,mukuru anoona nezvehutano paChikurubi Maximum Prison, VaEvidence Gaka, vaudzawo nhengo dzeparamende kuti hutano hwevasungwa huri parumananzombe. VaGaka vati chipatara cheParirenyatwa chakavanyorera kuti vanenge vasingachagamuchiri varwere vekujeri kutanga mwedzi waKubvumbi sezvo Zimbabwe Prisons and Correctional Services, ZPCS, iine chikwereti chechipatara ichi chikuru. Mashoko ari kubuda anoti ZPCS ine chikwereti chemamiriyoni matatu emadhora kuzvipatara zviri munyika. Mubhajeti regore rino 2017, ZPCS yakapihwa mari inoita mazana mashanu ezviuru zvemadhora, asi iyo yakanga yakumbira mamiriyoni matatu ane chidimbu chemadhora semari yekubhadhara zvipatara zvinenge zvichirapa varwere. VaGaka vatendawo kuti kusawana zvekudya zvakakwana huye zvinovaka miviri zviri kubata hutano hwevanhu. Vasungwa ava vagunun’unawo nekupiwa mitongo yakareba, vakatiwo vari kugariswa kujeri uku kwenguva ndefu nyaya dzavo dzisati dzatongwa sezvo mapurisa anenge achiri kuongorora nyaya dzavo. Vasungwa vazhinji vataura vanga vachida kuchema nekurwadziwa, uye vati vanobva kunyika dzakadai seDRC, Burundi neZambia. Vasungwa ava vatiwo vari kufa nenzara sezvo vasingadyi zvinobikwa kujeri uku zvakaita sesadza uye havanawo hama dzinokwanisa kuvashanyira nekuvabatsira nezvekudya. Mukuru weChikurubi Female Prison, Amai Mary Chikarakara Misihairambwi, vati kunyange hazvo madzimai ane zvekushandisa zvakakwana panguva yekuteera, jeri iri harina ma tissue, uye vanoshuvirawo kuwana mibhedha nemamwe maunifomu avasungwa. Nhengo yeNational Assembly, Amai Sabhina Mangwende, ndivo vanga vakasanobata chinzvimbochasachigaro wekomiti iyi. Amai Mangwende vati vachagara pasi vozeya matambudziko ari kusanganwa nawo nevasungwa vari kuChikurubi vozosvitsa zvavaona kuhurumende kuitira kuti patorwe matanho. No media source currently available ",Vasungwa Vari kuChikurubi Female Prison Voyaura neNzara
"Vamwe vanopikisa, vanorwira kodzero dzevanhu nevemasangano akazvimirira oga vari kupomera hurumende nebato reZanu-PF mhosva yekushungurudza vanopikisa ichishandisa mapurisa nematare edzimhosva pamberi pesarudzo dza2023. Vamwe vari kunzi vari kushungurudzwa vanosanganisira nhengo dzebato reCitizens’ Coalition for Change dzinosanganirisa mumiriri weZengeza West vari mutevedzeri wasachigaro VaJob Sikhala, mumiriri weChitungwiza North pamwe nenhengo nhatu dzeCCC, idzo dzakasungwa kuChimanimani dzichipomera mhosva yekupamba sachigavo vevechidiki mubato reZanu PF, VaNicholas Madzianike. Vamwe vanonzi vari kushungurudzwa vanosanganisiranhengo dzesangano revadzidzisi reAmalgamated Rural Teachers’ Union of Zimbabwe, VaObert Masaraure nemunyori wesangano iri VaRobson Chere nevamwe. Hurumende iri kupomerwawo mhosva yekuvandudza mitemo yakaita seyemashandiro emasangano akazvimirira oga kana kuti Private Voluntary Organization Act kuambunyikidza. Asi vehurumende nebato reZanu-PF vanoti mutemo hautarise kuti munhu wabuda mumba maani. Vanoongorora zvematongerwo enyika uye vari nhengo yeZanu PF, VaGadzira Chirumhanzu vanoti vanhu vari kunyunyuta kuti hurumende neZanu PF kushungurudza vanopikisa ivavo varipo asi vana veZimbabwe vanoziva kuti vatengesi vari kuda kufadza varungu. VaChirumhanzu vanoti nyika inovakwa nevene vayo saka vana veZimbabwe vari kuziva kuri kuenda nyika vakatora minda kuvaka nyika yavo asi vanopikisa vachirega kutora nekuti vanoda kufadza varungu. Asi vanoongorora zvematongerwo enyika vakazvimirira, VaTendai Reuben Mbofana, vanoti nyika yave kutoputswa nevene vayo panzvimbo yekuti vange vachiivaka. VaMbofana vanoti chiri nkudiwa iye zvino munyika ndechekuti muve nehutongo hwejekerere, kwete zvekutyorerana kodzero munhu achinzi mutengesi. No media source currently available ","Hurumende neZanu PF, Vopomerwa Mhosva yeKushungurudza Vanopikisa Pamberi peSarudzo dza2023"
"Masangano anorwira kodzero dzevanhu munyika anoti ari kushushikana zvikuru nekuwedzera kuipa kuri kuita zvinhu munyika vachiti vachazenge vachiratidzira pamwe nekutora mamwe matanho anotenderwa nebumbiro remitemo yenyika. Vachitaura pamusangano wavakokera nhasi muHarare, sachigaro wesangano reCrisis in Zimbabwe Coalition VaPeter Mutasa vati zvinhu zvaipisisa munyika munyaya dzezvematongerwo enyika pamwe nezvehupfumi nekudaro vanhu vanofanirwa kushandisa nzira dziri pamutemo kuratidzira kunyunyuta kwavo. VaMutasa vakurudzira zvizvarwa zveZimbabwe kuti zvibatane mukugadzirisa nyika. Vatiwo masangano akazvimirira ari kuchema chema nehurumede iri kuramba ichityora kodzero dzeveruzhinji. Vakurudzirawo hurumende kuti igadzirise matambudziko ari munyika. Mukuru weZimbabwe Divine Destiny, Bishop Ancellimo Magaya vataurawo pamusangano uyu vatiwo semakereke vari kukutsigira nyaya yekuti vanhu varatidzire zvinyunyuto zvavo vachiti izvi zvinogadzirisa nyika. VaMagaya vapomera hurumende mhosva yekusashandisa mutemo zvejekerere. VaFortune Kuhudzehwe vanoshanda neZimbabwe Human Rights NGO Forum vatiwo nyaya dzekushungurudzwa kwevanorwira kodzero dzevanhu munyika dzatekeshera. VaKuhudzehwe vatiwo vanoda kuti hurumende irase bhiri rePrivate Voluntary Organisation iro vanoti rakanangana nekumbunyikidza vemasangano akazvimirira oga. Asi vachitaura neStudio 7 mazuva adarika, gurukota rinoona nezvemitemo VaZiyambi Ziyambi vakaramba kuti hurumende iri kushandisa kumbunyikidza vanopikisa vachiti Zimbabwe inyika inotevedzera mutemo nekusunga vanenge vautyora. Mutungamiri wenyika VaEmmerson Mnangagwa vakanyorawo mubepanhau reSunday Mail kuti hapana kudududza panyaya yekuvanduza mutemo une chekuita nemasangano akazvimirira vachiapomera mhosva yekuda kukonzera kusagadzikana munyika. Asi vemasangano akazvimirira oga vanoti sezvo nyika yatarisana nesarudzo, hurumende yave kuda kuvambunyikidza senzira yekuti vasadzidzise vanhu nezvekodzero dzavo. No media source currently available ",Masangano Akazvimirira Oga Oronga Kuratidzira
"Kanzuru yeHarare yatanga neChiatatu kubvisa vanotengesera mumigwagwa asi paita makatanwa pakati pevanotengesera mumigwagwa ava avo vanga vachida kutorerana nzvimbo dzekutengesera. Mutauriri wekanzuru ye Harare, Va Michael Chideme, vaudza Studio 7 kuti kanzuru yavo yaparura hurongwa hwekubvisa vanhu vanotengesera mumigwagwa kuitira kuti vaende kunoita basa ravo vari munzvimbo dzakatarwa nekanzuru. Zvichitevera mashoko aVa Chideme aya, mapurisa ekanzuru anga akapakatira tsvimbo abva apinda mumigwagwa achirambidza vatengesi ava kuti vavhure zvinhu zvavo kuti vatengese vachiti vanofanira kuenda kunvzimbo dzakatarwa nekanzuru idzi. Mapurisa ekanzuru paabvisa vanhu vanotengesa vari panze pemahofisi ekanzuru kuti vanotengesa vari pamusika wepa Copa Cabana, vagara vachitengesa panzvimbo iyoyo vabva varamba kubva vachiti havana kwekuenda. text: Mumwe wevanotengesera mumigwagwa ava, Va Richmond Nhevedzo, vati havana kwavari kuzobva vachienda kana kanzuru isina kuvapa pekuetengesera pavanogutsikana napo. Izvi zvatsinhirwawo naAmai Leocadia Nyajena avo vanoti hakusi kuda kwavo kuti vange vari mumigwagwa. Vamwewo vakaita saVa Liberty Machongwe vanoti vanoda kwazvo kuve nezvitoro zvekutengesera asi zvitoro izvi zvakazadzwa vanozivikanwa munyaya dzezvematongerwo enyika pamwe nezvizvarwa zvedzimwe nyika. Zvichakadai, mutungamiri wesangano reZimbabwe Informal Sector Organization, Va Promise Mkwananzi, vashora zvaitwa nekanzuru ye Harare izvi. Zvataurwa naVa Mkwananzi zvatsinhirwawo nemutungamiri wesangano re Unemployed Mobile Youth Foundation, Va Peter Jack. Sachigaro musangano reNehanda Vendors Association, Va Keith Charumbira, vatiwo chinodikanwa ndechekuti hurumende igare pasi nevekanzuru pamwe nevemasangano ese anomirira vanotengesera mumigwagwa kuti vabude nehwaro hungatshandiswa kugadzirisa nyaya dzevanotengesera mumigwagwa. Zvichakadai, VaMkwananzi vaudza Studio 7 kuti vari kuronga kuenda kumatare kuedza kumisa zvatangwa nekanzuru ye Harare izvi. Hatina kukwanisa kutaura negurukota rinowona nezvematunhu, Va Savior Kasukuwere, kuti tinzwe divi ravo panyaya iyi. Asi Va Kasukuwere vakaudza nhepfenyuro ye ZBC nezuro kuti kanzuru ye Harare inofanira kuwona kuti yabvisa vese vanotengesera mumigwagwa vakatyisidzira kuti vangangodzinga makanzura ese kana akarega kuita izvi. Tichiri panyaya yekubviswa kwevanhu vanotengesera mumigwagwa yeguta reHarare, bato reMDC T rinoti rinoshora zvikuru danho iri sezvo hurumende ichiziva zvikonzero zvakaita kuti vanhu vapinde mumigwagwa vachiswera vachitengesa zvinhu zvavo. Mutauriri weMDC T , VaObert Gutu, vanoti hurumende yeZanu PF yakavimbisa vanhu mabasa anodarika mamiriyoni maviri asi chiri kuwanikwa nevana veZimbabwe inhamo yekuvharirwa makambani mashoma anga asara achishanda. Vanoti izvi ndizvo zvinovasiya vasina imwe nzira yekuriritira nayo mhuri dzavo, kunze kwekupinda mumigwagwa vachitengesa. VaGutu vanoshorawo mashoko egurukota idzva rekutongwa kwematunhu, VaSavoir Kasukuwere, ekuti vachatwasura mashandiro emakanzuru, zvikuru kanzuru yeHarare, kana ikatadza kutora matanho panyaya yevanotengesera mumigwagwa. No media source currently available   ",Kubviswa kweVanotengesera Mumigwagwa Kokonzera Mitauro Yakawanda
"Mutungamiri wenyika, VaRobert Mugabe, vasimuka munyika neChishanu vakananga kuSouth Africa kumusangano wechimakumi maviri neshanu wevatungamiri venyika nedzihurumende dzemuAfrica dziri musangano reAfrican Union. Musangano uyu uri kuitirwa muJohannesburg. Vatungamiri venyika vari kutanga kusangana neSvondo kusvika Muvhuro. Asi vatungamiri ava vasati vatanga kusangana, pange paine misangano yakati kuti yakatanga musi weSvondo. Gwaro reAU rinoti VaMugabe sasachigaro ndivo vanenge vachitungamira misangano iyi. Musangano uyu uri kuitwa pasi pedingira rine chekuita nekuremekedzwa kwekodzero dzemadzimai nenyaya dzebudiriro mu Africa. Dzimwe nyaya dzichazeyiwa dzinosanganisira hondo dziri muSomalia, Nigeria, kusagadzikana muBurundi, nyaya yekurwiswa kwezvizvarwa zvekune dzimwe nyika muSouth Africa uye kudyidzana kweAU nedare repasi rose re International Criminal Court. No media source currently available No media source currently available  Mamwe masangano akazvimirira oga gumi nemaviri achitungamirwa ne Amnesty International ari kukurudzira vatungamiri vemuAfrica kuti vatarisise nyaya yemhirizhonga iri kuramba ichiitika muSouth Africa yakanangana nezvizvarwa zvekune dzimwe nyika. Mukuru weAmnesty International kuchamhembe kweAfrica, VaDeprose Muchena, vanoti zvakakosha kuti vatungamiri vemuAfrica vaone kuti munyika dzavo mune runyararo pamwe nekuremekedzwa kwekodzero dzemunhu wese, zvisineyi kuti anobva kupi.",Amnesty Yokurudzira Africa Kuremekedza Kodzero dzeVanhu Vose Zvisina Rusarura
"Kanzuru yeguta reHarare nhasi yafumira kuputsa zvivakwa zvisiri pamutemo mumusha weGlen View 8. Nzimbo yaputswa zvivakwa inozivikanwa nekunzi Glen View Home Industry. Mumwe wevaputsirwa pavanga vachishandira, VaGodfrey Machinga, vati vasiiwa vari panyanga dzamushore sezvo vanga vari kuraramiswa nekugadzira masofa vachiatengesa vari paHome Industry apa. Mumwe muzvinabzizimusi angoda kuzivikanwa nekunzi Tinashe audza Studio 7 kuti vakanzwa runyerekupe madeko rwekuti kanzuru ichazoputsa asi ati pavamukira makuseni kuti vabvise midziyo yavo vawana kanzuru yatotanga kupwanya. Mumwe murume ati anonzi VaTachiona, ati arasikirwa nemari yakawanda zvikuru sezvo pazvinhu zvaanogadzira pasina chaakwanisa kubudisa. Mumwe mugari, VaHardlife Mpezeni, vatiwo varasikirwa nezvigadzirwa zvavo mushure mekubirwa vachiti kune motokari dzatakura masofa nemibhedha yavo vasati vaputsirwa. Mutauriri wekanzuru yeHarare, VaMichael Chideme, vati kanzuru yeguta reHarare yaputsa misasa yevemabhizimusi ava nekuti yakavakirwa muberevere menzira. Mukuru anoona nezvekufambiswa kwemabasa mudunhu reHarare nenzvimbo dzakaipoteredza, VaTafadzwa Muguti, vakapa yambiro kuti vachange vachizochenesa guta reHarare kuburikidza nekuparadza zvivakwa zvese zvisiri pamutemo. No media source currently available  ",Zvivakwa Zviri paGlen View Home Industry Zvinoputswa
"Mhirizhonga inotyisa iri kuitika kuHurungwe West uko vanhu vakawanda vari kushungurudzwa kana vachizivikanwa kuti vari kutsigira VaTemba Mliswa, avo vari kukwikwidza vakazvimirira. VaMliswa vakadzingwa muZanu PF vachinzi vaitsigira vaive mutevedzeri wemutungamiri wenyika, Amai Joice Mujuru. Mhirizhonga inonziwo iri kuitika mudzimwe nzvimbo dziri kuitwa ma by elections musi 10 Chikumi. Asi kuHurungwe West ndiko kunonzi kune mhirizhonga yakanyanyisa, uye vanhu vari kutyisidzirwa negurukota rezvematunhu, Va Ignatius Chombo. Muvhidhiyo itsva iri mumaoko eStudio 7, VaChombo vanoonekwa nekunzwikwa vachiudza masabhuku kuti atungamire vanhu kunovhota izvo zviri kunzi nemasangano anoona nezvesarudzo zvinotyora bumbiro remitemo rinoti masabhuku, nemadzishe haafanire kushandiswa munyaya dzezvematongerwo enyika uye ikodzero yemunhu kuvhotera munhu waanoda. No media source currently available Zanu PF inosigara ichiramba kuti inokurudzira mhirizhonga, asi nehunyanzvi hwavako mazuva ano, VaChombo vakatorwa vhidhiyo nembozhare umo vari kuonekwa vari vachitaura mashoko anokurudzira mhirizhonnga. VaMliswa vari kukwikwidzana naVaKeith Guzah veZanu PF Hatina kukwanisa kubata VaGuzah sezvo nharembozha yavo yange isinganzwike zvakanaka patataura navo zvishoma. Sangano reZimbabwe Human Rights Commission rinonzi raenda kuHurungwe West nekupurazi raVaMliswa reSpring Field kunoongorora nyaya dzemhirizhonga dziri kuitika. Izvi zvinotevera mashoko eZimbabwe Peace Project, ZPP neZimbabwe Election Support Network , Zesn, ekuti komisheni iyi neZimbabwe Electoral Commission, dzipinde munzvimbo iyi sezvo mune mhirizhonga inotyisa iri kuitika. ZPP inoti nhengo dzeZanu-PF dzichitsigirwa nevasori dzinonzi dziri kuudza vanhu kuti vakavhotera VaMliswa vanogona kutsakatika zvorova, uye hapana anosungwa. Zvinonziwo nhengo dzeZanu-PF idzi dzavakawo misasa pazvikoro zvakawanda munzvimbo iyi. Mashoko emhirizhonga aya atsinhirwawo nemukuru wesangano reElection Resource Centre, VaTawanda Chimhini. No media source currently available Vanotaura vakamirira bato idzva reProgressive Democrats of Zimbabwe, VaLeornad Kone, vanoti vanofungidzirwa kuti vatsigiri veZanu-PF vari kuvashaisa mufaro. No media source currently available ",VaChombo Votyisidzira Vanhu kuHurungwe West
"Masangano anobatsira anonzi ari kuramba achienderera mberi nekubatsira vanhu vakavhiringwa nedutumupengo reCyclone Idai mumatunhu eChimanimani neChipinge kuManicaland, izvo zvaita kuti mimwe migwagwa nemazambuko zvichifambika. Mumiriri weChimanimani West mudare reparamende vari nhengo yeZanu PF, Amai Nokuthula Matsikenyere, vanoti zvinhu zvinenge zvave kutanga kuratidzika mudunhu ravo zvichitevera mabasa ari kuitwa nemasangano anobatsira akasiyanasiya pamwe nehurumende. Vanoti hurumende yakabatana nemasangano aya, iri kugadzirisa migwagwa pamwe nemabhohoro zvakanga zvaparadzwa nedutumupengo. Amai Matsikenyere vanotiwo vanhu vakawanda mudunhu ravo vave kuwaniswa chikafu nekuda kwekugadziriswa kwemigwagwa nemazambuko zvakanga zvaparadzwa. Varambawo mashoko ekuti chikafu chiri kugoverwa pachishandiswa zvematongerwo enyika, vakati mudunhu mavo vezvematongerwo enyika havasi ivo vari kusvitsa chikafu kuvanhu. No media source currently available Zvichakadaro, vagari vekwaMutsvangwa kuChimanimani East vanoti vaswera vakagarira guyo sembwa sezvo chikafu chavanga vavimbiswa kuti chichadonhedzwa nendege kudunhu mavo chisina kuuya. Kanzura veWard 23, VaJoel Dhumakwezu veMDC inotungamirirwa naVaNelson Chamisa vanoti chikafu chazouya nendege duku mukudoka kwezuva chadonhedzerwa pakiriniki yepaMutsvanga, uye chinonzi changa chiri chishomashoma. Vanoti kunyange hazvo vazovimbiswa kuti rumwe rubatsiro rwuchadonhedzwa kunzvimbo yavo nekukasika, vari kutadza kunzwisisa kuti sei rubatsiro urwu rwusiri kutakurwa nedzimotokari, sezvo vakagadzirisa migwagwa mizhinji yakanga yakanganiswa nemvura. No media source currently available ",Zvinhu Zvinonzi Zvotanga Kutarisika kuChimanimani West Mushure meKuparadzwa neCyclone Idai
"Mutungamiri weMDC, VaMorgan Tsvangirai, varumbidza mabasa akaitwa nemushakabvu, VaMisheck Tofamangwana Kagurabadza, apo vavigwa kumusha kwavo kwaMundenda, Manica Bridge kuManicaland. No media source currently available Vachitaura pakuvigwa kwaVaKagurabadza pamberi pemazana nemazana evanhu vaungana kuzoonekana nemufi, VaTsvangirai vati mushakabvu akanga ari munhu akatsiga, uye aive nechinangwa chekuunza shanduko yakanaka muhupenyu hwevanhu vose. VaTsvangirai vati panguva yakapatsanuka bato ravo, VaKagurabadza vakashingaira nemusangano zvisinei nezvinetswa zvaivepo. Vati kuita uku kunoratidza kuti vainge vari munhu ane hwaro hwakajeka hwekuti pange paine hutongo hwejekerere munyika. Vatsanangudza VaKagurabadza semunhu aishuvira kubatana kwevana veZimbabwe kuitira remangwana rakanaka izvo vashaya vachingoita nekuda kwemabasa avo akanaka. VaTsvangirai vati apo VaKagurabadza vange vari mumiriri weMutasa South, vakaitira vagari vedunhu iri zvakawanda zvakanangana nebudiriro yenharaunda yavo. Vaimbove mutauriri weMDC-T muManicaland, VaPishai Muchauraya, avo vave nhengo yerimwe boka rezvematongerwo enyika, vatiwo vanoshushikana nekushaya kwaVaKagurabadza avo vati yange iri shamwari yavo. Mumiriri weMutasa South mudare reparamende, uye vari nhengo yeZanu PF, Muzvare Irene Zindi, avo vange vari pakuvigwa kwaVaKagurabadza, vatiwo mufi yaiva hama yavo, zvisineyi kuti vakakwikwidzana navo musarudzo dzemuna 2013. Mutevedzeri wemutungamiriri weMDC, Muzvare Thokozani Khupe, vakurudzira vanhu kuti vagamuchire zvavapo uye kufambira mberi vaine tariro. Vamwe vange vari pakuvigwa kwaVaKagurabadza vanosanganisira munyori mukuru mubato iri, VaDouglas Mwonzora, murongi wemisangano, VaAbednigo Bhebhe, vamiriri veparamende vematunhu akasiyana-siyana, vemachechi pamwe nevagari vemunharaunda. VaKagurabadza vakashaya vava nemakore makumi manomwe, uye vasiya mudzimai nevana vatatu.",VaTsvangirai Vanorumbidza VaKagurabadza Apo Vanga Vachiradzikwa kwaMundenda
"Mutungamiri wenyika, VaEmmerson Mnangagwa, vatumira mashoko enyaradzo kumhuri yaVaTsvangirai vachivimbisa kuti hurumende ichashanda nemhuri yavo muhurongwa hwekuradzikwa kwavo. VaMnangagwa vati VaTsvangirai munhu aikwanisa kushanda nemapato ose zvakabudawo pakuumbwa kwakaitwa hurumende yemubatanidzwa muna 2008. VaMnagagwa vati vanogona kunge vasingawirirane nezvimwe zvakaitwa nebato reMDC, asi vanoremekedza zvikuru chido chaVaTsvangirai chekuti munyika muitwe sarudzo dzakachena. Mutungamiri wenyika ati nekuda kuzadzikisa chishuwo chaVaTsvangirai ichi ave kudaidzira musangano wezuva rose wevatungamiri vemapato ezvematongerwo enyika kuti vazeye nyaya iyi. VaMnangagwa vatiwo hurumende ichabatsira mune zvose zvinodiwa parufu rwaVaTsvangirai sezvo vari munhu akashanda muhurumende yemubatanidzwa. Mutauriri waVaMnangagwa, VaGeorge Charamba, vatenda kuti nyika yarasikirwa nemunhu aida runyararo nekurwira hutongo hwejekerere. No media source currently available Mumwe mwanakomana waVaTsvangirai, VaEdwin Tsvangirai, vanoti mhuri ichiri kurovana masoro kuti ione kuti VaTsvangirai vangaradzikwe rinhi. VaEdwin Tsvangirai nevamwe vemhuri vari kuJohannesburg, South Africa pari zvino. Asi pari zvino, mhuri yaronga kuti neMugovera paitwe hurongwa hwekurangarira VaTsvangirai kune imwe kereke muSouth Africa vasati vatakura mutumbi wavo kuenda kuZimbabwe. No media source currently available Mumwe mutevedzeri waVaTsvangirai, VaElias Mudzuri, vanoti havana kupinda mumusangano waitwa neChina nevamwe vatsigiri veMDC kuHarvest House vachiti vaona zvisina kukodzera kuda kuita zvinokonzera mutauro parufu. Vati pari zvino hurongwa hwavo hwakanangana nekuona kuti VaTsvangirai varadzikwa murunyaro. No media source currently available ",VaMnangagwa Votumira Mashoko eNyaradzo kuMhuri yaVaTsvangirai
"Zimbabwe neUNICEF zacherechedza makore makumi matatu echisungo chekucherechedzwa kwekodzero dzevana pasi rose, cheUnited Nations Convention on the Rights of the Child, mutungamiriri wenyika wevechidiki, Mukudzeishe Madzivire, achiti vechidiki vanodawo kupa pfungwa dzavo pakuumbwa kwemitemo pamwe nepanotorwa matanho ese ane chekuita navo. Achitaura pamhemberero dzaitwa pamuzinda weparamende neChishanu, Madzivire, ati vechidiki vari kusiiwa nehurumende pamwe neparamende panoumbwa mitemo pamwe nepanotorwa matanho ane chekuita navo uye izvi hazvina kunaka. Ati panofanira kuve nehwaro hwekuti vechidiki vakwanise kupa pfungwa dzavo panoumbwa mitemo uyewo kuti vapihwe mukana wekutora matanho ane chekuita navo. Pamusangano wemusi weChishanu uyu, vechidiki vapihwa mukana wekubvunza zvese zvine chekuita navo kubva kumapazi ehurumende nemasangano anoshanda akazvimirira, makomisheni pamwe neUNICEF. Vechidiki vapinda mumusangano uyu vati vanoda kuti vapihwe mukana wekudzidza zvakanaka, kuve nehutano, kuchegetedzwa, kuwana chikafu pamwe nekugara zvakanaka. Makurukota ehurumende akawanda ange akakokwa kumusangano wanhasi kuti azopindure mubvunzo kubva kune vechidiki haana kuuya izvo zvatsamwisa sachigaro wekomiti yeparamende inoona nezvedzidzo, Amai Priscilla Misihairambwi Mushonga. Amai Misihairambwi-Mushonga vaudza Mutauriri weparamende, Advocate Jacob Mudenda, kuti vamhan’arire makurukota aya kumutungamiri wenyika. Makurukota asina kuenda kuparamende aya ndeanoti VaObadiah Moyo vezvehutano, VaCain Mathema vezvedzidzo yepasi, VaKazembe Kazembe vezvemukati menyika, naVaZiyambi Ziyambi vanove gurukota rezvemutemo, pamwe naVaPaul Mavhima vanoona nezvevashandi nekugara zvakanaka kwevanhu. Asi zvisinei nekusauya kwavo, vechidiki vanoti vadzidza zvakawanda kubva kunhengo dzeparamende nemasangano auya. Nhengo dzapinda mumusangano wanhasi dzaita chitsidzo chekuti dzichavandudza mitemo yese ine chekuita nevana vadiki kuti ienderane nebumbiro remutemo wenyika pamwe nezvisungo zvakaita seU-N Convetion on the Rights of the Child. Vataura vakamirira nhengo dzeparamende, VaKindness Paradza, vatiwo paramende ichapasisa nechimbi-chimbi mabhiri ane mitemo ine chekuita nevana akaita seChild Justice Bill. Vachitaurawo pachiitiko ichi, VaMudenda, vati masangano akaita seUnited Nations pamwe nenyika dzakapfuma vanofanira kutsigira Zimbabwe vachiti pari zvino nyika yakaomerwa nekuda kwenzara. Vati hazviratidzi hunhu kuti nyika dzakapfuma dzinochengeta mari yakawanda mumabhanga dzichitadza kubatsira nyika dzakaomerwa. No media source currently available ",Zimbabwe Inobatana neUNICEF Mukucherechedza Zuva reKodzero dzeVana
"Chikonzi chedare repamusoro (sheriff) chinonzi hachisati chakwanisa kupa vakuru vakuru vemapurisa magwaro aturwa nedare redzimhosva zvichitevera mutongo wapihwa naVaGeorge Chiweshe. VaChiweshe vapa mutongo wekuti mapurisa haana mvumo yekurambidza Dr. Peter Magombeyi, kubva pachipatara cheAvenues Clinic kuitira kuti vakwanise kuenda kunorapwa kuSouth Africa. Rimwe remagweta ari kumirira Dr. Magombeyi, VaAlec Muchadehama, vaudza Studio7 kuti chikonzi hachisati chasvitsa mapepa aturwa nedare kuitira kuti Dr. Magombeyi varegedzwe vachibuda muchipatara mavari. VaMuchadehama vati chikonzi hachisati chakwanisa kuwana vanhu vakadomwa mumagwaro ane mutongo waVaChiweshe. Dr. Magombeyi, avo vanova vakafanobata chigaro chemutungamiri weZimbabwe Hospital Doctors' Association, vanonzi vakapambwa musi wa Gunyana 14, vakazowanikwa vari kuNyabira musi waGunyana 19. Vari kuziva zviri kuitika vanoti Dr. Magombeyi vakatochwa apo vaive muhunhapwa. Hurumende inoti iri kuchengetedza Dr. Magombeyi kuitira kuti hupenyu hwavo husavhiringwa. Asi magweta aVaMagombeyi anoti zviri kuitwa nemapurisa zviri pachena kuti aisa Dr. Magombeyi muhusungwa sezvo ari kuvarambidza kubuda muchipatara cheAvenues Clinic.",Chikonzi Chonetseka Kuwana Vanhu Vakadomwa neMutongo waVaChiweshe
"Mumwe murume wemuHarare, VaIgnatius Mhuriro, avo vakambobatwa batwa nemhirizhonga yezvematongerwo enyika, vakavamba sangano rinobatsira vanhu vanowirwa nedambudziko remhirizhonga nekurapwa pamwe nekuti vatange hupenyu hutsva vachiita mabasa akasiyana siyana. VaMhuriro vanoti vakaumba sangano, reCommunity Development Initiatives Management Association, CODIMUS, mumusha weBudiriro makore matatu apfuura mushure mekuona kutambura kunoita vanhu vanenge vakuvara mumhirizhonga zvikurusei yezvematongerwo enyika. VaMhuriro vanoti pane vazhinji vairarama nemabasa emaoko vakakuvadzwa zvekuti havachakwanisi kuenderera mberi nemabasa avo. VaMhuriro, vachishanda nemamwe masangano akazvimirira, vakatobatsira vanhu vane chitsama vakaita saVaChamunorwa Ngamurami avo vakatyorwa ruoko pakuraitidzira kwakaitaika muHarare muna Chikunguru gore rapfuura. VaNgamurani, avo vairarama nekutema vachitengesa huni, vanoti kukuvara kwavakaita kwave kuvatadiza kuita basa ravo. VaNgamurani vanotiwo vanotenda nekurapiswa kwavakaitwa neveCODIMUS uye vanoti havana kwavaiwana mari inodarika zviuru zvitatu zvemdhora iyo yaidiwa kuchipatara. VaEmmanuel Mashava, avo vairarama nekuveza uye vakatyorwawo maoko mumhirizhonga yezvematongerwo enyika, vanoti havachakwanisi kuenderera mberi nebasa ravo. VaMhuriro vanoti sangano ravo riri kubatsira vanhu vakaita saVaNgamurani naVaMashava kutanga mamwe mabasa matsva sezvo vasisakwanise kuenderera mberi nemabasa avo avaiita vasati vavhiringwa hupenyu hwavo nemhirizhonga. Vanotiwo zvimwe zvavanoita kushanda nemhuri dzevanhu ava pamwe nevechidiki kuti vasarambe vachishungurudzika sezvo izvi zvichikwanisa kuitika kana vakashanda vari vega. Vanoti zvimwe zvavanoita kupa rubatsiro rwemari kuti vanhu vatange mabasa ekutengesa nekuita mikando vachiwedzera mari dzemabhizimisi nemisika yavo kuti hupenyu hwavo huenderere mberi zvakanaka mushure mekuvhiringidzwa mumhirizhonga. VaMhuriro vanoti mumisha inogora veruzhinji hamuna runyararo uye izvi ndizvo zvinoita kuti mhirizhonga iwande munyika zvikuru sei panguva yesarudzo. Vanotiwo vanoshushikana zvikuru nekuti kunyange hazvo bumbiro remitemo yenyika richiti panofanira kuve nekomisheni inooona nezverunyararo, kuregererana nekugarisana zvakanaka munyika, komisheni iyi haisati yavepo. No media source currently available ",Vakatochwa Vowana Rubatsiro muBudiriro
"Boka revechidiki rebato reMDC inotungamirwa naVaMorgan Tsvangirai inoti rine hurongwa hwekubatsira dzimwe mhuri dzenhengo dzebato iri kuti dzive nezororo reKisimisi negore idzva rakanaka. Boka revechidiki rebato reMDC inotungamirwa naVaMorgan Tsvangirai inoti rine hurongwa hwekubatsira dzimwe mhuri dzenhengo dzebato iri kuti dzive nezororo reKisimisi negore idzva rakanaka. Panguva yezororo kudai vanhu vakawanda vanenge vachifara vachidya nekunwa vari pamwe chete nemhuri dzavo. Asi nekuziva kuti kune vamwe vanotadza kuita izvi nekuda kwekushaya,vamwe vechidiki veMDC T vakaita hurongwa hwekutenga chikafu pamwe nezvimwe zvakasiyana siyana siyana, izvo vari kuzopa dzimwe mhuri dzenhengo dzavo dziri mumatambudziko akasiyana-siyana Munyori wezvehutano nekuchengetedzwa kwevana muMDC T Youth Assembly, arizve mutauriri wechirongwa cheMDC T Christmas Goodies Initiative, Muzvare Vimbai Mavherudze, vanoti chirongwa ichi chakatanga muna 2012 uye mhuri dzevanhu gumi ndidzo dzichabatsirwa gore rino. Zvinhu zvinokosha mari inopfuura zviuru zvitatu zvemadhora zvinosanganisira zvekudya pamwe nema-uniform evana vechikoro, zvichagoverwa kuvanhu gumi ava kana kuvamiriri vavo pachiitiko chichaitwa pamuzinda MDC T muHarare mangwana. Vamwe vachawana rubatsiro urwu vanosanganisira mhuri dzaMuzvare Yvonne Musarurwa, avo vanove mutevedzeri waOrganising Secretary muboka revechidiki naVaTungamirai Madzokere. Munguva pfupi yapfuura vaviri ava pamwe chete naVaLast Maingehama vakatongerwa kugara mujeri kwemakore makumi maviri mushure mekubatwa nemhosva yekuuraya mupurisa Inspector Petros Mutedza mugore ra2011. Asi vatatu ava vairamba mhosva yavari kutambira, uye magweta avo ari kupikisa nyaya iyi mumatare. Mutevedzeri wemutauriri weboka revechidiki veMDC T, VaVusumuzi Moyo, vanoti kunyange hazvo bato ravo rine bazi rinoona nezvekubatsira nhengo dzaro nenzira dzakasiyana-siyana, vechidiki vebato iri vakazviona zvakakosha kuita chirongwa ichi senzira yekuratidza kukoshesa gwara rebato iri rekutsigira nekusimbisa vanhu vanenge vari mumatambudziko. Mutauriri webato reMDC-T, VaDouglas Mwonzora, vabvuma kuStudio 7 kuti chiitiko ichi chiri kuitwa pamuzinda webato ravo mangwana vakarumbidza vechidiki vebato ravo nedanho iri rekubatsira dzimwe nhengo dzebato ravo.",MDC-T Yobatsira Vanoshaya Kuti Vafarewo paKisimusi
"Sangano reEuropean Union razivisa kuti ramutsiridza zvirango zvarakatemera kukambani inogadzira zvombo muZimbabwe, yeZimbabwe Defence Industries kuburikidza nekurambidza kutengeswa kana kutengwa kwezvombo kukambani iyi pamwe nekumbobata pfuma yekambani iyi. Mugwaro raraburitsa, sangano iri rinoti kusavepo kweshanduko dzinooneka kwabvumidza kudzikira kwemagariro evanhu akanaka, kodzero dzevanhu pamwe nyaya dzehupfumi. Sangano iri rinoti riri kushushikana zvikuru nekusungwa uye kupomerwa mhosva kwevatori venhau, vemapato anopikisa pamwe nevanhuwo zvavo vanenge vasimudza musoro vachitaura zviri kuitika munyika vachizopomerwa mhosva dzekuda kufurira vanhu kuita zvemhirizhonga. European Union inoti inoona kuvandudzwa kwemutemo une chekuita nesarudzo sedanho rakakosha zvikuru mukusimbisa hutongo hwejekerere uye icharamba ichitsigira Zimbabwe panyaya iyoyo. Sangano iri rinotiwo zvirango zvamutsiridzwa izvi hazvisi kuzobata vana veZimbabwe kana kukanganisa hupfumi hwenyika kana kutengeserana kweZimbabwe nedzimwe nyika kwagara kuripo. Rinoti rakagadzirira kutsigira nyaya dzehupfumi nezvematongerwo enyika kana chete hurumende yeZimbabwe yakaratidza kuzvipira kwayo. Razivisawo kuti zvirango zvekufamba zvakanga zvakatemerwa vanhu vatatu vemuZimbabwe zvakazosendekwa parutivi zvicharamba zvakaasendekwa, kunyange hazvo risina kudoma vatatu ava nemazita. Zvirango izvi zvinotariswa gore rogaroga mumwedzi waKukadzi. Studio 7 yakundikana kubata munyori mubazi rezvekudyidzana nedzimwe nyika, Amassador James Manzou, gurukota rezvekuburitswa kwemashoko, Amai Monica Mutsvangwa kanawo munyori mubazi rekuburitswa kwemashoko VaNick Mangwana, kuti tinzwe divi rehurumende panyaya iyi. Asi vanoongorora zvematongerwo enyika vari nhengo yeZanu PF kuBritain, Doctor Simba Mavaza, vanoti danho reEuropean Union iri harina zvarinoreva nekuti pariri kuti kodzero dzevanhu dziri kutyorwa hurumende inenge ichitotevera bumbiro remitemo kuburikidza nekusunga vanenge vatyora mutemo yenyika. Doctor Mavaza vanotiwo zvinoshamisa kuti European Union iri kutemera zvirango kambani inogadzira zvombo asi ivo vanhu vairi kuti vari kutyorerwa kodzero dzavo vachisungwa nemapurisa, kwete nemauto. Asi Eurioopean Union inopomerawo mauto kuti ane chekuita nekutyorwa kwekkodzero dzevanhu munyika. No media source currently available ",European Union Inomutsiridza Zvirango Zvayakatemera Kambani yeZimbabwe Defence Industries
"Mubato ReMDC-T rinotungamirirwa naVaDouglas Mwonzora munonzi maita kusawirirana pamwe nekufungirana kwakanyanya izvo zvinonzi nevamwe vanoongorora zvematongerwo enyika zvinogona kukanganisa mashandiro ebato rinopikisa iri. Nekuda kweizvi, nhengo nhatu dzeMDC-T dzinoti mutevedzeri wemutungamiri webato Muzvare Thokozani Khupe, meya veGweru VaJosiah Makombe pamwe nameya veChitungwiza VaLovemore Maiko vakakwira kudare reHigh Court muBulawayo dzichida kuti dare iri rimise hurongwa hwebato ravo hwekuda kuvadzinga muzvigaro zvavo muparamende nemumakanzuru. Vatatu ava vanonzi vamwe venhengo dzinonzi dziri kupomerwa mhosva yekudyidzana nerimwe bato rinopikisa reMDC Alliance. Vakakwirirwa kudare vanoti VaMwonzora, sachigaro vebato reMDC-T, VaMorgen Komichi, munyori mukuru Amai Paurina Mupariwa, mutauriri weparamende VaJacob Mudenda pamwe negurukota rezvekutongwa kwematunhu, VaJuly Moyo. Mamwewo mapoka enhau anoti vamwe venhengo dzinonzi dziri kuda kudzingwa idzi dzakatotanga kare hurongwa hwekudzokera kuMDC Alliance. Mutauriri weMDC-T, VaWitness Dube, vanoti idzi inyaya dzavange vasingade kuti vataure nezvadzo asi vanoti nekuda kwekuti inyaya dzave mumadandemutande, vachangotaura pavanogona. Asi VaDube vanoti chekutanga bato ravo reMDC-T harisi kupomera bato reMDC Alliance mhosva yekuve nechekuita nezviri kuitika mubato ravo, vachiti zvinozivikanwa kuti MDC-T haicherechedzi MDC Alliance sebato uye kuti vanhu ndivo vari kutaura izvi nekusaziva. VaDube vanoti ivo sebato vaita matambudziko nemutewedzeri wavo, Muzvare Khupe uye vanotiwo manyepo ekuti bato ravo rine hurongwa hwekudzinga dzimwe nhengo, vachiti nhengo idzi dzakangomhanya kudare redzimhosva dzisina kana kupira nyaya yadzo kubato ravo. Ukuwo, nhengo yeMDC Alliance uye vari meya weguta reHarare vakambomiswa basa , VaJacob Mafume, vanoti VaMafume vanoti bato ravo harineyi nemapishapisha ari kuitika muMDC-T vachiti zvinozvikanwa kwese kuti chekuba kazhinji kacho chinozvimbira anenge achiba. Vanoti MDC-T yakatora mavhoti eMDC Alliance asiri ayo ichisasana nebato reZanu PF. No media source currently available ",VeMDC-T neMDC Alliance Vokweshana paNyaya yeKunetsana Kuri muBato reMDC-T
"Mumwe mugari wemuMarondera akapfurwa nemapurisa akafa VaSolomon Nyaruwa vanonzi vakaradzikwa kuChimanimani nemusi weSvondo. VaNyaruwa vanonzi vakangobatanidzirwa mumhirizhonga yekuratidzira kwaiitika apo vaienda kunotora chikwereti chavo mudhorobha reMarondera nemusi weChipiri. Kuratidzira munyika kwakatanga nemusi weMuvhuro vanhu vachiti havasi kufara nekukwidzwa kwemitengo yemafuta zvapa kuti zimbabwe ive nyika pasi rose ine mafuta ekufambisa dzimotokari anodhura zvakanyanyisa. Muzukuru wavaNyaruwa, VaDarlington Vambe vanoti muchakabvu asiya vana vaviri mumwe asati atombosvika kana gore azvarwa. No media source currently available ",VaNyaruwa Vanonzi Vakapfurwa neMapurisa Mumhirizhonga Vanoradzikwa
"Kuonekwa kwemutungamiriri wenyika, VaRobert Mugabe, kekutanga vari paruzhinji apo vaive munyarikani kuchikoro cheZimbabwe Open University, nemusi weChishanu, kubva zvatorwa masimba nemauto nemusi weChipiri zvatambirwa zvakasiyana siyana vamwe vachiti hazvirevi kuti mauto haasisina simba, asiwo vamwe vachiti vava kutyira kuti VaMugabe vangangorega kubviswa pachigaro chehutungamiriri hwenyika. Mumwe mugari wemuHarare, VaFarai Mabeza, varumbidza zvakaitwa nemauto vakati kuenda kwaVaMugabe kuZimbabwe Open University, idanho rakanaka kuratidza kuti mutungamiriri wenyika haana kubviswa nechisimba. VaMabeza vati kuwonekwa kwaVaMugabe paruzhinji kunoratidzawo masangano akadai seSADC kuti VaMugabe vachiri mutungamiriri wenyika. Izvi zvatsigirwa nenyanzvi munyaya dzezvematongerwo enyika uye vari mukuru weMedia Centre, Va Earnest Mudzengi, avo vati kunyange hazvo zvakaitwa nemauto zviri kunze kwemutemo, vari kuda kuratidza veruzhinji pamwe nenyika dzekunze kuti VaMugabe vachiri pachinzvimbo chavo. Asi VaMudzengi vatiwo kuenda paruzhinji kwaVaMugabe hazvirevi kuti vanopunyuka muhapwa dzemauto. Mumwe aimbova murwi werusununguko, Amai Karen Kazingizi, vatiwo vakamirira VaMugabe kuti vabve vega pachigaro pasina kubviswa nechisimba semunhu mukuru ndosaka mauto arega vachiita basa ravo. Asi Muzvare Petronella Zhou vaudza Studio 7 kuti vakavhundutswa zvikuru nekunzwa kuti mauto apa VaMugabe mukana wekuonekwa paruzhinji ivo vachifungidzira kuti mutungamiri wenyika anga dai akatosiya chigaro. Nhaurirano pakati pemauto nemutungamiriri wenyika dzichiri kuenderera mberi huye pari zvino mauto haasati azivisa veruzhinji kuti nhaurirano idzi dzave papi huye zvii zvabvumiranwa nezviri kunetsa. Asi vaimbove varwiri verusununguko vati vari kuita musangano neruzhinji rweZimbabwe kuZimbabwe Grounds kuti paitwe chibvumirano chekuti veruzhinji vodii. No media source currently available ",Vakawanda Vanoti Mauto Akagona Kusiya VaMugabe Vachienda kuZimbabwe Open University
"Zviuru nezviuru zvezvirwa zvevanhu zvaratidzira muHarare zvichirumbidza zvakaitwa nemauto enyika vachitiwo mutungiri wenyika, VaRobert Mugabe, vasiye basa. Migwagwa yemuguta reHarare yanga isingafambiki nekuda kwevanhu nedzimotokari avo vanga vakarasa miswe nemufaro. Veruzhinji vanga vachiimba nziyo yemumwe muimbi wechidiki, Jah Prazah, yekuti ""Mudhara Vachauya"" huye vamwewo ndovanga vachiridza pamwe nekuimba nziyo dzekurumbidza mauto. Kunyange hazvo migwagwa yemudhorobha yanga yakazara, zvimwe zviuru nezviuru zvaungana kuZimbabwe Grounds kumusha weHighfields kwanga kune musangano wakarongwa nevaimbove varwiri verusununguko. Veruzhinji vazobva kumusha weHighfields vamwe vachifamba netsoka kusvika vasvika pamuzinda unoshandira mutungamiriri wenyika weState House Varatidzira ava vange vari vemazera ese. Sekuru Clemence Chako, avo vabva kwaChurumanzi, vati kunyange hazvo vachifamba nemudonzvo, vati zuva ranhasi ranga rakavakoshera kuti vabatane nezvimwe zvizvarwa kuratidza mufaro wavo nezvakaitwa nemauto. Mumwe wevanga vari kuratidzira kekutanga muhupenyu hwavo, VaTafadzwa Mugabe, vati kumiswa kwenyonga nyonga nemauto neChipiri ndozvavasunda kuti vabude vabatane nevamwe. Amai Catherine Makunere, avo vati vafamba kubva kuKuwadzana, kuenda kuHighfields, pamwe nekuzoenda kuState House, vati rudo rwekusunungura nekugadzira ramangwana ravo ndozvaita kuti vazvipire kunyange vanga vasina mari yekufambisa. Amai Makunere vati VaMugabe vanofanirwa kusiya basa nechimbi chimbi. Mumwe mukuru wemauto, Major General Sibusiso Moyo, vatenda veruzhinji varatidzira vachirumbidza zvakaitwa nemauto. KuZimbabwe Grounds mamwe makurukota ehurumende akaita saAmai Oppah Muchinguri naVaPatrick Chinamasa vashoropodzaVaMugabe vakati nguva yakwana yekuti vasiye basa. VaChinamasa vatiwo mudzimai wemutungamiri wenyika, Amai Grace Mugabe, vanofanirwa kuferefetwa nehuori hwavakara, pamwe nedzimwe mhosva dzavari kupomerwa. No media source currently available ",Vanhu Vanobatana Mukuratidzira Vachiti VaMugabe Vasiye Basa
Dzimba dzakawanda nemahofisi muChinhoyi hadzina vanhu sezvo vakawanda vavekushanda vakawanda muhofisi imwechete nekugara vakawanda mumba imwechetqe vachibatsirana kubhadhara mari dzekugara. Vemabhizinisi vakawanda vari kuomerwa nekubhadhara mari dzepavanoshandira izvo zvavekupa kuti vashandise hofisi imwechete vakawanda. Nekune rimwe rutivi vanhu vakawanda zvikuru sei vasati vawanikwa nekuwana vave kugara pamwechete kuti vayamurane kubhadhara mari yemitero yedzimba. Vanoti mari dzavanotambira ishoma uye dzimwe nguva vanonoka kutambira izvo zvinopa kuti vaomerwe nekubhadhara mari dzepekugara nenguva. Vazhinji vanorojesa vanotarisa kuti munhu anogara pamba pavo abhadhare mari yepekugara zuva rekupera kwemwedzi kana zuva rekutanga remwedzi risati rapera. VaTineyi Nyamukacha avo vanoita basa rekugadzira mafoni nemacomputer vanoti vakaona kupinza vamwe vanhu vanoita basa rakasiyana neravo kuti vabatsirike kubhadhara hofisi yavo iyo inoita zana nemakumi maviri emadhora. VaNyamukacha vanoti munhu haafanirwa kubhadhara hofisi yakakura iye achishandisa nzvimbo duku sezvo kuri kutambisa mari iyo iri kunetsa mazuva ano. VaNyamukacha vanoti zvimwe zvinoita kuti vashande vakawanda muhofisi imwechete ndechekuti vave kuwana mari shoma zvikuru zvekuti kubhadhara mari yakawanda yepekushandira kunovasiya vasisina mari yekudya nemhuri. Izvi zvinotsigirwa naVaSimbarashe Mhizha avo vanoti kumisha inogara vazhinji hakunavarikuroja vakawanda sezvo vanhu vasina mari. VaMhizha vanoti mari haisi kutenderera muvanhu nekuda kwehupfumi hwaenda kumawere. Mumwe muridzi wemba kuChinhoyi VaWillie Nyambe vanoti maroja avo ave kutadza kubhadhara mari dzepekugara nenguva. VaNyambe vanoti vave kupiwa mari dzepekugara muzvidimbu zvidimbu. Asi VaNyamukacha vanoti kushanda vanhu vakawanda zvinedambudziko rekubirana sezvo mumwe nemumwe anenge aine svombonoro(keys) dzake. Mumwe mushandi ane kambani yake yekudhinda mapepa VaAdam Mwase vanoti kunyange kushanda vanhu vakawanda kuchivayamura kuti vabhadhare mari shoma yepekusevenzera vanoti dambudziko ndere marezinesi ekanzuru. VaMwase vanoti kanzuru inosungirwa kuti munhu wese kana kambani imwe neimwe ive nerezinesi rayo rega. Vanoona nezvemabhizinisi vanoti vanhu vakawanda vachapedzisira vave kushandira munzira sezvo mari dzavanobhadhara dzepavanoshandira pamwe nemari dzemitero dzakawanda. Izvi zvinogona kuzopawo mapazi akaita seZIMRA matambudziko ekuunganidza mari dzemitero. ,Vanhu Votadza KuBhadhara Mitero yeDzimba neMahofisi
"Bato reMDC T rinotungamirwa naMuzvare Thokozani Khupe neMuvhuro rakadzinga basa makanzura gumi nemumwe eMDC Alliance muHarare uye mamwe mameya kune mamwe madhorobha. KuGwanda bato iri radzingawo meya wedhorobha iri VaJastone Mazhale. Meya weguta reBeitbridge VaMorgan Ncube vadzingwawo basa mushure mekuramba kubatana naMuzvare Khupe. Mutauriri webato reMDC-T VaKhalipani Phugeni vaudza Studio 7 kuti makanzura nemameya aya azvidzinga mubato nekuramba kwavo kudyidzana naMuzvare Khupe. No media source currently available Bato reMDC-T iri rakanyora tsamba kugurukota rezvematunhu VaJuly Moyo richiti vainge vadzinga makanzura emuHarare anoti VaEnoch Mupamawonde ward 35, Va Lovemore Makuwerere (Ward 24), VaGilbert Hadebe (Ward 39), VaMunyaradzi Kufahakutizwi (Ward 19), VaSimon Mapanzure (Ward 34), VaCharles Chidhagu (Ward 30), VaKeith Charumbira (Ward 8), VaSteven Dhliwayo (Ward 40), VaBarnabas Ndira (Ward 21), VaChihoma Runyowa (Ward 29) uye VaCharles Nyatsuro (Ward 6). Kanzuru yeHarare yasarirwa nemakanzura makumi maviri nevanomwe uye inoda makanzura gumi nevanomwe kuti irambe ichishanda zvakanaka. Meya weguta reHarare vari kuMDC Alliance VaJacob Mafume vanoti zviri kuitwa naMuzvare Khupe ndezvemugotsi matsuro uye hazvisi kuzovakanganisa kuita basa ravo. No media source currently available ","Mameya neMakanzura eMDC Alliance muHarare, Gwanda neBeitbridge Odzingwa neMDC T"
"Dare repamusoro rapa nhengo dzebato reCitizens Coalition for Change gumi neina mukana wekutongwa dzichibva kumba zvichitevera kusungwa kwadzakaitwa kuNyatsime dzichipomerwa mhosva yekuita zvemhirizhonga yezvematongerwo enyika. Chikwata chesangano renyika dzaive pasi pehutongo hweBritain kunyanya icho chiri munyika kuzoongorora kuti Zimbabwe yodzorwa musangano iri here kana kuti kwete, chiri kusangana nehurumende, mapato anopikisa nemasangano anoshanda akazvimirira, nyanzvi dzichiti zvakakosha kuti hurumende iremekedze kodzero dzevanhu pamwe nehutongi hwejekerere kuti itambirwe zvakare muCommonwealth. Mutauriri wemutungamiri wenyika uye vari mutevedzeri wemunyori mukuru mudare remakurukota VaGeorge Charamba vanoti kupihwa motokari nezvimwe kwakaitwa mutungamiri weMDC-T VaDouglas Mwonzora kuyedza kwehurumende kupomhodza gakava nevanopikisa kuti nyika ifambire mberi. Kirinika yekanzuru iri mumusha weMbare yeEdith Opperman inonzi yave duku zvakanyanya zvichitarisiwa huwandu hwevanhu vanobatsirwa panzvimbo iyi, kanzuru ichiti ichagadzirisa dambudziko iri. Tichsakupai nezvegadziriro iri kuitwa nezvikwata zviri kuenda kumakwikwi eQatar World Cup 2022 nezvinofungwa nevatsigiri vemutambo wenhabvu nezvemakwikwi aya. Muchirongwa chedu cheLiveTalk- The Connection chatinotaura nevechidiki, Ntungamili Nkomo weStudio 7 ari kutaura nezvemakore mashanu kubva hurumende yamushakabvu Robert Mugabe yapidigurwa nemauto. Pane zvachinja here kune vechidiki kubva zvabviswa VaMugabe pachigaro? Kodzero dzevanhu dziri kuremekedzwa here? Tichatarisa nezvekusungwa nekupihwa mukana wekubvisa mari yechibatiso kwaitwa vatsigiri vebato rinopikisa reCCC vakasungwa kuChitungwiza. Kana muchida kupinda muchirongwa ichi, kanawo kutumira mashoko kuStudio7, shandisai WhatsApp nhamba dzinoti 001 202 465 0318. Vanoda kutererera Studio7, tibateyi na7pm pamasaisai anoti 909 am 4930; 13860, 15460 Kilohertz paShort Wave mazuva ose","Misoro yeNhau dzaNhasi, Chipiri, Mbudzi 15, 2022"
"Dare reHigh Court nemusi weChitatu rakambomisa kutongwa kwemhosva iri kupomerwa nhengo nhatu dzeMDC Alliance Muzvare; Joana Mamombe, Muzvare Cecilia Chimbiri naMuzvare Netsai Marova, kuitira kuti ritange rapedza kuzeya chikumbiro chavo chekuti mejasitireti nemuchuchisi pamhosva yavo vabvisve sezvo vachiratidza kuti pane divi ravakarerekera. Vatatu ava vanoti Amai Bianca Makwande nemuchuchisi wenyaya iyi, VaMichael Reza, vanofanirwa kubviswa panyaya iyi kuitira kuti iongwe nevanhu vanoita basa nemazvo. Izvi zvava kureva kuti dare repamusoro richanzva chikumbiro chevatatu ava zvizere rozopa mutongo waro wekuti zvinokodzera here kana kuti kwete kuti Amai Makwande naVaReza, vabviswe panyaya. Mutauriri weZimbabwe Lawyers for Human Rights, iyo iri kumirira nhengo dzeMDC Alliance idzi, VaKumbirai Mafunda, vakaudza Studio7 kuti vari kufara nemutongo uyu. No media source currently available ",High Court Yambomisa Kutongwa kwaMuzvare Mamombe neVamwe Vavo Vaviri
"Vamwe vagari vekuChimanimani vari kukurudzira hurumende kuti iuye ivatorese zvitupa vachiti izvi zviri kuvakanganisa kuwana chikafu sezvo vamwe vevari kupa chikafu vari kuda kuti vaburitse zvitupa pakuvatambirisa chikafu zvichitevera Mafashamu eCyclone Idai. Vamwe vagari vekuChimanimani vakaita saAmai Sarudzai Kubvenyika vanoti vari kutadza kutambira chikafu chiri kutambiriswa vanhu nehurumende nemamwe masangano ari kubatsira nechikafu nepamusana pekuti havana zvitupa. Amai Kubvenyika vanoti vanhu vazhinji vakasara vasina mapepa anoita kuti vazikanwe kuti ndivanani zvichitevera mafashamu eCyclone Idai ayo akayeredza zvinhu zvavo zvese zvinosanganisira zvitupa, chikafu, mbatya nezvipfuwo. Izvi zvakatsinhirwa naVaHerbert Mapuka vekuChipinge. VaMapuka vanoti hurumende inofanira kuuya kunzvimbo dzavagere nekukasika yopa vanhu pachena zvitupa nekukasika kuitira kuti vakwanise kuwana chikafu chiri kutambiriswa vanhu. Vamwe vanhu vanotiwo zvakanetsa kuviga hama dzavo dzakafa mumafashamu aya sezvo mapepa ainge asipo. Asi hurumende yakatenda kuti pane dambudziko ikavimbisa kuti ichatumira vanhu vekwamudzviti kuti vashande vari kuChimanimani neChipinge. Zvichakadai, mumwe wemasabhuku emuChimanimani uye vachimirira bhuku rekwaManzou kunzvimbo yeSkline muChimanimani, VaCharles Manzou vanoti dai hurumende yaendesera vanhu chikafu munzvimbo dzavanogara kupihwa kwechikafu kuvanhu kotungamirirwa nemasabhuku sezvo vachiti masabhuku ndiwo anoziva vanhu vaanogara navo pane kuti vanhu vanobva kunzvimbo dzakasiyana-siyana vaungane panzvimbo imwechete. Gurukota rinoona nezvemagariro evanhu Doctor Sekai Nzenza vaunza Studio 7 kuti kuendesa chikafu kune dzimwe nzvimbo kwange kuchinetsa asi zvave nani sezvo nzvimbo dzakawanda dzave kufambika sezvo mauto ari kugadzira mazambuko. No media source currently available  ",Kushaya Magwaro Akakosha Kwoshungurudza Vanhu Vakawirwa neDambudziko reDutumupengo
"Zimbabwe Media komishini inoti apo nyika yatarisana nesarudzo dza2023, vatori venhau vanofanirwa kuita basa ravo nemazvo ichiti izvi zvinobatsira muhutongi hwejekerere nekusimudzira nyika. Vachitaura nevatori venhau nhasi muKadoma kumusangano wakakokerwa neZimbabwe Election Support Network, uyo uri kudzidzisa vatori venhau zvinotarisirwa pakuganhurwa kwematunhu nezvesarudzo, mukuru wekomishini yeZMC, VaAcademy Chinhamora, vati nguva yesarudzo inguva yakakosha zvikuru uye vatori venhau vane basa guru rekufambisa mashoko. VaChinhamora vati vatapi venhau vakaita basa nemazvo zvinobatsira nyika pamwe nekukurudzira hutongi hwejekerere. VaChinhamora vakurudzirawo vatapi venhau kuti vanzwisise mitemo inovabata pavanopepeta nhau. Vatiwo komisheni yavo panguva dzesarudzo inoitawo misangano nevatori venhau, vezvemitemo, vanoita zvesarudzo pamwe nevari munezvematongerwo enyika senzira yekuderedza kushungurudzwa kwevatori venhau, uye izvi ndizvo zvavachange vachiita. VaMalvern Mukudu, vanoshanda neMedia Institute of Southern Africa-Zimbabwe, vatsinhirawo kuti vatapi venhau vanofanirwa kunzwisisa mutemo kusanganisira weData Protection Act. Vatiwo nekuda kwekuti ndekekutanga kuitwa sarudzo mutemo uyu wavepo, pane njodzi yekuti mutemo uyu unogona kushandiswa zvakanyanya kuvatori venhau. VaMukudu vakurudzirawo vatori venhau kuti vaite zvinotevera senzira yekuzvichengetedza panguva ino vanhu vogadzirira sarudzo. Mumwe mutori wenhau anga ari pamusangano uyu, VaChengetai Murimwa, vati sarudzo dzinounza kutyisa kukuru kuvatori venhau nekuda kwemhirizhonga yezvematongerwo enyika, iyo inovabatanidzira nguva zhinji. ZESN inotiwo zvakakosha kuti vatapi venhau vapiwe ruzivo nezvesarudzo kuti vakwanise kunyora zvine ruzivo rwakadzama nezvesarudzo, zvigobatsira vese vane chekuita nesarudzo kusanganisira vavhoti. Vachitaurawo kumusangano wevatori venhau wakaitwa kuBulawayo nezuro, we2022 Africa Journalism and Media Summit, gurukota rezvekuburitswa kwemashoko Amai Monica Mutsvangwa vakakurudzirawo vatori venhau kuti vaite basa ravo nehunyanzvi, vachiburitsa nhau dzechokwadi. No media source currently available ",Zimbabwe Media Commission Yokurudzira Vatori veNhau Kuita Basa Ravo Nemazvo Ichiti Zvinobatsira muHutongi hweJekerere neKusimudzira nyika.
"Gurukota rinoona nezveAfrica muBritain, Amai Harriett Baldwin, vanoti vari kufara zvikuru nevanhu vavakasangana navo apo vange vari kushanya kekutanga muZimbabwe. Vachitaura muvhidhiyo yavatumira kuruzhinji rwevanhu, Amai Baldwin, vati hurumende yavo icharamba ichishanda nevanhu vemuZimbabwe, kuitira kuti ibudirire. Amai Baldwin, avo vakasangana neChishanu nemutungamiri wenyika, VaEmmerson Mnangagwa, vanotiwo vapa mari inoita mamiriyoni mashanu emapaunzi kumasangano akazvimirira senzira yekutsigira zvirongwa zvesarudzo. Amai Baldwin vanoti vanoshuvira kuti muZimbabwe muchaitwa sarudzo dzinotambirwa nemunhu wese. Asi Amai Baldwin havana kutaura kuti vachashanda seyi nehurumende yaVaMnangagwa, kunze kwekungoti hurumende yeBritain ichashanda nevanhu vemuZimbabwe. Nyanzvi munyaya dzehupfumi, Amai Chipo Mukonza, vanoti rwendo rwa Amai Baldwin hunoratidza kuti Britain inoda kudyidzana neZimbabwe, asi inoda kutanga yagutsikana nezviri kuitwa nehurumende yaVaMnangagwa. Hukama hweBritain neZimbabwe hwakatanga kushata muna zvakanyanya muna 2002, zvichitevera kutyorwa kwekodzero dzevanhu muZimbabwe, pamwe nekubiridzirwa kwesarudzo yemutungamiri wenyika. Izvi zvakazowedzerwa apo hurumende yaVaRobert Mugabe yakatanga kubvuta mapurazi evachena, pamwe nemhirizhonga yakadeura ropa rakawanda apo mapurazi aibvutwa nevatsigiri veZanu PF. No media source currently available  ",Britain Inobatsira Masangano Akazvimirira neMari Yakangana neSarudzo
"Nyanzvi mune zvematongerwo enyika vachitungamira bato rinopikisa reDemocratic Party, Doctor Urayayi Zembe vanoti mashoko ataurwa nemutungamiri wenyika, VaEmmerson Mnangagwa pakuvhura kwavo paramende yechipfumbamwe mashoko akanaka chose, asi chikuru ndechekuti anozoteverwa nezviito here. VaMnangagwa vaudza nyika pamashoko avo kuvana veZimbabwe kuti hurumende yavo icharwisana zvikuru nehuwori, vachiti hapana munhu achange ari pamusoro pemutemo. Vatiwo vachaona kuti nyika yave nemari yayo pamwe nekuwanisa vanoda kutanga mabhizimusi munyika mikana yekuita izvi. Doctor Zembe vanoti VaMnangagwa vaita zvakanaka chose pakukurudzira kuti magariro emunyika ave magariro asina bopoto, uye vanorumbidzwo nyaya yekuti matunhu atungamirirwe nevanhu vemumatunhu aya. Asi vanoti vaoona sekunge VaMnangagwa vavimbisa vanhu zvakawandisa, izvo hurumende yavo ichatadza kuzadzisa. Ngatinzweyi hurukuro yataita naDoctor Zembe pamusoro penyaya iyi. No media source currently available  ",Vamwe Voti Vanotenda Maruva Vadya Chakata paVimbiso yaVaMnangagwa
"Mumiriri weMutasa Central mudare reparamende VaTrevor Saruwaka vanova nhengo yeMDC Alliance vabatana nevamwe vemunharauda yavo kutsvaga mari yekubatsira chipatara cheBonda Mission Hospital. VaSaruwaka vanoti mari iri kudiwa pachipatara ichi yakawanda zvikuru asi vanoti mushure mehurukuro yavakaita neStudio 7 vanhu vakawanda vakabva vauya kuzobatsira kusanganisira mumwe akauya nezvuru zviviri zvemadhora. Vanotiwo vanhu vari kunzwa zvimwe zvirongwa zviri kubuda paStudio 7 kubatsira mukurwisa chirwere checoronavirus vobva vaitawo manyuku nyuku ekuda kubatsira nharaunda dzavo. VaSaruwaka vati kambani yeWattle Company yakavimbisa kuti ichavakiridza imba ichachengeterwa vanenge vabatwa necoronavirus muManicaland. No media source currently available Vanoti vanodawo kutenga zvikwanisiro zvekubatsira vanachiremba kurapwa varwere sezvo hurumende iri kukundikana. Zvichakadaro, Bhanga rinokweretesa mari nyika dzose dzepasirino reWorld Bank rapa Zimbabwe mari inosvika mamiriyoni manomwe kana kuti 7 million dollars yekuAmerica mukubatsira kurwisa chirwere checoronavirus. Zimbabwe yapihwa mari iyi kunyangwe hayo iine chikwereti kubhanga iri nemamwe ekunze chinodarika bhiriyoni imwe chete yekuAmerica. Mumwe seneta wemuAmerica VaJim Risch vanyora padandemutande reTwitter kuti mari iyi inofanira kunyatsoongororwa kuti yasvika kuvanhu veZimbabwe kwete kuti ishandiswe zvisizvo nehurumende yeZimbabwe.",Vagari vekwaMutasa Central Voumba Homwe yeKubatsira Chipatara cheBonda Mission
"Mutungamiri wenyika yeAmerica, vaDonald Trump, vanotarisirwa kuenda ku Texas nemusi weChipiri kunozvionera matambudziko akakonzerwa ne mhepo nemvura iyo yave kuzivikanwa nezita rekuti Hurricane Harvey. Izvi zvakaitika kunzvimbo yeTaxas mumaguta akaita seHuston nemamwe. Zvivakwa zvizhinji, kusanganisa dzimba, zvikoro, migwagwa nezvimwe zvakaparadzwa nemafashamu nedutumupengo iri. Vakuru veguta iri vanoti vanhu vanoita zviuru zvishanu nemazana mashanu vakatsvagirwa pokugara mushure mokutiza nzvimbo dzavaigara. Asi vanhu vanodarika mamiriyoni matanhatu kusanganisa zvizvarwa zveZimbabwe zviri munzvimbo iyi vakasangana nematambudziko makukutu. Dr Prisca Ngondo, avo vanodzidisa paTexas State University iri muAustin, vanoti mvura nenhepo zvinenge zvavekuderera zvishoma uye havasati vanzwa kana paine chizvarwa chekuZimbabwe chakakuvadzwa kana kuurawa nemafoshoma emvura aya. “Kwanga kuchinaya kubva nemusi weChishanu uye nhasi kunotarisirwa kunaya zvekare. Kuno kwatiri kuAustin tiri maawa maviri kubva kuHouston saka mvura nemhepo pazvakazosvika kuno uku kwakange kuine mvura nemhepo mazuva ese kubva musi weChishanu. Nhasi ndiko kwambotomirawo kunaya zvishoma asi inotarisirwa kunaya zvekarae nhasi uno.” Dr Ngondo vakapamidzirazve vachiti,”Zvikoro zvese zvakavharwa. Taifanirwa kutanga basa nhasi asi vakatovhara chikoro chese nokuti kwatinogara kuno uku kunoita mafoshoma emvura. Kuchiri kunaya zvako asi mhepo yadzikirira.” Dr Ngondo vanoti change chichinyatsonetsa kwavanogara migwagwa yange ichiyerera mvura zvokuti vanhu vaitosheyedza mapurisa kuti vazobatsira kuvabudisa mumvura. “MuAustin mune zvizvarwa zvekuZimbabwe uye tineboka redu asi vazhinji vavo vange varimudzimba dzavo uye havana kubuda panze.” Hurumende yeTaxas yasheyedzera kuti dzimwe nzvimbo dziripasi penjodzi zvekuti dzinofanira kuwana rubatsiro kubva kuhurumende. Pamusoro pezvo, hurumende yatoita zvokumanikidza vamwe vanhu kuti vabve mumatunhu avanotyira kuti angangonyombewa nemafashanu emvura aya.  No media source currently available  ",Zvimwe Zvizvarwa zveZimbabwe Zvinobatwa neMafashamu neDutumupengo reHurricane Harvey
"Nyanzvi munyaya dzezvehutano dziri kukurudzira hurumende kuti isimbaradze kudzidzisa nekubaya nhomba yeCovid-19 vanhu vari kumaruwa sezvo chirwere ichi chave kupararira zvinotyisa munzvimbo idzi. Kumaruwa ndiko kunogara vanhu vakawandisa munyika. Nyanzvi munyaya dzezvehutano uye vakambotungamira chipatara cheChitungwiza Hospital Dr Enoch Mayida vanoti kamhando katsva keCovid-19 kanonzi Delta variant kave kupararira muZimbabwe, Namibia, South Africa, Congo, Mozambique neUganda ndiko kave kupa kuti zvinhu zviite manyama amire nerongo mumaruwa nedzimwe nzvimbo. Vanamazvikokota munyaya dzezvenhomba vachiri kuzeyawo kuona kuti nhomba dzeCovid-19 dziri kubayiwa vanhu dzinoshanda here kudzivirira Delta variant iyi. Imwe yanzvi munyaya dzezvehutano uye vari nhengo yesangano reZimbabwe Association for Doctors for Human Rights, Doctor Norman Matara, vati denda rave kupararira kumaruwa nekuti mwaka wekurima wakapfuura nekudaro vamwe varimi vari kushanyira kumadhorobha vachitengesa zvirimwa zvavo nokudaro vanogona kubva vabatira chirwere vozondopomera vamwe kumusha. Bazi rezvehutano riri kushushikanawo nekuungana kwevanhu zvikuru parufu zvinogona kukonzera kuaparira kwechirwere ichi kumaruwa. Vanhu vanonzi havafanire kudarika makumi matatu pakuchema mufi. Vamwe vagari kumaruwa zvikuru kuMasvingo vaudza Studio 7 kuti havasi kufara sezvo hurumende isiri kuvapa nhomba dzakawanda dzekudzivirira kupararira kwedenda reCovid-19 uye vachiti zviri pachena kuti nzvimbo idzi hadzinawo zvipatara zvakakwana zvekubatsira vanenge varwarisa.\n\nVagari vakaita saAmbuya Rosina Gonese, vekwaBhasera, kwaGutu, vanoti chirongwa chenhomba hachisati chasvika kunzvimbo yavo nekudaro vanonamata kuti dai chakurumidza kuuyiswa.\n\nIzvi zvatsigirwa VaAbraham Moyo vatiwo zvakakosha kuti vari kumaruwa vapihwewo nhomba dzakawanda.\n\nMutauriri weCovid-19 taskforce muMasvingo, VaRogders Irimayi, vanoti hurumende iri mubishi rekusvitsa chirongwa chekubaya vanhu nhomba munzvimbo dzese dzedunhu ravo. VaIirmayi vanoti svondo rapera kwakauya nhomba inosvika chiuru gumi nemakumi mashanu, 15 000 uye vakamirirawo kuzopihwa imwe yakawanda kubva pamamirironi maviri akapindawo munyika mazuva adarika.\n\nVaenderera mberi vachiti hurumende iri kufara kuti vanhu vakawanda vave kuda kubaiwa nhomba vachiti izvi zvichabatsira kudzivirira kutapuriranwa kwechirwere cheCovid-19. Nezuro vanhu makumi mapfumbamwe vakabatwa nechirwere ichi mudunhu rose\nreMasvingo, Gutu,yaive nemakumi matatu nevatanhatu, Masvingo ine makumi matatu nevashanu, Chiredzi ine gumi nevasere uye Mwenezu ine mumwechete. Hurumende inoti inoda kubaya vanhu mamirioni gumi nenhomba munyika\nyose kana kuti zvikamu makumi matanhatu kubva muzana senzira\nyekudzivira denda iri. Bazi rezvehutano rinoti dzimwe nzvimbo dziri kumaruwa dzasangana nedambudziko guru rechirwere cheCovid-19 dzinosanganisira Mazowe kuMashonaland Central, Kasimure kuMashonaland West uye Murehwa kuMashonaland East neGokwe kuMidlands.",Covid-19 Yopararira Zvinotyisa kuMamisha
"Nhengo nhatu dze MDC-Alliance dzakasungwa nezuro dzamiswa pamberi pedare redzimhosva nhasi ndokubhadhariswa mari yechibatiso inoita zviuru zvishanu zvemadhora pamunhu kuitira kuti dzitongwe dzichibva kumba. Nhengo idzi nhatu dzinoti, VaAleck Tabe, avo vanoda kumirira MDC Alliance inotungamirwa naVaNelson Chamisa musarudzo yakanzura weWard 4; nhengo ye MDC A national executive, Amai Magret Chakabuda, pamwe naVaVingisai Nerupandai Vatatu ava vakasungwa nezuro ndokuvata muchitokisi husiku hwese vachinzi vakaita musangano pasina mvumo, kwaAphiri mu Ward 4 mudhorobha reMasvingo. Rimwe remagweta evatatu ava, VaPhillip Shumba, vati vatatu ava vapihwa mukana wekubvisa mari yechibatiso nemutongi, Amai Patience Madondo, avo vati vabvise zviuru zvishanu zvemadhora eRTGS pamunhu, kuitira kuti vatongwe vachibva kumba\n\nRimwe gweta ravo, naVaMartin Mureri, vati vatatu ava havasi kubvuma\nmhosva yavari kupomerwa vachiti vari kushugurudzirwa zvine chekuita\nnezvematongerwo enyika sezvo sarudzo dzekutsviva vakadzingwa muparamende nemumakanzuru dzava kuitwa musi wa26 Kurume.\n\nMutevedzeri wemutauriri weMDCA muMasvingo, Muzvare Lee Mahachi,\nvashoropodza kusungwa nekushungurudzwa kuri kuitwa vatsigiri vavo.\n\nKusungwa nekupinda mudare kwevatatu ava kunoitika pasina svondo mbiri imwe nhengo yeMDC Alliance, VaJohn Mupanduki,v ekuBikita, vakapambwa vakatochiwa kwemazuva maviri ndokuzosiyiwa vakandwa padivi pemugwagwa kuMashava. Gore rapera mumwedzi waMbudzi, imwe nhengo yeMDC-A, VaNyasha Zhambe Mawere, vakafa kwaGutu mushure mekurohwa nevanonzi vatsigiri veZanu PF. Asi sachigaro weZanu PF muMasvingo, VaRobson Mavhenyengwa,, vanoti bato ravo hariiti zvemhirizhonga vachiti vanokoshesa kuchengetedza mutemo. No media source currently available  ",Nhengo dzeMDC Alliance Dzinobvisisa Mari yeChibatiso kuMasvingo
"Mutevedzeri wemutungamiri weAmerica, VaMike Pence, vari kutarisirwa Chtatu manheru kutatsurana nevari kuda kuzoitwa mutevedzeri wemutungamiri wenyika, vakamirira bato reDemocratic party, Senator Kamala Harris, mudhibheti ravo rekutanga. Gakava pakati paVaPence naAmai Harris riri kuuya panguva iyo mutungamiri weAmerica, pamwe nevamwe vevavanoshanda navo, kumuzinda weWhite House vabatwa nechirwere cheCovid-19. Dhibheti iri riri kukokerwa nemutori wenhau, Susan Page, uyo anoshanda neUSA Today. Imwe nyanzvi munyaya dzezvematongerwo enyika, Dr Moses Rumano, vanoti gakava pakati pevaviri ava rakatarisirwa neveruzhinji kuti riburitse gwara re America panyaya dzezvehupfimi, nyaya yerusarura ganda pamwe nechirwere cheCovid-19. ""Vazhinji vachada kunzwa kuti vaviri ava vachabata seyi nyaya yehupfumi hwenyika sezvo vanhu vakawanda vakarasikirwa nemabasa panguva ino yeCovid-19."" Doctor Rumano vaudza Studio7. Dhibheti raVaPence naAmai Harris riri kuitika svondo rimwe chete mutungamiri wenyika, VaDonald Trump, vaitawo gakava ravo nevaimbove mutevedzeri wemutungamiri wenyika, uye vari mumiriri weDemocratic Party musarudzo yemutungamiri weAmerica, VaJoe Biden. Dhibheti revaviri ava rinonzi nevakawanda harina kuvafadza sezvo mativi ose apindira panguva iyo mumwe aive nemukana wekutaura. No media source currently available  ",VaMike Pence veRepublican Party Votatsurana naAmai Kamala Harris veDemocratic Party Manheru eChitatu
"MDC inotungamirwa naVaMorgan Tsvangirai yanyorerana chibvumirano chekushanda pamwe nebato neTransform Zimbabwe munzira yekuumba mubatanidzwa wemapato anopikisa pamberi pesarudzo dzegore rinouya. VaTsvangirai pamwe nemutungamiri weTransform Zimbabwe, VaJacob Ngarivhume, vanyorerana chibvumirano chekushanda pamwe chete pamberi pevatori venhau pamusangano waitirwa pamba paVaTsvangirai muHarare. Vachitaura mushure mekusainirana chibvumirano ichi, VaTsvangirai vati nhaurirano nemamwe mapato anopikisa dzekuumba mubatanidzwa wemapato anopikisa pamberi pesarudzo dzegore rinouya dzinofanira kupera mukupera kwemwedzi uno kuitira kuti mapato anopikisa akwanise kushandisa nguva shoma yasara sarudzo dzisati dzaitwa mukutsvaga rutsigiro. Zvataurwa naVaTsvangirai zvatsigirwawo naVaNgarivhume avo vaudza vatori venhau kuti mapato anopikisa anofanira kushanda zvakasimba kuti akwanise kubvisahurumende yeZanu PF mumasimba. VaNgarivhume vatiwo mapato anopikisa anofanira kubatana zvichienderana nekuti ari kuunzei patafura kwete kuti vanhu vanongomuka vawumba mapato avo nechinangwa chekuda kungopinda mumumbatanidzwa wemapato anopikisa uyu. VaTsvangirai vati havasati vataura naVaNkosana Moyo avo vanoti vachada kukwikwidza musarudzo yemutungamiri wenyika vakazvimirira uye vachitsigirwa neboka riri kuzvidaidza kuti Alliance for the People’s Agenda kana kuti APA. VaMoyo vakaudza vatori venhau svondo rapera kuti havasi kuzopinda mumubatanidzwa nemamwe mapato anopikisa vachiti mubatanidzwa uyu ndewevanhu vari kutsvagirana mabasa chete usina zvaunoreva. VaTsvangirai vakanyoreranawo zvibvumirano zvekushandira pamwe nemamwe mapato akaita seMDC inotungamirwa naVaWelshman Ncube, Zanu Ndonga, pamwe nebato reNational People’s Party riri kufanotungamirirwa nevakadzingwa muhurumende semutevedzeri wemutungamiri wenyika, Amai Joice Mujuru. Nyanzvi munyaya dzezvematongerwo enyika uye vachishanda vakazvimirira, VaPhilani Zamchiya, vanoti mapato anopikisa ane mukana wakakura wekunda VaRobert Mugabe nebato ravo musarudzo kana akashanda ose pamwe chete. Asi VaZamachiya vati mamiriro akaita zvinhu panyaya dzenhaurirano dzekuwumba mubatanidzwa wemapato anopikisa ari kuratidza kuti pachave nemibatanidzwa yemapato anopikisa miviri umwe uchange uchitungamirwa naVaTsvangirai, umwe uchitungamirwa naAmai Mujuru. Mashoko aVa Zamchiya anouyawo apo Amai Mujuru vakanyorerana chibvumirano chekushanda pamwe nemapato ari mumubatanidzwa weCoalition of Democrats, kana kuti Code, une mapato anosanganisira ProgressiveDemocratic Party yaVaTendai Biti neRenewal Democrats of Zimbabwe yaVaElton Mangoma. Asi VaTsvangirai vati vachiri kushanda pamwe naAmai Mujuru nebato ravo reNPP vachiti vane chivimbo chekuti VaMugabe neZanu PF vachakundwa musarudzo dzegore rinouya. Vakurudzirawo kuti veruzhinji vanyorese kuvhota nehuwandu hwavo vachiti rwendo rwuno vachasunga dzisimbe kuti vasape Zanu PF mukana wekubirira musarudzo. VaTsvangirai vatorawo mukana wanhasi kuudza veruzhinji kuti komiti yepamusoro yebato ravo yeNatinal Executive yakabudawo nechisungo chekuratidzira munyika yose munguva pfupi iri kutevera vachiti mafambisirwo esarudzo munyika anofanira kuvandudzwa. VaTsvangirai vanoti bato ravo rakabirirwa neZanu PF zvemhando yepamusoro-soro musarudzo dzapfuura asi Zanu PF inoti sarudzo idzi dzaive dzakachena semukaka. No media source currently available ",MDC-T Yoronga Mushandira Pamwe neTransform Zimbabwe
"Mutungamiri weMDC Alliance VaNelson Chamisa vashora zvikuru tsika yehurumende yekuenda kunorapwa kunze kwenyika vachisiya varombo vachiyaura munyika nekuti havana mari. VaChamisa vakataura mashoko aya kuMvurwi, Mashonaland Central uko vange vachiita musangano nemusi weSvondo. Mashoko avo anotevera mutauro wasimuka munyika mushure mekunge hurumende yasimudza mumwe mutevedzeri wemutungami wenyika VaKembo Mohadi negurukota rezvezviwanikwa Amai Oppah Muchinguri-Kashiri kuSouth Africa mushure mekuputikirwa nerinofungidzirwa kuti igirinedhi kuWhite City Stadium. Vaimbova mutungamiri wenyika VaRobert Mugabe nemhuri yavo vaienda kunorapwa kunze kwenyika zvikuru kuSingapore. Kunyangwe vaviri ava vakatakurwa nendege kunorapwa, vamwe vanhu vanodarika makumi mana vakakuvarawo havana kuwana mukana uyu sezvo vari kurapwa muzvipatara zvemunyika. Vamwe vaviri vakatoshaya. VaChamisa vatiwo VaChamisa semusambangwena kuona kuti sarudzo dzegore rino hadzisi kuzobiridzirwa. Vavimbisawo kuti vakasarudzwa kuti vatungamire nyika vachagadzirisa nyaya dzezvehupfumi. VaChamisa vakataurawo nyaya yeminda vachiti vakakunda hurumende yavo haisi kuzobvutira vanhu mumapurazi. Vakataurawo nyaya yekuti vane hurongwa hwekuwanisa vanhu mabasa. Vashorawo mutungamiri wenyika VaEmmerson Mnangagwa nemumwe mutevedzeri wavo VaConstantino Chiwenga nekungoita gudzira mukanwa vasingagadzirise matambudziko akatarisama nenyika. VaChamisa vakavimbisawo vanhu kuti vachapihwa mari yemudyandigere. Sarudzo dzemutungamiri wenyika dziri kutarisirwa kuitwa musi wa 30 mwedzi uno. Pane vanhu makumi maviri nevatatu vari kukwikwidza musarudzo dzemutungamiri wenyika gore rino. No media source currently available  ",VaChamisa Voshora Hurumende neKutumira Vakuru Vakuru Kunorapwa Kunze
"Mutevedzeri wasachigaro weMDC, VaTendai Biti, vatanga kutongwa nemusi weMuvhuro nemhosva yavari kupomerwa yekuzivisa zvavanoti ndizvo zvakabuda musarudzo zvinonzi zviri kunze kwemutemo vachiti maoko avo akachena. Pavakapirwa mhosva yavari kupomerwa pakutanga kutongwa kwenyaya yavo, VaBiti vakati maoko avo akachena semukaka. Rimwe remagweta aVaBiti, Amai Beatrice Mtetwa, vakati VaBiti havafanire kutombotongwa vachiti vakaunzwa kumatare zvisiri pamutemo nokudaro mhosva yavari kupomerwa inofanirwa kuraswa. Izvi zvakatsinhirwa nerimwe remagweta aVaBiti, VaAlec Muchadehama. VaMuchadehama vakatiwo VaBiti vari kupomerwa mhosva imwechete kaviri vachiti zvakaitwa nehurumende izvi zvinoratidza kushungurudza VaBiti. VaMuchadehama vakatiwo vakafara nekubvumidzwa kwakaitwa nedare kuti vatori venhau vatepfenyure zvanga zvichiitika panguva yanga ichinzwikwa nyaya yaVaBiti zvichitevera chikumbiro chavakasvitsa semagweta. Mumwe wevatori venhau vanga vachitevera nyaya iyi mudare uye achishandira kambani yeSly Media, VaRobert Tapfumaneyi, vakati itarisiro yavo yekuti vatori venhau vabvumidze kutepfenyura kana kutora mifananidzo pose panonzwikwa nyaya dzakadai. VaBiti vakatarisirwa kudzoka mudare mangwana apo magweta ehurumende akatarisirwa kupa mhinduro pachikumbiro chasvitswa kudare nemagweta aVaBiti chekuti nyaya yavari kupomerwa iraswe. Pakaitwa sarudzo dzemuna Chikunguru VaBiti vanonzi vakazivisa kuti mapepa avainawo airatidza kuti mutungamiri weMDC Alliance VaNelson Chamisa ndivo vakakunda musarudzo kunyange hazvo komisheni inoona nezvesarudzo yeZimbabwe Electoral Commission yakazoti VaEmmerson Mnangagwa ndivo vakakunda musarudzo ye mutungamiri wenyika izvo zvakazotsinhirwawo nedare repamusorosoro munyika reConstitutional Court. Kunyange hazvo dare reConstitutional Court rakatura mutongo waro panyaya iyi, VaChamisa vari kuramba vakatsika madziro vachiti vakabirirwa zvemhando yepamusorosoro. Nyaya yaVaBiti iri kuteverwa nevakawanda pasi rose kusanganisa kubva kuAmerica iyo yakabuda pachena nemusi weChina kumusangano wakaitwa kudare repamusoro seSenate kuti inoona sekunga VaBiti vari kukngoshingurudzwa semunhu anopikisa hurumende. Asi hurumende yakati haiudzwe zvekuita neAmerica. Zvichakadaro vaimbova gurukota rezvemhando dzemoto Doctor Samuel Undenge vanzi nedare havana mhosva yavakapara panyaya yavange vachipomerwa yekuti vakaita zvehuori pakupa basa mumwe muzvinabhizimisi VaWicknel Chivhayo kuti vagadzire gwenya remagetsi ezuva kugwanda. Mune imwe nyaya yange iri kumatare, vaimbova gurukota rezvehumhizha mukufambiswa kwemashoko VaSupa Mandiwanzira vanzi vadzoke kudare nemusi wa18 Zvita sezvo vati vachuchusi vakanonoka kuvapa mapepa. VaMandiwamzira vari kupomerwawo mhosva yehuori. No media source currently available  ",VaBiti Vomiswa Pamberi peDare
"Mutungamiri wenyika mutsva, VaEmmerson Mnangagwa, vari kutarisirwa kutoresa mhiko neMuvhuro makurukota avo avakadoma svondo rapera. VaMNangagwa vari kuita izvi kunyange hazvo paine maonero akasiyanasiyana pamusoro pedare remakurukota iri. Vamwe vane maonero ekuti makurukota aya vanhu vakaratidza kukundikana kwavo kare sezvo vakashanda muhurumende yevaive mutungamiri wenyika, VaRobert Mugabe, vachiti hapana zvitsva zvavachaita. Vamwewo vanoti kutora masimba kwakaitwawo naVaMunangagwa munongedzowo wekuti hapanawo zvitsva zvinotarisirwa kuhurumende yaVaMnangagwa avo vakashanda naVaMugabe muhurumende kwemakore makumi matatu nemanomwe. Asi vamwewo anoongorora zvematongerwo enyika vakarerekera kubato reZanu PF, VaGadzira Chirumhanzu, vanoti vanhu ngavarege kukasika kumedza kutsenga vachada sezvo VaMnangagwa vachangotanga basa vasati varatidza nyika zvavakapfumbata. No media source currently available ",Vamwe Vanoti Ipai Nguva VaMnangagwa Pane Kuvashora
"Vanhu vana vafa nechirwere chekorera muChegutu vamwe gumi nevasere vakarapwa chirwere ichi. Mukuru mubazi rezvehutano mudunhu reMashonaland West, VaWensilus Nyamayaro, vazivisa nhasi kuti vanhu vana vakafa kubvira musiwa 8 Ndira kusvika 18 Ndira. VaNyamayaro vatiwo pari zvino vanhu gumi nevasere vakarapwa chirwere chekorera mwedzi uno, vanomwe vavo vari madzimai, gumi nemumwechete vari varume. Mudzimai ane makore makumi masere, Amai Laita Mungulisia, avo vanopinda chechi yechiMoslem, ndivo vakatanga kufa musiwa 8 Ndira. Zvinonzi nekuda kwechitendero chavo icho chinosungira kuti munhu anenge afa asvinwe matumbu, varume vatatu vakasvina matumbu Amai Mungulisia, vakazorwarawo nemudumbu vaviri vavo vakafa. Mumwe murume akazofawo nezuro nechirwere chekorera mushure mukuendeswa kuchipatara chemuChegutu nemusiwe Chitatu svondo rino. VaNyamayaro vari kukurudzira vemachechi kuti vaungane panenge paine zvimbudzi nemvura yakachena uye kuti vanhu vasabhabhatidzirane mumvura. VaNyamayaro vati cholera yawanikwa muChegutu haina kubva kuZambia asi ndeye muChegutu uye vanhu vachadzidziswa kuviga munhu anenge afa nekorera. Hurumende yekuZambia yakazivisa kuti chirwere chekorera chatekeshera munyika iyi uye vanhu chiuru vakarapwa chirwere ichi. Mugore ra2009 vanhu vanosvika mazana maviri vakarwara nekorera vamwe makumi matatu nevanomwe vakafa muChegutu. No media source currently available   ",Vanhu Vana Vanofa neKorera kuChegutu
"Mutungamiri werimwe boka reMDC-T uye vari mutungamiri weMDC Alliance, VaNelson Chamisa, vakurudzira sangano renyika dziri kuchamhembe kweAfrica reSADC kuti ripindire pagakava riri muZimbabwe panyaya dzemafambisirwo esarudzo. Vachitaura nevatori venhau pamuzinda webato ravo paMorgan Tsvangirai House, VaChamisa vakurudzira SADC kuti iite musangano wechimbichimbi ichitarisa nyaya dzesarudzo dzemuno. VaChamisa vati hurumende yeZimbabwe pamwe nekomisheni inoona nezvesarudzo vanofanira kuona kuti nyaya yemapepa ekuvhotera kana kuti ma ballot paper pamwe negwaro revavhoti zvagadziriswa sarudzo dzisati dzaitwa. Imwe nyanzvi munyaya dzezvematongerwo enyika uye vachishanda vakazvimirira, VaVivid Gwede, vaudza Studio 7 kuti SADC yatononoka kupindira munyaya yeZimbabwe kubva pakapindira masoja mune zvematongerwo enyika gore rapera zvakazoita kuti vaimbova mutungamiri wenyika, VaRobert Mugabe, vasiye basa. Kutaura kuno, MDC Alliance iri kuchemachemawo nemasoja anonzi ari muZimbabwe Electoral Commission, Zec. VaChamisa vatiwo vari kuronga kuratidzira kana pasina chafamba kubva kudivi reSADC, Zec pamwe nehurumende. Vati vari kupa Zec svondo rimwe chete kuti igadzirise nhuna dzavo. VaChamisa vati vachasvitsawo nhuna dzavo kune vaimbova munyori mukuru weUnited Nations, VaKoffi Annan, pamusangano wavakatarisira kuita navo muHarare neChishanu. VaChamisa vatiwo havasi kufara nekusaziva kune pfimbi yemashoko evanhu vachavhota musarudzo dzemusi wa30 Chikunguru vachiti zvakakosha kuti vari kukwikwidza musarudzo vazive zvese zvine chekuita nesarudzo. Hatina kukwanisa kutaura nasaschigaro weZec, Amai Priscilla Chigumba, kuti tinzwe divi ravo panyaya iyi. Asi Amai Chigumba vakataura kare kuti hapana wavachazivisa pane pfimbi yemashoko iyi vachiti ivo sekomisheni ndivo voga vari kuziva kune sevha iyi iyo yavakachengeta sepfimbi yegudo. Amai Chigumba vanoti zvese zvavari kuita sekomisheni zviri pamutemo nokudaro vanoti vari kutarisira kuti pachave nesarudzo dzakachena. Asi VaChamisa vati Zec haina kumira pachokwadi vachiti Amai Chigumba vanofanira kutevedzera mhiko yavakatora pavakapinda basa yekuti vachaita basa ravo pasina divi ravakarerekera. No media source currently available ",VaChamisa Vanoti SADC Ngaigadzirise Dambudziko Riri muZimbabwe Sarudzo Dzisati Dzaitwa
"Vakafanobata chigaro chemutungamiri wenyika, VaConstantino Chiwenga, vari kupomerwa mhosva yekuzvidza mutongo wedare mushure mekushandisa mauto kudzivirira mudzimai wavo wavari kunetsana naye, Muzvare Marry Mubaiwa, kupinda mumba yavo yekuBorrowdale Brooke sezvakataurwa nedare apo vakapihwa mukana wekubvisa mari yechibatiso. Mudzimai waVaChiwenga ari kupomerwa mhosva yekuda kuvaponda uye kuburitsa mari munyika zvisiri pamutemo. Ari kuramba nyaya iyi. VaKen Mubayiwa, baba vaMuzvare Mubayiwa, vaudza Studio7 kuti ichokwadi kuti havana kubvumidzwa kudzokera kumba asi vati tizotaura navo zvizere neChishanu. Asi rimwe gweta raMuzvare Mubaiwa, VaTaona Nyamakura, vanoti vari kuronga kukwidza VaChiwenga kumatare kana vakaramba vakatsika madziro. Vamwe vemhuri vanonzi vari kuti pamboitwa nhaurirano nyaya iyi isati yakwidzwa kumatare zvekare. Hatina kukwanisa kubata VaChiwenga sezvo munhu adaira nharembozha yatinomboshandisa kuvabat, ati haachashande kuhofisi kwavo. Rimwe gweta rinorwira kodzero dzevanhu, uye vari mukuru weHuman Rights kuchamhembe kweAfrica, VaDewa Mavhinga, vanoti vatungamiri venyika vanofanira kuremekedza mitemo yenyika. No media source currently available ",VaChiwenga Vorambidza Mudzimai Wavo Kupinda Mumba neKuona Vana
"Mutungamiri wenyika yeAmerica, VaDonald Trump, vanonzi vari kupembera nezvakaburitswa mugwaro reongororo yakaitwa nevakasarudzwa kuti vaferefete kana paive nekudyidzana pakati pechikwata chaivatsvagira rutsigiro nenyika yeRussia munguva yesarudzo dza 2016. Vaitungamira kuferefetwa uku, VaRobert Mueller, vanonzi vakaburitsa gwaro reongororo yavo svondo rapera, uye gweta guru renyika, VaWilliam Barr, vakazoburitsawo chidimbu cheongororo iyi nemusi weSvondo, icho chinotaura kuti mutungamiri wenyika haana mhosva yaari kupomerwa. Izvi zvinonzi zviri kutambirwa nemufaro naVaTrump pamwe nebato ravo reRepublican Party. Asi vebato rinopikisa re Democratic party, vanonzi vari kuda kuziva kuti VaBarr vakasvika sei pakusarudza zvikamu zveongororo iyi zvavakaburitsa, uye kuti vanodawo kuti zvose zviri mugwaro raVa Mueller zviburitswe. Vanoongorora zvematongerwo enyika vakazvimirira, Doctor Wangu Mazodze, vanoti vanoonawo sekuti ongororo iyi yakaburitsa kuti Russia haina chikamu chayakaita kana kupindira musarudzo dzemuAmerica. asi Doctor Mazodze vanoti panyaya yekuti VaTrump vakapindira here muongororo iyi, VaMueller havana kubuda pachena, izvo zvinoita kuti vanhu vasave nevimbo nehutungamiri hwavaTrump. No media source currently available ","Mutungamiri weAmerica, VaTrump, Vanochenurwa neZvakabuda muGwaro raVaMueller paNyaya yeRussia"
"Mandla ""Malax"" Katuli uyo akaimba kambo kanonzi Wakanda naRoki anoti ari kufara zvikuru nekutambirwa kuri kuitwa kambo aka nevanhu. Kambo aka kanotora zita kubva pafirimu rakaita mukurumbira zvikuru pasi rose gore rapera rinonzi Black Panther rinotaura nezvenyika yemuAfrica yegudziramukanwa hayo inonzi “Wakanda.”  Malax anoimba nechikwata cheAfroblacks uye akatoburitsa mamwe madambarefu matatu. Gore rino anoti anoda kuburitsa dambarefu nevaimbi vakawanda vanosanganisa Seh Calaz, Sani Makhalima, Ngoni Kambarami, Willis Wataffi, Garry Tight nevamwe. Malax akaburitsawo vhidhiyo inonzi Song yeKudonha apo akaimba neShona kambo kaKing Monada kakanetsawo gore rapera kanonzi Malwedhe Idibala. No media source currently available ",Muimbi Malax naRoki Vonetsa neKambo Kanonzi Wakanda
"Vamwe vanoongorora zvematongerwo enyika vari kushoropodza danho rakavimbiswa nehurumende rekuda kuwedzera rubatsiro rwunopiwa kumadzishe vachiti hazvina kusiyana nekutenga mavhoti pamberi pesarudzo dzegore rinouya. Vanhu ava vanoti pane zvakawanda zvinoda kugadziriswa nekukasika munyika zvinokunda kupa madzishe zvemahara zvose izvi. Izvi zvinotevera kuziviswa kwakaitwa svondo rino nemutevedzeri wegurukota rezvekutongwa kwematunhu, Amai Marian Chombo, kuti hurumende ichapa madzishe mari dzekubatsirikana dziri mumadhora ekuAmerica, mafuta edzimotokari, mari dzekufonesa, kugadzirisirwa kwedzimotokari dzavo kana dzafa nehurumende uye kutengerwa dzimwe motokari itsva mushure memakore mashanu oga oga. Pamusoro pezvo madzishe ose anenge orapwa pasi pechirongwa chehurumende. Madzishe agara achipiwa motokari nehurumende uye mafuta edzimotokari pamwe nekuisirwa magetsi mudzimba, asi izvi zvinombomira kuitwa zvichizodzorwa zvakare kazhinji munguva iyo nyika inenge yatarisana nesarudzo. Mumwe wevari kupokana nedanho iri, VaRejoice Ngwenya, vanoti madzishe anorarama nevanhu, muvanhu, nekudaro hurumende haifanirwi kupindira nekuti mukupedzisira ichada kuti vaite zvido zvavo ivo votadza kuramba nekuti vanenge vakasungwa maoko nezvinhu zvavari kutambiriswa izvi. VaNgwenya vanoti kunyange hazvo hurongwa uhwu hwanga hwakanaka, nguva yahwaitwa ndiyo yakaipa, izvo zvinobva zvaita kuti chiitiko chacho chinziwo chakaipa. Nyanzvi mune zvematongerwo enyika vachitungamira bato re Democratic Party, VaUrayayi Zembe vanoti zviri pachena kuti matanho aya akanangana neketenga mavhoti, vachiti hazvina kusiyana nekuisa mbwirembwire mumukanwa memadzishe. VaZembe vanotiwo izvi zvinogona kuita kuti madzishe akundikane kugarisana nevanopikisa hurumende nekutya kutorerwa zvinhu izvi. Asi vamwe vanotsigira hurongwa uhwu vanoti hapana chakaipa kuti hurumende ichengete madzishe, vachiti hazvina kusiyana nekuti mwana achengete mubereki wake. Muna 2021 Zimbabwe yaive nemadzishe mazana maviri nemakumi masere nevatanhatu, kana kuti 286. No media source currently available ",Danho reHurumende reKuda Kuwedzera Kupa Madzishe Zvemahara Roonekwa seHuwori Hwekuda Kutenga Mavhoti
"VeRoman Catholic Church pamwe nedzisvondo dziri musangano reZimbabwe Council of Churches neMuvhuro manheru vakanyorerana chibvumirano chekunamata nekushanda pamwe chete mushure mekunge dzisvondo idzi dzapatsanuka kubva muCatholic Church makore mazana mashanu apfuura. Izvi zvakaitika pamunamato wakaitwa paAnglican Cathedral muHarare apo veCatholic Church vainge vakamirirwa nemabhishopi esvondo iyi eZimbabwe Catholic Bishops Conference. Munyori mukuru weZimbabwe Catholic Bishops Conference, Baba Frederick Chiromba, vanoti vakaona zvakakodzera kubatana nekushanda pamwe kunyange hazvo vanhu vaine maonero akasiyana. Baba Chiromba vanotiwo kubatana kwevedzisvondo kunofanira kupa chidzidzo kune veruzhinji pamwe nevezvamatongerwo enyika kuti zvinhu zvinofamba chete kana vanhu vakabatana. Munyori mukuru musangano reZimbabwe Council of Churches, Reverend Kenneth Mtata, vanoti kunyange hazvo makereke akapatsanuka kubva muCatholic Church muna 1517, zvakaonekwa kuti makereke aya anofanira kushanda pamwe. Vamiriri vedzisvondo dziri muEvangelical Fellowship of Zimbabwe nevamiriri vedzimwe nyika vakapinda mumunamato wanezuro menheru. Vachitaura pachiitiko ichi, meya veguta reHarare, VaBen Manyenyeni, vakati Zimbabwe inyika ine vanhu vakatarisana nenhamo, vari kuchema, vanoda runyararo uye vezvematongerwo enyika vanofanira kudzidza kubva mukubatana kwaitwa nevedzisvondo. Mumiriri wenyika dziri musangano reEuropean Union, VaPhillipe Van Damme, vakatiwo vedzisvondo varatidza gwara rakanaka uye vanovimba kuti vatungamiriri veZimbabwe vachatevedzerawo gwara resvondo. No media source currently available  ",Machechi Anonyorerana Chibvumirano Chekuti Ashande Pamwe
"Zimbabwe yabatana nepasi rose mukucherechedza zuva rechikafu pasi rose reWorld Food Day, veruzhinji munyika vachichema kuti havana zvekudya zvinokwanira mhuri dzavo. Panguva iyo pasi rose racherechedza zuva reWorld Food Day, iro rinokoshesa kuti veruzhinji vange vaine zvokudya zvakakwana, veruzhinji munyika vakaita saAmai Nancy Gondongwe vemuHarare vanoti vari kunetseka nekuraramisa mhuri yavo sezvo hupfumi hwenyika husina kumira zvakanaka. Izvi zvatsinhirwawo nemumwe murimi wekuGoromonzi, Amai Marcia Kanengoni, vanove mumwe wevakapihwa munda nehurumende pasi pechirongwa chekugoverwa kwevhu kuvanhu vatema, avo vati dambudziko rekuraramisa mhuri yavo rabva rawedzera gore rino sezvo vachiti havana kukohwa zvakanaka kuburikidza nekusanaya zvakanaka kwemvura pamwe nekudhura kuri kuita zvikwanisiro zvavanoda mukurima. Gurukota rezvekurima, VaAnxious Masuka, vaudza Studio 7 parunhare kuti hurumende iri kusimbaradza nyaya yemaguta vachiti varimi vazhinji vari kupihwa zvekushandisa zvakaita sembeu nefetereza pachena kuti vabatsirikane, uye vamwe vari kuwanawo zvinhu izvi nechikwereti pasi pechirongwa cheCommand Agriculture kuitira kuti nyika ikwanise kuva nechikafu chinokwanira munhu wese. Sangano reWorld Food Program, iro rakapihwa mubayiro weNobel Peace Prize mazuva mashoma adarika, rinoti vanhu vanodarika mamiriyoni mashanu munyika zvikuru sei kumaruwa, vakatarisana nenzara yakakomba. Zvichakadai, munyori anoona nezvekurima muMDC Alliance, VaRasty Markham, vanoti chinodiwa ndechekuti varimi vanofanira kupihwa zvekushandisa mukurima paine nguva uye vanenge vatora zvikwereti pakurima vadzoserewo zvikwereti zvavanenge vapihwa. Imwe nyanzvi munyaya dzezvekurima uye vachishanda neUniversity of South Africa, VaToendepi Shonhe, vanoti varimi vanofanira kuwana mari inonyatsokwana mukuita basa ravo. VaShonhe vanoti mari yakanangana nechirongwa cheCommand Agriculture ishoma zvikuru zvekuti nyika ingave nemaguta. VaShonhe vatiwo nyaya yemitengo yezvirimwa ndiyo iri kukonzera zvakanyanya kuti varimi vasaise simba ravo rose mukushanda muminda yavo. Nyanzvi munyaya dzezvehupfumi dzinoti hupfumi hwenyika hwakatanga kuwira pasi muna 2000 apo hurumende yeZanu PF yakatanga kutora mapurazi kubva kuvarimi vechichena ichipa kuvarimi vatema, avo vanonzi nenyanzvi idzi havana mari yakakwana pamwe nezvimwe zvinoshandiswa pakurima zvakaita semichina nemishonga. No media source currently available ",Zimbabwe Inobatana nePasi Rose kuCherechedza Zuva World Food Day
"Nhasi tiri kuparura chirongwa chiri kutarisa nyaya yenzara iyo yapfunya chisero kuti bwa munyika. Ko chii chakonzera nzara iyi, uye inganzi here yasvika panganzi hapana mukare akamboona zvakadai? Sangano reWorld Food Programe rakabatana neZimvac anoti vanhu vanoda kusvika mamiriyoni masere vakatarisana nenzara inotyisa muZimbawe. Ukuwo bazi reUnited Nations rinoona nezvevana reUnicerf nereZimbabwe National Statistics Agency akaburitsawo gwaro rinoratidza kuti vana vanodarika zvikamu makumi manomwe kubva muzana vakatarisana nenzara, vana vari kumaruwa vanodarika makumi manomwe nematanhatu kubva muzana havana chekudya. Nzvimbo dzine vana vakatarisana nedambudziko iri kunyanya iMashonaland Central, Manicaland neMatabeleland North. Tichitarisa mamiriro ezvinhu aya, Zimbabwe haisati yasvika here pekuti vanhu vakawanda vanogona kufa kana kuti inganzi famine? Mukuru anoona nezvekuburitswa kwemashoko muWFP kuchamhembe kweAfrica VaGerald Bourke vanoti nyaya yechikafu ikasagadziriswa nechimbi chimbi vanhu vanoenda kwamupfiganebwe. Nyanzvi munyaya dzezvekudya dzinoti kusamira zvakanaka kwekunze uye kutadza kutungamira ndizvo zvinokonzera kuti vanhu vafe nenzara pasi rose. Vakanzvera magwaro enhoroondo vanoti nzara yekutanga pasi rose yakauraya vanhu vakawanda yakanyorwa munhoroondo yakatanga kuRome muna 441 BC. Dzimwe nyika dzakaita nzara dzakauraya vakawanda dzinosanganisira North Korea kubva muna 1994 kusvika 1998 apo vanhu mamiriyoni matatu vakafa. Kubva muna 1932 kusvika 1933 vanhu mamiriyoni gumi vakafa muSoviet Union. KuChina panzara inonzi Great Chinese famine yekubva muna 1959 kusvika 1962 vanhu mamiriyoni makumi mana nevashanu vakafa zvose izvi zvichikonzerwa nemitemo yehurumende yekutora minda ichiisa pasi payo uye mafashamu emvura. Dambudziko remamiriro ekunze rinonzi El Nino, rakauraya vanhu mamiriyoni gumi nemumwe kuIndia kumakore ekuma1783. MuZimbabwe chiri kupa kuti zvinhu zvinyanye kuita mhidigari inyaya yekuti hupfumi hwenyika haunawo kumira zvakanaka. WFP inombopa vanhu mari yekugayisa chibage, asi mukuru weWFP muZimbabwe VaEddie Rowe vanoti vakaregedza kupa vakawanda mari nekuda kwekushaya mari kubva kuReserve Bank of Zimbabwe. Mamwe masangano amira kupa rubatsiro rwemari anoti Red Cross uye Catholic Agency for Overseas Development. Asi gurukota rezvevashandi nemagariro akanaka evanhu Muzvinafundo Paul Mavima vanoti hurumende ichiri kubatsira nemari. Mukuru weRed Cross kuchamhembe kweAfrica Doctor Michael Charles vanoti vanhu mamiriyoni makumi mana nemashanu vakatarisana nenzara kunyika dzekuchamhembe kweAfrica kusvika muna Kubvumbi zvinonzi naVaBourke zvinonetsa kutsvaga mari yekubatsira Zimbabwe. Hurumende inenge isiri kuziva pfumo roibaya. Mamwe makurukota anoti iri mugwara uye hapana anofa nenzara. Asi svondo rapera gurukota rezvekurima VaPerrance Shiri vakati nyika yasarwa nematani zviuru zana chete echibage mudura kwete miriyoni yematani iri kutarisirwa. Chibage chasara ichi hachipedze mwedzi. WFP inotiwo Zimbabwe iri kungoti yakagadzirira asi hapana chiri kubuda. Gore rapera WFP yakati Zimbababwe yainge iri kukundikana kupa vanhu mamiriyoni matatu chikafu sezvayainge yavimbisa kunyangwe VaMavima vakaramba mashoko aya. Gurukota rezvemaIndustry Doctor Sekai Nzenza vanoti hurumende iri kubatsira kuti mutengo wehupfu hudzike kunyangwe hazvo vamwe vari kuti hapana chachinja. Sangano reIntergovermental Panel on Climate Change rinoti nyika dzekuchamhembe kweAfrica dziri kuchinja mamiriro ekunze kuchipisa zvakapetwa kaviri zvichienzaniswa nedzimwe nyika pasi rose. VaBourke vanotenderana nemaonero aya. WFP inoti inombotenga chibage kuZambia, asi chinorwadza ndechekuti varimi vakawanda vari kurima chibage chave kutengeserwa Zimbabwe nenyika iyi vakadzingwa muZimbabwe pahondo yeminda. Asi nekuda kwekuti zvinhu hazvina kumira zvakanaka, VaBourke vanoti vave kutenga chibage kuUkraine neMexico nedzimwe nyika. VaMavima vanoti Zimbabwe yakapihwawo mupunga neChina uyo uri kupihwa vanhu. VaRowe vanotiwo Zimbabwe haidi chikafu chakarimwa nemishonga kana kuti genetically modified zvopa kuti kutenga chigagekunyika dzakaita seSouth Africa kunetse. WFP inoti kubva pakati paZvita yange yapa vanhu mamiriyoni maviri chikafu asi kubva muna Ndira muno kusvika muna Kubvumbi iri kutarisira kupa vanhu vanodarika mamiriyoni mana. Asi havasati vawana chikafu chekupa vanhu muna Ndira zvichienda kumberi. Kunze kwekuyaura kwevanhu, nzara iyi yauraya mhuka dzemusango nezvipfuyo zvakawanda. Nzou dzinodarika zana dzakafa nekushaya zvekudya uye kushaikwa kwemvura sematauririo emutauriri weZimparks VaTinashe Farawo muna Zvita apo mvura yairambira mudenga. Sangano reFamine Early Warning System riri kuyambira kuti nzvimbo dzakawanda munyika dzicharamba dzakatarisana nedambudziko rechikafu iri zvichikonzerwa nekusanaya kwemvura uye kushaya zvikwanisiro kwevarimi. Hurumende yakatenderawo vanoga chibage kuti vatenge chibage kunze uye Grain Millers Association inoti nhengo dzayo dzakwanisa kutenga matani zviuru zana ichit pamwedzi panodiwa matani zviuru makumi masere. Kare vanasorojena vaye varere muhapwa dzemakomo vaiti kana mvura yarambira mudenga vaiita mukwerera. Vamwe vaienda kumakomo ekuMatobo kuBulawayo panzvimbo inoyera yeNjelele, vachibva kumativi mana enyika kunokumbira mvura. Apa vanhu vaibika doro rezviyo voteterera kuna Marwi, Mlimo, Musiki kana kuti Nyadenga kuti mvura inaye. Pakauya vasina mabvi nebhaibheri vaye vevhangeri vanoti zvichida nyika yave kusvika kumagumo nekuti zvivi zvanyanya. Asi dzimwe nyanzvi munyaya dzemamiriro ekunze dzinotiwo zviri kukonzerwa nekushanduka kwemamiriro ekunze. Vamwe vanoti kutadza kutonga kwehurumende kuri kusiya vanhu vakagarira mapadza mushure mekutora mapurazi uye kusavaka madhamu nekutsvaga nzira dzechizvino zvino dzekurima kwapa kuti nyika iite seyakageza negoka munyama. Aiwaka, pose pafa munhu hapashaike muroyi. Idzi ndidzo dzimwe nyaya dzinenge dziri mudariro muhurukuro yedu iri kutarisa chaunza nzara mumusha nezvidoda kuitwa kugadzirisa dambudziko iri. No media source currently available ",WFP Yoyambira Kuti nzara inogona kusvika pakaipisisa Zimbabwe ikasawana chikafu nechimbi chimbi
"Mubatanidzwa wemaparamende emuSADC, weSADC Parliamentary Forum, unoti vatori venhau vanoita basa guru munguva dzesarudzo uye nyika dzese dzemudunhu iri dzinosungirwa kudzika mitemo inoita kuti vashande vakasununguka pasina kumbunyikidzwa. Vachitaura pamusangano wekuzeya gadziriro dzegore rino uyo wakarongwa neMedia Alliance of Zimbabwe muHarare, munyori mukuru weSADC PF, Doctor Esau Chiviya, vanoti masangano ose anoongorora sarudzo anotarisa mashandiro evatori venhau uye kushanda kwavo vasingambunyikidzwe kunowedzera mukana wekuti pave nesarudzo dzakachena. Doctor Chiviya vanoti zvakakosha kuti vatori venhau vaitewo basa ravo zvakanaka vasinga buritse nhau dzinogona kukonzera mhirizhonga munyika. Vanotiwo makambani enhau ehurumende anosungirwa kupa mapato ese mikana yakaenzana. Vanoti zvakabuda musarudzo dzese dzavakaongorora munyika zhinji muSADC zvinoratidza kuti makambani ehurumende anenge achitsigiria bato rinotonga ukuwo makambani akazvimirira mazhinji achitsigira mapato anopikisa. Doctor Chivhiya vanoti havana zvavangataura pamamiriro akaita zvinhu muZimbabwe pari zvino vachiti vachatuma chikwati chesangano ravo kuzoongorora sarudzo mwedzi miviri sarudzo idzi dzisati dzaitwa. Murairidzi wepaUniversity of Zimbabwe, VaLawrence Mandara, vanoti kunyange hazvo kuenda kwaVaRobert Mugabe kwakaunza tariro yekuti nyika inokwanisa kuita sarudzo dzakachena uye VaEmmerson Mnangagwa vachivimbisa kuti vachaita sarudzo dzakajeka, hapana chiri kuitika chinoratidza kuti sarudzo dzichange dzakachena. VaMandara vanoti mitemo yesarudzo nekutapwa kwenhau haisati yavandudzwa uye pane kunyunyuta muvanhu nemapato anopikisa maererano nemamiriro pamwe nemashandiro eZimbabwe Electoral Commission. Sachigaro veMedia Institute of Southern Africa-Zimbabwe, VaGolden Maunganidze, vaudza Studio 7 kuti havasi kufara nekuti hurumende yaVaMnangagwa haina zvairi kuita kuvandudza mitemo yemashandiro evatori venhau kunyange hazvo SADC muongororo yayo pasarudzo dza2013 yakati mitemo iyi inofanira kuvandudzwa. VaMaunganidze vanotiwo havasi kufara nenyaya yekuti mhirizhonga mumapato ezvematongerwo enyika yave kubata batawo vatori venhau. Vanoti vanofara chose kuti MISA nemamwe masangano anomirira vatori venhau vari kuita misangano nemapurisa nechinangwa chekunatsururdza hukama hwavo pamwe nekuti vashande zvakanaka pasina kushungurudzana. Mukuru weMedia Alliance of Zimbabwe, VaNigel Nyamutumbu, vanoti musangano uyu wange uri wekuongorora kuti vatori venhau vangaite sei apo vari kugadzirira sarudzo pamwe nekuti chii chavangaite kuti mitemo yemashandiro avo yavandudzwa sarudzo dzisati dzaitwa. Zimbabwe ichaita sarudzo yemutungamiriri wenyika, sarudzo dzeparamende nemakanzuru mumwedzi mishoma inotevera. No media source currently available ",SADC Parliamentary Forum Yokurudzira Kushanda kweVatori veNhau Kwakasununguka
"Mutauriri webato iri, VaObert Gutu, vaudza Studio 7 kuti VaMwonzora vasungwa pamusuwo weHigh Court mushure mekunge vaudza vanochengetedza dare iri kuti vange vari kudzikisira VaTsvangirai sezvo ari munhu anozivikanwa uye aimbove mutungamiriri wehurumende. Mapurisa eZimbabwe Republic Police asunga munyori mukuru we MDC inotungamirirwa naVaMorgan Tsvangirai, VaDouglas Mwonzora, padare redzimhosva repamusoro, mushure mekunge VaMwonzora vaudza vanochengetedza dare iri kuti vange vari kudzikisira VaTsvangirai nekuti vaburitse chitupa chavo vasati vapinda mudare iri. VaMwonzora vange vachiperekedza VaTsvangirai kudare iri uko vange vachida kunonzwa nyaya yavakakwirirwa kumatare naColonel Christopher Mayoyo avo vanoti zita ravo rakasvibiswa naVaTsvangirai pamusoro pemhirizhonga yezvematongerwo enyika yakaitika kuMasvingo muna 2008. Mutauriri webato iri, VaObert Gutu, vaudza Studio 7 kuti VaMwonzora vasungwa pamusuwo weHigh Court mushure mekunge vaudza vanochengetedza dare iri kuti vange vari kudzikisira VaTsvangirai sezvo ari munhu anozivikanwa uye aimbove mutungamiriri wehurumende. VaGutu vanoti ivo semaonero avo hapana nyaya uye kusungwa kwavo kwanakangana nekuvashungurudza chete. VaMwonzora vazoregedzwa vachienda kumba mukuvira kwezuva. Asi zvinonzi vanzi vazodzoka kumapurisa zvakare. VaMwonzora vari kumiririrwa naAdvocate Eric Matinenga avo tisina kukwanisa kubata. Hatinawo kukwanisa kubata VaMwonzora kuti tinzwe zvataurwa nemapurisa. Mutauriri wemapurisa, Senior Assistant Commissioner Charity Charamba, vati vange vachiri kutsvaga kuona kuti VaMwonzora vasungirwei. Zvichakadai, mutongi wedare reHigh Court, Justice Amry Tsanga, vati nyaya yaVaTsvangirai naColonel Mayoyo ichanzikwa musi wa 14 Chikunguru gore rino. Colonel Mayoyo vari kuda kuti VaTsvangirai vavabhadhare mazana mashanu ezviuru zvemadhora sezvo vachiti vakavasvibisa zita ravo nekuvadoma kuti vainge vakurudzira kufa, kupondwa nekushungurudzwa kwevanhu mumhirizhonga yezvematongerwo enyika yakaitika kuMasvingo muna 2008.",VaMwonzora Vanosungwa Ndokuzoregedzwa
"Mutungamiri webato rinopikisa reMDC, VaNelson Chamisa, vashanyira jeri reChikurubi Maximum Prison, kunoona nhengo dzebato ravo dziri kupika mujeri iri, Last Maengahama naTungamirai Madzokere. Vaviri ava vakatongerwa kugara mujeri kwemakore makumi maviri mushure mekuwanikwa vaine mhosva yekuponda mumwe mupurisa mumusha weGlen View muna 2011. VaChamisa vanoti vamboita dambudziko rekurambidzwa kupinda mujeri iri kwemaawa anoda kusvika matatu vachengetedzi vepajeri iri vachiti vanga vachida kutanga vapiwa mvumo nevakuru vavo. VaChamisa vanoti vazokwanisa kuonana nevarume vaviri ava pamwe nevamwe vasungwa, kunyange hazvo vachiti vashushikana zvikuru kuti vabva vasina kuzokwanisa kuonawo Robert Martin Gumbura, uyo ari kupikawo pajeri iri. VaChamisa vanoti vasungwa vavataura navo vachemachema zvikuru nenyaya dzechikafu, mvura pamwe nemagariro ekumanikidzana kunge mbeva. Studio7 haina kukwanisa kunzwa divi reZimbabwe Prisons and Correctional Services panyaya yekunonotswa kwaVaChamisa kuona vanhu vavanga vafambira. No media source currently available ",VaChamisa Vanoshanyira Vasungwa kuChikurubi Maximum Prison
"Muzvare Mary Mubaiwa vaimbova mudzimai wemutevedzeri wemutungamiri wenyika VaConstantino Chiwenga vanzi nachiremba vavo vadimburwe ruoko sezvo vasisakwanise kurapika. Izvi zvinotevera kurambidzwa kunorapa kunze kwavakaitwa nematare. Muzvare Mubaiwa vainge vakatarisirwa kumira pamberi pedare neChipiri asi magweta avo ati vari kurwara zvakanyanya uye havakwanise kumira pamberi pedare. Dzimwe nguva vaimanikidzwa kuenda kudare vachirwara zvaizopa kuti vagume vadonha kana kufenda. Muzvare Mubaiwa vakarambidzwa kunorapwa kunze kwenyika kwavakaitwa nematare vachinzi vanozotiza sezvo vakatarisana nemhosva dzinogona kuti vagare mujeri kwenguva yakareba. Dare repamusoro reHigh Court nerepamusoro soro reSupreme Court akaramba kutambira chikumbiro chekuti vanorapwa kunze kwenyika. Vamwe vatongi vakaramba vanosanganisira VaTendai Uchena avo vakati Muzvare vane vakawanda vavanoziva kuSouth Africa nekudaro vanogona kuzotadza kudzoka. Rimwe gweta ravo Amai Beatrice Mtetwa vaudza Studio 7 kuti ichokwadi kuti vanachremba vati kuti Muzvare Mubaiwa vararame vave kufanira kudimburwa ruoko. Studio 7 yayedza kubata amai waMuzvare Mubaiwa, Amai Helga Mavo vati vange vasina kusungunuka kutaura sezvo vange vachityaira motokari uye vatiwo vakamirira kupirwa zvizere kubva kuna vanachiremba. Muzvare Mubaiwa vari kupomerwa mhosva dzakawandawanda dzinosanganisira kuti vaida kuita vachiwenga kafiramberi uye kuti vakayedza kuda kuita huori pakuti vaviri ava vachate. Asi vari kuramba mhosva dzose dzavari kupomerwa idzi uye vari kutevera zviri kuitika mumatare vanoti zvapupu zvehurumende zviri kutatarika kuvaroverera mhosva.",Hurwere hwaMuzvare Mary Mubaiwa Hwokomba Mushure Mekurambidzwa neMatare Kunorapwa neNyanzvi dzeKunze keNyika
"No media source currently available Mumwe mutevedzeri wemutungamiri wenyika, VaEmmerson Mnangagwa, nemusi weChina vaudza vatori venhau muHarare kuti vainge vaisirwa muchetura kunyange hazvo vasina kudya ice cream kubva kukambani yeGushungo Holdings inova yemhuri yemutungamiri wenyika, VaRobert Mugabe. Vachitaura nevatori venhau vehurumende chete mushure mekudzinga vanoshandira makamabani enahu akazvimirira, VaMnangagwa vati havana kumbobvira varamba kuti vainge vaisirwa muchetura sezvakataurwa panhepfenyuro yeZBC uye zvikazotaurwawo nemumwe mutevedzeri wemutungamiri wenyika VaPhelekezela Mphoko. VaMnangagwa vati vanachiremba vavo vakavaudza kuti vainge vaisirwa muchetura asi nyaya iyi yainge ichiri kuda kuongororwa. Vati havo havana kudyira muchetura uyu kuGwanda kumusangano weZanu-PF asi vakazongororwara vaveko. Vachitaura kunyaradzo yamuchakabvu Shuvai Mahofa nemusi weMugovera, VaMnangagwa vakati vainge vaitwawo zvakaitwa Amai Mahofa kumusangano weZanu-PF wepagore kuVictoria Falls. Vachitaurawo pamusangano nevechidiki vebato ravo kuHarare International Conference Centre nemusi weChina manheru, Amai Grace Mugabe vashorawo VaMnangagwa zvikuru vachiti vari kuvapumha huroyi. Amai Mugabe vati VaMnangagwa vaimbenge vati havana kuisirwa muchetura asi iko zvino vave kuimba rwumwe ruye. Vatiwo VaMnangagwa munhu akangosarudzwawo naVaMugabe kuti avashandire. Amai Mugabe vatiwo kusina Amai hakuendwe uye VaMnangagwa vainge varasika gwara. Vakayambirawo vanhu vavanoti vanoda kupidigura hurumende havana kwavanosvika bachiti dai VaMugabe vasina moyo munyoro vanga dai vari mumajeri. Nyanzvi munyaya dzezvematongerwo enyika dzinoti nyaya yekurwira chigaro chaVaMugabe, avo vave nemakore makumi mapfumbamwe nematatu ndiko kwapa kuti zvinhu zviite manyama amire nerongo mubato reZanu-PF. Mubato iri mune kunetsana kunotyisa pakati pezvikwata zviviri chimwe chinonzi Team Lacoste chinonzi chiri kutungamirwa naVaMnangagwa uye cheGeneration 40 chine vanhu vakaita saVaMphoko, Amai Mugabe, gurukota rezvedzidzo yepamusoro, Muzvinafundo Jonathan Moyo uye gurukota rezvekudzivirirwa kwenyika, VaSydney Sekeramai, nevamwe. Vaimbova sachigaro weZanu-PF Youth League kuMashonaland West, VaGodfrey Gomwe, vanoti hapana chakaipa kuti VaMnangagwa vadewo kutungamira nyika. Vati nyakanyaka iri kuitika munyika yakakonzerwa neveG40. Asi vanotsigira Amai Mugabe kuti vatore chigaro kana vachida kuzokwikwidza mune remangwana, uye vari sachigaro weZanu-PF Youth League kuManicaland, VaMubuso Chinguno, vati vanhu veTeam Lacoste ndivo vari kukonzera nyonga nyonga mubato. ",VaMnangagwa Vanotsika Madziro Vachiti Ichokwadi Kuti Vakaisirwa Muchetura
"Vagari vemuChinhoyi vanoti hupenyu huri kuramba huchioma munyika zvekuti vakawanda vavo vave kurarama nekutenga kana kutengesa upfu, mafuta kana usavi hunokwana musi mumwechete. Pamusana pekuda kwenhamo yapfunya chisero mudzimba dzakawanda, vazhinji havachakwanisa kutenga zvekudya zvinokwana mhuri panguva imwechete. Vakawanda vave kutenga zvekudya zvinokwana kudya musi mumwechete zvino zivikanwa nezita rekuti ""tutsaona"". Kana huri hupfu, hunenge huri muzvigaba zviduku zvakasiyana siyana kubva pa 500grams, 1kilogram kana 2kilograms. Mafuta anotengeswa mumabhodhoro madiki kubva pa100ml kusvika pa500ml. Izvi zvave kuita kuti vakawanda vaite bhizinesi rekutengesa zvekudya mudzimba nemumigwagwa. VaBenard Kaseke, avo vano gadzira shangu vari pamba pavo, vanoti vanotengesa zvekudya izvo zviri kuvararamisa. VaKaseke vanoti vanotengesera pamba sezvo vasingakwanise kubhadhara rendi iyo vanoti inodhura. Muzvare Janet Marongwe vanotengesa zvekudya kuti vawane kurarama asi vanoti mari yavanowana ishoma zvekuti vari kutadza kubhadhara pekugara. Amai Thembise Moyo avo vanotengesa zvekudya kuvana vechikoro cheNemakonde, vanoti zvakavanakira nekuti havabhadhare pekutengesera. Amai Moyo vanoti madhora makumi matanhatu emudyandigere anopihwa murume wavo mashoma uye mari iyi haisi kuuya nenguva. Japhert Mutandarika mwana wechikoro wepaNemakonde anoti zvinhu zviri kuomera vabereki zvekuti havachapihwa mari yekutenga zvekudya kuchikoro sezvavaimboita nguva yakare. Muzvare Marongwe vanoti havatarisire kunaka kwezvinhu munguva pfupi inotevera sezvo makambani akawanda akavhara. Kanzuru yeChinhoyi inoti iri kunzwira tsitsi vagari vayo nekuda kwekuoma kwehupenyu. Vachitura bhajeti reguta mwedzi wapera, kanzura Ignatious Zvigadza vakati kanzuru yavo ichabvumira vanhu kutengesa chero vachibhadhara mari inoita masendi makumi mashanu pazuva. No media source currently available  ","Hupenyu Hwoomera Vagari veMuchinhoyi, Avo Vokwanisa Kutenga Zvekudya Zvenguva Imwechete"
"Mutungamiri wenyika yeNamibia varizve sachigaro weSADC VaHage Geingob havasati vataura nezvemamiriro akaita zvinhu muzimbabwe kunyangwe hazvo masangano anorwira kodzero dzevanhu uye masangano anomiririra vashandi munyika dzakasiyana siyana siyana. Mutauriri waVaGeingob Doctor Alfredo Hengari vaudza Studio 7 kuti havasi kutaura nezveZimbabwe parizvino vakati titaure nemunyori mukuru weSADC kana kuti executive secretary Doctor Stergomena Lawrence Tax. Asi Amai Tax vange vasiri kudaira nharembozha yavo. Mukuru mubazi rezvekudyidzana nedzimwe nyika muNamibia Amai Selma Ashipala-Musavyi vakarambawo kutaura nyaya iyi vachiti Zambia inova sachigaro weSADC Troika inoona nezvematongerwo enyika nekuchengetedzwa kwenyika itaura nezviri kuitika muZimbabwe. Asi munyori mukuru weTrade Union Congress of Namibia VaMahongora Kavihuha vanoti mutungamiri wenyika yavo sasachigaro weSADC anofanira kutaura achishora zviri kuitika muZimbabwe. Mutungamiri wenyika VaEmmerson Mnangagwa vanoti nemusi weMugovera vakaita hurukuro nevatungamiri venyika dzemuSADC vachivaudza nezvemamiriro akaita zvinhu muZimbabwe. Vebato reMDC rinotungamirwa naVaNelson Chamisa, vesangano reZCTU uye vemasangano akazvimirira vari kupomera hurumende mhosva yekuvashungurudza. Sangano reZimbabwe Association of Doctors for Human Rights rinoti vanhu gumi nevatanhatu vakapfurwa nevanofungidzirwa kuti mapurisa kana mauto vakafa. Vamwe vanhu makumi masere nemumwe vari kurapwa mushure mekupfurwa uye vanhu vanodarika chiuru vakasungwa. Hurumende ichiti kungoti vanhu vana ndivo vakashaya chete. Vanoongorora nyaya dzezvematongerwo enyika VaPromise Sande vanoti mapato akarwa hondo yerusununguko anoita chirwirangwe zvokanganisa hutongo hwejekerere muAfrica. No media source currently available ",Sachigaro weSADC VaGeingob vekuNamibia Voramba Kutaura neNyaya yeZimbabwe
"Vagari vekuUzumba mudunhu reMashonaland East vanyora tsamba yenyunyuto pamusoro pekambani yeHeijin kumukuru anoona nezvekupiwa kwemarezinesi ezvezvicherwa pamwe nebazi rezvekuchengetedzwa kwezviwanikwa reEnvironmental Management Agency of Zimbabwe vachiti havasi kuda kuti kambani iyi ishande munzvimbo dzavanogara. Vagari vemubhuku rekwaKaseke vachibatsirwa nemagweta anorwira kodzero dzevanhu eZimbabwe Lawyers for Human Rights, ZLHR, vanoti vanoshamiswa kuti kambani yeHeijin yakatotanga kutara pekuisa migodhi yayo mumusha wavo vasina kana kumboziviswa. Mutauriri weZLHR, VaKumbirai Mafunda, vati VaLovemore Kaseke, avo vari kumirira vamwe vavo, vanoti vari kushamiswa zvikuru nekutarwa kuri kuitwa nzvimbo ichange iri pasi pekambani iyi. Vanonti nzvimbo iri kutorwa nekambani iyi inosanganisira minda yavo, mafuro ezvipfuwo zvavo pamwe nedzimba dzavo. VaMafunda vati vanyorera kumukuru anoona nezvezvicherwa kuti vawane ruzivo kuti kambani iyi yakapiwa rezinesi here, uye kuti pakatevedzwa here mitemo yenyika. ZLHR inotiwo kunyange hazvo dai kambani iyi ikave nerezinesi, panenge pakatyorwa mitemo inosungira kuti kuti vanenge vawana marezinesi munzvimbo inogarwa neveruzhinji vanofanirwa kutanga vaita hurukuro nevagari vobvumirana. VaMafunda vatiwo vanyorerawo kuEMA kuti vaziviswe nesangano iri kuti rakapa here kambani iyi magwaro anoratidza kuti kuita migodhi yayo munzvimbo iyi hazvina njodzi here kuvagari. Hatina kukwanisa kubata mukuru anoona nezvekupihwa kwemarezinesi ezvezvicherwa kuMashonaland East huyewo tatadza kubata gurukota rezvezvicherwa, VaWinston Chitando, kuti tinzwe divi ravo. Mutauriri weEMA, Amai Amkela Sidange, vati vanga vari kuita tsvakurudzo nezvenyayi iyi sezvo tsamba yakanyorwa nemagweta yakasvika kuhofisi yavo yeMarondera. Asi kanzura weWard 14, VaFagio Zvondai Marowa, vakaudza Studio7 vagari vemunzvimbo yavanomirira havasi kuda kuti kambani iyi ichere matombo munzvimbo iyi. Mabhuku ari kubatwa muhurongwa uhu anosanganisirawo Chimina, Mukonzi, Manyani neGotora. Mukuru weHuman Rights Watch kuchamhembe kweAfrica, VaDewa Mavhinga, vaudza Studio7 kuti nyaya yekubviswa kwevanhu munzvimbo dzemadzitateguru avo inofanirwa kugadziriswa. VaMavhinga vatiwo zviri kuitika kuUzumba zviri kuitikawo munzvimbo dzakawanda munyika. Studio7 haina kukwanisa kunzwa kuHeijin, iyo inonzi ine zvizvarwa zveZimbabwe pamwe nezvekuChina. No media source currently available ",Vagari Voramba Kutorerwa Nzvimbo Yavo neKambani yeVanhu vekuChina
"Mutungamiriri webato rinopikisa reAlliance for People’s Agenda, Doctor Nkosana Moyo, vanoyambira vatsigiri vebato ravo kuti vasarudze vatungamiri vanokwanisa kuita zvido zvevanhu, uye vanozivikanwa nekugona kuita basa. Mumwe murwiri wekodzero dzevanhu, VaGastaff Kativu, vanoti mutungamiri wenyika, VaEmmerson Mnangagwa, vanofanirwa kusungwa votongwa nedare rinotonga mhosva dzinoparwa pasi rose reInternational Criminal Court, sezvo vakapara mhosva dzakawanda dzakavhiringa hupenyu hwevanhu vakawanda munyika. Sangano reHeal Zimbabwe roshushikana nemashoko aIshe Fortune Charumbira avo vakabuda pachena kuti vanotsigira bato reZanu PF izvo sangano iri rinoti zvinozoita kuti vanhu vari pasi pemadzishe vasasununguke munyaya dzematongerwo enyika. Vagari vekuMasvingo vononokerwa nemibatanidzwa yemapato iyo vanoti haisati yatanga kupinda muvanhu ichivaudza kuti zvinhu zvichafamba seyi musarudzo dzichaitwa munyika. Sangano reZimbabwe Elections Support Network roita mangwana hurongwa hwekuzeya nyaya dzesarudzo muchirongwa chinenge chichikokerwa nemutori wenhau, Violet Gonda. Hurumende yosangana nevemaindasitiri ichivakurudzira kuti vasakwidze mitengo yezvinhu, iyo inonzi neveruzhinji kukwira kwayo kwava kuita chamuramba mhuru. Muchirongwa cheLiveTalk na 8pm, tiri kutarisa kodzero dzekuvhota dzezvizvarwa zveZimbabwe zviri kunze kwenyika. Kana muchida kupinda muchirongwa ichi, kanawo kutumira mashoko kuStudio7, shandisai WhatsApp panhamba dzinoti 001 202 465 0318… Vanoda kuteerera Studio7, tibateyi na7pm pamasaisai anoti 909 am 4930; 13860, 6080, 15580 ne 15460 Kilohertz paShortwave mazuva ose. Musakanganwe kuteerera zvimwe zvirongwa zvedu na 6am, uye 2pm mazuva ose. Musakanganwe kutifarira paFacebook peji redu re VOA Shona. Kurudzirai hama neshamwari kuti dzitifarire paFacebook yedu. Endai pa link iyi: https://www.facebook.com/voa.shona/","Misoro yeNhau dzaNhasi, Chitatu, Ndira 17, 2018"
"Vemabhazi vari kurwisana nevemakombi maMutare vachirwira vanhu vavanotakura nepamusana pekuti vashomeka zvikuru mazuva ano. Izvi zvakatanga neSvondo pamusika wemabhazi wemuguta wepaMurahwa vemabhazi vachirwisana vachida kutakura vanofamba sezvo vashomeka zvakanyanya. No media source currently available Mumwe ane makombi anotakura veruzhinji kubva maMutare achienda kuHarare mazuva ose, VaPatrick Chinowaita, vanonyunyuta kuti vamwe vavo vane mabhazi akawanda vari kuvakanganisa vachishandisa zvematongerwo enyika. VaChinowaita vanoti vanoshuwira kuti pange pachienzaniswa pakushanda kune vose vanotakura vanhu zvisinei kuti mumwe ane mabhazi mangani, uye kuti anozivana nani. Mukuru wesangano revemabhazi anotakura veruzhinji, VaIsau Mupfumi, avo vari kupomerwa mhosva yekuita pamadiro avo nevamwe vavo, havana kuwanikwa kuti vatipewo divi ravo panyaya iyi.",Makombi neMabhazi Zvorwira Vanhu Vekutakura
"African Union nemusi weChitatu yakapeta chirongwa chekuzeya dambudziko rekuroorwa kwevana vasati vabva zera muZambia. Musangano uyu wakatanga nemusi weMuvhuro. Chirongwa ichi chakaparurwa makore maviri apfura. Zimbabwe iri kumirirwa nevakuru muhurumende uye Amai Nyaradzayi Gumbodzvanda avo vanove munyarikani kana kuti ""Goodwill Ambassador"" muAU vachiona nezvekuroodzwa kwevana vasati vabva zera. Amai Gumbodzvanda vanoti Zimbabwe iri kurmbidzwa nezvimwe zvirongwa zvairi kuita kupedza kuroodzwa kwevana vasati vabva zera kunyanya kuvandudza mitemo kuti ichengetedza kodzero dzemwanasikana. ""Tiri kufadzwa nezviri kubuda kumusangano uyu nyanya Zimbabwe iyo ine zvirongwa zvairi kuita kuyedza kupedza dambudziko iri munyika,"" Amai Gumbodzvanda vaudza Studio 7. Dambudziko rekuroodzwa kwevanasikana rinonzi riri kunyanya kuwanikwa kunzvimbo dzakaita seMashonaland Central uye riri kunyanya kukonzerwa nekuwondomoka kwaita zvinhu munyika nedzimwe tsika nemagariro evanhu. No media source currently available   ",Zimbabwe Yorumbidzwa neZvirongwa Zvekuyedza Kupedza Kuroodzwa kweVanasikana Vasati Vabva Zera
"Nhengo dzeparamende kubva kuzvikwata zveMDC dzinoti hadzisi kufara nekunonoka kuri kuita paramende kupedza ongororo nyaya yadziri kupomerwa yekuzvidza mutungamiriri wenyika, VaEmmerson Mnangagwa, apo vakauya kuparamende gore rapfuura. Nhengo dzeparamende dzeMDC dzairamba kusimuka kana VaMnangagwa vapinda muparamende uye pane dzimwe nguva dzaitadza kuenda kudare apo mutungamiri wenyika anenge arimo sezvo dzichiti hadzicherechedzi hutungamiriri hwavo. Muna Mbudzi gore rapera, komiti inotungamira mabasa eparamende yeStanding Rules and Orders Committee kana kuti SROC yakaumba komiti inotungamirirwa, naVaJonathan Samkange veZanu PF kuti ioongorore nyaya iyi uye kusvika pari zvino komiti iyi haisati yapedza basa rayo. Munyori mukuru muMDC T iri kufanotungamirwa naMuzvare Thokozani Khupe, VaDouglas Mwonzora, vanove mumwe wevari kuongororwa vaudza Studio 7 vakabvunzurudzwa kare uye havana mhosva yavakapara. VaMwonzora avo vanove seneta vati vakaudza komiti yaVaSamkange kuti havanganzi vakapara mhosva yekuramba kusimukira VaMnangagwa pavakauuya kudare sezvo VaMnangagwa vakapinda mudare reNational Assembly kwete reseneti. Mutevedzeri wemutauriri weMDC Alliance, VaClifford Hlatshwayo, vaudza Studio7 kuti havana zvavanotarisira kubva kukomiti iyi sezvo iine nhengo dzeZanu PF chete. Vatiwo ongororo iyi haina zvaichabatsira sezvo dzimwe nhengo dzebato ravo dzinodarika makumi maviri dzakatodzingwa muparamende. VaSamkange vaudza Studio 7 kuti ongororo yavo ichiri kuenderera mberi uye vachazokwanisa kutaura zvakawanda kana vachinge vatura gwaro ravo kuparamende. Makomiti ese akaumbwa muchikamu chechipiri muparamende yechipfumbabwe aifanirwa kuti achimira basa pakapera chikamu ichi kuitira kuti paumbwa mamwe makomiti pachikamu chechitatu icho chakaparurwa nemutungamiri wenyika svondo rapfuura. Asi mutevedzeri wemutauriri weparamende, Amai Tsitsi Gezi, vati makomiti ese emuchikamu chechipiri achaenderera mberi nebasa kudzamara SROC yadoma nhengo itsva dzemakomiti aya. Zvichakadai muNational Assembly mamboita kupopotedzana mushure mekunge mumiriri weBuhera South, VaJoseph Chinotimba, vati varairidzi vari kuramwa mabasa vari kubhadharwa nemapato anopikisa munyika. Asi mumiriri weNorton, VaTemba Mliswa, pamwe nemumiri we Kambuzuma, VaVaWillas Madzimure veMDC Alliance, varamba izvi vachiti hakuna murairidzi anotambiriswa nemapato anopikisa. Mune imwewo nyaya gurukota rezvemitemo, VaZiyambi Ziyambi, vakumbira dare reNational Assembly kuti ritambire chikumbiro chedhorobha reVictoria Falls chekuti rive guta. Dhorobha iri rakanyorera kubazi rezvematunhu muna 2017 kuti rive guta, uye komisheni yakadomwa kuti iongorore nyaya iyi yakabvuma kuti Victoria Falls iitwe guta. Kana paramende ikatambira chikumbiro ichi, ichanyorera kumutungamiri wenyika kuti vatare zviri pamutemo Victoria Falls seguta. No media source currently available ",Nhengo dzeMDC Dzinoti Paramende Ngaipe Mutongo Wayo paNyaya Yekuti Dzakazvidza VaMnangagwa
"Vamwe vagari vemuGweru vanoti vave kutyira kupararira kwechirwere checoronavirus kana kuti Covid-19 zvichitevera kuchengetedzwa muguta iri kwezvimwe zvizvarwa zvemuno zvakabva kunze kwenyika. Vanhu vanoda kusvika zana nemakumi maviri vakachengetedzwa paGweru Polytechnic kutanga nemusi weChishanu svondo rapera. Kune vamwezve vanhu vanosvika makumi matatu vakachengetedzwa paMkoba Teachers’ College kutanga nezuro. Vanhu ava ndevamwe vari pakati pezvizvarwa zveZimbabwe zviri kudzorwa kubva kunyika dzeSouth Africa neBotswana. Munyori mukuru mubazi rezvekuburitswa kwemashoko VaNick Mangwana vachinyora padandemutande ravo reTwitter vanoti Mkoba Teachers College inokwanisa kugara vanhu mazana mashanu vari kubva kunze kwenyika. Vakatiwo Gweru Polytechnic yatozara. Mumwe mugari Amai Enita Nyati vaudza Studio 7 kuti vanotyira kupararira kwechirwere checoronavirus nekuti vamwe vevanhu ava vanogona kuve vainacho vachitiwo vanhu ava vanogona kutiza munzvimbo dzavakachengetedzwa. Asi mumwewo mugari Muzvare Nyasha Mahwende vati vanhu ava vanofanirwa kubatwa zvakanaka sezvo zviri zvizvarwa zvemuZimbabwe uye vari hama neshanwari dzevamwe vanhu. Vatiwo kunze kwekutyira kupararira kwechirwere vari kutyirawo kuti vamwe vevanhu ava vanogona kuita zviri kunze kwemutemo vakatsinhirawo kuti vanofanirwa kuchengetedzwa zvakasimba. Studio 7 yanyimwa mvumo yekupinda panzvimbo mbiri idzi nevange vakachengetedza vachiti tinofanirwa kupiwa mvumo kubva kumahofisi ehurumende emudunhu reMidlands. Taedza kunzwa kubva kugurukota redunhu reMidlands VaLarry Mavima pamwe nevakafanobata chigaro chemukuru wedunhu munyaya dzezvehutano kana kuti Provincial medical director Dr Reginald Mhene asi patasvika kumahofisi avo vanzi vange vari mumusangano. Vanoziva zviri kuitika vanoti kuBotswana nekuSouth Africa kwavaive vari vamwe vevanhu ava vainzi vari munyika idzi zvisiri pamutemo vakambosungwa, izvo zvakavaisa panjodzi yekubata chirwere checoronavirus. Meya weguta reGweru VaJosiah Makombe vabvuma kuStudio 7 kuti chipatara chinorapwa varwere vecoronavirus kana kuti Isolation District Hospital chichiri kunadzurudzwa pari zvino. Vakurudzira vagari kuti vatevedzere zvinokurudzirwa pakudzivirira chirwere checoronavirus asi vati havafanirwe kutya vachiti vane chivimbo chekuti kana pakaitika vanowanikwa vaine chirwere ichi vanokwanisa kurapwa. Mukuru webato rePeople’s Democratic Party Amai Lucia Matibenga avo vanovewo mugari wemuguta reGweru vati ibasa rehurumende kuchengetedza vanhu vari kudzoka ava zvakanaka uye kuwonawo kuti vamwe vagari vose vakachengetedzeka. Mudunhu reMidlands hamusati maita munhu akabatwa nechirwere checoronavirus. Asi kudzoka kumusha kuri kuramba kuchiita zvizvarwa zveZimbabwe kubva kunyika dzakatipoteredza kuri kuita kuti vamwe vabatire hura mumaoko vachityira chirwere ichi. No media source currently available ",Kudzoka muNyika kweVamwe Kwokonzera Kusagadzikana muGweru neNyaya yeCoronavirus
"Gurukota rinoona nezvezvivakwa nekutakurwa kwezvinhu, VaJoram Gumbo, vanoti mutungamiri wenyika, VaRobert Mugabe, vari kuzoparura zviri pamutemo kutangwa kuvakwa nekugadziriswa kwemugwagwa waurayisa vanhu vakawanda weHarare-Beitbridge musi wa18 Chivabvu. Kambani yekuChina, yeGeiger International, ndiyo iri kuvaka mugwagwa uyu unonzi wakakosha bhiriyoni imwe chete nezviuru mazana maviri zvemadhora. Asi nyaya yekugadzirwa kwemugwagwa uyu inonzi nenyanzvi munyaya dzezvematongerwo enyika yave kushandiswa nebato riri kutonga reZanu-PF kutsvaga rutsigiro. Mugwagwa uyu uri kutanga kugadzirwa kubva paChaka Growth Point kuMasvingo. Gurukota rinoona nezvedunhu reMasvingo,Amai Shuvai Mahofa, vakazivisa svondo rapera kuti vakuru vebato reZanu-PF muMasvIngo vainge vawirirana kuti makambani nevanhu vakarerekera kuZanu-PF ndivo vanofanira kutanga kuwana mabasa. Vachibvunzwa neStudio7 nezvekutyora mutemo wenyika usingakurudzire rusaruro rwakadai, VaGumbo vatanga vaita pamunhondo pamusasa asi vakazoti havanyanye kuona chakaipa kuti vanhu veZanu-PF vatange kuwaniswa mabasa. Mutauriri weMDC-T, VaObert Gutu, vashora zvikuru mashoko eZanu-PF vachiti Zanu-PF haizive mutsauko pakati pehurumende nebato. Vati izvi kutyora bumbiro remutemo. Mutauriri wePeople’s Democratic Party, VaJacob Mafume, vati uku kutyorawo mutemo wePublic Finances Act uyo unotara mari inopihwa mapato ezvematongerwo enyika nehurumende. Vati kuda kushandisa nyaya dzekugadzirwa kwemigwagwa kupa Zanu-PF mari imhosva. Mutauriri weZapu, VaIphithule Maphosa, vati mashoko aAmai Mahofa anoburitsa pachena kuti bato reZanu-PF rinoda kuwana rutsigiro nenzira dzisiri pamutemo. Vatiwo nehuwandu hwevanhu vasina mabasa munyika zvinoratidza kushaya hanya. No media source currently available  ",Kugadziriswa kweMugwagwa weHarare-Beitbridge Kwoparurwa Musi waChivabvu 18
"Vanhu vakawanda mudunhu reMashonaland West vanoti kunetsana kuri kuitika mubato riri kutonga reZanu PF kuchaita kuti risave nesimba musarudzo dzichauya. Asi vamwe vanoti izvi zvachaita kuti risimbe sezviri kuonekwa nekukunda musarudzo dzema by elections dzakaitika munzvimbo dzakawanda munyika. Zvinhu hazvina kumira zvakanaka mubato reZanu PF zvichitevera kupinda mune zvematongerwo enyikwa kwakaitwa nemudzimai wemutungamiri wenyika, Amai Grace Mugabe. No media source currently available Mubato iri mune kurwisana kukuru pakati penhengo dzaro idzo dziri kuda kuzotora chigaro chemutungamiri weZanu PF, VaRobert Mugabe, kana mukana wacho wavapo. Kurwisana uku kwakatanga gore rapera zvichitevera misangano yakaitwa Amai Mugabe avo vakafamba nyika yose vachinyomba dzimwe nhengo dzakaita sevaimbove mutevedzeri wemutungamiri wenyika, Amai Joyce Mujuru, nevamwe. Izvi zvakakonzera kuti nhengo dzakawanda dzidzingwe mubato reZanu PF mumatunhu ose munyika. Kunyange hazvo Amai Mujuru nevamwe vakaita sevaimbove mutauriri weZanu PF, VaRugare Gumbo, vaimbove makurukota ehurumende VaDidymus Mutasa, VaWebster Shamu naVa Slyvester Nguni, vakatosvorwa nechamupupuri chiri mubato iri, kurwisana kuri kuramba kuchienderera mberi mubato iri. Vakawanda vanoti kurwisana uku nekudzingana mubato kuchaita kuti Zanu PF ishaye samba musarudzo dziri kutarisirwa kuitwa muna 2018. Munyori webepa nhau reMirror mudunhu reMashonaland West, VaDennis Kagonye, vanoti kurwisana kuri kuita nhengo dzeZanu PF kuchaita kuti ishaye simba sezvo kurwisana uku kwatekeshera nyika yose. VaKagonye vanoti izvi zvasiyana nekare apo kurwisana kwainge kuri kwedunhu rimwe chete zvikuru sei reMasvingo. Mumwe mugari wemuChinhoyi, VaTapiwa Neshambe, vanoti kudzingana kuri kuitika mubato reZanu Pf imviro mviro dzekuparara kwebato iri. VaNeshambe vanoti VaMugabe ndivo chete vakabata musangano zvekuti vakabva pachigaro nenzira ipi zvayo, ndipo panoparara bato reZanu PF. Izvi zvinotsigirwa nemugari wekuBanket, VaBlessed Katyamaenza, avo vanoti kunetsana kuri muZanu PF uko kwatapurira kune avo vaimbove varwiri verusununguko, kuchasiya bato iri riri,parumananzombe. Asi VaWillie Nyambe, avo vaimbove nhengo yeZanu PF vasati vave nhengo yeMDC-T mugore ra2000, vanoti vanhu vasafunge kuti Zanu PF yaparara nekuti ichabuda munyonganyonga iyi yave nehuturu hwakaipa. VaNyambe vanotsigirwa naVaPeter Liwanda avo vanoti zviri kuitika muZanu PF ndezvechinguva chidiki asi hazviparadze bato iri nekuti simba rese muZanu PF riri pamutungamiri waro, VaMugabe. VaKagonye vanoti kukunda kuri kuita Zanu PF muma by-elections inyaya yekuti haisi kukwikwidzana nemapato makuru akaita seMDC inotungamirwa naVaMorgan Tsvangirai. Vamwe vanoongorora zvematongerwo enyika vanoti Zanu PF yakaparara kare asi inoshandisa vari muchiuto, vasori nemapurisa kuti irambe yakamira semuzamba.",Vakawanda kuMashonaland West Vanoti Zanu PF Yaparara
"Poita kusawiriana pakati pevagari nekanzuru yeMasvingo zvichitevera kuburitswa kwemashoko ekuti kanzuru yakumbomira kuita mamwe mabasa akakosha mudhorobha iri nekuti yave nemavhiki matatu ichishaiwa mafuta edhiziri edzimotokari dzebasa. Chiziviso ichi, chakaitwa namabharani wedhorobha iri, Engineer Edward Mukaratirwa, nezuro. Kanzuru ichambomisa kutakurwa kwemarara, kufambiswa kwenhakura varwere kana kuti ambulance pamwe, motokari inodzima moto, uye kuendesa vashandi vayo kunogadzira masuweji nemapaipi emvura anenge adhuuka mudzimba. Mashoko aya agamuchirwa nekunyunyuta nevagari vachiti kana kanzuru yadai zvinoreva kuti yakonewa basa uye zvinogona kukonzera kupararira kwezvirwere mudhorobha ragara rine dambudziko remvura. Mugari wemu musha weMustaf, kuward 2 VaRichard Munyene vanoti kanzuru inenge yaisa hupenyu hwevagari parumananzombe nekuti zvirwere zvakawanda zvinogona kupararira. Mumwe mugari wekuRujeko, VaMaxwell Zenda, vanoti kana kanzuru yamira kuita zvose izvi zvinoreva kuti yavharwa nekudaro vakuru vayo nevashandi vanofanira kumira basa nekuti vakonewa. VeSangano rinomirira vagarai reMasvingo United Residents and Rate Payers Alliance(MURRA), VaAnoziva Muguti, vanoti kanzuru haifaniri kusvika pakushaisisa mazano ekuwana zvikwanisiro zvebasa nekudaro inofanira kuita misangano nevagari kuti ipuwe pfungwa dzekukunda dambudziko iri. Meya weguta reMasvingo, VaCollen Maboke vati dambudziko iri riri kuvashungurudza asi vari pakati pekukumbira hurumende kuti ipe vemakanzuru dhiziri kubva kukambani yenyika ye NOCZIM kuti vasamirire zviteshi zvemafuta izvo zviri kunetsekawo. VaMaboke vatiwo magaraji ane mafuta ekufambisa dzimotokari ari kuatengesa nechikero chemari yepamukoto uye kanzuru haibvumidzwe kutenga kumagaraji aya. Vaenderera mberi vachiti magaraji avanotenderwa nemutemo kutenga mafuta aya ave nemavhiki akawanda asina. Vatiwo vachayedza kusimudza nyaya iyi kugungano remakanzura reUrban Councils of Zimbabwe kuti vaone kuti vangaite sei sezvo makanzuru ose asangana nedambudziko iri. Gurukota rinona nezvematunhu munyika, VaJuly Moyo, vati vange vari mumusangano pavabatwa kuti vatipe pfungwa dzavo padambudziko riri kusangana nemaguta akawanda munyika iri. No media source currently available  ",Kanzuru yeMasvingo Yotadza Kuita Basa neKushaya Dhiziri
"Mapurisa ekanzuru anonzi afumopisa zvinhu zvevanhu vanotengesera mumigwagwa senzira yekuti vanhu ava varege kutengesera munzvimbo dzisina kutarwa nekanzuru kuti dzitengeserwe izvo zvinonzi zvasiyaa zvaita kuti hupenyu hwevanhu vazhinji huende pakawomarara. No media source currently available Vamwe vevanhu vanotengesera mumigwagwa vanoti vawana mbatya dzavo dzavanga vachirara vakachengetesa pabhiriji riri pedyo nemahofisi ekanzuru vachibhadhara mari dzapiswa nemapurisa ekanzuru. Kanzuru ye Harare yapinda muzuva rechitatu ichibvisa vanotengesera mumigwagwa ichivaendesa kunzvimbo dzayakatara idzo dzinonzi nevanotengesa ava hadzina kugadzirwa zvakakwana. Mumwe wevanhu ava, Amai Nyadzisai Chinyani, vanoti hupenyu hwavo hwave parumananzombe zvichitevera kupiswa kwaitwa zvinhu zvavo nemapurisa ekanzuru. Amai Chinyani vati mapurisa ekanzuru amuka runyanhiriri kuti apise mbatya dzavo. Mumwe wevatengesi ava, Va Tekesure Mataruse, vatsinhirawo zvataurwa na Amai Chinyani vachiti zvaitwa nekanzuru izvi kuvapinza mudziva rinonyudza ravasingazokwanise kubuda mariri. Mutungamiri werimwe remasangano anomirira vanotengesa mumigwagwa re Zimbabwe Informal Sector Organization, Va Promise Mkwananzi, vati zvaitwa nemapurisa ekanzuru izvi zvavarwadza zvikuru vachiti kanzuru inofanira kubata vanhu zvine mwero. Asi mutauriri wekanzuru, Va Michael Chideme, varamba kuti mapurisa ekanzuru yavo ndiwo apisa mbatya idzi idzo dzinonzi nevaridzi vadzo dzinokosha zviuru nezviuru zvemadhora. Zvichakadai, mautauriri wemapurisa, Amai Charity Charamba, vanoti vapisirwa zvinhu ava vamhan’ara nyaya iyi kumapurisa uye mapurisa ari pakati pekuferefeta nyaya iyi. Amai Charamba vatiwo vamwe vevanotengesa mumigwagwa ava vakasungwa nezuro, vakabhadhariswa mari dzefaindi mushure mekupomerwa mhosva dzekuita hunhu hwaigona kukanganisa runyararo uye vatatu ndivo vachiri muhusungwa vachipomerwa mhosva yekurova mapurisa ekanzuru aibvisa tende riri muna Speke Avenue pavaitengesera vachiramba kubva ipapo. Zvikadai, mutauriri weMDC inotungamirwa naVa Morgan Tsvangirai, Va Obert Gutu, vati bato ravo riri kukurudzira kuti vanotengesa mumigwagwa varambe vari mumigwagwa kudzamara hurumende yagadzirisa nyaya yemabasa. MDC yakamboti vanotengesera mumigwagwa ava vabviswe asi mudzimai wemutungamiri wenyika, Amai Grace Mugabe, vakati hapana munhu aifanirwa kubviswa mumigwagwa. Asi hurumende yakazofuma yopandukira vanotengesa mumigwagwa ava ichiti ngavabviswe sezvo vanga vave kuzadza tsvina mudhorobha uye mudhorobha musisafambike zvakanaka. Va Gutu vati makanzura ebato ravo haasiwo ari kukonzera kuti vanotengesera mumigwagwa vabviswe vachiti hurumende ye Zanu PF ndiyo iri kuita izvi. Gurukota rinowona nezvematunhu, Va Saviour Kasukuwere, vakakurudzira vashandi vekanzuru yeHarare kuti vabvise mumiogwagwa vanhu vanotengesera mumigwagwa vakavatyisidzira vachiti vakarega kuita izvi vaizorasikirwa nemabasa. Nyanzvi munyaya dzemitemo dzinoti pasi pemitemo yemaguta, kanzuru yeHarare ndiyo ine masimba pavachandi vose vekanzuru, uye vashandi vekanzuru vanoita basa ravo sezvinenge zvatarwa nezvisungo zvemakanzura. Nyanzvi idzi dzinoti zviri kuitika muHarare zvinoratidza pachena kuti kurwa kwenzuo dzinosiya huswa nemiti zvaparadzwa.",Mapurisa eKanzuru yeHarare Anopisa Zvinhu Zvinotengeserwa Mumigwagwa
"Hurumende yatanga neChitatu kuparura hurongwa hwekupa vanhu mushonga wenhomba kuyedza kudzivirira kupararira kwechirwere chekorera kuvagari vemuHarare kuGlen View, Budiriro, Glen Noarah neMbare. Mushonga uyu unotarisirwa kushanda kwemakore mashanu uye chirongwa ichi chiri kutarisirwa kupera nemusi weSvondo munzvimbo dzekutanga idzi. Mushonga uyu wakawanikwa kuburikidza nemasangano anoti reWorld Health Organization neInternational Cholera Group. Mukuru wezvekurwisa zvirwere zvinotapuriranwa mubazi rezvehutano, Dr Portia Manangazira, vanoti vanhu vekune dzimwe nzvimbo havafanire havo kuenda kunzvimbo dzavari kupa vanhu mishonga ikozvino nekuti pane mimwe mishonga iri kuuya inokwanira vose vanoida.  No media source currently available ",Vanhu Vopihwa Mushonga Unodzivirira Korera muHarare
"Zvizvarwa zveZimbabwe zvinorarama nekuita mabhindauko akasiyana siyana muBotswana zvinoti danho rekunyevenutswa zvishoma nezvishoma kwemutemo wekuvharwa kwenyika iyi rinopa tarisiro yekuti zvinhu zvichanaka kwazviri munguva pfupi. Senyika dzose, Botswana yakavharawo nyika musi 2 Kubvumbi kwemazuva makumi maviri nemasere senzira yekudzivirira kupararira kwechirwere cheCoronavirus. Mumashoko avakapakurira nyika neMuvhuro manheru, mutungamiri weBotswana, VaMokgweetsi Masisi, vakati kuvharwa kwenyika kunotarisirwa kutanga kunyevenutswa kubva musi wa 8 Chivabvu mushure mekuwedzera mamiriro aya nevhiki rimwe chete. VaMasisi vakatiwo kuvharwa kwenyika kwakawedzerwa nesvondo rimwe chete senzira yekuti nyika iyi igutsikane kuti yakwanisa kumisa kupararira kweCoronavirus. Chizvarwa cheZimbabwe, VaBenjamin Chikomba, avo vanoita zvekuvaka mudhorobha reFrancistown, vanoti mashoko emutungamiri wenyika anoratidza kuti Botswana yakazvipira kuvhura nyika yose. Muzvare Mothyleen Nyakayembe vaudza Studio7 kuti vakaramba vakamira semusambangwena apo zvimwe zvizvarwa zveZimbabwe zvakasarudza kudzokera kumusha panguva yakaoma ino nokuti vaiona kuti zvinhu zvakarongeka muBotswana kudarika kumusha. Muzvinabhizinesi ane chitoro chineotengeswa doro, VaMetheew Moyo, vanoti munguva yekuvharwa kwenyika, vadzidza kuti insurance yakakoshera bhizinesi. Nyanzwi munyaya dzemainsurance, VaFrancis Ndudzo vari kukurudzira vose vane mabhizinesi kunyanya avo vemabhizinesi madiki kuti vaite ma insurance kuitira kuti vasawire mugomba renyati panguva yakaoma. Chirwere cheCOVID-19 chabata vanhu makumi maviri nevatatu muBotswana nekuuraya munhu mumwe chete munyika iyi, iyo inogara zvizvarwa zveZimbabwe zvakawanda zvikuru. No media source currently available ",Kuvhurwa kweBotswana Kotarisirwa Zvakanyanya neZvizvarwa zveZimbabwe Zviri Munyika Iyi
"Mutungamiri weMDC Alliance, VaNelson Chamisa, svondo rapera neChishanu vakadoma VaClifford Hlatywayo semunyori anoona nezvezvizvarwa zveZimbabwe zviri kunze kwenyika anenge achishandira kuhofisi mavo, reDiaspora Affairs and Mobilization. VaHlatywayo vanoti bato ravo rakatora danho rekuumba bazi idzva iri senzira yekusimbisa kudyidzana kwavo nevana veZimbabwe vari kunze kwenyika, uye kuti vanzwe zvichemo zvavo. Vanoti zvakakosha kuti zvichemo zvevanhu vari kunze kwenyika zvigadziriswe, kwete kungomirira mari dzavanotumira kumusha asi vasiri kupiwa nzeve. Vana veZimbabwe vari kunze kwenyika vagara vari kuchema kuti vabvumidzwe kuvhota vari munyika dzavagere, uye kuti vakwanise kuve zvizvarwa zvenyika mbiri, Zimbabwe nekwavanenge vari. Asi hurumende inoti pari zvino haina mari nezvikwanisiro zvingaita kuti izvi zvibudirire. Imwe nyaya inochemwa ndeyezvirango zvinonzi nevamwe muhurumende zvakatemerwa nyika vachiti zvinotadzisa vebato reZanu PF kupinda mune dzimwe nyika dzine zvizvarwa zveZimbabwe kuti vatsvage rutsigiro. Izvi zviri kuuyawo panguva iyo hurumende iri kugadzira hwaro hwemutemo unobata vana veZimbabwe vari kunze weZimbabwe Diaspora Policy, uyo unonzi wakanangana nekuvapa mikana mune zveupfumi nemabhizimusi pamwe nekuvhota vari kunze, uye kuve zvizvarwa zvenyika mbiri. No media source currently available ",MDC Alliance Inoumba Bazi Rinoona nezveZvizvarwa zveZimbabwe Zviri Kunze kweNyika
"Mabatirwo ari kuitwa sarudzo neZimbabwe Electoral Commission, Zec, ari kuramba achikonzera mutauro wakanyanya munyika vanopikisa vakawanda vachiti iri kukundikana kuita mutongi gava. Asi veZanu-PF vanoti vanopikisa vari kungorova bembera nekuti vari kutya kurakashwa musarudzo. Nyaya iri kunyanya kunetsa pari zvino inyaya yegwaro rine mazita evavhoti kana kuti voters roll. MDC Alliance inoti Zec haisi kutevedzera mutemo pakubuditsa gwaro rakachena nenguva uye rine zviso zvevanhu sezviri muhurongwa hutsva hweBVR. Asi sachigaro weZec, Amai Priscilla Chigumba, vanoti vari kuita zvose zvinodiwa kunyange hazvo paine zvimhingamupinyi pano neapo. Sachigaro weZanu-PF kuBritain, VaNick Mangwana, vanoti havataure vakamirira Zec asi zvimwe zviri kudiwa neMDC Alliance ndezvekuda kungovhiringa mabasa ekomisheni inoona nezvesarudzo. Mutauriri wePeople's Democratic Party, uye vari nhengo yeMDC Alliance, VaJacob Mafumo, vanoti Zec yakundikana kuva muyananinisi musarudzo. No media source currently available  ",MDC Alliance Yoramba Yakanetsana neZec neNyaya yeGwaro reVavhoti
"Mutongi wedare ramejastiriti muHarare, VaVakai Chikwekwe, nemusi weMuvhuro vakarasa chikumbiro chegweta guru renyika, VaJohannes Tomana, chekuti nyaya yavari kupomerwa yekutadza kuita basa nemazvo vachiregerera vanhu vaipomerwa mhosva yekuti vaida kubhomba kambani yemutungamiri wenyika VaRobert Mugabe yeAlpha and Omega Dairy mwedzi wapera. VaTomana vakati vainge varegerera varume ava, VaSolomon Makumbe pamwe na VaSilas Pfupa sezvo vainge vabvuma kuita zvapupu zvehurumende. Mutongi atiwo VaTomana vakaburitsa varume vaviri ava vari muchiuto vasati vaverenga dhoketi ravo. Panyaya yaVaTomana yekuti havangachuchuswe nevanhu vari pasi pavo, dare rati vanhu ava vakabairwa zvitupa uye rari zviri kutaurwa naVaTomana zvekuti havafanire kusungwa vari pabasa hazvishande nekuti bumbiro remitemo rinoti mutungamiri wenyika chete ndiye asingaendeswe kudare ari pachigaro. Gweta raVaTomana, VaThabani Mpofu, vanoti vane zvavari kuronga asi havasi kuzofukura hapwa parizvino. No media source currently available   ",Dare raMejastiriti Rinoti VaTomana Ngavachuchuswe
"Sangano revakarwa hondo yerusununguko, reZimbabwe National Liberation War Veterans Association riri kukurudzira kuvandudzwa kwemutemo wemakore evanhu vanoda kukwikwidza musarudzo yemutungamiri wenyika. Sangano iri riri kuda kuti makore aya abve pamakore makumi mana kuenda pamakore makumi mashanu nemaviri ekuberekwa. Vachitaura pamusangano wavaita nevatori venhau muHarare, munyori mukuru wesangano iri, VaVictor Matemadanda, vati sangano ravo riri kuda kuti mutemo uyu uvandzwe kuitira kuti ani nani zvake anokwikwidza musarudzo yemutungamiri wenyika, ange ari munhu abva zera zvekunzwisisa hudzamu hwezvinorehwa nekutungamira nyika. VaMatemadanda vatiwo sesangano vari kukurudzira kudzikwa kwemutemo unoranga vanhu vanokurudzira kuiswa kwezvirango pamwewo nevanopomerwa mhosva yekukanganisa hupfumi hwenyika. Studio7 yakundikana kubata VaMatemadanda kuti tinzwe zvizhinji. Asi mutauriri weMDC inotungamirwa naVaNelson Chamisa, VaJacob Mafume, vanoti hurongwa hwekuvandudza makore evanoda kukwikwidza musarudzo yemutungamiri wenyika uhwu hwakanangana chete nekuda kurambidza mutungamiri webato ravo, VaChamisa. VaChamisa vave nemakore makumi mana ekuberekwa. Muna Mbudzi wegore rino, munyori anoona nezvekuchengetedzwa kwenyika muZanu-PF, VaLovemore Matuke, vakakurudzirawo kuti mutemo uyu uvandudzwe, vachipomera VaChamisa mhosva yekuita zvehupwere mushure mekukundwa musarudzo nemutungamiri weZanu PF, VaEmmerson Mnangagwa. Nyanzvi munyaya dzematongerwo enyika dzinoti Izvi zvinogona kuita kuti mutemo uyu usanetse kuvandudza sezvo bato riri kutonga ragarawo richida kuti uvandudzwe, uye riine huwandu hwunokwanisa kutambira kwevandudzwa kwebumbiro remitemo yenyika mumatare ose eparamende ari maviri anoti reNational Assembly neSenate. No media source currently available ",Vakarwa Hondo Vokurudzira Kuvandudzwa kweMutemo Unotara Makore eVanokwikwidza Sarudzo yeMutungamiri weNyika
"Mutungamiri wenyika, VaEmmerson Mnangagwa vakasvika muNew York, muAmerica neMugovera kumusangano wechimakumi manomwe neina weUnited Nations unopindwa nevatungamiri venyika pamwe nedzihurumende,kana kuti 74th United Nations General Assembly, UNGA, uyo wakatanga svondo rapera. Musangano wegore rino wakanangana nekushanduka kwemamiriro ekunze. VaMnangagwa vanonzi vachatorawo mukana wemusangano uyu kukurudzira kuti zvirango zvavanoti zvakatemerwa Zimbabwe nenyika dzekumawirira zvibviswe. NeMugovera mutungamiri wenyika vakasangana nevatsigiri vebato ravo reZanu PF kwakare kuNew York. Vatsigiri veZanu PF vakabatana nechikwata cheDecember 12 Movement vari kuratidzirawo kumusangano uyu vachikurudzirawo kuti zvirango izvi zvibviswe. Nhengo dzebato rinopikisa reMDC pamwe nevamwe vemasangano akazvimirira vari kuratidzirawo vachida kuzivisa pasi rose nekwavanoti kutyorwa kwekodzero dzevanhu nehurumende yaVaMnangagwa. VaMnangagwa vari kuperekedzwa nechikwata chemakurukota anosanganisira gurukota rezvekudyidzana nedzimwe nyika VaSibusiso Moyo, gurukota rezveupfumi Muzvinafundo Mthuli Ncube pamwe negurukota rezvehutano, Doctor Odadiah Moyo, uyewo gavhuna veReserve Bank of Zimbabwe, Doctor John Mangudya. VaMnangagwa vari kutarisirwa kutaura pamusangano uyu nemusi weChitatu. Aka kava kechipiri VaMnangagwa vachipinda mumusangano uyu semutungamiri wenyika.",Mutungamiri weNyika VaMnangagwa Vanosvika kuMusangano weUNGA kuNew York
"Zimbabwe nemusi weChishanu yakabatana nenyika dzepasi rose kucheredza zuva remadzimai kana kuti International Women’s Day, madzimai akawanda achiti ari kuramba achidzvinyirirwa nekushaiswa mikana nekuda kwekuti vatungamiriri munyika havana hanya nekuvasimudzira kuti vave nemikana yakaenzana neyevarume. Kunyange hazvo Zimbabwe ine bumbiro rinosungira nekuenzana kwemikana pakapati pemadzimai nevarume, madzimai akawanda atataura nawo ati hapana chido kana hanya kubva kuvatungamiriri wehurumende, mapato ezvematongerwo enyika, vedzisvondo kana makambani yekuona kuti izvi zvaitika. Vaimbove nhengo yeparamende zvakare vari gweta, Muzvare Jessy Majome, vaudza Studio 7 kuti madzimai ari kutambura zvakanyaya munyika nekuda kwekushaya hany’a kwevanhurume vari pazvigaro zvehutungamiriri. Vanoti pane mukana mukuru wekuti nyika ivhare mukaha uri pakati pevakadzi nevarume kana bumbiro remutemo rikanatsotevedzerwa. Mukuru wesangano Zimbabwe Women Lawyers Association, Amai Abigail Matsvai, vaudza Studio 7 kuti zuva ranhasi rakakosha chose uye vari shandisa kukurudzira vatungamiriri zvikuru sei muhurumende kuti vatevedze mitemo inoenzanisa mikana pakati pevarume nevakadzi. Mumwe komishina weGender Commission, Amai Tsungirirai Hungwe-Chimbunde vaudza Studio 7, kuti panodawo dzidziso yakasimba kuti veruzhinji vaone kukosha kwekuenzanisa mikana pakati pemadzimai nevarume. Vati komisheni yavo iri kuedza napose painogona kutaura nemapato ezvematongerwo enyika akasiyana siyana kuti ape nenhengo dzawo mikana yakaenzana musarudzo kuti pave nemadzimai akawanda anopindawo muzvinzvimbo zvehutungamiriri. Mbembero dzegore rino dziri kuitwa pasi pedingindira rekuti, Think Equal, Build Smart, Innovate for Change. Muzvare Majome vati zvichienderana nedingindira iri, komisheni yesarudzo inofanira kushandisa masimba aya kupa zvigaro zvakaenzana kuvakadzi nevarume musarudzo dza2023. Amai Matsvai vatsigira izvi zvikwata zvinovandudza mamiriro ezvinhu pazvigaro zvehutungamiriri. Muzvare Majome vatiwo zvakakosha zvikuru kuti vanhukadzi vabatane vorwa hondo dzawo pamwe chete kwete kushandiswa nevanhurume. Vatiwo zviri pachena kuti varume vakawanda vari muzvigaro havadi kusiya zvigaro izvi ndosaka vachirwisanisa memadzimai nekuapa mikana midiki yekupinda muzvigaro zvehutungamiriri.  Zuva reInternational Women’s Day rinorangarirwa gore rega rega musi wa8 Kurume senzira yekucheredza budiriro yemadzimai munyaya dzehupfumi, matongerwo enyika nezvimwe pamwe nekukurudzira kuenzanisw kwemikana pakati pavakadzi nevarume pasi rese. Mhemberero dzange dzakarongwa nehurumende dzaitirwa kuGokwe mudunhu reMidlands uye masangano akawanda aitawo mhemberero munzvimbo dzakasiyana siyana. Mutungamiri weMDC VaNelson Chamisa vange vachicherechedza zuva iri vari kuChitungwiza. Mamwe masangano aburitsa mashoko pazuva ranhasi anosanganisa reZimbabwe Human Rights Commission rati zvinonetsa kuti madzimai asimukire nemamiriro akaiita zvinhu munyaya dzezvehupfumi sezvo pasina ari kuvawanisa mukana. Sangano reZimbabwe peace Project raburitsawo mashoko richicherechedza zuva ranhasi ari richigunun’una nenyaya yekutyorwa kwekodzero dzemadzimai kusanganisa vakatyorerwa kodzero muna Ndira mushure mekuratidzira kwakaitwa munyika. No media source currently available  ",Zimbabwe Yocherechedza Zuva reMadzimai
"Sangano rinomirira vashandi munyika, reZimbabwe Congress of Trade Unions, ZCTU, rinoti riri kuronga kuita musangano mukuru wekuzeya matambudziko ari kusangana nevashandi nemhuri dzavo. Mutungamiri weZCTU, VaPeter Mutasa, vanoti sangano ravo raona zvakakodzera kuti paitwe musangano uyu sezvo vanhu vari kutambura zvikuru panguva iyo vezvematongerwo enyika vari kuratidza kuti havana hany’a nemushandi. VaMutasa vanoti vari kuronga kuita musangano uyu sezvavakaita muna 1999 apo ZCTU yakaungana ichizeya rakanaka remangwana remushandi nekuti vezvematongerwo enyika vainge vakundikana kuchengetedza kodzero dzevashandi. Asi VaMutasa vanoti musangano wavo mukuru uyu uchange wakasiyana newakaitwa muna 1999, uyo wakabuda nechisungo chekuti vatungamiri veZCTU vapinde mune zvematongerwo enyika, izvo zvakaona vachakabvu VaMorgan Tsvangarai naVaGibson Sibanda nevamwe vachiumba MDC. VaMutasa vanoti sevatungamiri veZCTU havakwanisi kuita zvakaitwa naVaTsvangirai naVaSibanda nekuti havasati vapihwa masimba ekuita izvi nevashandi. No media source currently available ",ZCTU Yoronga Kuita Musangano Mukuru weConvention
"Vagari vemumusha weSakubva kwaMutare varatidzira pamuzinda wekanzuru yeguta iri vachiti vanoda kuvhurirwa mvura nemagetsi izvo zvakavharwa nekanzuru yavo. Mazana nemazana evagari vange vachiimba nziyo dzehondo yerusununguko uye vaine zvinyorwa zvekunyomba vakuru vekanzuru apo vange vachiratidzira vari pamuzinda wekanzuru yasvo. Vagari ava vapfiga gedhi rekanzuru kubva mangwanani kuzvika masikati apo vanga vachiimba vachiratidzira. Vagari ava vari kunyunyuta nenyaya yekuti vakavharirwa magetsi nemvura vasina kuziviswa. Zvimwe zvezvinyorwa izvi zvange zvakanzi, “Rape in darkness”, “its our right to have electricity”, “ Magetsi kuvanhu today”, Vanhu veSakubva taneta”, “tirivo vanhu, finance director must go.” Amai Elizabeth Chagumachii vanoti nyaya dzekushungurudzwa kwemadzimai dzava kuwanda zvichitevera kuvharwa kwemagetsi. “Tiri kubatwa mazamo mumatida umu, usiku mudima ndakatobatwa manheru zamo ranhu taguma hatichadi izvi,” Amai Chigumira vaudza Studio7. Mumwe wevange vachiratidzira, VaEdward Mutendi, vanoti mari yechikwereti chavanonzi vanacho nekanzuru chemadhora mamiriyoni mashanu manyepo. “Kanzuru inoti tine chikwereti che $5m, asi isusu tinoti hatina mari yakadaro dzimba dzatinogara hadzina kunaka dzine maburi matoilets ari kure uye tinofamba chinhambwe kuendako, dzimba dzine maburi uye apa kunombonaya, tinoda kuona World Cup apa hatina magetsi,” vadaro VaMutendi. VaTinashe Pachedu vanoti zvichitevera kuvharwa kwemagetsi munharaunda mavo uye nemudzimba, vanhu vava kupara mhosva sezvo panenge pasina anovaona. VaEdson Dube veUnited Mutare Residents and Ratepayers Trust, vanoti kanzuru inofanirwa kunzwisisa kuti vanhu vakawanda vari kuomerwa nehupenyu sezvo vazhinji vari kurarama nekutengesa zvinhu zvakasiyana siyana zvinoshandisa magetsi acho akavharwa. “Takanzwa kuti vanhu vakambozana kuda kuita nhaurirano kana kutaurirana neMutare City Council asi izvezvi pave nevhiki nemazuva anoraudzira pasina chati chafamba vachiti vanhu ava vanoita mabasa ekuzvibatsira akaita sekubika masamusa, kutoinhodza mafreezita saka apa zvovharwa ukuwo zvikoro zvakavhurwa mazuva apfura apa ndopanodza raramo saka hameno kuti kanzuru inenge ichida kuti vanhu vadini.” Mutauriri weguta reMutare, VaSpren Mtiwi, vanoti kanzuru iri kunetseka kuwana mari yechikwereti isiri kubhadharwa nevagari saka ikasatora danho, hapana chainowana. VaMtiwi vanoti vagari vane mari yechikwereti inosvika madhora mamiriyoni mashanu uye havazi kuratidza chido kana shungu dzekubvisa mari iyi. Asi gweta rinoshanda nesangano reZimbabwe Lawyers for Human Rights, VaPassmore Nyakureba, vanoti kanzuru kana ani zvake haana kodzero yekuvharira vagari mvura kana pasina mvumo inopihwa nematare edzimhosva sezvo mvura iri kodzero yemunhu wose. No media source currently available  ",Vagari Voratidzira kwaMutare Zvichitevera Kudzimirwa Magetsi neMvura
"Kusawirirana mu Zanu PF kuri kuramba kuchienderera mberi zvichitevera chisungo chedunhu reMashonaland East, chekuti gurukota rezvekudzvirirwa kwenyika, VaSydney Sekeramayi, pamwe negurukota rezvehutano, VaDavid Parirenyatwa, vasave nhengo dzeCentral Committee yedunhu iri. Chisungo chabuda nekomiti inoona nezvemafambisirwo ezvinhu mudunhu re Mashonaland East, ye Provincial Coordinating Committee, chinoreva kuti VaSekeramayi pamwe naVaParirenyatwa havasi kupinda mu Central Committee yebato. Nyanzvi munyaya dzezvematongerwo enyika uye vachishanda vakazvimirira, VaBlessing Vava, vanoti kubviswa kwaitwa Va Sekeramayi mu Central Committee kwave kureva kuti havachakwanisa kudomwa nemutungamiri webato, VaRobert Mugabe, kupinda mu politiburo yebato. Vane ruzivo nezvaitika pamusangano uyu vanoti dzimwe nhengo dzaburitswa mu Central Committee dzinosanganisira mutevedzeri wegurukota rinowona nezvekurima, Va Paddy Zhanda, Va Jericho Gotora, Amai Zvikomborero Mangowo pamwe naVa David Kanjere. Vachipeta kongiresi neMugovera, VaMugabe vakakurudzira nhengo dzebato ravo mudunhu re Mashonaland East kuti dzinogara pasi zvakare dzisarudze dzimwe nhengo dzichapinda muCentral Committee. Va Mugabe vakati izvi zvinotevera kunyunyuta kwedzimwe nhengo pamusoro pekusarudzwa kwakaitwa nhengo dze Central Committee dzinonzi dziri kutsigira mutevedzeri wemutungamiri wenyika, Amai Joice Mujuru. Pataenda pamhepo, nhengo dze Zanu PF dzanga dzichiri kuwunza mazita evanhu vavari kuda kuti vatsive vanhu ava avo vakasarudzwa pamberi pekongiresi. Studio7 haina kukwanisa kunzwa kumutauriri weZanu PF pari zvino, uye vari sachigari vebato, VaSimon Khaya Moyo, kuti tinzwe pamire bato ravo panyaya iyi. Uku veruzhinji vari kuti VaMugabe vakatyora bumbiro rebato ravo nekusadoma vatevedzeri vavo pakapera kongiresi yebato ravo, bato rinopikisa re MDC-T harisati raita musangano wekomiti yepamusoro we national council kunyange hazvo bumbiro rebato iri richiti musangano uyu unofanira kunge waitwa mukati memwedzi mumwe chete. Asi mutauriri webato iri, Va Obert Gutu, vanoti musangano uyu uchaitwa neMugovera svondo rino uye varamba mashoko ekuti bato ravo riri kutyora bumbiro raro. Va Gutu vati nhengo dzichapinda mukomiti ye National Executive yebato ravo dzichadomwawo zvakare. Vane ruzivo nezviri kuitika mu MDC-T vanoti mutungamiri webato iri, Va Morgan Tsvangirai, vangangodoma vaimbova murongi wemisangano mubato iri, Va Nelson Chamisa, kuti vapinde mu National Executive. Pari zvino, Va Chamisa vangosara vave nhengo yeparamende inomirira Kuwadzana zvichitevera kukundwa kwavakaitwa naVa Douglas Mwonzora pavakakwikwidza chigaro chemunyori mukuru webato pakongiresi ye MDC-T. No media source currently available ",Mash East Inobvisa VaSekeramayi naVaParirenyatwa muZanu PF Central Committee?
"Kusarudzwa kwevanhu vachanzwa kutongwa kwemhosva iri kupomerwa Derek Chauvin, mupurisa anonzi akauraya gore rapera munhu mutema muAmerica, VaGeorge Floyd, kwakatanga muguta reMinneapolis nezuro, Chipiri. Zviuru zvemauto nemapurisa zvakange zvakazara muguta iri zvichityira kuti pangaita mhirizhonga seyakawonekwa gore rapera pakafa Va Floyd. Gore rapera vanhu vazhinji pasi rose vakaona mavhidhiyo emupurisa wechichena, Derek Chauvin, akatsimbirira neibvi rake pahuro paVaFloyd kusvika vafa. Izvi zvakakonzera mhirizhonga nekupiswa kwedzimba nemabhizimisi mumaguta mazhinji muAmerica. Vanhu vemunyika dzakasiyana siyana vakaratidzirawo vachishora zverusarura ganda zviru kuitika muAmerica. Kusarudzwa kwevanhu vachanzwa nyaya iyi, kana kuti ‘jury’, kunonzi kunogona kutora masvondo matatu. Vanoongorora zvematongerwo enyika, VaCalvin Manduna, vanoti nyaya iyi inyaya yakamirirwa nevanhu vazhinji pasi pose, vachiti haasi Chauvin ega ari kutongwa asi kuti mapurisa anoitawo rusarura pamwe nemitemo yemuAmerica zvichatarisiswa. No media source currently available ",Kutongwa kweMupurisa Ari Kupomerwa Mhosva yeKuuraya George Floyd Kotanga muMinnesota
"Mutungumiriri webato reZanu PF vari zvakare mutungamiri wenyika VaEmmerson Mnangagwa vaudza musangano weCentral Committee yebato ravo kuti hapafanire kuve nemhirizhonga apo nhengo dzebato ravo dzinenge dzonotsvaga rutsigiro musarudzo dzegore rinouya. VaMnangagwa vaudza nhengo dzebato ravo kuti dzinofanira kubatana dzotsvaga rutsigiro murunyararo vachiti hapana kudzokera kumashure panyaya iyi. Vatiwo Zanu PF ndiro bato rega rinomiriria zvido zvevanhu muZimbabwe uye hapana angaritadzise kukunda musarudzo. Mashoko aVaMnangagwa anouuya apo bato ravo riri kupomerwa mhosva yekukonzera mhirizhonga musarudzo dzichangobva mukukuitwa dzemaBy-Election kuInsiza neMatabo. Vanoongorora nyaya dzesarudzo vachishanda nesangano reElection Resource Centre, VaSolomon Bhobhosibhunu, vati mashoko aVaMnangagwa akanaka chose asi hazvifaniri kuperera mukutaura chete. Zvichakada kune vamwe vatori venhau kubva kumakambani akaita seNewsday, Newshawks neNewZimbabwe asiri kufara nekuti akanyimwa magwaro ekuti ange achinyora pamusoro pengiresi yeZanu PF. Mupepeti wenhau weNewsDay, VaWisdom Mudzangairi, vaudza Studio 7 kuti vatori venhau vavo vakanyimwa magwaro ekupinda mukongiresi nekuti bato reZanu PF harisi kufara nemanyorero avari kuita nhau dzebato ravo. Asi mutauriri weZanu PF, VaChris Mutsvangwa vakaudza vatori venhau mushure memusangano wePolitiburo nezuro kuti vatori venhau vakawanda vakapihwa mvumo kunze kwevavati vanoyora manyepo. Masangano anomirira vatori nevenhau munyika akaisa seMedia Insitute of South Africa- Zimbabwe neZimbabwe National Editors Forum ashora zvikuru kurambidzwa kwevatori venhau kuita basa ravo achiti achaita zvaanokwanisa kugadzirisa nyaya iyi. Kongiresi yeZanu PF iri kuenderera mberi mangwana apo pachagadzwa nhengo itsva dzeCentral Committee. VaMnangagwa vachadomawo nhengo dzePolitiburo kubva mudare reCentral Committee nemusi weMugovera. No media source currently available ","VaMnangagwa Vokurudzira Kubatana muZanu-PF, Ukuwo Vamwe Vatori veNhau Vachirambidzwa Kupinda kuKongiresi Vachinzi ""Vanoreva Nhema"""
"No media source currently available Vakafanobata chigaro chegurukota rezvemigodhi, VaJorum Gumbo, pamwe nevakuru-vakuru vekambani yeZimbabwe Mining Development Corporation, vatadza kutsanangura hurongwa hwekucherwa kwegoridhe nekoromu nemakambani ekunze kwenyika mushure mekunge nhengo dzeZanu PF mukomiti yezvemigodhi dzakatanga kupopotedzana nenhengo yeNorton yakazvimirira VaTemba Mliswa pamusoro penyaya dzehuwori. VaMliswa, avo vanove sachigaro wekomiti iyi, vakambosuduruka kutungamira komiti iyi mushure mekunge paramende yati yave kuongorora nyaya dzehuwori dzavanonzi vakaita ivo nedzimwe nhengo nhatu dzekomiti iyi. VaMliswa vapinda mukomiti iyi senhengowo zvayo uye dzimwe nhengo dzekomiti iyi dzakaita saVaRoy Bhila dzati sezvo VaMliswa nevatatu ava, vanoti, VaLeonard Chikomba veZanu PF, VaAnele Ndebele naVaPrince Sibanda veMDC, avo vari kuongororwa nenyaya dzehuwori, vanofanirawo kumbomira kupinda mukomiti iyi. VaChikomba veZanu PF vabvuma kubuda mumusangano uyu vachitenda kuti vainge vakafonerwa namuzvinabhizimisi, VaShepherd Tundiya, kuti vazotora mari yechiokomuhomwe. Asi VaMliswa varamba kubuda mumusangano uyu izvo zvabva vaita kuti vatange kupopotedzana nedzimwe nhengo dzekomiti iyi dzakaita saVaDexter Nduna veZanu PF. VaMliswa, avo vari kupomerwa mhosva yekutsvaga mari yechiokomuhomwe inoita mazana mana ezviuru zvemadhora kubva kuna muzvinabhizimisi VaJR Goddard, varamba kubuda mukomiti vakatangawo kuudza VaNduna, VaBhila nevamwe vavo kuti vanoitawo huwori hunotyisa uye kuti vari kuba mari dzemakomiti. Paita kukandirana makobvu nematete pakati paVaMliswa naVaNduna, VaNduna vazoudza VaMliswa kuti vaizovagadzirisa panze peparamende, vachitiwo havachatombozivi kuti vakauraya vanhu vangani. Asi VaMliswa varamba kunyarara kunyange hazvo VaNduna vazobuda panze. Zvese izvi zvaitika mumaziso aVaGumbo nechikwata chavo uye mukati memaminitsi akati kuti, VaGumbo nevatori venhau vazoburitswa mudare kuti nhengoi dzekomiti dzisare dzichigadzirisana. Aka hakasi kekutanga nhengo dzekomiti iyi dzichipopotedzana pamberi pevanyarikani. Gore rapfuura nhengo dzekomiti iyi kubva kuZanu PF dzakapopotedzana naVaMliswa dzikarambidza muzvinabhizimisi, VaNick Van Hoogstraten, avo vane chikamu mukambani yeHwange Colliery, kupa humbowo pamusoro pehuwori huri kuitika kukambani iyi. Kune rimwewo divi, hakasi kekutangawo zvakare kuti VaNduna vatyisidzire dzimwe nhengo dzeparamende. Gore rapera VaNduna vakatyisidzira nhengo dzeMDC vachiti vanogona kudzipfura nepfuti mushure mekunge vasveveredzwa zvichitevera kuzvizivisa kwavakanga vaita mudare vachiti ndivo mumiriri weChegutu West, kunyange hazvo paive nemakakatanwa pakusarudzwa kwavo ayo aive kumatare edzimhosva. ",Kukandirana Makobvu neMatete kwaVaMliswa naVaNduna Kunomisa Musangano weKomiti yeZvicherwa
"Zimbabwe Electoral Commission (ZEC) iri kutarisirwa kuva nemakomishina matanhatu matsva ekutsiva makomishina ari kusiya zvigaro zvawo zvichitevera kupera kwetemu yemakomishina aya muna Chikunguru gore rino. Muchiziviso chayo kune veruzhinji, komiti inoona nezvekufambiswa kwebasa muparamende yeStanding Rules and Orders, iri kukoka veruzhinji kuti vadome vanhu vavanoda kuti vapinde muZEC kuti vatore zvigaro zvenhengo nhanhatu dzekomisheni idzo dziri kusiya basa musi wa6 Chikunguru apo panopera nguva yadzo yekuve nenhengo dzebhodhi rekomisheni. Komiti iyi inoti panodiwa vakadzi vana nevarume vaviri kuti vatore zvigaro izvi. Komiti iyi inoti veruzhinji vanofanira kudoma vanhu vane chiremera pamwe nehunyanzvi munyaya dzekukufambiswa kwesarudzo. Vanhu vanobvumidziwa kudoma vanhu vavanoda kuti vapinde muZEC kusvika musi 18 Kukadzi uye komiti iyi inozoita bvunzo dzekuona kuti vanenge vadomwa vanokodzera here kana kuti kwete. Komiti iyi inozoendesa mazita evanenge vakunda kumutungamiri wenyika uyo anotambira mazita aya kana kuaramba. Nyanzvi munyaya dzesarudzo vachishanda nesangano reElections Resource Centre, VaSolomon Bhobhosibunu, vati zvakakosha kuti pave nenhengo itsva dzekomisheni iyi. Asi vati vanhu vanodomwa ava vanofanira kunge vakazvimirira kuitira kuti nyika ikwanise kuita sarudzo dzakachena. Sachigaro werimwe sangano rinoongorora sarudzo munyika, reZimbabwe Election Support Network, VaAndrew Makoni, vaudza Studio 7 kuti kuvepo kwevanhu vatsva muZEC kunogona kusandura maitirwo ebasa muZEC. VaMakoni vatiwo zvakakosha kuti mutemo wemafambisirwo esarudzo ushandurwe kuitira kuti ZEC ikwanise kushanda yakazvimirira. Mapato anopikisa nemasangano anoshanda akazvimirira munyika anogaro chema chema achipomera ZEC mhosva yekuita basa rayo yakarerekera kuhurumende nebato riri kutonga. Vanoongorora zvematongerwe enyika vachidzidzisa kuAfrica University, Dr Wellington Gadzikwa, vaudza Studio 7 kuti ZEC haina chimiro chakanaka kune veruzhinji uye kasandura vanhu hakuna zvakunagadzirisa. Vanoti semaonera avo mutemo wesarudzo unofanira kusandurwa uye mutungamiriri wenyika hafaniri kune vechekuita nekusarudzwa kwenhengo dzeZEC. Mutungamiriri webato rinopikisa reDemocratic Party, Dr Wurayayi Zembe, vaudza Studio 7 kuti ZEC inofanira kuumbwa patsva kuitira kuti veruzhinji nemapato ematongerwo enyika vavimbe nayo. Vanenge vadomwa kuve nhengo dzeZEC vanoita makore matanhatu vari pachigaro uye vanokwanisa kudomwa kuti varambe vari pabasa kwemamwe makore matanhatu zvekare. Pari zvino Amai Priscillah Chigumba ndivo sachigaro wekomisheni iyi. Hatina kukwanisa kutaura nemutauriri weZEC Amai Letitia Kazembe, kuti tinzwe kuti ndivanani vari kusiya zvigaro zvavo muna Chikunguru. ",Komisheni yeSarudzo Yotarisirwa Kuva neMakomishina Matsva Matanhatu
"Musangano wevakaremara weGlobal Disability Summit uri kukokerwa neUnited Nations wakatanga nemusi weChina uye uri kutarisirwa kupetwa nemusi weChishanu. Musangano wekutanga hwemhando iyi wakaitwa muna 2018 uchi kokerwa neUNited Kindgdom Department for International Development nehurumende yeKenya nesangano reDisability Alliance. Misangano iyi yakanangana nekuzadzikisa zviga zveUnited Nations kana kuti Agenda 2030 chakanangana nekuti pasave neanosarira munyaya dzebudirro kana kuti ‘Leave No One Behind’ (LNOB) pasi pechisungo cheUnited Nations Convention of Rights of Persons with Disabilities. Pakatoumbwa komiti yekuongorora kuona kuti zvisungo zvekusimudzira kodzoro dzevakaremara dzaremekedzwa. Zimbabwe yange ichimirirwa mumusangano weChina nemunyori mukuru mubazi rezvedzidzo VaSimon Masanga. Asi vanhu vakawanda vakaremara munyika vari kuchema chema kuti havasi kuona kodzero dzavo dzichiremekedzwa uye vari kusarurwa mumabasa. Mumwe akaremara anogara mumusha weRimuka kuKadoma VaTavengwa Kamuchokoto vanoti hurumende inofanirwa kutora danho rekupa chikamu chemabasa vakaremara mumapazi ehurumende. VaKamuchokoto vanoti vakaremara vanehunyanzvi vanofanirwa kutanga kutorwa pamabasa aya. Vanotiwo vakasaririrawo munyaya dzezvehutano vakapa muenzaniso wekuti zviziviso zvechirwere cheCovid-19 hazvina kunyorwa nezvavanonzwisisa kana kuti Brail. Amai Edith Mandishona avo vasingaone vanoti kurarama kwevakaremara kunorwadza sezvo vakawanda vavo vasina pekugara pakanaka. Vanoti dzimba dzavanogara dzine zvimbuzi zvinoshandiswa nevanhu vakawanda zvinoita kuti vagare vachitsika tsvina muzvimbudzi izvi pose pavanoenda kunozvibatsira. Amai Muchaneta Ngwerume vanoti munyaya dzekurarama vakasaririra zvikuru sezvo vasingapihwe mikana yemabasa. Amai Ngwerume vanoti panyaya yekupihwa rubatsiro rwakaita serwe zvekudya vanonyenyeredzwa uye vanoti kushaiswa mikana uku kunopa kuti vazhinji vararame nekupemha. Mukuru wesangano revanhu vasingagone kutaura kana kunzwa reZimbabwe Deaf Trust, Amai Babra Nyangairi vakurudzirwa hurumende kuti iiendese vanokwanisa kududzira mutauro wemaoko kunzvimbo dzakaita sezvipatara, makiriniki, kumapurisa nedzimwe. Gurukota rezvemagariro evanhu Muzvinafundo Paul Mavima vanoti hurumende iri kuyedza nepainogona kubatsira vakaremara. VaMavima vanoti vanhu vanosvika miriyoni imwechete nemazana mana ezviuru vanofungidzirwa kuti vanorarama nehurema munyika. Sedanho rekukurudzira kunzwikwa kwezvichemo zvevakaremara munyika, mutungamiri wenyika anosungirwa nemutemo kudoma nhengo inovamiririra muparamende. Musangano weGlobal Disability Summit uyo uri kuitwa padandemutande reZOOM, uri kuunza pamwe chete hurumende, vemasangano anoshanda akazvimirira, nevamwe vane chekuita nevanhu vanorarama nehurema kuti vave nechekuita munyaya dzebudiriro uye kuti kodzero dzavo dziremekedzwe pasi pechibvumirano che United Nations. Sangano re World Health Organisation inoti vanhu bhiriyoni rimwechete kana kuti zvikamu gumi nezvishanu kubva muzana vanorarama nehurema pasi rose.",Zimbabwe Yobatana neDzimwe Nyika paMusangano weVakaremara Kana Kuti Global Disability Summit
"No media source currently available No media source currently available Masangano anoona nezvekodzero dzevanhu anoti kutyorwa kwekodzero dzevanhu kuri kuenderera mberi, uye vezvematongerwo enyika vari kupindira muchirongwa chekunyoresa kuvhota. Sangano re Zimbabwe Human Rights Association rinoti izvi zviri kuitika zvikurusei mudunhu reManicaland uko rinoti nhengo yeParamende, Va Joseph Chinotimba, vari kuvhiringa vanonyoresa vanhu uye vachimanikidza vanhu kuenda kunonyoresa. Mukuru weZimbabwe Peace Project, Muzvare Jestina Mukoko, vanoti kupindira mukunyoreswa kwevavhoti kwave kunyanya zvikuru sei nemadzishe nemasabhuku avo vari kutyityidzira vanhu munzvimbo dzavo kuti vazovhotere Zanu-PF vachinyepa kuti michina yekuvhotesa inoona wese wavhotera bato risiri Zanu-PF. VaChinotimba vanoramba zvese zvavarikupomerwa vachiti chavarikuita kukuridzira vanhu kuti vaende kunonyoresa kuti vazokwanisa kuvhota gore rinouya.  ",VaChinotimba Voramba Kuti Vari Kumakidza Vanhu Kunyoresa Kuvhota
"Kirinika yekanzuru yeHarare, yeMufakose Polyclinic, iri kurasa musana, kana kuti chevakuru chinobva pamadzamai anenge abatsirwa, kana kuti placenta, mugomba riri pakirinika iyi izvo zvinonzi zviri kunze kwemutemo. Pasi pemutemo weHuman Tissues Act, misana, kana zvevakuru zvinobuda mushure mekunge madzimai asununguka, zvinofanira kupiswa pachishandiswa muchina unopisa zvakanyanya. Asi vamwe vashandi vepaMufakose Polyclinic vanoti kirinika yavo yave nemwedzi yakati wandeyi ichipisa zvinhu izvi mugomba repachipatara ichi sezvo ‘Incinerator’ yepo isiri kushanda. Vashandi ava, vasina kuda kutaura mazita avo sezvo vasingabvumidzwe kutaura nevatapi venhau, vati vakuru vanoona nezvekirinika iyi vakaudzwa nezvedambudziko iri asi havana matanho avati vatora. Patakasvika pakirinika iyi nezuro, Studio7 yakaona hutsi huchipfungaira pagomba riri kuseri kwewadhi remateneti pakirinika iyi. Vashandi vepo vakati izvi ndizvo zviri kuitika mazuva ose. Mumwe mudzimai ane munin’ina wake akabatsirirwa pakirinika iyi, uyo ati anonzi Amai Tambudzai, audza Studio 7 kuti kunyange hazvo asina ruzivo rwekuti zvinhu izvi zvinoraswa sei, zvinofanira kuitwa zvine chiremerera. Nyanzvi munyaya dzehutano, vari zvakare mutungamiri wesangano reMedicaal and Dental Private Practitioners of Zimbabwe Association, Dr Johannes Marisa, vati zvingave zvakanaka kuti patevedzwe mutemo wekurasa zvinhu zvakadai. Vati kunyange kirinika kana chipatara chikasave nemichina yekupisa izvi, pane makambani akawanda anotakura tsvina yakadai. Dr Marisa vati makunzuru akaita seHarare City Council neveHealth Professions Authority ndivo vanosungirwa kunge vachiona kuti makirika kana zvipatara zvine hurongwa kwekuti tsvina yakadai inoraswa sei vasati vapihwa marezenisi. Hatina kukwanisa kubata veHealth Professions Authority kuti tinzwe divi ravo panyaya iyi. Hatinawo kukwnisa kunzwa kubva kumukuru anoona nezvehutano muHarare City, Dr Prosper Chonzi, sezvo vange vasiri kudaira nhare mbozha yavo. Mutauriri wekanzuru, VaMike Chideme, vakaudza Studio7 nezuro manheru kuti vainge vakamirira kunzwa kubva kubazi rezvehutano mukanzuru yavo vasati vatipa divi rekanzuru yavo panyaya iyi. No media source currently available",Mufakose Polyclinic Yopisa Chevakuru neNzira Dzisiri paMutemo
"Kunetsana pakati pezvizvarwa zveZimbabwe nezveBotswana kumuganu wenyika mbiri kuri kuenderera mberi paine kurudziro yekuti paitwe nhaurirano nevatungamiri vehurumende venyika mbiri idzi kuti nyaya yekubiwa kwemombe nezvinofungidzirwa kuti zvizvarwa zveZimbabwe isarambe ichienderera mberi. Kurudziro iyi yakaitwa nemusi weSvondo nasachigaro wekomiti yeparamende inoona nezvemabasa nemukati menyika muBotswana VaCaterpillar Hikuama mushure mekuita musangano nevagari wemisha yeJackalas 1, Jackalas 2, Butale, Moroka neRamokgwebana iyo yatarisana nedambudziko rekubirwa mombe. VaHikuama vakaudza Studio7 kuti paita ropa rakaipa pakati pezvizvarwa zveZimbabwe neBotswana zvinogona kuzokonzera kurwisana. Vakurudzira zvizvarwa zveZimbabwe kuti zvimire kushandisa nzira dzemusango pakupinda nekubuda munyika iyi vachiti vamwe vari kuzopomerwa mhosva dzekuba zvipfuyo nekuda kwekuti havana magwaro ekufambisa. Mumiri wenzvimbo yeBobonong mudare reparamende, VaTaolo Lucas vanoti vanopfuya mombe vane makore anodarika makumi mana vachingobirwa nevanofungidzirwa kuti zvizvarwa zveZimbabwe izvo zvoita kuti vamwe vaise mutemo mumaoko. Vaimbove mumiriri weBotswana muZimbabwe, VaKenny Kapinga, avo vave mumiriri weOkavango mudare reparamende muBotswana uye vari nhengo yekomiti iyi vakaudza Studio7 kuti Zimbabwe yakafanira kuedza nepainogona kugadzirisa hupfumi wenyika kuitira kuti zvizvarwa zvavo zvisangopembera nenyika nokuda kwenzara. Nyanzvi munyaya dzekodzero dzevanhu uye vari mudzidzisi wemutemo paUniversity of Botswana, VaTimothy Muchadehama vanoti nzara yapfunya chisero munyika nokuda kwekushaikwa kwemabasa ndiyo yoita kuti zvimwe zvizvarwa zveZimbabwe zvirarame nekuita zvehumbavha. Studio7 haina kunzwa divi rehurumende panyaya iyi sezvo gurukota rinoona nezvekudzivirirwa kwenyika, Amai Oppah Muchinguri-Kashiri vati vange vari mumusangano. Mutauiriri wemapurisa Assistant Commissioner Paul Nyathi vaudza Studio 7 kuti vange vari mumusangano vasingakwanisewo kupa divi ravo. Asi mutungamiri wenyika VaEmmerson Mnangagwa vakaumba chikwata chemakurukota kuongorora nyaya iyi. Bepanhau reChronicle rinoti mapurisa akakwanisa kuwana mombe dzakabiwa dzimwe kubva kuBotswana kunzvimbo dzekuMatabeleland dzinotiTshanyaungwe. Makhado, West Nicholson, John Dip, Collen Bawn nedzimwe. Gurukota rezvekurima VaAnxious Masuku vanoti VaMnangagwa vari kunetseka zvikuru nekubiwa kwezvipfuyo uku.",Kubiwa kweMombe kuBotswana neZvinofungidzirwa Kuti Zvizvarwa zveZimbabwe Kwotyirwa Kuti Kuchakonzera Kurwisana
"Vanorwira kuti munyika muve nesarudzo dzakachena vanoti vanotambira chirongwa chekutarwa kwematunhu pamberi pesarudzo dzegore rinouya chakaziviswa neZimbabwe Electoral Commssion, ZEC, nemusi weChipiri, vachiti vanotarisira kuti chirongwa ichi chichaitwa zviri pachena. Sachigaro veZimbabwe Electoral Commission, ZEC, Amai Priscilla Chigumba, vakazivisa kuburikidza nechiziviso chakaburitswa mumapepanhau, vachiti chirongwa ichi chichatanga musi wa 01 Chikumi unove mwedzi unouya, chichipera musi wa 31 Zvita gore rino. Amai Chigumba vakazivisawo kuti gwaro revavhoti richashandiswa mukutara matunhu richavharwa musi wa 30 mwedzi uno. Vakatiwo panopetwa chirongwa ichi panozoburitswa gwaro rine matunhu anenge atarwa iro rinozoendeswa kumutngamiri wenyika. Mukuru anoona nezvekufambiswa kwemabasa musangano rinoongorora mafambisirwo esarudzo munyika, reElection Resource Centre, VaSolomon Bobosibunu, vanoti hurongwa hwekuchekwa kwematunhu uhwu hwakanga hwatogara hwave kumashure. No media source currently available",Hurongwa hweKutarwa kweMatunhu Pamberi peSarudzo dza 2022 Hwotarisirwa kuParurwa Musi wa 01 Chikumi
"Nhengo dzeZanu PF kwaMutare dzaswera zvakare dzakangomirira kuvhota kumaprimary elections ekusarudza vachamirira bato iri musarudzo dzemakunzura nevamiriri vedare reparamende dzichazoitwa gore rino. Kuvhota uku kwange kusati kwatanga nekuda kwekuti mapepa ekuvhotesa, kana kuti maballot paper ange asati asvika kunzvimbo dzokuvhotera uye gakava rekuti vanhu vaizovhota seyi uye kuti anokodzera kuvhota ndiyani. Nzvimbo zhinji dzashanyirwa neStudio 7 sarudzo dzange dzisati dzatanga paine makatanwa ekuti nhengo dzeZanu PF dzinobvumirwa kuvhota paWard dzinenge dzakaita seyi. Dzimwe nzvimbo zvakare dzange dzisati dzave nemapepa anoshandiswa pakuvhota kwacho. KuChikanga-Dangamvura kuward 17 uko kune nhengo sere dziri kuda hukanzura, vanhu vange vangori panzvimbo inozivikanwa kuti Muone, pasina chiri kufamba kubva mangwanani. Vanhu ava vakaswera zvakare vakamirira nezuro pasina zvakaitwa nenyaya yemapopoto emavhotero evanhu. Nhengo sere idzi dziri kukwikwidza dzinosanganisira VaDadirayi Mutasa, VaBen Moyo, VaTonderai Nengome, VaDan Rusinga, Amai Elizabeth Nyatoti, Amai Cecilia Razerera, VaInnocent Chidhuma, naVaIsheanesu Ziteya. Vazhinji vange vauya kuzovhota vange vari kuchema nenyaya yekuswera muzuva nenzara vakangomirira kuti vavhote asi pasina chiri kufamba. Vange vari kuchemawo nenyaya yekushaya nzvimbo dzekuti vazvibatsire. Amai Rebecca Ziweya mugari wemumusha weHobhouse kwaMutare avo vaswera zvakare vari pamutsetse. ""Nezuro takasvera futi pano nenzara, hapana kana matoilets, tasiya vana kudzimba, ngatiiteyi sevanhu vakuru tongoswerera here chinhu chimwe? Ngavatinyarewo."" Amai Cleopatra Mangezi vanoti vanorwadzikana nekugarira guyo sembwa vachisiya mabasa avo akakosha kudzimba dzavo. ""Kubvira nezuro kuma 5 tingori pano kusvika kuma 7 pasina zviri kufamba saka tanetawo nazvo. Hatina kana matoilets futi."" Asi imwe nhengo yeZanu PF, Amai Babra Rigomeka, avo vanga vari panzvimbo yekuvhotera nhasi vaudza Studio 7 kuti kunonoka kuri kuitwa kuvhotesa zvinenge zvine chinangwa chekuda kubiridzira sarudzo idzi sezvo pari kuvhoterwa pacho pasina chiedza kana kwazove nerima. ""Delay iyi ndeyekuti vanhu vaore moyo vaende kudzimba kuti vakwanise kuisa munhu wavo, manje isusu hapana kwatiri kuenda tiri kutogara pano kusvikira taisa candidate yedu yatiri kuda."" Amai Lina Mtetwa vanoti vachangorindira chete kusvikira vazadzikisa chinangwa chavo chekuvhota. ""Uku kuita kwekuti tisiye zvekuvhota tiende kumba. Mamiriro azvo aya vanhu vachavhota vanenge vava vangani so sezvo vanhu vazhinji vaenda kumba? Isisu tine candidate yedu yatiri kuda kuvhotera, tichaivhotera chete."" VaTawanda Mukodza ndivo sachigaro wevechidiki mubato reZanu PF kudunhu reManicaland, uye ndivo mukuru ari kuona nezvekufambiswa kwesarudzo dzemaPrimary mubato iri. Studio 7 haina kukwanisa kutaura naVaMukodza kuti tinzwe kuti kunonoka kuitwa kwesarudzi idzi kuri kukonzerwa neyi. Sarudzo idzi dziri kuitwa kumaWard gumi nemasere emuguta. No media source currently available ",Nhengo dzeZanu PF kwaMutare Dzinoswera Zvakare Dzakangomirira Kuvhota
"Mamiriro akaiata zvinhu munyaya dzematongerwo enyika ari kuramba achiita manyama amire nerongo panguva iyo paine hurongwa hwekuratidzira munyika uye vamwe vanorwira kodzero dzevanhu vachiti vari kushushikana kuti zvinhu zvinogona kuipisisa zvachose munyika. Kudzanai Musengi anotipa nyaya inotevera.\n\nMukuru wesangano reHuman Rights Watch kuchamhembe kweAfrica, VaDhewa Mavhinga, vanoti zvinhu hazvina kumira zvakanaka munyika sezvo kumbunyikidzwa kwekodzero dzevanhu kuri kuramba kuchiwedzera.\n\nMumazuva mashoma apfuura, imwe nhengo yeboka revechidiki mubato reMDC Alliance, VaTakunda Madzana vanonzi vakapambwa kubva pamba pavo kuMagwegwe husiku nevanhu vasingaziikanwe kuti ndivanaani vakashungurudzwa ndokubva vasiiwa musango.\n\nMumazuva mashoma apfuura vamwezve vanhu vasingaziikanwe kuti ndivanani vakasvika pamba peimwezve nhengo yeMDC Alliance, VaArnold Batirai, avo vanovewo kanzura weguta reBulawayo vakavhundutsira mudzimai wavo.\n\nMutauriri webato reMDC Alliance mudunhu reBulawayo, VaSwithern\nChiroodza, vati zviitiko izvi pamwe nezvimwe zvakadai zvakaitika munguva pfupi yapfuura kune dzimwe nzvimbo munyika zvinoratidza kuti\nhurumende yeZanu PF ishiri yagara ine muririro wayo pakumbunyikidza\nkodzero dzevanhu.\n\nAsi mumashoko avakatura kuvatapi venhau muHarare nezuro, vakafanobata chinzvimbo chemutauriri weZanu PF, VaPatrick Chinamasa, vakati MDC Alliance ine tsika yekutaura manyepo nezvekushungurudzwa kwenhengo dzayo, vachiti iyi inzira yekuda kusvibisa zita remutungamiri wenyika, VaEmmerson Mnangagwa, nehurumende yeZanu PF.\n\nMurongi wemabasa musangano reCivil Society and Churches Joint Forum, Muzvare Abigail Mupambi, vati kunyange hazvo mamiriro ezvinhu asina kumira zvakanaka, vanobvumirana nemaonero ekuti kune vari kupiwa mari kuti vasvibise zita renyika.\n\nVakadzingwa muZanu PF muboka revechidiki, VaGodfrey Tsenengamu, vaudza Studio 7 kuti ivo ndemumwe wevaimbove nepfungwa yekuti nyaya dzekushungurudzwa kwevanhu kunyanya avo vane maonero akasiyana neZanu PF ndedzekunyepa. Asi vati vakazozvionera pamhuno sefodya mushure mekushungurudzwa ivo pachavo vakatiwo vanhu havafanirwe kubvuma kutyisidzirwa nemaitiro akadai pakurwisa huwori nemamwe matambudziko akatarisana neveruzhinji munyika.\n\nVaTsenengamu, VaJob Sikhala, VaPromise Mkhwananzi, VaPeter Mutasa\nveZimbabwe Congress of Trade Unions, naVaObert Masaraure evAmalgamated Rural Teachers Union of Zimbabwe ndevamwe vevanhu vane chitsama vari kunzi vari kutsvagwa nemapurisa kuti vabvunzurudzwe nenyaya yekuda kuratidzira kwakarongwa kuitwa nemusi weChishanu.\n\nVakafanobata chigaro chemukuru wesangano reZimbabwe Human Rights NGOForum, VaMusa Kika, vashorawo nyaya yekumbunyikidzwa kwekodzero dzevanhu munyika vachiti ikodzero yevanhu kuti varatidzire murunyararo.\nVashorawo kwavati kusashanda zvakanaka kwemapurisa.\n\nAsi mutauriri wemapurisa, Assistant Commissioner Paul Nyathi, vaudza\nStudio 7 parunhare kuti hapana chakaipa pakuti mapurisa ashambadze\nmazita evanhu vaanoda kubvunzurudza. Pamubvunzo wekuti zvii zvavari kuita panyaya dzekushungurudzwa kana kupambwa kwevamwe vanhu munyika, Assistant Commissioner Nyathi vati nyaya dzose dzakamhang’arwa kwavari dziri kuferefetwa.\n\nSangano reEvangelical Fellowship of Zimbabwe rabudisa gwaro\nrekuratidzawo kusafara kwaro nemamiriro akaita zvinhu munyika. Rati kunyange hazvo zvakakosha kuti pave nematanho akasimba ekudzivirira kupararira kwechirwere cheCovid-19, kusamira zvakanaka kwezvehupfumi munyika uye huwori, zviri kuita kuti veruzhinji vatsutsumwe.\n\nRakurudzira kuti munyika muve nenhaurirano dzechokwadi senzira\nyekuedza kugadzirisa matambudziko akatarisana nenyika.\n\nHurumende iri kuti hurongwa hwekuratidzira haufanirwe kuenderera mberi\nsezvo kuita izvi kuchigona kuisa veruzhinji panjodzi yekutapurirana\nhutachiwana hwecoronavirus.\n\nMurongi wekuratidzira uku, VaJcob Ngarivhume, pamwe nemutapi wenhau, Hopewell Chin’ono, vari muhusungwa vachipomerwa mhosva yekukurudzira veruzhinji kuita zvemhirizhonga. Vaviri ava vakanyimwa mukana wekubvisa mari yechibatiso, uye magweta avo eZimbabwe Lawyers for Human Rights, akapikisa mutongo uyu nezuro mudare reHigh Court, iro riri kutarisirwa kupa mutongo waro neChitatu. No media source currently available ",Varwiri veKodzero dzeVanhu Voshushikana neZviri Kuitika Munyika
"Vakweguri vanoti zvinhu zviri kuvaomera muhupenyu hwavo nepamusana pekushaya mari yekushandisa muzvinhu zvizhinji zvavanoda kuita. Vakweguri vanoti zvinhu zviri kuvaomera muhupenyu hwavo nepamusana pekushaya mari yekushandisa muzvinhu zvizhinji zvavanoda kuita. Mbuya Nyaradzo Masiiwa vanogara kwaSeke kuDema. Mbuya Masiiwa vaimborarama nekurima asi pari zvino havachakwanisi kuita izvi sezvo vachembera. Mbuya ava vanoti vari kushupika zvikuru sezvo vasiri kuwana rubatsiro kubva kuhurumende, iyo vanoti inofanirwa kunge ichivabatsira sezvinodiwa nebumbiro renyika. No media source currently available Mbuya Masiiwa vanoti hurumende inofanirwa kuvabatsira sezvo munyika muine nzara inotyisa zvikuru. Mumwe mukweguri ari kushupika, Sekuru Major Makote, vanoti kushaya gurukota rinomirira vari pamudyandigere chimwe chezvinhu zviri kupa kuti vanhu vakaita saivo, kunyange vaibatirwa mari dzemudyandigere pavaishanda, vatambure zvakanyanya kudai. Sekuru Andrew Chivi vanogara mumusha unochengetwa vakwegura we Waterfalls Old Age Home. Sekuru Chivi vanoti boka reNational Social Security Authority ndiro riri kuvapinza parumananzombe zvisineyi kuti mari dzinobatirwa veruzhinji pamabasa dzichienda kuboka iri. VaNicholas Mathonsi vanogara mumusha unochengeta vakwegura. VaMathonsi vanoti kunyange hazvo vaishanda vachichengeta mari yekuzoshandisa vakura, vakabudira ziya mahara sezvo pasina rubatsiro rwavari kuwana rwunovakwanira. Muzvare Sarudzai Zvoushe vanoshandira rimwe sangano rinochengeta vakwegura kuMarondera. Muzvare Zvoushe vanotiwo kuondomoka kwehupfumi ndiko kuri kukonzera kuti vanochengeta vakwegura vashaye pekutangira Nyanzvi munyaya dzemitemo dzinoti hurumende inosungirwa kuchengeta vose vakwegura sezvinodiwa nechikamu 82 chebumbiro remitemo yenyika. Pasi pemutemo uyu, vose vane makore anodarika makumi manomwe vanofanirwa kuwana rubatsiro kubva kuhurumende munyaya dzemari dzekubatsirikana, mishonga nezvimwe zvinodiwa mukuchengetedza hutano hwavo. Asi hurumende inoti haina mari izvo zviri kuitadzisawo kubhadhara vashandi vayo nenguva. Kudzamara hurumende yagadzirisa nyaya dzehupfumi pamwe nekuremekedza bumbiro rayo remitemo, vana sorojena vakaita saMbuya Masiiwa, Sekuru Makote nevamwe, vacharamba vachinonga svosve nemuromo, uku vakuru vakuru muhurumende vachigara matumbu akazvimba nekuguta.",Vakweguri Voyaura neNhamo muZimbabwe Yakasununguka
"Vaimbova mutevedze wemutungamiri wenyika Amai Joice Mujuru avo vave kutungamira bato rinopikisa reZimbabwe People First-ZPF, nemusi weMugovera vakaita musangano muHarare vakapika kuti havasi kuzofa vakadzokera kubato reZanu-PF. “Bato iri (ZPF) haridyidzane zvachose ne Zanu-PF. Ndapota inzwai izvi kubva kwandiri. Handisi kuzofa ndakadzokera kuZanu-PF. Bato rino rine vatsigiri kubva kumapato akawanda uye vamwe vaizviti havadi zvematongerwo enyika” vakadaro Amai Mujuru. Ama Mujuru vakadzingwa mubato reZanu-PF muna 2014 vachipomerwa mhosva yekuda kuita kafiramberi mutungamiri wenyika VaRobert Mugabe. Asi vachitaura kuvatsigiri vavo, Amai Mujuru vakati vari kushamisika kuti sei vasiri kusungwa kana vachinzi vakapara mhosva huru yakadai. Amai Mujuru vakaudza vanhu ava kuti nyaya huru iripo yakaita kuti vadzingwe yainge iri nyaya yekuti vainge vofumura vanhu vainge vachiita zvehuori. Mutungamiri webato reZimbabwe People First akatiwo zvinhu zvinoodza moyo kuti vatungamiri venyika vanopedza nguva vachidzidzisa vechidiki kutuka vanhu vakarwa hondo yerusununguko vachitadza kuuya nemazano ekunyukura nyika mumadhaka mairi. Vakatiwo vari kushushikana zvikuru nekubatwa neseri kweruoko kwavanoti kuri kuitwa vanhu vakarwa hondo yerusununguko. ",Amai Mujuru Vopika kuti Havafe Vakadzokera kuZanu-PF.
"Kushaikwa kwemishonga inoshandiswa pakuvhiya varwere muzvipatara zvehurumende kwave kumanikidza kuvharwa kwezvimwe zvipatara, danho rinonzi rave kusiya varwere vari pamhene. Chimwe chipatara chave kuvharwa ndecheUnited Bulawayo Hospitals kana kuti UBH. Svondo rapera chipatara ichi chakazivisa kuti chave kumbomira kuvhiya varwere nekuda kwekushaikwa kwemushonga werudzi rwe pethidine, uyo unopodza marwadzo pamunhu anenge achivhiyiwa. Gwaro rakaburitswa naDoctor N.B.T. Dzvanga, vanove mukumuru wezchipatara cheUBH richiendeswa kuvakuru vemapoka akasiyanasiyana ezvipatara izvi rinoti kubva musi wa 14 Gumiguru zchipatara ichi chinenge chambomira kuvhiya varwere. Gwaro iri rinoti iri harisi dambudziko repa United Bulawayo Hospitals chete, asi kuti idambudziko rabata nyika yose. Mwedzi wapera chipatara cheHarare Central Hospital chakazivisawo kuti chakanga chambomira kutambira varwere vanenge vachida kuvhiyiwa nekuda kwekushaya mishonga inodiwa pakuita basa iri. Mumwe chiremba anoshandira muchipatara chehurumende, Dr Martin Mlilo vaudza Studio 7 kuti zvinhu hazvina kumira zvakanaka muzvipatara sezvo isiri mishonga yekushandisa pakuvhiya varwere chete iri kushaikwa. Dr Mlilo vanoti kana mimwe mishonga yekupa varwere iri kushaikwawo muzvipatara zvehurumende, izvo zviri kusiya varwere vakawanda vachishaya rubatsiro. Hurumende inonzi iri kutatarika kuwana mari yekuti itenge mishonga inodiwa muzvipatara iyi nekuda kwekuti mari iri kupinda muhomwe yayo ishoma zvakanyanya. Asi vamwe vanoongorora nyaya dzehutano vanoti hurumende haisi kukoshesa nyaya dzehutano nekuti iri kushandisa mari kune zvimwe zvirongwa zvisina kukosha kana zvichienzaniswa nehutano. No media source currently available ",Dambudziko reMishonga Inodiwa paKuvhiya Varwere Robata Zvipatara zveHurumende
"Vakwegura munyika vanoti vanorumbidza zvikuru gwaro rakaparurwa muHarare neChishanu chapera rakanangana nehutano hwavo vachiti vane tarisiro yekuti hurumende itevere zviri mugwaro iri kuitira kuti vatana munyika vakure vaine hutano hwakanaka. Gwaro iri, iro rinonzi “The National Healthy Ageing Strategy,” ndiro rekutanga munyika rinotarisa hutano hwevakwegura. Mumwe wevakwegura vakakurukurwa navo neStudio 7, VaJonathan Mandaza, vesangano reZimbabwe Older Person’s Organisation, vakati tarisiro yavo ndeyekuti hurumende izadzikise zviri mugwaro iri. VaMandaza vakatiwo vanoda kuti vanhu vakuru vakure vari muutano, vakachemachemawo nekushomeka kwaanachiremba vane hunyanzvi hwekunzwisisa zvirwere zvevanhu vakura. Mumwe mukweguru, Amai Plaxedes Tavengwa, vakaudzawo Studio 7 kuti vafadzwa nekukosheswawo kwevanhu vakura munyaya dzehutano. Amai Tavengwa vakatiwo change chichinyanyoshungurudza vanhu vakuru kushaya mari yekurapwa kuzvipatara sezvo vaibvisiswa mari dzekutenga mishonga nekuvhenekwa. Vanoona nezvekufambiswa kwemabasa musangano reNational Age Network of Zimbabwe, VaMarck Chikanza, vakati gwaro iri rinovapa mukana wekupota vachibvunza hurumende zvainenge ichiita mukusimudzira hutano hwevanhu vakuru. VaChikanza vakatiwo gwaro iri rinopa ruzivo kuvanhu vakura kuti vangawanepi rubatsiro kana hutano hwavo husina kumira zvakanaka. Bazi rezveutano rinoti hutano hwakanaka kuvanhu vakwegura hunobatsira kuti varambe vachibatsirana nemhuri dzavo mukutsvaka raramo. No media source currently available ",VaKwegura Vorumbidza Gwaro Rakanangana neHutano Hwavo Rakaparurwa muHarare
"Mutungamiri weMDC, VaMorgan Tsvangirai, nemusi wemusi weChipiri vakaita musangano nemumiriri weAmerica muZimbabwe, VaHarry Thomas, kumuzinda webato ravo weHarvest House muHarare. Mutungamiri weMDC, VaMorgan Tsvangirai, nemusi wemusi weChipiri vakaita musangano nemumiriri weAmerica muZimbabwe, VaHarry Thomas, kumuzinda webato ravo weHarvest House muHarare. Ambassador Thomas vaudza Studio 7 kuti vari kusangana nevatungamiri vemapato ose ezvematongerwo enyika munyika uye vakatosangana nevakuru veZanu-PF, mutungamiri weMDC, VaWelshman Ncube, mutungamiri wePeople’s Democratic Party, VaTendai Biti, nevamwe. Ambassador Thomas vati izvi vari kuzviita kuti vakwanise kuumba hukama pakati peAmerica neZimbabwe munyaya dzezvematongerwo enyika. Mutauriri waVaTsvangirai, VaLuke Tamborinyoka, vatenda kuti musangano uyu wakaitwa vachitiwo VaTsvangirai vane chido chekusangana nevamiriri vedzimwe nyika sezvo vari mutungamiri webato guru munyika. No media source currently available    ",VaTsvangirai Voita Musangano neMumiriri weAmerica muZimbabwe VaThomas
"Mutungamiri wenyika, VaEmmerson Mnangagwa, nemutungamiri webato guru rinopikisa reMDC, VaNelson Chamisa, havasi kuwirirana panyaya yekuti matambudziko atarisana nenyika munyaya dzezvematongerwo enyika uye hupfumi ogadziriswa sei. Chiri kuwiriranwa nevaviri ava inyaya yekuti panoda nhaurirano, asi kuti dzoitwa sei ndipo paita kuti vave makara asionane. VaChamisa, avo vainge vari kuSouth Africa nemusi weChitatu, vanoti panoda mutongigava sezvakamboitwa nevaimbova mutungamiri weSouth Africa, VaThabo Mbeki, pakazoumbwa hurumende yemubatanidzwa kubva muna 2009 kusvika 2013. Asi VaChamisa vanoti havasi kuda hurumende yemubatanidzwa asi kuti nhaurirano dzekuunza hutongo hwejekerere munyika uye kuti paitwe sarudzo dzakachena. VaMnangagwa vanoti nhaurirano hadzidi mutongigava kuti apindire vachiti ngadziitwe pasi pePolitical Actors Dialogue, Polad, iyo ine mapato madiki akawanda anopikisa akakwikwidza musarudzo dza 2018. Mutevedzeri wemunyori wezvekudyidzana nedzimwe nyika muMDC, VaDouglas Mwonzora, vanoti mutongigava akakosha nekuti VaMnangagwa havangaite mutongi uye muchuchisi panyaya iyi. Asi munyori wezvemitemo muZanu-PF, VaMunyaradzi Paul Mangwana, vanoti hapadiwe mutongigava sezvo paine gungano rePolad rakaumbwa munyika kuitira kuti riitirwe nhaurirano dzose dzemunyika. No media source currently available   ",Nyaya yeMutongigava Younza Mutauro Pakati peMDC neZanu-PF
"Vedzisvondo pamwe nevemasangano anoshanda akazvimirira nhasi vaita munamato wekunamatira zvizvarwa zveZimbabwe zviri kuSouth Africa zviri pakati kushungurudzwa nevagari venyika iyi. No media source currently available Vanhu vanodarika mazana mashanu vanosanganira machechi akasiyana-siyana pamwe nevemasangano anoshanda akazvimirira vaungana neChitatu paTrinity Methodist Church mu Harare pavaita munamato wekunamatira zvizvarwa zveZimbabwe zviri kuSouth Africa uko kuri kudzingwa zvizvarwa zvedzimwe nyika nezvizvarwa zvenyika iyi. Vachitaura pamunamato uyu, mutungamiri weZimbabwe Council Churches, Va Ishmael Mukwanda, vati zviri kuitika kuSouth Africa zvinhu zviri kurwadza vedzisvondo zvikuru. Vataura vakamirira masangano anoshanda akazvimirira uye vachishanda nesangano re Zimbabwe Students Christian Movement, Va Douglas Mudereki, vati chiri kuvarwadza ndechekuti pane zviuru nezviuru zvezvizvarwa zveZimbabwe zviri muzvikoro zvekuSouth Africa zvichatadziswa nebongozozo riri kuitwa nezvizvarwa zveSouth Africa. Vati kutumira masoja nemapurisa kunzvimbo dziri kuitwa bongozozo kuri kuitwa nehurumende ye South Africa hakuna zvakunobatsira kana hurumende yaVa Jacob Zuma isina kutsvaga nzira dzekupedza nyaya yekurwiswa kwezvizvarwa zvedzimwe nyika mu South Africa. Vanhuvazhinji vanonzi vakakuvara vamwe vakafa mumhirizhonga iri kukonzerwa nezvizvarwa zveSouth Africa izvo zviri kuti vanobva kune dzimwe nyika vanofanira kubuda munyika mavo vachivapomera mhosva yekuvapedzera mabasa. Zvichakadai, hurumende yakatumira mabhazi pamuganhu weSouth Africa ne Zimbabwe ku Beitbridge kunotuta zvizvarwa zveZimbabwe zvakatiza kushungurudzwa uku uko kuri kudaidzwa kuti xenophobia. Va Mudereki vakurudzirawo kuti vedzisvondo vabatsire vanhu ava pamweya pamwe nekutaura navo kuti pfungwa dzavo dzigadzikane zvichitevera mhirizhonga yavakasangana nayo ku South Africa. Zvichakadai, mutungamiri we Evangelical Fellowship of Zimbabwe, Va Shingi Munyeza, vakurudzira mutungamiri wenyika, Va Robert Mugabe, nehurumende yavo kuti igadzirise kusamira zvakanaka kwakaita hupfumi munyika nechimbichimbi vachiti ndizvo zviri kukonzera kuti zvizvarwa zveZimbabwe zvibatwe senhapwa kune dzimwe dzakaita seSouth Africa. Zvizvarwa zveZimbabwe zvizhinji zvakatizira kuSouth Africa pakatanga kuita zvinhu manyama amire nerongo munyika zvichinotsvaga maufuro manyoro. Gurukota rezvemari, Va Patrick Chinamasa, vaudza Studio7 parunhare kuti hurumende yeZimbabwe iri kuedza nepose painogona napo kuti ivandudze hupfumi hwenyika kuburikidza nechirongwa chayo chekuvandudza che Zimbabwe Agenda for Sustainable Socio-Economic Transformation kana kuti Zimasset. Va Munyeza vakurudzirawo Va Mugabe avo vanove sachigaro wesangano remubatanidzwa wenyika dziri kuchamhembe kweAfrica, SADC, pamwe chete ne African Union, kuti vashandise zvigaro zvavo izvi kupedza matambudziko ari mu Africa kuitira kuti nyika dziri muAfrica dzive nerunyararo pamwe nehupfumi hwakasimba. Kunyange hazvo Va Munyeza vaita kurudziro iyi, Va Mugabe vakabuda munyika vachienda ku Indonesia kwavari kupinda musangano we Non Aligned Movement pamwe newe Asia Africa Summit izvo zvakashorwa neveruzhinji pamwe nedzimwe nyanzvi munyaya dzezvematongerwo enyika avo vanoti Va Mugabe vaifanira kuenda ku South Africa kuti vanobatsirana naVa Zuma kupedza nyaya yemhirizhonga iyi. Nekune rumwe rutivi, Va Zuma havana kuenda kumisangano iyi vachiti vari kuda kuedza kugadzirisa nyaya ye xenophobia kunyange hazvo mutungamiri werimwe remapato anopikisa mu South Africa, re Economic Freedom Fighters, Va Julius Malema, vari kupomera Va Zuma mhosva yekukonzera xenophobia mu South Africa. Va Malema vanoti Va Zuma munhu anoda zvemhirizhonga saka nokudaro vane ruwoko munyaya ye xenophobia iri kuitika mu South Africa mazuvano. Va Zuma havasati vapindura zvakataurwa naVa Malema muparamende ye South Africa izvi uye hatina kukwanisa kutaura naVa Mac Maharaj vanove mutauriri waVa Zuma.",Machechi neMasangano Vonamatira Runyararo muSouth Africa
"Misika yefodya yavhura nhasi mitengo iri pasi izvo zvisina kufadza varimi vakawanda avo vazivisa kuti vave kumbomira kutengesa fodya yavo kudzamara mitengo yasvika pari nani. Mwaka wekutengesa fodya waparurwa nhasi nemumwe mutevedzeri wemutungamiriri wenyika, VaKembo Mohadi pamusika weTobacco Sales Floor, apo mutengo wepamusoro wange uri madhora mana nemasenzi makumi mashanu pakirogiramu mutengo wepasi uri pamasenzi makumi maviri pakirogiramu. Mitengo iyi haina kufadza varimi vakawanda avo vati kana mitengo iyi ikasawedzera varimi vakawanda vanogona kutadza kurima fodya. VaCosta Kapudza vekuMvurwi, vaudza Studio 7 kuti mitengo yanhasi inoita kuti varege kurima fodya zvachose. VaKapfudza vanoti vambomira kutengesa fodya yavo uye vave kunoitengesa pamukoto. Vamwewo vasina kufara nemitengo yefodya ndiIshe Musarurwa vekuMashonaland East avo vati vambomirawo kutengesa fodya yavo. Varimi havasi kufarawo nenyaya yekuti kunyange hazvo fodya yavo ichitengeswa kunze kwenyika ivo havasi kuzoiphwa mari yavo yese ari madhora ekuAmerica. Pasi pechibvumirano chakaitwa neReserve Bank of Zimbabwe nekambani yeTobacco Industries Marketing Board, varimi vachipihwa zvikamu makumi mashanu kubva muzana zvemari yavanenge vatengesa ari maRTGS uye zvimwe zvikamu makumi mashanu zviri madhora ekuAmerica. Asi varimi vakaita saAmai Margret Dhambeni vaudza Studio 7 kuti vanoda mari yavo yese ari madhora ekuAmerica. Vatiwo vakatenga zvekurimisa vachishandisa mari yekunze uye nekudaro vanoda kubhadharwawo nemari yekunze. VaKapfudza vati vanotsigira vamwe vavo vari kuti vapihwe mari yavo yese ari madhora ekuAmerica sezvo iri iyo yavakashandisa kutenga zvekurimisa.  Sachigaro weTIMB, Amai Monica Chinamasa, vati mitengo yakaderera sezvo vanotenga fodya kana kuti maTobacco Merchants vari kuchajwa mutero we Intermediated Transaction Tax wezvikamu zviviri kubva muzana apo vanotenga fodya nekubhadhara varimi. Vati pane nhaurirano dziri kuitwa pakati pavo, nevatongesa fodya nehurumende dzekugadzirisa nyaya iyi uye vanoona sekuti izvi zvinogona kupedza dambudziko remitengo iri pasi iri. Amai Chinamasa vazivisa kuti mwaka uno wange wakaoma chose sezvo kwakapisa zvakanyanya uyewo vati vamwe varimi kuManicaland vakaparadzirwa fodya yavo nedutumupengo Cyclone Idai. Vati kusvika parizvino havasati vave kuziva kuti ifodya yakawanda zvakadii yakaparadzwa nedutumupengo Idai. Zimbabwe inotarisirwa kutengesa mamiriyoni mazana maviri nemakumi mana (240million kgs) emakirogiramu efodya inove fodya shoma pane yakatengeswa mwaka wapfuura. Gore rapfuura Zimbabwe yakatengesa mamiriyoni mazana maviri nemakumi mashanu nemaviri emakirogiramu (252million) efodya ikawana mari ingangosvika bhiriyoni remadhora ekuAmerica. Vachivhura misika yefodya zviri pamutemo, VaMohadi vati hurumende yavo inotsigira varimi vefodya uye vati inoda kuti varimi ava vabatwe zvakanaka sezvo fodya ichipinza mari yekunze yakawanda munyika. Pane misika mitatu yefodya munyika inoti Tobacco Sales Floor, Boka nePremier uye misika yese iyi iri muHarare. Kunze kwezvicherwa zvakabatanidzwa, fodya ndiyo inopinza mari yekunze yakawanda kudarika zvimwe zvose muZimbabwe. No media source currently available ",Misika yeFodya Yovhurwa Varimi Vachichema neMutengo
"Mhuri yeZimbabwe nemusi weChina iri kupemberera makore makumi matatu nemapfumbamwe yawana kuzvitonga kubva kuBritain, asi vamwe vanoti hapana chikuru chekupemberera sezvo vanhu vasati vawana rusununguko mune zveupfumi. Rimwe gamba rehondo yerusununguko, VaBernard Manyadza, avo vaizivikanwa nerekuti Parker Chipoyera munguva yehondo yeChimurenga, vanoti vana veZimbabwe vachiri kurwisana nehondo yekuti vabude muhurombo hwavanoti hwakakonzerwa nehuwori pamwe nekutadza kutonga hwehurumende yeZanu PF kwemakore akawanda. VaManyadza, avo vaivewo mumwe wevakuru vemauto eZanu, eZanla, vanoti hurumende yaVaEmmerson Mnangagwa haina zvayati yaitira vanhu zvinovaburitsa mumatambudziko ezvehupfumi pamwe nezvematongerwo enyika avanoti akasiiwa nehurumende yaVaRobert Mugabe, avo vakabviswa pahutongi nemauto muna Mbudzi 2017. Vanoti hurumende iripo iye zvino hainganzi ihurumende itsva sezvo vatungamiri vose vaivepo munguva yaVaMugabe, vachiti chakangoshanduka chete zviso zviri pachigaro. VaManyadza vanoti chinofanirwa kuitwa hurwiswa kwehuwori pamwe nekutorera matanho avo vari kuwondomora hupfumi hwenyika vachidya voga ruzhinjni rwuchinonga svosve nemuromo. No media source currently available ",Nyika Yopemberera Kuzvitonga Vamwe Vachiti Ichiri muHunhapwa Mune zveUpfumi
"Vanhu vanga vachiratidzira mukati meguta rePretoria muSouth Africa neChitatu, vapedzisira vorwisana nemapurisa mushure mekunge vanhu ava vatanga kupaza zvitoro vachitora zvinhu pamwe nekupisa zvimwe zvitoro. Kurwisana uku kunotevera mhirizhonga inonzi yakatanga neChipiri pakati pevatyairi vemichovha nevamwe vanonzi vari kutengesa zvinodhaka munzvimbo dzinokwirirwa michovha iyi. Vemichovha ava vanonzi vari kupomera vekune dzimwe nyika vari muguta rePretoria mhosva yekutengesa zvinodhaka, zvikuru rudzi rwunonzi nyaope. Kurwisana neChipiri uku kunonzi kwakasiya mutyairi wemuchovha mumwe chete afa zvichifungidzirwa kuti angadai akapfurwa nevanoita zvekutengesa zvinodhaka ava. Sachigaro wesangano reZimbabwe Exiles Forum, Advocate Gabriel Shumba, avo vari muPretoria makare, vanoti izvi ndizvo zvaita kuti vemichovha vashandise mabhazi avo kuvhara migwagwa mukati meguta. Advocate Shumba vanoti mapurisa azokwanisa kudzikamisa mhirizhonga iyi mushure mekushandisa hutsi hunokachidza pamwe chete nemabara erhabha ayo asingauraye, asi vachiti muguta manga muchakazara hutsi. Vanoti mhirizhonga iyi yakanganisa zvikuru hupenyu hwezvizvarwa zveZimbabwe zvakawanda zvinoshandira mukati meguta, izvo zvatadza kuenda kumabasa, sezvo manga musisatsikiki. No media source currently available ",Mhirizhonga Mukati meGuta rePretoria Yokanganisa Zvizvarwa zveKunze
"Central Committee yebato reZanu PF iri kutarisirwa kusangana neChishanu kuti itambire kana kuramba kurudziro yePolitburo yekuti bumbiro rebato rivandudzwe kuitira kuti mutungamiri webato iri, VaRobert Mugabe, vapiwe ivo masimba ekudoma vatevedzeri vavo vari vaviri pamwe nasachigaro webato. Politburo, iyo yakasangana nemusi weChina, inonzi yakatambirawo zvakabuda musarudzo dzekutsvaga nhengo dzichange dziri muCentral Committee. Sarudzo idzi, idzo dzinonzi nevakawanda hadzina kuitwa nenzira kwayo, dzakasiyawo vamwe vaive mukomiti iyi vasina kudomwa kana kurambwa nevanhu, vachipomerwa mhosva yekutsigira mutevedzeri wemutungamiri webato iri uye nyika, Amai Joice Mujuru. Amai Mujuru vari kupomerwa mhosva yekuda kubvisa VaMugabe pachigaro nechisimba. Zanu PF iri kutarisirwa kuita kongiresi yayo muHarare svondo rinouya, apo VaMugabe vari kutarisirwa kudoma vavachazoshanda navo kusvika musarudzo dzemuna 2018. Izvi vachazviita kana Central Committee vabvuma kuti mitemo yebato ivandudzwe. Nyanzvi mune zvematongerwo enyika, uye vachishanda vakazvimirira, VaCharles Mangongera, vanoti nemamiriro akaita zvinhu muZanu PF, havaoni Central Committee ichiramba kutambira zvakasungwa nePolitburo. VaMangongera vanoti nhengo dzeCentral Committee dzakatotyisidzirwa kare zvichitevera sarudzo dzakaitwa mumatunhu, idzo dzakaona vazhinji vachisiiwa kana kurambwa. No media source currently available  ",Zanu PF Central Committee Yozeya neChishanu Kuvandudzwa kweBumbiro reBato
"Varidzi vedzimotokari muguta reMutare vari kunyunyuta zvikuru nezviri kuitwa nebazi rehurumende reZimbabwe National Road Authority, ZINARA rekushanyira mudzimba dzevanhu mumagaraji munopakwa motokari vachibhadharisa vanhu mari dzemitero yemotokari. Svondo rino, Zinara yakamuka chibhebhenenga muguta reMutare ichitsvaga vanhu vane motokari dzisina mitero. Mugari wemaMutare VaElisha Musabayana vanoti zviri kuitwa neZInara zvinoodza moyo sezvo vange vave kungobhadharisa chero motokari dzisiri kufamba. “Ini ndinofunga kuti zvirikuitwa neveZINARA izvi hazvina kunaka nekuti kufamba kwavari kuita vachitarisa mota dzakapakwa mudzimba dzine mitero iri behind asi dzimwe dzacho dzakatofa asi vari kungoti bhadharai bhadharai inini hangu ndinoti tarwadziwa sevanhu vemuZimbabwe hatina mare, vanhu vose varwadziwa,” VaMusabayana vanodaro Mumwe mutyairi VaWalter Murisi vashorawo zviri kuitwa neZinara. “Zvimwe zvacho zviri kuitwa hazvisi normal nekuti varikuti vanoda kuteresa nyangwe motokari iri pamapuwe kuti tiri kuda mutero zvingaita here nhai vakuru. Dzimwe mota dzinenge dzakatopaka nekuti pamwe dzinenge dzakatonoka kana kuti dzinenge dzakatofa. Apa yonzi ngaibhadhare mutero apa inenge yakamira saka tikanga takazvitarisa kutoshungurudza vanhu nekuti mumwe anenge akatoitenga yakafa achida kuti awane pekutangira. Tavakufunga kuti dzimwe nguva mari idzi dzimwe dzatove dzavo dzemuhomwe.” Vanodaro VaMurisi VaMurisi vanoti dzimwe motokari dziri kunzi dzitere ndedzekare kare zvavanoona zvisina kutwasuka. “Dzimwe mota dziri kunzi dzitere dine maOld number plates of which mota yacho yakafa. Saka senyika uye hurumende tinoshaya kuti vanozviona seyi nekuita kwakadai.”VaMurisa vakaudza Studio 7. Muzvina garaji kuno kwaMutare VaEdwin Sigauke vanoti kuita kweZinara kwava kutsvaga uta nemugate chaiko. “Kana ndisina mare handiti handikwanisi kuti ndinde kunoterera mota yangu handiti saka ndinopaka pamba handiti saka zvino ndinouya kuteverwa ndotorerwa mota yangu pamba pacho it doesn’t make sense.” Vakaenderera mberi vachiti, “Asi kana kuri kuti vakandibata ndiri paroad zvinonzwisisika its fine. Asi kuti ndakapaka pamba hazvibatsiri kuti ndibvise mutero nekuti mare yacho handina, sekuti iyi iri apa yave nethree months yakapaka haifaniri kubvisiswa mutero because it is not fair. Pamusoro pezvo vanodazve mare yekuidhonza ini ndisina mare yemutero.” VeZinara vanonzi vari kudhonzawo motokari dzisina mitero kubva mudzimba asi vachibhadharisa madhora makumi masere pamusoro pezvo vozobhadharisa madhora gumi pazuva pavanenge vakachengeta motokari idzi. Mumwe mushandi wekuZinara uyo aramba kudoomwa nezita rake sezvo asingatenderwi kutaura nevatori venhau audza Studio 7 nhasi kuti akaudzwa kuita izvi nevekubazi rinoona nezvekutakurwa kwezvinhu. Mushandi uyu anoti vane motokari dzinenge dzakafa vanosungirwa kunotsvaga matsamba anonzi eExemption yekubvisa mutero wemotokari kumahofisi eVehicle Inspectorate Department kana kuti VID. No media source currently available  ",ZINARA Yofamba Mudzimba Ichimanikidza Vanhu kuBhadhara Mitero yeMotokari
"Zvimwe zvizvarwa zveZimbabwe zviri muBritain zvinoti zviri kuronga kuungana pamuzinda weZimbabwe uri muLondon neMugovera zvichiratidzira kunyunyuta kwazvo kupambwa kunonzi kwakaitwa vakafanobata chigaro chemutungamiri weZimbabwe Hospital Doctors Association, Dr. Peter Magombeyi, nevanhu vasingazivikanwe kuti ndivanani. Dr. Magombeyi vakapambwa nemusi weMugovera wapfuura munguva dzemanheru, asi vakakwanisa kutumira mashoko vachiti vainge vapambwa nevarume vatatu vainge vakavhara zviso zvavo. Mumwe wevari kuronga kuratidzira uku, uye vari nhengo yeMDC inotungamirwa naVaNelson Chamisa, Amai Chenai Mutambasere, vanoti vari kukoka zvizvarwa zveZimbabwe zvese zvisineyi nekuti ndezvemapato api ezvematongerwo enyika kuitira kuti zvipindewo mukuratidzira uku kana Dr. Magombeyi vasina kunge vawanikwa panosvika Mugovera. Studio7 haina kukwanisa kunzwa divi reZanu PF mudunhu reunited Kingdom and Ireland. Zvizvarwa zveZimbabwe zviri kunze kwenyika zviri kurongawo kuratidzira kumuzinda weUnited Nations kuNew York uko kuri kuitirwa musangano wepagore weUnited Nations General Assembly. Mutungamiri wenyika, VaEmmerson Mnangagwa, vachange vari kumusangano uyu uko vachasangana nevamwe vatungamiri venyika dziri muUnited Nations. Kupambwa kwaDr. Magombeyi kunoitika panguva iyo nhumwa yeUnited Nations munyaya dzekodzero, VaClement Voule, vari kushanya muZimbabwe kwemazuva gumi. VaVoule vachaita misangano nehurumende, masangano epasi rose, masangano anorwira kodzero dzevanhu muZimbabwe, mapato ezvematongerwo pamwe nevose vanorwira kodzero dzevanhu. Chinangwa chaVaVoule ndechekuona mamiriro akaita zvinhu munyaya dzekodzero pamwe nekutevedzwa kwemitemo yenyika. No media source currently available ",Kuratidzira Korongwa Kuitwa muLondon ne New York
"Mutungamiri wenyika, VaEmmerson Mnangagwa, vari kushorwa nevakawanda mushure mekunge vaudza komiti yepamusorosoro mubato ravo reZanu PF kuti vakakomberedzwa nemakoronyera muhofisi mavo. Vachitaura pamusangano wekomiti yepamusorosoro mubato ravo yeCentral Committee wakaitirwa pamuzinda weZanu PF neChitatu, VaMnangagwa vakati vakakomberedzwa nematsotsi muhofisi mavo ari kuita zvehuori. VaMnangagwa vakati pane vanhu vari muhofisi mavo vavasina kudoma nemazita vavakati vari kubhadharisa vanhu mari dzechiokomuhomwe kuti vemabhizimusi vanenge vachida kusangana navo vavaone. Asi mumwe mugari wemuHarare, Muzvare Sekai Chirundazi, vanoti VaMnangagwa vanofanira kuona kuti vanhu vakadai vasungwa kana vakamira pachokwadi semutungamiri wenyika panyaya yekurwisa nehuori. Mumwe wevatevedzeri vemutungamiri weMDC yaVaNelson Chamisa, VaMorgan Komichi, vaudza Studio 7 kuti zviri kuitika izvi zvinoratidza kuti hove inotangira kuora kumusoro. Nyanzvi munyaya dzezvematongerwo enyika uye vachishanda nesangano reHuman Rights Watch kuchemnehembe kweAfrica, VaDewa Mavhinga, vanoti mashoko aVaMnangagwa aya anoratidza kuti nyika yakapambwa. Hatina kukwanisa kutaura nemutauriri waVaMnangagwa, VaGeorge Charamba, kuti tinzwe kuti matanho achatorwa naVaMnangagwa panyaya iyi ndeapi. Vaimbova mutungamiri wenyika, VaRobert Mugabe, vakabviswa pachigaro nemasoja zvechisimba masoja achiti paive nematsotsi akange akavakomberedza zvakazopedzisira zvaita kuti VaMnangagwa vatore matomhu kubva kuna VaMugabe. No media source currently available  ","VaMnangagwa Voshorerwa Mashoko Avakati ""Vakakomberedzwa neMatsotsi"""
"Nyanzvi munyaya dzematongerwo enyika dziri kutambira nenzira dzakasiyana siyana danho rakatorwa nebato riri kutonga muSouth Africa, reAfrican National Congress rekutuma nhumwa dzaro kuZimbabwe kunotsvaga nzira dzekugadzirisa matambudziko ari munyika iyi. Izvi zvinotevera mashoko aziviswa nemutungamiri weSouth Africa, VaCyril Ramaphosa, mushure memusangano mukuru webato ravo wakaitwa neMuvhuro, uyo wakabuda nechisungo chekuti bato ravo ribatsire muhurukuro dzekutsvaga runyararo muZimbabwe. VaRamaphosa vaudzawo vatori venhau kuti bato ravo reANC rakawirirana kuti paitwe nhaurirano pakati peZanu PF neANC senzira yekutsvaga nzira dzekubatsira kugadzirisa matambudziko akatarisana neZimbabwe, uye ANC ichataurawo nemamwe masangano ari muZimbabwe. Asi imwe nyanzvi mune zvematongerwo enyika, VaMasimba Kuchera, vati havaoni hurukuro idzi dzichifamba zvakanaka sezvinotarisirwa neveruzhinji muZimbabwe kana mapato ari kutonga muSouth Africa neZimbabwe kana ari iwo ari kuiswa pamberi penhaurirano idzi. VaKuchera vati bato reZanuPF rinofanira kutanga rabvuma kuti munyika mune matambudziko anoda kugadziriswa kwete naiyo chete, asi kuti nemamwe mapato anoipikisa pamwe nemasangano akazvimirira ari munyika. Imwe nyanzvi inodzidzisa paTswane University of Technology, VaRick Mukonza, vatiwo havaone hurukuro idzi dzichibudirira kana dzisingaise pamberi zvido zvemapato anopikisa muZimbabwe . Chipangamazano musangano re Political Economy of South Africa, VaGedion Chitanga, vatiwo kana dambudziko riri muZimbabwe risina kugadziriswa nekuchimbidza, zvichaita kuti vanhu vakawanda vemuZimbabwe varambe vachitsvaga hupoteri muSouth Africa, nedzimwe nyika dzakapoteredza nyika iyi. Asi mutauriri weZanu PF muSouth Africa,VaKennedy Mandaza, vati ichokwadi kuti Zimbabwe ine matambudziko, naizvozvo yakazvipira kuita hurukuro nemunhu wese. Asi VaMandaza varamba mashoko ekuti hurumende yeZanu PF iri kutyora kodzero dzevanhu munyika. Mwedzi wapera, Va Ramaphosa vakatumira nhumwa nhatu kuZimbabwe dzinoti VaSydney Mufamadi, Amai Baleka Mbete naVa Ngoako Ramatlhodi, idzo dzakasangana chete nehurumende yaVaMnangagwa, dzikadzokera kuSouth Africa dzisina kuita hurukuro nevatungamiriri vemapato anopikisa hurumende, kusanganisirawo masangano akazvimirira.      ",ANC Yotumira Nhumwa kuZimbabwe Kunotaura neZanu PF Pamwe neMamwe Mapato
"Vana mukoti vari kuramwa mabasa vaungana neChishanu muAfrica Unity Square muHarare vachipa ruzivo kune veruzhinji munyaya dzehutano asiwo vachitsidza kuti havasi kuzodzokera kuzvipatara zvehurumende kana zvichemo zvavo zvisina kugadziriswa. Vanoona nezvekufambiswa kwemabasa musangano rinomiririra vakoti reZimbabwe Nurses Association (ZINA), VaEdwin Nhema, vati vanamukoti havasi kuzovhundutsirwa nekudzingwa mabasa sezvakataurwa nehurumende. VaNhema vati hurumende haisi kukoshesa hutano hweveruzhinji kana vachida kutora vana mukoti vange vave pamudyandigere vachivapinza basa. VaNhema vati vanamukoti ava vakura zvekubata basa nemazvo. Mumwe mukoti, VaHilliary Tapiwa Mboko, vaudza Studio7 kuti vana mukoti vari kurararama hupenyu hunorwadza nekusiririsa zuva nezuva. VaMboko vati varikuda kuti hurumende ivapewo mari inoenzana neinopihwa vamwe vana mukoti munyika dzirimudunhu reAfrica. Nyamukuta Tsitsi Darare vatiwo mashoko ari kutaurwa nehurumende ekuti kuramwa mabasa kwavo kune chekuita nezvematongerwo enyika handizvo. Nyamukuta Darare vati vanongoda kukosheswa nekupiwa zvikwanisiro zvekuti vaite basa ravo nemazvo. Mumwezve nyamukuta, Amai Hamu Chipinduko, vati sezvo vachipiwa mari yavo iri mabhondi, inenge yakadereresa zvakanyanya sezvo mitengo yezvinhu yakasiyana nekuti urikushandisa mari ipi. Amai Chipinduko vatiwo havana musiyano wavari kuona pakati pehurumende yaVaEmmerson Mnangagwa neyavaimbove mutungamiriri wenyika VaRobert Mugabe. Sangano reZINA raudzawo nhengo dzaro kuti vachiri muhurukuro nehurumende uye vavimbiswa kuti hakuna achadzingwa basa nekuda kwekuramwa mabasa uku. Studio7 haina kukwanisa kunzwa divi rehurumende nekuda kwenharembozha dzanga dzisiri kudairwa. MuAfrica Unity Square maiswawo makadhibhokisi ekuti vane zvinyunyuto panyaya yana mukoti vanyorere kuhurumende. No media source currently available ",Vana Mukoti Voungana muAfrica Unity Square Vachibatsira Veruzhinji
"Mutori nhau, Hopewell Chin’ono, achamira kusvika nemusi weChitatu svondo rinouya kuti anzwe kuti dare richapa mutongo upi pachikumbiro chake chekuti dare ramajisitireti rirase nyaya yaari kupomerwa. Chin’ono ari kupomerewa mhosva yekuburitsa mashoko emanyepo pandemutande rake reTwitter, inova nyaya yakaraswa nedare repamusoro. Asi yakadzoka mudare mushure mekunge muchuhusi mukuru wenyika, VaKumbirai Hodzi, vapikisa mutongo weHigh Court. Nyaya iyi yatadza kunzwikwa mudare nhasi mushure mekunge mutongi wenyaya iyi, Amai Vongai Muchuchuti Guvuriro, avo vainge vatara zuva ranhasi kuti vape mutongo panyaya iyi, vatadza kuuya kudare vamwe vavo vachiti vange vakabatikana nerimwe basa. Zvichakadai, magweta aChin’ono anosanganisira, VaMtisi, Amai Beatrice Mtetwa, VaDoug Coltart nevamwe vange vauya kunzonzwa nyaya iyi mumiriri weZengeza West muNational Assembly, VaJob Sikhala, vavhiringidzwa nemapurisa panze padare vachirambidzwa kutaura nevatori venhau pamberi pedare iri. VaMtisi varatidzawo kusafara nekuita kwemapurisa nhasi. VaSikhala avo vanovewo gweta, vashorawo kuita kwemapurisa uku. Hatina kunzwa divi revakuru vepamatare ekuRotten Row kuti sei mapurisa atora matanho aatora, kanawo kumutaruri wemapurisa, VaPaul Nyathi. Asi mumwe mushandi wepamatare aya ati kutanga svondo rino magweta anobvumidzwa kutaura nevatoriu venhau kunze kwedare kana kunzvimbo dzavanopaka motokari dzavo kwete pamberiu pedare. Mutauriri wesangano remagweta anomirira kodzero dzevanhu, reZimbabwe Lawyers for Human Rights, VaKumbirai Mafunda, vaudza Studio 7 kuti magweta ane kodzero yekutsanangurira vatori venhau neveruzhinji zvinenge zvaitika mudare. Mune imwewo nyaya yange iri mudare nhasi, kutongwa kwenyaya yemudzidzi wepaUniversity of Zimbabwe, Allan Moyo,uyo ari kupomerwa mhosva yekukurudzira veruzhinji kubvisa hurumende nechisimba pamwe nemumwe wechidiki weMDC Alliance, Makomborero Haruzivishe, kwatadza kutanga nhasi sezvo vachuchusi vange vasati vagadzirira. Nyaya yave kutarisira kunzikwa mangwana. No media source currently available ","Zuva Rekuti Dare Ripe Mutongo Waro paNyaya yaChin'ono Rinosvika, Asi Mutongi weDare Anoshaikwa Mudare"
"Mamwe madzimai akazvitakura anoti ari kumanikidzwa kubatsirwa naana nyamukuta sezvo asina mari dzinodiwa kuti atange abhadhara kumakiriniki. Madzimai akawanda anogara mumakomboni emapurazi ari pedyo neTynwald North, anoti kana achinge aita pamuviri, ari kubatsirwa naana nyamukuta pakusununguka sezvo asina mari dzinodiwa kumakiriniki ari pedyo. Mumwe wemadzimai aya, Amai Nyarai Mugava, vanoti makiriniki ave kuvadhurira uye mari yeamburenzi yakakwira zvakare zvokuti vazhinji vavo vanopedzisira vabatsirwa vari kudzimba dzavo. Amai Mugava vanoti vakasunungukira mwana wavo pamusika wemuTynwald North, uko vakabatsirwa nemamwe madzimai emunharaunda mwedzi miviri yapfuura. Asi vanoti vakazovaendesa kukiriniki yekuDziresekwa kuti vanonyoresa gwaro rokuti vazokwanisa kupiwa gwaro rekuberekwa kwemwana wavo. Gogo Tenesi Mauzhenti, avo vanogara papurazi riri pedyo nekuDzivaresekwa Extension, vanotiwo kunyange hazvo hurumende iri kukurudzira kuti madzimai abatsirwe kumakiriniki, madzimai mazhinji, vanhu vanotambura vasingakwanise kubhadhara mari dzinenge dzichidiwa. Mbuya Elizabeth Zisengwe, avo vanogara kuCaledonia Farm, vanoti vari kusunungutsa madzimai akawanda anenge asina mari yokbhadhara kumakiriniki. Mbuya Zisengwe vanoti vanosangana nemadzimai akawanda anongoerekana ave kurwadziwa nenhumbu zvokuti vanotozoshandisa mapepa echingwa chaiwo nokuti vanenge vasina kutakura zvishandiso zvekusunungutsa vakazvitakura. Mutevedzeri wemukuru noona nezvezvirwere zvisingatapuriranwe mubazi rehutano, Dr Justice Mudavanhu, vanoti zvakakosha kuti vana nyamukuta vanyorese zviri pamutemo, kuitira kuti vashande basa ravo zvakanaka, pamwe nekupihwawo zvidzidzo nebazi rezvehutano. Dr Mudavanhu vanoti ichokwadi kuti vanhu vakawanda havachakwanisi kubhadhara mari kumakiriniki nekuzvipatara zvisiri zvehurumende nepamusana pekuoma kwaita zvinhu munyaya dzehupfumi. Kanzuru yeHarare yakakwidza mibhadharo yokurapwa kumakiriki ayo zvokuti vana amai vakazvitakura vanofanira kubhadhara mari yekunyoresa inoita zana nemakumi maviri emadhora emunyika, inova mari yakawanda kumadzimai akawanda anotambura. Mumiriri wekomiti yehutano muparamende, Dr Ruth Labode, vanoti mamiriro ezvehupfumi hwenyika ari kuvhiringidza zvinhu zvakawanda, kusanganisirawo madzimai anenge akazvitakura. Sangano reWorld Health Organisation rinoti madzimai anodarika zviuru zvitatu vanofa pagore munyika nokuti vazhinji vavo havaende kunoongororwa hutano hwavo kana vakazvitakura. No media source currently available  ",Mamwe Madzimai Osunungukira Kudzimba neKushaya Mari
"Vanhu vakawanda vari kushora zvikuru sangano reSADC vachiti harifanirwi kupindira pagakava remuZimbabwe sezvo munyika muine runyararo. Mashoko aya anotevera zvakabuda pamusangano wechimbi chimbi wakaitwa neSADC Troika muBotswana nemusi weChina. Musangano uyu wakati SADC inofanirwa kudaidzira musangano mukuru wevatungamiri venyika idzi kuti vazeye dambudziko remuZimbabwe. Mutungamiri weBotswana, Va Ian Khama, vaudza vatori venhau kuti VaMugabe ngavachibva pachigaro nekuti vagarisa. Asi nyanzvi yezvematongerwo enyika inovanodzidzisa paAmherst College muAmerica, Doctor Chipo Dendere, vanoti hapana chakaipa kuti SADC ipindire. No media source currently available ",Vakawanda Vanoti SADC Haifanirwe Kupindira Pane Zviri Kuitika muZimbabwe
"Komiti yeparamende inoona nezvekutongwa kwematunhu, iyo inotungamirwa naChief Ngungumbane, yakasangana nemakanzura pamwe nevakuru vakuru vekanzuru muBulawayo neMuvhuro, kuti inzwisise nezvedambudziko remvura ranetsa muguta reBulawayo.\n\nNekuda kwekushomeka kwemvura kanzuru iri kukwanisa kupa vagari mvura kamwe chete pasvondo, uye pane vanhu gumi nevatatu vafa kusvika pari zvino nekuda kwechirwere chemudumbu.\n\nKanzuru inoti inoda mari inosvika mamiriyoni makumi manomwe nemanomwe emadhora ekuAmerica kuti igadzirise dambudziko remvura. Asi bazi rekutongwa kwematunhu rinoti panodiwa mamiriyoni masere chete emadhora ekuAmerica.\n\nVachipindura mubvunzo wekuti sei pane musiyano wakadai, vakuru vekanzuru vakaudza komiti iyi kuti mari inodiwa ndeyehurongwa hunogona kugadzirisa dambudziko remvura kwenguva refu, kwete zvekungogadzirisa kwechinguva chidiki.\n\nImwe nhengo yekomiti iyi, VaBramwell Bushu, vanove mumiriri weShamva South mudare reparamende, vakaudza Studio 7 kuti komiti yavo yakaona zvakakosha kuita musangano uyu, mushure mekunge vasangana negurukota rezvekutongwa kwematunhu, VaJuly Moyo, munguva pfupi yapfuura, kuti vanzwe zviri kuitwa nehurumende pamusoro pedambudziko riri muBulawayo. VaBushu vakati dambudziko rekushaikwa kwemvura rinofanirwa kugadziriswa nekukasika.\n\nMukuru wezvehutano mukanzuru yeguta reBulawayo, Dr Edwin Sibanda, vakaudza komiti iyi kuti ongororo yavo yakaratidza kuti pane zvirwere zviviri zvemudumbu zviripo zvinoti dysentery netyphoid asi havasati vaziva kuti chii chakakonzera zvirwere izvi.\n\nZvinofungidzirwa kuti pane kusangana kwemvura ine tsvina neyakachena nekuda kwekudhuuka kwemapaipi kunyanya mumusha weLuveve umo muri kunyanya kutekeshera chirwere ichi.\n\nMeya weguta reBulawayo, VaSolomon Mguni, vakaudza Studio7 kuti kanzuru yakatanga chirongwa chekubvisa mapaipi anofambisa mvura esimbi vachitanga nemumusha wemuLuveve asi izvi zvichaitwawo muguta rose.\n\nNezuro mangwanani meya nemamwe makanzura vakange vashanyira musha weLuveve kuti vaone basa riri kuitwa uye kushanyira mhuri dzevamwe vakafa nechirwere chemudumbu. Kanzuru yakatora danho rekuti vanhu vose vari kurwara nemudumbu varapwe pachena.\n\nMunyori mukuru werimwe remasangano anomoririra vagari, reBulawayo Residents Association, kana kuti BURA,Amai Louisa Mangisi vanoti sangano ravo rinotambira zviri kuitwa nekanzuru mukugadzirisa dambudziko remvura.\n\nVakambove gurukota rezvehutano muhurumnebde yemubatanidzwa, Dr Henry Madzorera, vanoti pave nenguva yakareba dambudziko rekushaikwa kwemvura muBulawayo riripo uye hurumende inofanirwa kubatsira kugadzirisa dambudziko iri pasati pave nevamwe vanhu vakawanda vanorasikirwa nehupenyu.\n\nKanzuru yeguta reBulawayo inowana mvura kubva kumadhamu matanhatu ari kunze kweguta asi mamwe emadhamu aya haasisina mvura. Pakurudziro yekuti kanzura inofanirwa kuwana dzimwe nzvimbo dzingawanise gutmvura, kanzuru inoti kunze kwekuwana mvura kubva kuzvibhorani zvekuNyamandlovu Acquifer, inogona kuwanawo mvura nekuchenesa mvura ine tsvina inopinda mudhamu reKhami kuti igokwanisa kushandiswa nevagari.\n\nKuvepo kwedhamu reGwayi-Shangani kunogona kubatsirawo kupedza dambudziko rekushaikwa kwemvura asi kupera kuvakwa kwaro kuri kutora nguva nekuda kwekuti hurumende inogara ichichema-chema nekushaya mari. No media source currently available ",Komiti yeParamende Yoshanyira Bulawayo Zvichitevera Dambudziko reMvura
"Zvikonzi zvedare redzimhosva zvaenda kumba kwemutungamiri weMDC, Va Morgan Tsvangirai, pamwe nekumahofisi ebato iri zvichida kutora midziyo zvichitevera nyaya yakakwidzwa kudare nevamwe vashandi vaimboshandira bato iri, asi zvakakundikana. Zvikonzi izvi zvanga zvakachengetedzwa nemapurisa anga ari mumarori maviri akapakatira zvombo zvafumira kuenda kumba kwaVa Tsvangirai nekumuzinda we MDC-T pa Harvest House zvichida kutora midziyo yaVa Tsvangirai pamwe nebato ravo. Izvi zvinotevera nyaya yakanzwikwa mudare rinotonga nyaya dzevashandi iro rakatura mutongo wekuti Va Toendepi Shonhe nevamwe vashandi gumi nevatanhatu, avo vakadzingwa basa ne MDC-T vaikwanisa kutora midziyo yebato iri kuti vatengese kana vapedzerana mumatare neMDC-T panyaya dzemari yemihoro. Gweta re MDC-T panyaya iyi uye varivo munyori mukuru mubato iri, Va Douglas Mwonzora, vaudza Studio 7 kuti zvaitwa izvi zvanga zvakanangana nekuzvidza Va Tsvangirai nebato ravo sezvo vachiti vakapihwa mutongo wekuti pasawane midziyo yavo inotorwa. Va Tsvangirai vanga vari pamuzinda webato ravo pasvika zvikonzi izvi. Va Mwonzora vati vachakwidza nyaya iyi kumatare zvakare vachichema nerokuti mutongo wedare wekuti midziyo yebato ravo isatorwe naVa Shonhe nevamwe vavo wazvidzwa. Vaenderera mberi vachiti magweta ava kushandiswa naVa Shonhe nevamwe vavo e Consultancy Bureau Services haana kunyoresa kusangano rinowona nezvekunyoreswa kwemagweta munyika re Law Society of Zimbabwe. Gweta rakamirira Va Shonhe nevamwe vavo pakanzwikwa nyaya iyi nedare rinotonga nyaya dzevashandi nevashandirwi, Va Wilson Manase, vati havakwanise kutaura nezvenyaya iyi sezvo vasisiri kumirira Va Shonhe nevamwe vavo. Studio 7 yakundikana kutaura nemagweta e Consultancy Bureau Services kuti tinzwe divi ravo panyaya iyi. VaShonhe nevamwe ava vakasiya basa ku MDC-T vachienda nechikwata chevaimbova munyori mukuru mu MDC-T, Va Tendai Biti, avo vave neravo bato ravari kudaidza kuti MDC Renewal Team asi vakazoenda kumatare vachiti vanoda kubhadharwa mari dzemihoro neMDC-T kunyange hazvo vanga vasisashandire pa Harvest House izvo zvaipikiswa neMDC-T. Mune imwewo nyaya nyaya ine chekuita nematare, vatungamiri vesangano rinomirira vanotengesa mumigwagwa re National Vendors Union of Zimbabwe, Va Samuel Wadzai, pamwe naVa Stan Zvorwadza, vanyimwa mukana wekubhadhara mari yechibatiso panyaya yekukonzera mhirizhonga kwavanonzi vakaita pamahofisi ekanzuru ye Harare svondo rapera. Mutongi wedare ramejasitiriti, Va Tendai Mahwe, vati Va Wadzai naVa Zvorwadza nevamwe vavo gumi nevana vanogona kukonzeresa mhirizhonga zvakare kana vakapihwa mukana wekubhadhara mari yechibatiso sezvo nyaya yekubviswa kwevanotengesa mumigwagwa nekanzuru ichiri kutsviriridza. Va Zvorwadza naVa Wadzai nevamwe vavakasungwa pamwechete navo vari kuramba mhosva yavari kupomerwa vachiti ivo ndivo vakatorohwa nemapurisa ekanzuru pakatorererwa vanhu vanotengesera mumigwagwa zvinhu zvavo. Va Mahwe vati vasungwa ava vadzoke kudare musi 4 Nyamavhuvhu pachaenderera nyaya yavo mudare iri.",Zvikonzi Zvinotadziswa Kutora Midziyo yaVaTsvangirai neBato Ravo
"Gurukota rinoona nezvekutongwa kwematunhu VaSaviour Kasukuwere vari kuramba kutambira munyori mukuru wekanzuru yeHarare akadomwa nemusi weChina nekanzuru yeHarare. Kanzuru yeHarare yainge yadoma VaJames Mushore vaimbova mukuru webhanga re NMB VaJames Mushore. VaMushore vari kuda kunzi vatsive VaTendai Mahachi avo vakamanikidzwa kuenda pamudyandigere. Meya weguta reHarare VaBernard Manyenyeni vaudza Studio 7 kuti kanzuru ichangopedza kupa VaMushore basa, VaKasukuwere vabva vanyora tsamba vachiti kanzuru yainge yatyora mutemo nekudaro zviitwa vange vasiri kuzvitambira. VaKasukuwere vanonzi vati kanzuru yaifanira kuendesa mazita matatu kuBhodhi rebazi ravo vasati vapa munhu basa. VaManyenyeni vati nekuda kwekuti vanhu vave pazororo reEaster hakuna zvimwe zvinjinji zvavangaite parizvino.",VaKasukuwere Voramba Kutambira Munyori Mukuru weGuta reHarare Ange Adomwa neKanzuru
"Imwe nhengo yesangano revarairidzi vekumaruwa, reAmalgamated Rural Teachers Union of Zimbabwe, ARTUZ, Amai Sheila Chisirimunhu, vanove munyori anoona nezvekuyenzaniswa kwemikana pakati pevanhurume nevanhukadzi mudunhu reMasvingo musangano iri, vanoti vari kuronga kuendesa vamwe vakuru muhurumende kuti varipwe. Amai Chisirimunhu vanoti vari kuronga kuendesa kumatare gurukota rezvemukati menyika VaKazembe Kazembe nevamwe vakuru vemapurisa mushure mekunge vasungwa vachiratidzira gore rapera ndokutongerwa kugara mujeri kwemwedzi gumi. Asi mutongo uyu nekuwanikwa kwavo vaine mhosva zvakasendekwa parutivi nedare repamusoro reHigh Court nemusi weChitatu. Amai Chisirimunhu vanoti kusungwa kwavo kwakavashungurudza zvikuru ivo nemhuri yavo. Vakasungwa mushure mekuratidzira pamahofisi edzidzo paMucheke, kuMazsvingo musi wa 22 Chikumi gore rapera vachitsutsumwa nemari dziri kutambiriswa varairidzi. Hatina kukwanisa kubata VaKazembe kuti tinzwe divi ravo sezvo vange vasiri kudaira nharembozha yavo. No media source currently available ",Nhengo yeARTUZ Yoronga Kukwirira kuMatare Gurukota rezveMukati meNyika neMapurisa
"Masangano anomiririra vemakereke, anosanganisira Zimbabwe Council of Churches neZimbabwe Heads of Christian Denominations, arikurumbidza vanhu zvikuru nekuzvibata kwavakaita pazuva rekuratidzira muHarare vachiti vanhu vakaedza kuzvibata, vachitiza mapurisa pachinhambo chekurwisana navo, kuti pasaita mhirizhonga nekupunzwa kwezvinhu. Mutauriri wemasangano aya, Mufundisi Kenneth Mtata, vaudza Studio 7 kuti masangano aya anoshora mapurisa pamabatiro avakaita vanhu, vachiti mapurisa ndiwo aitorova vanhu asi vanhu vachiedza kutiza kuti pasaita bongozozo. Vati mapurisa aifanirwa kuzivisa vanhu nguva ichipo kuti kuratidzira kwarambidzwa asi havana kubudisa mashoko ekurambidzwa kwekuratidzira kusvika hwave husiku. Asi Mufundisi Mtata vati kunyange hazvo hurumende yakaita izvi pasina svondo mushure memusangano wavakaita naVaChamisa pamusoro penhaurirano naVaMnangagwa, masangano avo haadzokeri shure, vachiti vachaenderera mberi vachitsvaka kubudirira kwemusangano pakati pevaviri ava. No media source currently available ",Vemakereke Vanoshora Hurumende Vachirumbidza Vanhu Pazuva Rekuratidzira
"Vamwe vagari vemuChinhoyi pamwe nevezvematongerwo enyika vari kushoropodza Zimbabwe Electoral Commission, ZEC, nekupinza basa vechidiki veZanu PF kuti vashambadzire kunyoresa kuvhota pasi pekomisheni iyi. ZEC, iyo iri pakati pekushambadzira nezvehurongwa hwekunyoresa kuvhota huri kupinda muchikamu chechipiri neSvondo, iri kupomerwa mhosva yekupinza vechidiki veZanu PF basa rekushambadzira chirongwa ichi veruzhinji vachiti havaite basa nemazvo sezvo vaine kwavakarerekera. Vazhinji vataura neStudio7 vanoti havasi kufara nekuona nhengo dzebato reZanu PF dzakapfeka nhumbi dzebasa dzeZEC vachifamba mudzimba vachidzidzisa vagari nezvehurongwa hwekunyoresa kuvhota. VaDanson Mapfumo vanoti vari kushushikana zvikuru nekuona vechidiki veZanu PF vachidzidzisa vagari nezvenyaya yekunyoresa kuvhota vari pasi pebazi reZEC. VaMapfumo vanoti izvi zvinokonzera kuti vasagamuchire dzidziso yavanenge vachipa. Mumwe mugari wemuChinhoyi aramba kudomwa nezita sezvo achityira hupenyu hwake anoti ZEC yakanganisa kutora nhengo dzemapato ezvematongerwo enyika. Mugari uyu anoti ZEC ingadai yakapinza vanhu mabasa nekuda kwemapepa efundo kwete kuti anotsigira bato ripi. Munyori mukuru webato reMDC inotungamirirwa naVaMorgan Tsvangirai mudunhu reMashonaland West, VaKadewere, vanoti zviri kuitwa neZEC mucherechedzo wekuti ZEC iri kuramba kurumurwa kubva kuZanu PF. VaKadewere vanoti zviri kuita ZEC kukanganisira vanhu vanenge vachida dzidziso yakakwana yavanopakurirwa nevanhu vakadzidzira basa ravo. Asi nhengo yeZanu PF yechidiki, VaBrian Nhokwara, vanoti havashamisike nemashoko ekuda kusvimbisa zita reZEC nemapato anogara achikundwa musarudzo akafanana neMDC. VaNhokwara vanoti munhu wese ane kodzero yekutsigira bato raanoda nekudaro hazvishamise kuti pangaite vanhu vanoshanda kuZEC vanotsigira mapato ose kusanganisira bato reZanu PF. Mukuru weZEC mudunhu reMashonaland West, VaAustin Ndlovu, vanoti vakapinza basa vanhu vakabva mumapazi ehurumende kusanganisira bazi revechidiki sevashandi vehurumende kwete senhengo dzemapato. VaNdlovu vanoti ZEC haipinze basa nhengo dzemapato ezvematongerwo enyika dzine zvinzvimbo mumapato avo. Vashandi veZEC vari kufamba mudzimba mumatunhu madiki eMakonde neZvimba vachiudza vanhu kuti vaende kunonyoresa kuvhota muchikamu chechipiri chekunyoresa icho chiri kutanga neSvondo kusvikira musi wa13 Mbudzi. Mune imwewo nyaya, ZEC yambomisa kuita musangano wayanga yakaronga nemapato wekuzeya matambudziko avakasanga nawo muchikamu chekutanga vachiti wave kuitwa neMuvhuro. Asi VaKadewere vanoti musangano uyu wanga wakanaka zvikuru kuti vagadzirise zvakakanganisika muchikamu chekutanga. VaKadewere vanoti imwe nyaya yavanga vachida kuturira ZEC ndeyekuti ZEC ikwanise kudzokorora kunyoresa munzvimbo dzakarasikirwa nenguva nekuda kwekuti ZEC yakanonoka kutanga chikamu chekutanga mune dzimwe nzvimbo uye dzimwe nzvimbo dzakambogara mazuva dzisinga nyorese kuvhota nekuda kwezvekushandisa zvakanga zvisipo. No media source currently available ",ZEC Yopa Vechidiki veZanu-PF Mabasa?
"Mapurisa emuMasvingo nemusi weChishanu akadzivisa vanhu vakaremara kuratidzira kunyangwe hazvo vaimbenge vavapa mvumo. Vanotungamira sangano reDisabled Amalgamated Community Trust kana kuti DACT VaHenry Chivhanga nevamwe vavo vakadaidzwa kukamba yemapurisa yeMasvingo Central vachibva vaudzwa kuti vamire kuratidzira kwavange vakaronga vachitsutsumwa nehutongo hwemutungamiri wenyika VaRobert Mugabe. VaChivhanga nevamwe vavo vabva vachengetedzwa nemapurisa. Imwe nhengo yeDACT VaCover Mugwadhi vati vashushikana nezvaitwa nemapurisa. “Ndofunga tinetsamba iyi inotiratidza kuti vakatitendedza, saka nhasi tati tichitanga vabva vatora hutungamiriri hwedu vakatirambidza, zvinoratidza kuti mapurisa hahana hanya nehupenyu hwevanhu vakaremara uye hurumende hainei nesu inongotida pasarudzo.” VaChivhanga vazobuditswa mukamba yemapurisa vakawana nhengo dzavo zhinji dzatoenda asi ivo nevamwe vatungamiriri vashoma vazongoenderera mberi nekuratidzira. Kunyangwe varatidzira vari vashoma vati vabudirira mune zvavange vachiita. “Isu tinoti tabudirira nekuti at least tagona kureva zvinotishungurudza, asi tatsamwira mapurisa apinza kutya muvamwe vedu vazoenda tisati tatanga vanzwa kuti tave kutirambidzwa,” Vanodaro VaChivhanga Imwe nhengo ye DACT yaramba kudomwa nezita yati izvi zvinoratidza kuti hurumende yavakutya kunyangwe vakaremara avo iri kudzvinyirira. “Mapurisa anoratidzira kuti arikushandisiwa ne hurumende, uye zvinoratidza kuti vave kutya vanhu vakaremara nekuti havakwanisi kuzadzisa zvido zvavo,” inodaro nhengo iyi. VaDenis Mudzingwa vanovanhengo ye DACT vange vabva kudhorobha re Zvishavane uye vari munyori mukuru wevanhu vakaremara munyika kumusangano we MDCT vati zvaitwa nemapurisa nehurumende zvinoshoresa. “MuZimbabwe zvava kuzivikanwa kuti havachadi kuona vanhu vanoratidzira, chinhu chashamisa mapurisa kuti vanhu vakaremara vanoda kuratidzirira vachiti vave kunonga svosve nemuromo, asi tafara nekuti zvaratidza kuti mapurisa ne hurumende vavhunduka vanhu vakaremara,” VaMudzingwa vanodaro. VeDACT vati kunyangwe hazvo vavhiringidzwa vachaenderera mberi nekuratidzira vachikurudzira kuti hurumende yeZanu PF nemutungamiriri wayo vachibva pachigaro nekuti vakonewa kutungamirira nyika. Hatina kukwanisa kutaura nemapurisa ekuMasvingo kuti tinzwe kuti sei vazorambidza vakaremera ava kuratidzira. No media source currently available ",Vakaremara Vorambidzwa Kuratidzira kuMasvingo Vachiti VaMugabe Vakundiakana Kutonga
Munyori mukuru wedare remakurukota VaMisheck Sibanada nemusi weChina vakazivisa kuti vaimbova gurukota rezvemitambo VaAndrew Langa vainge vadzingwa basa nemutungamiri wenyika VaRobert Mugabe. VaMugabe vabva vadoma VaMakhosini Hlongwani kuti vatore chigaro ichi. VaLanga vagara vange vachipomerwa mhosva yekuti vaishanda nevaive mutevedzeri wemutungamiri wenyika Amai Joyce Mujuru avo vakadzingwawo basa nekuva nhengo yebato reZanu-PF. VaHlongwani avo vanonzi vari muchikwata cheZanu-PF chinotsigira mumwe mutevedzeri wemutungamiri wenyika VaEmmerson Mnangagwa vange vangodomwa kuita gurukota asi vasina bazi ravanomirira. Asi VaMnangagwa vanoramba kuti vane chikwata chavanotungamira muZanu-PF. VaLanga vanova nhengo yedare reparamende inomirira Insiza South kuMatabeleland South vakamiswa kuva nhengo yebato iri muna Chikumi kwemakore maviri. VaLanga vakadzingwawo pachigaro chekuva sachigaro weZanu-PF kuMatabelaland South. VaLanga vakambomiswa kuvanhengo yebato pamwe nevamwe vakaita sevaiva makurukota vanosanganisa VaWebster Shamu naVaSylvester Nguni.  ,VaAndrew Langa Vodzingwa Basa seGurukota naVaMugabe
"Mukuwasha wemutungamiri wenyika VaSimba Chikowore, avo vakaroora mwanasikana oga waVaRobert Mugabe, Amai Bona Chikore vadomwa kuita Chief Operations Officer kukambani yeAir Zimbabwe izvo zvakonzera mutauro wakanyanya munyika vamwe vachiti paitwa zvehuori. Kambani iyi yave kutungamirwa nemwana wamuchakabvu Simon Muzenda avo vaimbova mutevedzeri wemutungamiri wenyika, Captain Ripton Muzenda vakadomwa mazuva mashoma apfuura. Asi gurukota rinoona nezvekutakurwa kwezvinhu VaJoram Gumbo vaudza Studio 7 kuti vari kuvandudza hutungamiri weAir Zimbabwe uye hapana huori hwaitika. Vatiwo VaChikore vane mapepa akakwana ekuti vatungamire kambani iyi sezvo vakambosevenza kuQatar. Asi mutauriri webato reMDC-T VaObert Gutu vanoti kudomwa kwaVaChikore kunoratidza chizivano nehuori muhurumende. No media source currently available VaGutu vati zvekudya nehama izvi zvaiitwa naVaMobuto Sese Seko kuZaire uye vamwe vatungamiri vanoita zvehudzvinyiyira pasi rose. No media source currently available  ","Mukuwasha waVaMugabe, VaSimba Chikore Vopihwa Basa rePamusoro kuAir Zimbabwe"
"Sangano reWorld Justice Project raburitsa gwaro rayo ra2015 rinoratidza kuti panyaya yekutyora kodzero dzevanhu Zimbabwe iri pamusoro soro. Sangano iri rine muzinda muno muWashington DC Pachikero chesanganoo iri Zimbabwe iri pachidanho chezana panyika zana nembiri dzakatariswa. Ongororo iyi inotarisa nyaya dzekodzero dzevanhu, huori , runyararo, mashandiro ehurumende nezvimwe. Nyika iri pekugumisira iVenezuela ichiteverwa neAfghanistan. Nyika iri pamusoro pakuremekedza kodzero dzevanhu iDenmark, ichiteverwa neNorway neSweden. Nyanzvi munyaya dzezvehupfumi dzinowanzoyambira kuti ongororo dzakadai dzinokanganisa zvikuru hurongwa hwekukwezva vemabhizimisi vekunze kuti vauye kuzimbabwe. Gweta rinorwira kodzero dzevanhu vachishanda nesangano reHuman Rights Watch VaDewa Mavhinga vanoti hurumende yeZimbabwe inofanira kuzadzikisa zvakarwirwa nevanhu Chimurenga zvekuti vagare hupenyu huri nani. Asi vaimbova mutevedzeri wegurukota rezvekuburitswa kwemashoko VaBright Matonga vanoti nyaya yekuti Zimbabwe inotyora kodzero dzevanhu ndeye mugotsi matsuro.",Zimbabwe Inonzi Iri Pamberi paKutyora Kodzero dzeVanhu
"Vagari vekuTokwe Mukosi vanosvika zviuru zviviri vanyora tsamba yenyunyuto kumutungamiri wenyika, VaRobert Mugabe, vachigunun’una kuti vave kuziya nenzara uye kuti makurukota avo ehurumende ari kupota achireva nhema pahurongwa hwekugadzirisa matambudziko avo. Vanhu ava vakabviswa kumahombekombe kwedhamu reTokwe Mukosi muna 2013. Mutsamba iri mumaoko eStudio 7 iyo yakaendeswa kuhofisi yaVaMugabe yeMunhumutapa neChitatu, vanhu ava vanoti pari zvino vanenge vari kugara mujeri chaimo nenyaya yekuomerwa nehupenyu. Vanhu ava vanoti nzvimbo yavakanzi vagare yeNuanetsi haigariki sezvo isina mvura yekunwa. Vanhu ava vakumbira VaMugabe kuti vashanyire nzvimbo iyi vazvionere voga kuti zvinhu hazvina kumira zvakanaka. Vari kutungamira vagari vepaChingwizi, VaKenneth Mlavo, vanoti vari kushishikana zvakanyanya. ",Vakabviswa kuTokwe Mukosi Vopa VaMugabe Tsamba yeNyunyuto
"Sangano reGrain Millers Association of Zimbabwe riri kuyambira kuti mitengo yechibage nehupfu ichakwira zvakanyanya mumazuva mashoma anotevera sezvo pasina kunyatsowirirana pakati pesangano iri nehurumende panyaya yekutenga chibage kunze kwenyika. Sangano iri rinoti harisi kukwanisa kupihwa mvumo negurukota rezvekurima, VaJoseph Made, kuti vatenge chibage kunyika dzakaita seSouth Africa neBrazil. Sangano iri range richitenga chibage kuZambia asi riri kuti riri kukundikana kuti ripinze chibage kubva kuZambia nekuti marori ekutakura chibage ichi mashoma. Sangano iri rinotiwo Zambia yamira kutengesa chibage, asi izvi hazvina kujeka nekuti sangano reMillers Association of Zambia chete ndiro rakapa kurudziro iyi kuhurumende. Asi gurukora rezvekurima munyika iyi, VaGiven Lubinda, vainge vati Zambia ine chibage chakawandisa icho inofanira kutengesa. Hatina kukwanisa kutaura naVaLubinda sezvo vadaira nharembozha yavo vati vange vasiri kunzwa zvakanaka. VaMade havanawo kudaira nhare yavo. Asi gurukota rinoona nezvegwara rehurumende, VaSimon Khaya Moyo, avo vanonzi vakanyorerwa tsamba neGrain Millers Association of Zimbabwe, vati vari pazororo. Vakafanobata chigaro chemutungamiri wenyika, VaPhelekezela Mphoko, havanawo kudaira nharembozha yavo. Sachigaro weGrain Millers Association of Zimbabwe, VaTafadzwa Musarara, vanoti zvinhu hazvina kumira zvakanaka mumatura enyika uye pave kuda kuti hurumende igadzirise zviri kunetsa. Vashorawo VaMade vachiti havasi kuda kutaura navo nezvekugadzirisa dambudziko rekushomeka kwechibage. No media source currently available  ",Grain Millers Association of Zimbabwe Yoyambira Kukwira kweMutengo weChibage
"Gurukota rezvemari, Muzvinafundo Mthuli Ncube, vanonzi vanyorera tsamba VaAcie Lumumba vachivamisa basa ravakanga vambovapa mazuva matatu adarika. Muzvinafundo Ncube vakanga vadoma VaLumumba kuti vave sachigaro wekomiti inoona nezvekuburitswa kwemashoko mubazi ravo, asi kudomwa uku kunonzi mutsamba yaVaNcube iyi kwakanga kusingafambirane nehurongwa hwekupinzwa basa kwevashandi vehurumende. Patataura naVaLumumba, vati vanga vasati vatambira mashoko ekuti vamiswa basa aya vachiti vachiri kuita basa ravakadomerwa, kunze kwekunzwa nebepanhau reHerald pamwe nemashoko akaburitswa nebazi rezvekuburitswa kwemashoko. VaLumumba vakafumura huwori hwavanoti huri kuitwa nevakuru-vakuru vekuReserve bank of Zimbabwe. Vanhu ava vanoti VaMirirai Chiremba, VaNorman Mataruka, VaGresham Muradzikwa naVaAzvinandawa Saburi, avo vanonzi vakatombomiswa mabasa nagavhuna veRBZ, Doctor John Mangudya, kuitira kupa mukana wekuti vaferefetwe. VaLumumba vanoti vachaenderera mberi vachifumura vanhu vavanoti vari kudzosera nyika kumashure nekuita zvehuwori. No media source currently available ","Gurukota rezveMari, VaMthuli Ncube Vanomisa VaLumumba Basa"
"Mitambo yenhabvu yeWorld Cup iri kutambirwa kuRussia iri kuenderera mberi nhasi. MuGroup A Saudi Arabia ichatamba neEgypt kochizoti Uruguay neRussia. Mitambo iyi iriko panguva imwe chete na 4 masikati. Mimwe mitambo iri muGroup B na8 manheru inoti, Iran ichatamba nePortugal kochiti Spain neMorocco. Pamitambo yakatambwa nezuro, Japan 2-Senegal 2, England 6-Panama 1 kochizoti Columbia 3-Poland 0. Kusvika parizvino, zvikwata zvinotevera zvabudirira kuenda muchikamu chechipi zvinoti Russia, Uruguay, France, Croatia, England neBelgium.",Zvikwata Zvitanhatu Zvopinda muChikamu Chechipiri cheWorld Cup
No media source currently available,"Vamwe Vanobva kuZimbabwe Vari kuEast Plastic View, Pretoria kuSouth Africa Vorasikirwa nePekugara"
"Mutungamiri weAmerica, VaBarack Obama, vawedzera negore zvirango zvakatemerwa mutungamiri wenyika, VaRobert Mugabe, pamwe nevamwe vavo vari muZanu PF nemuhurumende. Mutungamiri weAmerica, VaBarack Obama, vawedzera negore zvirango zvakatemerwa mutungamiri wenyika, VaRobert Mugabe, pamwe nevamwe vavo vari muZanu PF nemuhurumende. VaObama vazivisawo dare reAmerica reCongress nezvekuwedzera kwavaita negore zvirango zvakatemerwa hurumende yaVaMugabe. Zvirango izvi zvakatanga kutemerwa VaMugabe nevamwe vavo mugore ra 2003 naVaGeorge Bush, avo vaimbova mutungamiri weAmerica panguva iyi. Gwaro raburitswa naVaObama, Executive Order 13288, rinoti maitiro evanhu vawedzerwa negore zvirango izvi anovhiringa gwara reAmerica pazvinhu zvinoitika kunze kwayo. Hurumende yeAmerica inoti haisi kufara nekutyorwa kwekodzero dzevanhu muZimbabwe pamwe nehudzvanyiriri huri kuitika pasi pehurumende yaVaMugabe. VaObama vati zvirango izvi zvicharamba zviripo kudzamara pava neshanduko mumaitiro evanhu vakatemerwa zvirango izvi.",VaObama Vanowedzera neGore Zvirango Zvakatemerwa VaMugabe neVamwe Vavo muZanu PF
"Apo zuva resarudzo yemutungamiri weAmerica riri kusvika nemusi we Chipiri, vari kumirira bato reDemocratic Party musarudzo iyi, Va Joe Biden, vari kutungamira zvishoma muongororo dziri kuitwa munyika yose, vari pamberi pemumiriri we Republican Party musarudzo iyi, uye vari mutungamiri we America pari zvino, Va Donald Trump. Vanhu vanodarika mamiriyoni makumi masere nemaviri vanonzi vakatovhota kare, vamwe vachishandisa posvo, vamwe vachivhotera munzvimbo dzekuvhotera mumatunhu avo anobvumidza kuvhota zuva resarudzo risati rasvika. Nyanzvi munyaya dzematongerwo enyika, uye vari mudzidzisi pa Friends University, mudunhu reKansas, Professor Moses Rumano, vanoti sarudzo dzemuAmerica dziri kuitwa vanhu vakasununguka kunyange vari kukwikwidzana ava vaine rionero yakasiyana zvakadzama. Professor Rumano vanoti vanoona gwara reAmerica rinobata nyika dzekunze richishanduka zvikuru kana VaTrump vakavhoterwa kuti vapinde mutemu yechipiri.  VaTrump vakakunda Amai Hilary Clinton musarudzo yakaitwa muna 2016, vakagadzwa semutungamiri mutsva muna Ndira 2017. Professor Rumano vanotiwo VaBiden, avo vakambove mutevedzeri wemutungamiri weAmerica kwematemu maviri vachishanda nevaive mutungamiri munguva iyi, uye vari munhu mutema wekutanga kutora basa iri, VaBarack Obama, munhu anofarirwa nevanhu sezvo vaine muonero wakasiyana naVaTrump panyaya yevabvakure vari muAmerica.  Vanotiwo VaTrump vakasarudzwa, vanogona kufarirwa nevemabhizinesi mukubuda nehurongwa hwekusimbaradza nyaya dzemabhizinesi ayo avhiringwa zvakanyanya nechirwere cheCovid-19, icho chaparadza hupfumi hwenyika pasi rose. Professor Rumano vanoti vanoona VaBiden vachibatanidza vanhu vose vemuAmerica pasina kuti uri mutema, muchena, mubvakure here kana ani zvake, sezvo gwara iri, ragara riri rebato reDemocratic Party. No media source currently available ",VaTrump Vokweshana naVaBiden Musarudzo yeMutungamiri weAmerica neChipiri
"Rimwe sangano revagari vemuguta reHarare, reHarare Residents Trust, rinoti harisi kuzotambira hurongwa hunonzi huri kuda kuitwa nekanzuru yeHarare, hwekuisa mamita emvura mudzimba kuitira kuti vanhu vabhadhare mvura vasati vaishandisa. Mamita aya anoita kuti vagari vashandise mvura yavanenge vabhadharira chete mari ikapera votadza kuwana mvura sezvo inenge yavharwa. Mukuru wesangano iri, VaPrecious Shumba, vanoti danho rinonzi riri kuda kutorwa nekanzuru iri richaita kuti mvura iwanikwe nevane mari chete, chinova chinhu chinotyora bumbiro remitemo. Bumbiro remitemo yenyika rinoti mvura ikodzero yemunhu wese zvichireva kuti kuve nemari kana kusava nayo munhu ane kodzero yekuwana mvura yakachena. Meya weguta reHarare, VaBernard Manyenyeni, vanoti chirongwa chekuisa mamita aya mudzimba hachichadzokeri shure uye hapachina imwe nzira yekuchinzvenga nacho. VaManyenyeni vanoti chasara pari zvino kutsvaga nzira dzekuti danho iri risaomesere vanoshupika nevane matambudziko. Meya vanotiwo mvura imwe yenzira dzekupinza nayo mari muhomwe yekanzuru. Vanotiwo vagari vanofanirwa kubuda pachena kuti vari kuramba mamita emvura here kana kuti vari kuramba kubhadhara mvura yavanoshandisa. Asi VaShumba vanoti kanzuru yaifanirwa kutanga yaedza chirongwa ichi munzvimbo duku isati yaita kuti chiitwe muguta rose. Vanotiwo kanzuru haisati yagara pasi nevagari kuti vapewo pfungwa dzavo, uye kunzwa kubva kukanzuru kana yakaita ongororo inotambirwa nevagari. Asi vamwe vagari, zvikuru vave nemakore vasiri kuwana mvura nguva dzose, vanoti zvimwe danho iri ringaita kuti vakwanisewo kuwana mvura mudzimba dzavo, kana kanzuru ikazokwanisa kutengesera mvura vanenge vachikwanisa kuitenga.",Harare Residents Trust Inoramba Hurongwa hweMamita eKutenga Mvura
"Sangano remagweta anorwira kodzero dzevanhu, reZimbabwe Lawyers for Human Rights rasvitsa kudare reHigh Court magwaro ekupikisa kudomwa kwaVaBramwell Bushu kuti vamirire bato reZanu PF mudunhu reShamva South musarudzo dzenyika dziri kuitwa musi wa30 Chikunguru gore rino. Magweta aya, ayo ari kumirira VaLemani Pwanyiwa veMDC-T inotungamirirwa naVaNelson Chamisa, ari kuti VaBushu, avo vakafanobata chigaro chaIshe Bushu, vari kutyora chikamu 281 (2) chebumbiro remitemo yenyika, icho chinorambidza madzishe nemasadunhu kuita zvematongerwo enyika kana kuve nhengo yebato rezvematongerwo enyika. Muzvare Roselyn Hanzi, veZimbabwe Lawyers for Human Rights vanoti kurega Ishe Bushu vachimirira bato reZanu PF musarudzo kunokanganisawo magariro akasununguka evanhu vari pasi pavo. Vanotiwo sezvo dare rekudoma vachakwikwidza kusarudzo riri kugara musi wa 14 Chikumi 2018, nyaya iyi inofanirwa kunzwikwa nechimbichimbi. Mumagwaro avo kudare, magweta aya ari kukurudzirawo Zimbabwe Electoral Commission, ZEC, kuti isatambire magwaro aVaBushu ekuvadoma kuti ndivo vachamirira Zanu PF musarudzo dzekuShamva South. Vamwe vakwirirwa dare ibato reZanu PF pamwechete nebato reZEC. Mwedzi wapera, dare repamusoro rakawana mukuru wemadzishe, Ishe Fortune Charumbira vaine mhosva yekupindira mune zvematongerwo enyika, mushure mekunge Ishe Charumbira vati madzishe ose achatsigira vachamirira Zanu PF musarudzo. Dare iri rakapa ishe Charumbira mazuva manomwe kuti vaturure mashoko avo aya, uye vatuare kuvanhu kuti mashoko avo asatambirwe neveruzhinji. No media source currently available  ",Ishe Bushu veZanu PF Vokwirirwa Matare Kuti Vasakwikwidze Musarudzo
"Bato reZanu PF rinoti vari kuzviti inhengo yebato iri, VaSybeth Musengezi, avo vakaenda kumatare edzimhosva vachipikisa kusarudzwa kwaVaEmmerson Mnangagwa kuti vafanobata matomu vachiti kwaive kunze kwemutemo, havachisiri nhengo sezvo vakabuda mubato iri kare. Mukuru anoona nezvekufambiswa kwemashoko muZanu PF, VaTafadzwa Mugwadi, vanoti bbato ravo haritombozivi kuti VaMusengezi ndiyani. ""Zita iroro handisati ndambosangana naro mu membership yeZanu PF. Zvekare, mungangoda kuziva kuti kana muchida kuona kuti inhengo yeZanu PF tarisai chiso chake, mutarise mapfekero, matauriro nemafambiro, nezvaanorwira, nezvinomutorera nguva, zvinokuratidzai kuti haasi nhengo yeZanu PF."" VaMugwadi vanoti nhengo dzebato ravo dzine dzidziso yadzinopiwa kuChitepo School of Ideology dzinoziva mafambisirwo anoitwa basa. ""VaSybeth tinomuziva chiri chikomana chakapandukira musangano panguva yakapanduka VaTsenengamu vakanofoma bato ravo. Handizivi kuti nyaya dzekuZanu PF unodziwanepi? asizve kune vari kumutuma kana vanoshanda naye vangangoda kuziva kuti isu hedu nemaziso makuru atinawo anpfamba masikati neusiku tichange tichiongorora kuti anoziva here mwana iyeyu nevari kumutuma kuti zvaari kuita zvine ma disastrous legal consequences nokuti ari kutanisha zita remusangano kwaasiri,"" VaMugwadi vanodaro. Vanoti zvinhu zvinosungisa, vachiti zvakakosha kuti VaMusengezi vange vachizviziva. Asi vaMusengezi vanoti havana chakutya panyaya iyi sezvo vari nhengo yeZanu PF izere. ""Inini ndakajoina Zanu PF ndiri mwana mudiki, ndiri Form 3. Nhoroondo yangu yemu party haide kuti ndiudzwe nemumwe munhu kuti handisi munhu weZanu PF nekuti zvandakaita ndinozviziva, ende zvizhinji zvine evidence. Ndine mapepa ekubva ndichitanga kurejisita ma membership cards. Zvese zvinochengetwaka, zviripo."" VaMusengezi vanoti vakamirira kuti ivo vari kuti havasi nhengo yeZanu PF kuti vachienda kumatare edzimhosva vachinootaura kutimunhu uyu haasi nhengo yedu, vozotangira kubva ipapo. Vanoti vachakamirira kunzwa divi raVaMnangagwa panyaya yavakasvitsa kudare iyi, vachiti magweta aVaMnangagwa ane mazuva gumi ekuti ange asvitsa kudare divi ravo vachipikisa kana kutambira zvavakasvitsa kudare zviri mumagwaro avo. VaMusengezi vakaenda kudare repamusoro reHigh Court vachinyunyuta kuti musangano weZanu PF weCentral Committee wakaitwa muna 2017, uyo wakasarudza VaMnangagwa kuti vafanobata matomu, wakaitwa zvisiri pamutemo sezvo VaMnangagwa vakanga vasisiri nhengo yebato iri mushure mekudzingwa kwavo. Vanotiwo zvakare musangano uyu waifanirwa kutungamirirwa nevaive mutungamiri webato mushakabvu VaRobert Mugabe kana kuti vaive mutevedzeri vavo VaPhelekezela Mphoko. VaMusengezi vanoti vari kutambira pano nepapo mashoko nenhare kubva kuvanhu vavanoti vari kuvatyisidzira, asi vanoti izvi hazvisi kuvavhundutsa sezvo izvi zviri kuitwa nevanhu vavanoti vari kuda kungoonekwa nemukuru wavo kuti vane zvavari kuita zvekuvatsigira. Vanoti havasati vaenda kunomhang'ara kumapurisa kuvhundutsirwa kwavari kuitwa sezvo zvisiri zvinhu zvavangati zvakanyanya kukura. No media source currently available ","Zanu PF Inoti VaSybeth Musengezi ,Vari Kupikisa Kudomwa kwaVaMnangagwa Kuti Vabate Matomu, Vakabuda muBato Iri Kare"
"Vamwe varimi vari kunyunyuta zvikuru vachiti havasati vabhadharwa chibage chavakaendesa kudura renyika kuGrain Marketing Board kana kuti GMB. Varimi ava vanoti kusapiwa mari dzavo nenguva uku kuri kudzosera shure mabasa avo kurima, uye vari kugara vachinetswa nevanhu vakatakura chibage chavo vachichiendesa kuGMB. Mumwe wevarimi ava, Amai Juliet Moyo vekuGokwe, vanoti zvinovashungurudza kuti gore rave kutopera vachingofambira mari yechibage chavakaendesa kuGMB muna Chikunguru. Amai Moyo vanoti pavakaendesa chibage chavo vakamanikidzwa kuvhura bhuku rekubhanga kuAgribank Amai Moyo vanoti kusapiwa mari yavo kwakavhiringidzawo mabasa avo ekurima egore rino sezvo vasina mari yekutenga mbeu nefetiraiza. Amai Moyo vanoti pamusoro pezvo vari kutadza kubhadhara vakavatakurira chibage izvo zvotokanganisa magariro avo. Vanotiwo vari kuzonobatana nevamwe varimi vane dambudziko seravo vogarira mari yavo kukambani yeGMB muHarare. Mumwe murimi, VaBooker Dliwayo, vashora zvikuru maitiro eGMB. VaDliwayo vanoti varimi pavaiendesa chibage, vaimanikidzwa kuvhura bhuku rekubhanga vachiti dai vanhu vaingoisirwa mari munhamba dzefoni sezvaiitwa gore rapera. Studio 7 yataurawo parunhare nemumwe murimi, VaLawrence Gweru, avo vati havasati vabhadharwawo chibage chavakaendesa mugore ra2017. VaGweru vati vakapinza chibage chavo kuGMB yekuShurugwi kunonzi kuTongogara. Studio7 haina kukwanaisa kubata vakuru vakuru vekuGMB kuti tinzwe divi ravo. ",GMB Yotadza Kubhadhara Varimi Mari Dzavo
"Mapurisa emuSouth Africa anoti akakwanisa kumisa kubuda munyika iyi kwezvimwe zvezvinhu zvakabiwa muzvitoro mumhirizhonga yakaitika munyika iyi kubva musi wa 08 Chikunguru zvichitevera kukandwa mujeri kwevaive mutungamiri wenyika, VaJacob Zuma, vachipomerwa mhosva yekuzvidza dare. Mugwaro raakaburitsa neMuvhuro padandemutande reTwitter, mapurisa aya anoti zvinhu izvi zvakakwanisa kuwanikwa kumuganho wenyika iyi neZimbabwe weBeitbridge, uye muganhu neBotswana weGrodlersbrug, zvave kuda kuburitswa muSouth Africa kupinda muZimbabwe. Gwaro remapurisa iri raikurudzirawo veruzhinji kuti vasatenga zvinhu zvakabiwa izvi, uye kuti vazivise mapurisa nezvevanhu vanenge vachitengesa zvinhu izvi. Studio 7 haina kukwanisa kubata mapurisa eSouth Africa kuti tinzwe kuti zvizvarwa zveZimbabwe zvingani zvakasungwa zviine zvinhu zvinofungidzirwa kuti zvakabiwa izvi. Mukuru wesangano revanorarama nekutenga pamwe nekutengesera zvinhu kunze kwenyika, reInternational Cross-Border Traders Association, VaDenis Juru, vanoti ichokwadi kuti mapurisa ari kusunga vanhu vanenge vasina mapepa ezvinhu zvavanenge vainazvo. VaJuru vanoti pane zvizvarwa zveZimbabwe zvakasungwa mushure mekuwanikwa zviine zvinhu zvakawanda zvisina humbowo hwekuti zvakatenga kupi zvinhu izvi. VaJuru vaudza Studio7 kuti vanhu vagare vaine mapepa anoratidza humbowo kwavakatenga zvinhu nekuti vakawanikwa vasina magwaro aya, vanosungwa. No media source currently available",Vanhu Vari Kuwanikwa Vaine Zvinhu Zvisina Magwaro Anoratidza Kuti Vakazvitenga Kupi Vari Kusungwa muSouth Africa
"Studio7 yasvitsa neMugovera makore gumi nemashanu kubva zvayatanga kutepfenyura musi wa 27 Ndira 2003 muchirongwa cheChirungu. Payakaenda pamhepo uyu, vashamarari vayo muWashington vaiva Ray Choto na Ndimyake Mwakalyelye. Vatori venhau pakaparurwa chirongwa cheStudio7 musi uyu waive Michael Kariati, David Mutomba naStanley Karombo, nevamwe vakazotangawo kushandira Studio7 mushure mekuparurwa kwechirongwa ichi. Chirongwa cheShona neNdebele chakazotanga musi wa 7 Kubvumbi, 2003. Vatereri veStudio7 vakawanda varumbidza zvikuru nhau dzavari kupakurirwa neStudio7 asi vakurudzirawo kuti dai nhepfenyuro iyi yawedzera zvirongwa zvenhau pamwe nekuenda kune dzimwe nzvimbo dzisina vatori venhau kunyanya kumamisha. Mumwe mutereri weStudio7, VaJames Chidhakwa, vati vanofarira Studio7 nekuti vanowana nhau dzejekerere. Asi VaChidhakwa vati shuviro yavo ndeyekuti dai Studio7 yawanikwayo paterevisheni dzinoonekwa mahara. Mumwe mutereri weStudio7, VaKeith Charumbira, vatiwo Studio7 inovapa nhau dzekunzvimbo dzakasiyasiyana vakati izvi zvinovapa ruzivo rwezviri kuitika kunzvimbo dzakasiyana siyana munyika. Mumwe mutereri, VaLovemore Chitsa, vatiwo chavanonyanyofarira paStudio7 inhau dzisina divi radzinorerekera dzavanowana. Mutauriri weMDC inotungamirirwa naVaWelshman Ncube, VaKurauone Chihwayi, vatiwo chinonyanyovafadza paStudio7 mukana uri kupiwa kumapato ese ezvematongerwo enyika kuti vabude panhepfenyuro iyi vachipa pfungwa dzavo. Asi VaChihwayi vatiwo shuviro yavo ndeyekuti nhepfenyuro Studio7 iwedzere vatori venhau, zvikuru kumamisha. Vanoronga mabasa eMDC inotungamirirwa naVaMorgan Tsvangirai muMbare, VaRichard Bvirindi, vatiwo vanofadzwa nezvirongwa zveStudio7 nekuti inhepfenyuro inopa mukana kumapato ese ari munyika. VaBvirindi vati nhepfenyuro dzehurumende hadzitori nhau kubva kumapato avo. Vatiwo Studio 7 iri kubatsira kuwanisa vagari nhau kunyanya kumusha kwavo kuNyamapande uko vati hakusviki masai sai enhepfenyuro dzehurumende. Mumwe anorarama nekutengesa zvinhu, VaMoyo Watidhii, vakurudzira kuti dai Studio 7 yawedzera zvirongwa zvayo zvenhau. Mumwe mudzimai anofarira Studio7, Amai Otilia Chikandire, vatiwo vanoona sekuti Studio7 ine chokwadi panhau dzainoburitsa zvichienzaniswa nenhepfenyuro dzehurumende idzo vati dzinonyepera veruzhinji kunyanya panyaya dzezvematongerwo enyika. Vatereri veStudio7 ava vatiwo havachatyi kuterera nhepfenyuro iyi kunyange hazvo hurumende ichiti haisi pamutemo asi makurukota ayo achitaura neStudio7. No media source currently available ",Studio7 Inosvitsa Makore Gumi neMashanu Ichitepfenyura kuZimbabwe
Basa rekununura vanhu vakadhirikirwa nemugodhi weRan Mine kuBindura rakambokanganiswa nemusi weChitau nemvura yakawanda iri kunaya munzvimbo iyi. Vanhu vanodarika makumi matatu vanonzi vari mumugodhi uyu kunyangwe vamwe vachiti huwandu uhu hunogona kunge hwakawanda kana kuti huri hushoma. Mumwe kanzura wekuBindura VaBrian Kembo vanoti muvura iyi yave kupa vanhu kuti vashaye tarisiro yekuti hama dzavo dzichabuda dziri dzipenyu. VaKembo vanoti vari kuyedza kununura vanhu vatomira vachiti pave nenjodzi yekuti vari kuda kubatsira vanogona kurasikirwa nehupenyu. No media source currently available ,Kunaya kweMvura Kwopa Hama dzeVakadhirikirwa neMugoghi kuBindura Kuti Dzishaye Tarisiro yeKuti Pane Anopona
"Dare repamusoro reHigh Court rarasa chikumbiro chevagari vekuChilonga kuChiredzi chekuti vasabviswe panzvimbo yavari. Pamutongo wavakanyora nezuro ukaziviswa nhasi mutongi weHigh Court, VaJoseph Mafusire, varasa chikumbiro chevagari chekuti vasabviswe pavagere. Vagari vanoti Va Livison Chikutu, VaPheneas Chitsange naVaAlbert Dhumela vainge vaendesa gurukota rezveminda, gurukota rezvematunhu, muchuchisi mukuru pamwe nemutumgamiri wenyika kumatare vachiti havaifanirwa kubviswa panzvimbo yavagere yeChilonga kuChiredzi. Hurumende iri kuda kubvisa vagari vanosvika zviuri gumi nezviviri kuitira kuti nzvimbo iyi ipihwe imwe kambani inoita zvemukaka yeDendary kuitira kuti mombe dzayo dziwane mafuro. Gweta revagari ava, VaTendai Biti, vati pamutemo havabvumirwe kutaura pamusoro penyaya yavaimirira, nokudaro vati titaure neZimbabwe Lawyers for Human Rights. Mutauriri weZimbabwe Lawyers for Human Rights, VaKumbirai Mafunda, vati vachapikisa mutongo uyu sezvo vasiri kufara nawo. Mukuru weCenter for Natural Resource Governance, VaFarai Maguwu, vati zvinosuwisa senyika kuti zvipfuyo zvinokosheswa kudarika vanhu. Asi mukurasa chikumbiro chevagari ava, VaMafusire vati hurumende ndiyo inoziva zvainoda kuita nenzvimbo dzakagara vanhu ava uye nekuchinja mitemo. Vati pari zvino hurumende ine kodzero yekubvisa vanhu ava panzvimbo dzavagere. No media source currently available ",Dare Rinorasa Chikumbiro cheVagari vekuChilonga
"Vanoongorora zvematongerwo enyika vanoti mapato anopikisa muZimbabwe anofanirwa kubatana kana achida kubudirira. Vanoongorora zvematongerwo enyika, VaTakura Zhangazha, vanoti parizvino vanhu havasi kunyatsoona kuti zvinhu zvichafamba sei sezvo mapato mazhinji aine zvinoanetsa mukati mawo. Vanotizve kubato guru rinopikisa, reMDC-T, hazvisi pachena zvichaitika sezvo nenyaya yehutungamiri kana mukuru webato iri uye mukuru we MDC Alliance, VaMorgan Tsvangirai vakasanaya zvakakwana kutungamira mapato aya. “Opposition, kana kuti vanopikisa Zanu-PF, vari parumana nzombe. Vanofanira kugadzirisa zvinhu zvavo mukati meba yavo vasati vatanga kufunga kuti vangakunda Zanu-PF pasarudzo dzirikuuya idzi,” vakadaro VaZhangazha. “Pari zvino, hazvisikunyatso zikanwa kuti mutungamiri MDC-T, anove futi mutungamiri weMDC Alliance, VaTsvangirai, varikunzwa sei uyezve kuti vachakwanisa here kutungamira bato ravo neMDC Alliance pasarudzo dziri kutevera.” VaZhangazha vanoti nguva ishoma zvekuti mapoka anopikisa anofanira kukurumidza kugadzira zvinhu kupa nguva kuvanhu vanovatsigira kuti vavone pavamire. No media source currently available ",Mapato Anopikisa Anokuridzirwa Kugadzirisa Zviri Kuanetsa
 Gurukota rinoona nezvemitemo VaZiyambi Ziyambi vanoti vari kufara zvikuru nekuparurwa kwematare anotonga nyaya dzehuori nezuro nemutongi mukuru wematare VaLuke Malaba. Kune matare matatu akavhurwa muHarare uye mamwe maviri kuBulawayo. Judiciary Services Commission yakatodoma vatongi gumi nevaviri kuti vatonge nyaya dzehuori idzi. Sangano rinoongorora nyaya dzehuori pasi rose reTransparency International rinoti Zimbabwe panyaya dzehuori iri pachidanho chezana nemakumi mashanu nemanomwe (157) panyika zana nemakumi masere (180) dzakaongororwa zvichireva kuti huori hwatekeshera. No media source currently available  ,Hurumende Inoparura Matare Anotonga Nyaya dzeHuwori
"Mumiriri weChimanimani East mudare reparamende, VaJoshua Sacco, vanoti dunhu ravo pamwe nemamwe matunhu akawirwa nedambudziko redutumupengu Cyclone Idai anoda rubatsiro nekukasika. Vanoti hudzamu hwekuparadzwa kwakaitika mudunhu ravo reChimanimani East hwakakurisa zvekuti zvichatora mazuva akawanda kuti vakwanise kuziva kuti vanhu vakashaya mutsaona iyi vangani. VaSacco vanotiwo vamwe vevanhu vakashaya vachiri kufukunurwa kubva muzvivakwa zvakawondomoka, pamwe nemadhaka, ayo anonzi akafushira dzimba dzakawanda, zvikuru muNgangu. Panyaya yekusveweredzwa kwavo nevanhu nemusi weChipiri, VaSacco vanoti zvakadai zvinowanikwa mune zvematongerwo enyika, vachiti panenge paine vamwe vanhu vanongoda kunyadzisa vamwe panguva dzinenge dzakaita saidzodzi. Vanoti chakakonzera kuti vanhu vemunharaunda yavo vatsamwe ndechekuti musi waitika tsaona iyi ivo havana kuzokwanisa kuti varare muChimanimani nekuda kwekuti nzira dzakanga dzisisafambiki. Vanoti izvi ndizvo zvakatsamwisa vanhu, avo vanofunga kuti vakavatiza munguva yetsaona. Asi vanoti vakazomhanyira kwMutare kuitira kuti vakwanise kuzivisa mapoka ehurumende anopa rubatsiro nezvetsaona yakanga yavawira iyi. No media source currently available ","Matunhu Akawirwa neCyclone Idai kuChimanimani East,Otarisira Rubatsiro neChimbichimbi"
"Mushure memusangano wavakaita nezuro negurukota rezvehutano, Dr David Parirenyatwa, mukuru wesangano rana chiremba, reZimbabwe Hospital Doctors Association, Dr Mxolisi Ngwenya, vanoti havasi kuzodzokera kubasa kusvika zvichemo zvavo zvagadziriswa. Dr Parirenyatwa vakaita musangano nevatungamiri vesangano ranachiremba vakavaudza kuti mari ndiyo inonetsa nekuti nyaya yehupfumi hwenyika haina kumira zvakanaka. VaParirenyatwa vakakumbira vana chiremba kuti varape vanouya kuzvipatara vachirwarisa. Vakavaudzazve kuti vanzwa zvichemo zvavo uye vachazvikwidza kumusoro kunyange vasina chavanovimbisa. Asi Dr Ngwenya vanoti hapana kudzokera kumashure kusvika zvichemo zvavo zvose zvagadziriswa. No media source currently available ",Dr Parirenyatwa Vokundikana Kukurudzira VanaChiremba Kuti Vasaramwe Mabasa
"Zimbabwe nemusi weChipiri yakabatana nedzimwe nyika pasi rose kucherechedza zuva rekupedza chirwere chekutsemuka dundira chinosangana nemadzimai akawanda. Vanhu vakaungana pachipatara cheChinhoyi apo pakatanga kuparurwa chirongwa chekurapa chirwere chekutsemuka dundira mugore ra2015. Kusvika parizvino, madzimai anopfuura mazana mana akarapwa chirwere ichi. Vakarapwa ava vakauya pagungano iri vachitaridza kufara kwakanyanya. Mumwe wevamwe vakarwara nechirwere ichi kwemakore makumi matatu nemaviri Amai Christine Godzi vanoti vari kufara zvikuru sezvo vanga vosemwa nehama neshamwari. Amai Shamiso avo vakarapwa mushure mekurwara kwemakore mashanu vanoti kunonoka kuwana rubatsiro munguva dzekusununguka ndiko kwakapa kuti dambudziko ravo rikombe. Mumiriri weUNFP munyika VaCheik Tidiane Cisse ndivo vange vari munyarikani pachiitiko ichi uye vati madzimai masere anofa pazuva vachisungunuka. Vakaenderera mberi vachiti madzimai ane chirwere chedundira anoda rubatsiro rwakanyanya. Vakataura vakamirira gurukota rezvehutano VaDidydmus Madzima vanoti zvipatara zvinofanirwa kubatana nemasangano akazvimirira kuti zvivandudze nyaya dzezvehutano munyika sezvo hurumende isina mari. Sangano reWorld Health Organisation (WHO) rinoti madzimai anosvika mamiriyoni maviri ari kurarama nemaronda anowanikwa pakusununguka. Mhemberero dzekucherechedza kupedzwa kwechirwere chekutsemuka dundira kwakatanga mugore ra2003. Mhemberero dzegore rino dziri kuitwa pasi pedingindira rinoti:”Hope, healing and Dignity for all” No media source currently available  ",Zimbabwe Yobatana neDzimwe Nyika Mukurwisa Chirwere cheDundira
"Bato reMDC rinoti kuratidzira kwarakaronga kuti kuitwe neChishanu kuri kuenderera mberi zvisinei nemashoko ari kutenderera ekuti kuratidzira uku kwakanzurwa. Vachitaura nevatori venhau pamuzinda webato ravo paMorgan Tsvangirai House, mutauriri weMDC, VaFortune Daniel Molokele, vati kuratidzira kwavakaronga sebato kuri kuenderera mberi neChishanu kunyange hazvo pane vari kutenderedza mashoko paWhatsapp, Facebook neTwitter ekuti kuratidzira uku kwakanzurwa. VaMolokele vati kuratidzira uku kuchaparurwa muHarare neChishanu kozoenda kuBulawayo neMuvhuro, kuGweru nemusi weChipiri, kuKwekwe nemusi weChitatu uye Mutare nemusi weChina. Vatizve kuratidzira uku hakusi kuzomira kudzamara zvavari kuda sebato zvazadziswa nehurumende. Izvi zvatsinhirwa nemurongi wemisangano muMDC, VaAmos Chibaya. MDC inoti pane runyerekupe rwekuti Zanu PF irikudhinda mbatya dzakafanana nedzinowanzopfekwa nevatsigiri vebato rayo kuti vagozokonzeresa mhirizhonga. VaChibaya vati vatora matanho akasimba kuti varatidziri vasaite zvemhirizhonga uye vakurudzira vatsigiri vavo kuti vasapfeke mbatya dzebato sezvo vachiti kuratidzira uku ndekwezvizvarwa zvese zveZimbabwe zvakaomerwa nehupenyu parizvino. Vatiwo kuratidzira uku kuchapera chete kana nyaya yekusamira zvakanaka mune zvehupfumi hwenyika yagadziriswa pamwe nenyaya yegakava rine chekuita nezvakabuda musarudzo dzegore rapera. Mutungamiri weMDC, VaNelson Chamisa, vanoti ndivo vakakunda musarudzo dzegore rapera kunyange hazvo komisheni inoona nezvesarudzo yeZimbabwe Electoral Commission ichiti VaEmmerson Mnangagwa ndivo vakakunda musarudzo idzi izvo zvakatsinhirwa nedare reConstitutional Court. Kuratidzira kwakaronga neMDC uku hakusati kwabvumirwa nemapurisa asi MDC inoti yakaita zvese zvinodiwa pasi pebumbiro remitemo yenyika pamwe nemimwe mirawu yemunyika inobata nyaya dzekuratidzira. Zvichakadaro, nhengo yesangano rinorwira kodzero dzevanhu reCitizens Manifesto, VaTatenda Mombeyarara, vanonzi vakapambwa neChipiri husiku pamba nevanofungidzirwa kuti vakasiya vakandwa kuHatfield mushure mekuzvindikitwa zvakaomarara. Mashoko aburitswa nesangano iri anoti VaMombeyarara vaendeswa kuchipatara sezvo vakakuvara zvakaipisisa. Sangano iri ratiwo VaMombeyarara vaibvunzurudzwa nevakavapamba nezvekuratidzira kurikuda kuitwa neMDC uku. Mune imwe nyaya yakadai, sachigaro weMDC kuMufakose, VaBlessing Kanotunga, vanotiwo vakapambwa pamba pavo husiku hwanezuro nevanofungidzirwa kuti vasori vakavazvindikita zvakaomarara vasati vavasiya kuChitungwiza. VaKanotunga vati kurohwa kwavaitwa kwatovasimbisa kuti vaenderere mberi nekuratidzira. Vachitaura padandemutande ravo reTwitter, munyori mubazi rezvekuburitswa kwemashoko, VaNick Mangwana, vati havazive kuti ndiyani ari kupamba vanhu nekuvarova asi vakati vari kuita izvi havasi kudivi remutungamiri wenyika VaEmmerson Mnangagwa sezvo vasingadi mhirizhonga. Gurukota rinoona nezvekudzivirirwa kwenyika, Amai Oppah Muchinguri Kashiri, vaudza Studio7 parunhare kuti kuratidzira kunobvumirwa nemutemo asi kunofanira kuitwa murunyararo. Vati mapazi anoona nezvekuchengetedzwa kwemutemo achange achishanda zvakasimba kuona kuti mutemo hausi kutyorwa here uye zvivakwa zve hurumende pamwe nemidziyo yeveruzhinji hazvisi kuputswa. Mapurisa aswera achimisa nekusecha motokari dzose dzange dzichipinda mudhorobha. Hatina kukwanisa kutaura nemutauriri wemapurisa, VaPaul Nyathi, kuti tinzwe divi remapurisa pakupambwa nekurohwa zvakaipisisa kwakaitwa vaviri ava, pamire mapurisa nezvekuratidzira kuri kuda kuitwa neMDC uku pamwe nekusechwa kwanga kuchiitwa motokari nemabhazi. VaNyathi vange vasiri kudaira nharembozha yavo. No media source currently available  ",MDC Inoti Kuratidzira Kwayo Kuri Kuenderera Mberi neChishanu
"Dare repamusoro nhasi rapa mutongo wekuti mapurisa asarambidze vana veZimbabwe vanoda kuratidzira neChitatu apo vachange vachipinda mumigwagwa vachiramba mari dziri kuda kuparurwa dzema bond note. Mutongo uyu, uyo wapiwa naAmai Lavender Makoni, unotevera nyaya yakwidzwa kudare iri nebato reTransform Zimbabwe richida kuti mapurisa asarambidze vanhu kuratidzira uku. Vapinda mudare vakamirira bato retransform Zimbabwe magweta eZimbabwe Lawyers for Human Rights anoti VaSharon Hofisi pamwe naVaKennedy Masiye. Transform Zimbabwe inonzi iri kuda kuti vanhu vaforea vakananga kumahofisi egurukota rezvemari VaPatrick Chinamasa uko vachanosiya gwaro ravo renyunyuto. VaMasiye vanoti vazotora nzira yekudare repamusoro iyi sezvo mapurisa akanga anyima bato rinopikisa iri mvumo yekufora achiti izvi zvaizokanganisa kufamba kwevanhu pamwe nedzimotokari mukati meguta. No media source currently available   Ukuwo masangano akazvimirira anosanganisira reRestoration for Human Rights pamwechete nevamwe vanorwira kodzero dzevanhu varatidzira muguta reHarare kunyangwe vange vasina mvumo kubva kumapurisa. Vange vachiratidzira muguta reHarare vaudza Studio 7 kuti kubatwa neseri kweruoko pamwechete nekushungurudzwa nemapurisa kwezvizvarwa zveZimbabwe kana vachitura nhuna dzavo kubudikidza nekuratidzira ndizvo zvavasunda kuti varatidzire.\n\nVachitungamirirwa neSangano reRestoration of Human Rights ROHR, pamwe nevechidiki vasina mabasa reUmployed Youth Organisation, vanorwira kodzero dzevanhu ava vati vanoda kuti mapurisa anzwisise kuti vanhu havarohwe kana vane zvavanoda kuratidzira kuhurumende. VaDonald Mavhudzi mumwe wevaratidzira ava vataurira Studio 7 kuti vaneta nemapurisa anorova vanoratidzira ivo varikutamburawo pasi pehurumende yemutungamiri wenyika VaRobert Mugabe. VaIshmael Kauzani , vanova sachigaro we Unemployed Youth Organisation vatsigirawomashoko aya. Vanoon nezvekuburitswa kwemashoko mu Rohr VaTinashe Zhakata vati varatidzira nhasi sezvo mangwana kune kumwe kuratidzira muguta reHarare uko vechidiki vasina mabasa vacharatidza kunyunyuta kwavo nekusawana mabasa ivo vakadzidza. VaZhakata vati mapurisa anofanirwa kurega zvekushungurudza veruzhinji. Varatidziri ava vazopararira pavawana vakavharirwa nemapurisa panosangana mugwagwa waJason Moyo naJulius Nyerere kunyangwe zvazvo vange vachida kusvika pakamba yemapurisa yeHarare Central. Zvichakadaro vakaenda kuchikoro vasina mabasa vange varambidzwa nemapurisa kuratidzira mangwana vazobvumidzwa nedare. No media source currently available ",Dare rePamusoro Rinopa Bato reTransform Zimbabwe Mvumo yeKuratidzira Richiramba maBond Notes
"Madzimai edunhu reManicaland anoti ari kushushikana zvikuru nekushungurudzwa kwaanoitwa mudzimba. Izvi zvabuda pamusangano waitwa kwaMutare uyo wakarongwa nesangano reTransparency Zimbabwe rakabatana nereConscious Development and Empowerment Trust, kana kuti CODET. Mumwe wevange vari pamusangano maMutare, Amai Violet Murove Mugadza, vati nguva zhinji madzimai anoshungurudzwa haaendi kunomhan’ara kushurudzwa kwavo kumapurisa nepamusana pekuti mapurisa haatori matanho akakodzera. Amai Mugadza vatiwo vanenge vashungurudzwa vanoudzwa kuti vanotore munhu avarova voenda naye kukamba izvo zvisingakwanisike. ""Tinosangana nematambudziko emadzimai anorohwa navanababa vasinganomhangari nyaya idzi sezvo dambudziko riri kumapurisa kuti vanoti oyi tsamba iyi, endai munouya nemunhu kana murume wakurova pamwe zvinonzi horaiti tauriranai asi apa ndinenge ndashungurudzwa monzi garai apa munzwanane. Apo tinodzoka zvakare kumba ndinonotanga zvakare kurohwa,"" vadaro Amai Mugabe. Studio7 haina kukwanisa kutaura nemapurisa vanoona nezvekugarisana zvakanaka kwevanhu munharaunda, vePolice Community Relations Liaison Office, kuti tinzwe divi ravo panyaya iyi. Mumwe ataura pamusangano uyu, Amai Samatha Marowe, vatiwo vadzidza zvakawanda zvinosanganisira kuti ivo vakainzana nevanhurume pane zvese sezvo zviri mubumbiro remitemo yenyika. Amai Marowe vati madzimai anosungirwa kushanda sezvipangamazano kune vamwe vavo vanenge vachishungurudzwa zvakare vasakurudzire kuroodzwa kwevana vasati vokodzera. ""Ndadzidza kodzero dzangu semudzimai kuti ndine masimba ekuve ani nani wandinoda kuita kana zvichiita, ini zvakare ndadzidza kuti ndinokwanisa kuva nekodzero dzangu kuva mudzidzisi, mutungamiriri wenyika uye kusaabhiyuza vana kuti vasaroorwe vari vadiki,"" vadaro Amai Marowe. Amai Gace Siyahamba vatiwo semadzimai vanosungirwa kubatana nevamwe vachiyamura vakatarisana nekushungurudzwa mudzimba. VaPaul Shekede veCODET vaudza Studio7 kuti musangano wavo wakanangana nekupa dzidziso kumadzimai pamusoro pekodzero dzavo munyaya dzezveupfumi, matongerwo enyika nezvimwe kuitira kuderedza nyaya dzekushungurudzwa kwavo. Madzimai anodarika makumi mana apinda mumisangano wanhasi vachibva kumatunhu anoti Dora, Murowe, Zimunya neRowa mudunhu reManicaland. No media source currently available  ",Madzimai Otaura Nhunha Dzawo kuManicaland
"Mapato anopikisa anoti haasi kumbovhundutswa nekuchinjwa kwehutungamiriri hwemubato reZanuPF achiti ane chivimbo chekukunda musarudzo dza2018. Mutauriri webato rinopikisa reMovement for Democratic Change, VaObert Gutu, vati vari mubishi rekukurudzira ruzhinji rweZimbabwe kuti vanyorese kuvhota kuti vazovhotera shanduko zvisinei nekuti bato reZanuPF rakachinja mutungamiriri. VaGutu vawedzerawo vakati vari kuramba vachirwisa nyaya dzekuti mitemo ine chekuita nesarudzo ishandurwe kuti kuitwe sarudzo dzine jekerere. Vawedzerawo vakati vachatora mukana uyu kurwisa kusununguka kwenhepfenyuro dzehurumende kuti vakwanisewo kushambadza mashoko ebato ravo zvakasununguka. Mutauriri weMDC inotungamirirwa naVaWelshman Ncube, VaKurauone Chihwayi, vatiwo vane chivimbo chekukunda musarudzo dza2018. VaChihwayi vati mubatanidzwa wavo weMDC Alliance ndodanho guru raive rakamirirwa nevana veZimbabwe saka nekudaro vane chivimbo chekuti mubatanidzwa uyu uchavabatsira mukukunda. VaChihwayi vatiwo kunyange hazvo vaimbove mutungamiriri wenyika nebato reZanu PF, VaRobert Mugabe, vaive dambudziko, vati dambudziko guru munyika ibato reZanu PF. VaChihwayi vati vana veZimbabwe vachakatarisira shanduko chaiyo kwete yekungochinja mutungamiriri weZanu PF. Mutauriri webato rePeople's Democratic Party, VaJacob Mafume, vatiwo kuchinjwa kwemutungamiri weZanu PF hakuchinji huipi hwebato iri. VaMafume vati vachiri kufamba vachitsvaga rutsigiro kuvanhu nemashoko eshanduko yezvokwadi. Mutungamiriri mutsva wenyika, VaEmmerson Mnangagwa, avo vave kutungamira bato reZanu PF, vari kuvimbisa kugadzirisa matambudziko ari kusanganwa nawo munyika akadai sekushaikwa kwemabasa, huori runyararo, sarudzo dzejekerere huye kushandira ruzhinji izvo zvaigarovimbiswa nemapato anopikisa. No media source currently available ",Mapato Anopikisa Anoti Achakunda Musarudzo Gore Rinouya
Mutungamiri wenyika VaRobert Mugabe vange vachitarisirwa kusvika muJapan nemusi weChina murwendo rwavo rwemazuva mashanu. Asi VaMugabe nemutungamiri weJapan VaShinzo Abe vari kushorwa vose nevamwe nezvekudyidzana kwavo. VaMugabe vari kunzi nevanopikisa vari kusiya munyika nemubato ravo reZanu-PF muine kunetsana kwakanyanya vachienda kunosasana havo kuJapan. KuJapan mamwe mapapepanhau akaita se Japan Times ari kushora VaShinzo achiti varikudyidzana sei naVaMugabe avo vanonzi nevamwe vanotyora kodzero dzevanhu. Bepanhau iri rinoti vakuru muhurumende yenyika yeJapan vati VaMugabe vakakosha mukudyidzana kwenyika iyi neAfrica sezvo vaine chiremerera muAfrica. VaMugabe vari kuenda pamberi pemusangano we Tokyo International Conference on African Development uri kuitwa ku Kenya muna Nyamavhuvhu. KuZimbabwe vehurumende yaVaMugabe vanoti kumutsiridza hukama neJapan kunobatsira kusimudzira hupfumi hwenyika pasi pechirongwa cheZimasset. VaMugabe vakapedzisira kuenda kuJapan muna Kurume gore rapera kumusangano we United Nations World Conference on Disaster and Risk Reduction. Nyanzvi munyaya dzezvematongerwo enyika VaJoy Mabenge vanoti rwendo rwaVaMugabe harwuna charwunoburitsa. Vati zviri nani kuti VaMugabe vaite mushandirapamwe nemhuri yeZimbabwe kuti vagadzirise matambudziko akatarisana nenyika. No media source currently available ,Rwendo rwaVaMugabe kuJapan Rwoshorwa neVamwe
"Hurumende, nevemasangano ekunze kusanganisa United Nations, iri kusimbaradza zvirongwa zvehutano kuti zvirwere zvakaita semalaria necholera zvisapararire kuChimanimani neChipinge kwakawirwa nedambudziko recyclone Idai. Cyclone Idai yakauraya vanhu, kuparadza dzimba uye kupwanya zvinhu zvakaita semadhamu, zvibhorani nezvimwe. KuMozambique kune vanhu vakatobatwa nechirewre checholera mushure medutumupengo iri. Hurumende ichishanda neWorld Health Organisation kana kuti WHO iri kupa vanhu mushonga wekunwa kudziviira cholera uye inoti ichaparura chimwe chirongwa chechipiri kubatsira vanhu kudzivirira cholera. Dr Maxwell Rupfutse vanoshanda neWHO vari kukurudzira vanhu kuti vatambire mushonga wavari kupihwa kuti vasatapurirwe chirwere checholera. No media source currently available Vanhu vanosvika zviuru mazana mashanu vari kutarisirwa kupihwa mushonga uyu kuManicaland.  ",Hurumende Ichishanda neWHO Yopa Vanhu vekuManicaland Mushonga weKudzivirira Cholera
"Mutungamiri wenyika, VaEmmerson Mnangagwa, vayambira vashandi vehurumende kuti vashande nemoyo yavo yose mukusimudzira zvinangwa zvehurumende zvekumutsurudza hupfumi hwenyika. Vachitaura pakuvhura gungano reZimbabwe International Trade Fair zviri pamutemo, VaMnangagwa vati kutaura kusina mabasa kana zviito zvinobatika, hakubatsire nekudaro zvakakosha kuti vashandi vehurumende vazvipire mukusimudzira chinangwa chehurumende yavo chekumutsurudza hupfumi. VaMnangagwa vati avo vanowanikwa vachiramba kushanda sezvinotarisirwa vachaburitswa muhurumende. VaMnangagwa varumbidza ZITF vachiti inobatsira kusimudzira hupfumi hwenyika nekupa hwaro hwekuratidza zvakasiyana-siyana zvinogadzirwa kana kuitwa munyika pamwe nekupa mukana wekuzeya matambudziko ari kusangana nevemabhizimisi. Vati donzvo reZITF rinoenderana nerehurumende yavo rekuti nyika ibudirire munyaya dzezvehupfumi. Vatiwo kunyange hazvo hurumende yavo iri kukoshesa kuvaka hushamwari nenyika dzepasi rose, zvakakosha kuti vemabhizimisi vemuno vasapeta maoko avo asi vatore mikana iripo yekuvandudza makambani avo. Vasati vavhura ZITF, VaMnangagwa vambotora nguva yekushanyira zviratidzwa zvakasiyana-siyana vakati vafadzwa zvikuru nezvavaona. Zvichakadaro vamwe vevari kuratidzira zvigadzirwa zvavo varumbidza gungano iri vachiti rinovapa mukana wekushambadza zvinhu zvavo kuvanhu vakawanda. Mumwe weavo ndiMuzvare Rosemary Vambe avo vanogadzira mbatya dzinoziikanwa kuti African Attire avo vati kambani yavo iri kukura nekuda kwekuti vave nemakore akawanda vachiratidza zvinhu zvavo paZITF. VaBukhosi Ncube vanoshanda neimwe kambani yekuSouth Africa inonzi Voltex iyo inogadzira zvinhu zvemagetsi zvakasiyana-siyana, vati aka ndekekutanga kambani iyi ichiratidza zvainogadzira vachitiwo vanofunga kuti izvi zvichabatsira kuti bhizimisi ravo rikure. Gungano reZITF regore rino ndere chimakumi mashanu nepfumbamwe uye vakuru vakuru vekambani yeZITF vanoti vari kufadzwa nekuti gungano iri riri kuramba richikura kana kuchitariswa huwandu hwevanouya kuzoratidza zvinhu zvavanoita kana kugadzira. No media source currently available  ",VaMnangagwa Vanoti Vachadzinga Vashandi Vanodhonzera Shure Zvinangwa zveHurumende
"Vadzidzisi vesangano reAmalgamated Rural Teachers Union of Zimbabwe, ARTUZ, vapinda muzuva reChina vachifamba netsoka kubva kwaMutare vachienda kuHarare chinangwa chavo chiri chekunosvitsa zvichemo zvavo kuhurumende. Varairidzi ava vanoti kunyange hazvo vari kusangana nezvimhingamupini murwendo rwavo, havasi kuzodzokera shure nekufora kwavo. Kufamba netsoka uku kwakatanga kwaMutare nemusi weSvondo wapfuura. Mutevedzeri wemutungamiri we ARTUZ, Amai Gaundencia Mandiopera, vaudza Studio 7 kuti vadzidzisi ava vari kusangana nematambudziko ezvehutano, zvinosanganisira maronda pasi petsoka, kurwadza kwetsinga dzemakumbo, pamwe chete nehutano hwemadzimai avari kufamba navo. Amai Mandiopera vati vasvika nhasi muHeadlands umo vacharara vachizorora, vozosimudzira rwendo rwavo mangwana kwachena. “Kunetseka kwatasangana nako kushoma zvako nekuti vamwe vadzidzisi vatange tichifamba navo vakakuvara vachiita maronda pasi petsoka nekurwadza netsinga, kana kuti cramps,” Amai Mandiopera vaudza Studio 7. “Chimwe chirikuita sekunetsa zvinhu zvinoshandiswa pahutsanana hwevechidzimai. Zvisinei, vanenge vabatikana tinoti vapinde mumota vachinotimirira mberi vambozorora. Asi tinotenda zvikuru nerutsigiro rwatiri kupiwa nevanhu munzira neavo vanogara padyo nemugwagwa watiri kufamba tiri.” Vadzidzisi ava vanotarisira kusvika kuHarare ne musi weChitatu, 19 Zvita apo vachazoda kusangana negurukota rezvemari, Muzvinafundo Mthuli Ncube. No media source currently available ",Vadzidzisi Vanoti Zvimhingamupini Hazvivatadzisi Kupedza Rwendo Rwavo
"Mumiriri weChiwundura mudare reparamende, VaLivingstone Chimina, vanove zvekare sachigaro wevechidiki mubato reMDC inotungamirwa naVaNelson Chamisa mudunhu reMidlands South, vamiswa pamberi pedare muGweru nhasi vachipomerwa mhosva yekurova mumwe munhu. VaChimina vamiswa mudare nevamwe vanhu vaviri vanoti Muzvare Leticia Muteliso naVaCharles Machaingira vachipomerwa mhosva yekurova VaThomas Moyo. VaMachaingira mushandi wekanzuru yeGweru. VaChimina naVaMachaingira vakabvunzurudzwa nemapurisa neChishanu paGweru Central Police Station ndokuzonzi vauye kudare asi Muzvare Muteliso vakarara muchitokisi. Vatatu ava vanonzi vaive pakati pevamwe vanhu mazana maviri vari kunzi vakarova VaMoyo nemusi weChina paKudzanai Bus Terminus. Gwaro remapurisa rinoratidza kuti VaMoyo nevamwe vaviri vanoti, VaOshea Mavhiki naMuzvare Rumbidzai Waungana, vakasvika paKudzanai Bus Terminus musi weChitatu vakazodzokerazve panzvimbo iyi musi weChina vachiti vaifanirwa kutora mitero kubva kuma bhazi nemakombi anopinda panzvimbo iyi. Gwaro remapurisa iri rinotiwo nemusi weChina wekare pakauya mhomho yevanhu yakanangana naVaMoyo ichibvunza kuti vaive vapiwa nani mvumo yekutora mitero iyi uye mukusawirirana kwakazoitika pashure VaMoyo vakazorohwa nevamwe vevanhu ava, vakakwanisa kuwona vamhang’arirwi vatatu vari pakati pevanhu ava. Gweta riri kumirira VaChimina naMuzvare Muteliso, VaWellington Davira, vaudza dare kuti Muzvare Muteliso vakatyorerwa kodzero dzavo nekurariswa muchitokisi vakatiwo zvinoshamisa kuti vaviri ava vari kupomerwa mhosva ivo vari ivo vakatanga kuenda kumapurisa kunomhang’arira VaMoyo vacho kuti zvavaive vachiita zvekutora mitero kubva kumakombi nemabhazi zvakange zvisiri pamutemo sezvo VaMoyo vasiri mushandi wekanzuru. Mutongi wedare, Amai Beauty Dube, vabvunzawo muchuchisi wenyaya iyi, VaBernard Nyoni, kuti sei Muzvare Muteliso vakarariswa muchitokisi izvo zvisina kuitika kune vamwe vaviri vari kupomerwa mhosva imwe chete. Muchuchisi Nyoni vati vachaongorora nyaya iyi. VaDavira vatiwo zvinoshamisa kuti mapurisa aunza nyaya iyi kudare pasina humbowo hunobva kumadhokotera hunoratidza kuti VaMoyo vakarohwa sezvavari kutaura vakati vanoshushikana nemaitiro akadai sezvo achiratidza kuti mapurisa haana akuita basa rawo nemazvo. Gweta riri kumirira VaMachingaira, VaShephered Mafa, vati maonero avo ndeekuti mapurisa akabata nyaya iyi aine divi raakarerekera. Vati pavakamhang’arira VaMoyo kumapurisa, VaMachingaira vakaudzwa kunzi nyaya iyi yaive ine zvematongerwo enyika mukati vakatadza kunzwisisa kuti izvi zvairevei. Mutongi wedare ati nyaya iyi ichaunzwa kudare rezvakare musi wa25 Ndira apo panotarisirwa kutarwa zuva rekutanga kutongwa kwayo vakatiwo vatatu ava vachauya kudare vachibva kumba pasina kubhadhariswa mari yechibatiso. Nyanzvi munyaya dzemitemo dzinoti VaChimina vakawanikwa vaine mhosva yavari kupomerwa vanogona kubvisiswa faindi, kana kukandwa mujeri kwemwedzi isingapfuure mitatu. Izvi zvikaitika hazvivhiringi chigaro chaVaChimina muparamende sezvo mutemo uchiti munhu anobviswa pachigaro kana akatongerwa kugara mujeri kwemwedzi mitanhatu kana kudarika. No media source currently available ",Nhengo yeMDC Inomirira Chiwundura Inomiswa Mudare Ichipomerwa Mhosva yeKurova Munhu
Mutungamiri wenyika VaRobert Mugabe avo vange vachitarisirwa kudzoka munyika nemusi weChitatu kubva kuSingapore kwavakaenda kunorapwa nemusi weChishanu svondo rapera vanonzi vanogona kudzoka nemusi weChishanu kana Mugovera. VaMugabe vanoenda kunorapwa kuchipatara chinonzi Gleneagles chemuSingapore uye aka ndeke chitatu gore rino mutungamiri weenyika achienda kuchipatara ichi. Bazi rinoona nezvekuburitswa kwemashoko ndiro rakazivisa kuti VaMugabe vaizodzoka pakati pevhiki. Mutauriri waVaMugabe VaGeorge Charamba vange vasiri kudaira nharembozha yavo. Asi vanhu vanofanira here kuziva nezvehutano hwemutungamiri wenyika? Gweta rinorwira kodzero dzevanhu VaDewa Mavhinga vanoti vanhu munyika vanofanira kuziva nezvehutano hwemutungamiri wenyika. Vanoti bumbiro remutemo rinotaura kuti munhu anotungamira nyika anofanira kunge aine hutano hwakanaka. VaMavhinga vanoti VaMugabe vanoendawo kunorapwa nemari yemitero inobhadharwa nevanhu kuhurumende. Gore rapera VaMugabe vakashandisa mari inodarika mamiriyoni makumi mashanu nematatu kuenda kunze kwenyika kunyangwe bhajeti yavo yainge iri yemari inosvika makumi maviri nematatu.  No media source currently available ,VaMugabe Votadza Kudzoka Kubva kuSingapore Sezvange Zvataurwa neHurumende
"Gweta rinorwira kodzero dzevanhu uye vari mukuru we Human Rights Watch kuchamhembe kweAfrica, Va Dewa Mavhinga, vari kushora zvikuru mashoko emutungamiri wenyika, Va Emmerson Mnangagwa, ekuti vanhu vanenge vasina kubayiwa nhomba vanogona kuzotadza kuwana mabasa muhurumende munguva inotevera. Vachitaura vari kuNyamandlovu nemusi weChina, VaMnangagwa vakati zvakare vanhu vasina kubaiwa nhomba iyi vanokwanisa kuzotadza kukwira mabhazi eZupco izo zvashorwa navamavhinga. Studio7 haina kukwanisa kunzwa divi rehurumende pamashoko ava Mnangagwa. No media source currently available Asi VaMavhinga vanoti bumbiro remitemo yenyika haribvumidze kuti vanhu vamanikidzwe kuita zvinhu zvakaita sekubaiwa nhomba.\n\n""Pane zvizhinji zvinoitisa kuti munhu ange achitadza kubaiwa nhomba yeCovid-19 zvino zivikanwa pakati pemunhu nachiremba wake saka zvakakosha kuti kodzero dzevanhu dziremekedzwe pasina kutyisidzirwa,"" VaMavhinga vaudza Studio7. VaMavhinga vanoti hurumende inofanirwa kukoshesa kurudziro inobva kuna Vanachiremba pamusoro penhomba iyi ye Covid-19 kuti veruzhinji vawane vimbo yekuti vabaiwe senzira yekurwisa hukasha wechirwere ichi. No media source currently available        ",Mashoko aVaMnangagwa Kune Vasina Kubayiwa Nhomba yeCovid-19 Oshorwa neVanorwira Kodzero dzeVanhu
"Sangano rinomirira vanotakura vanhu nezvinhu, reZimbabwe Union of Drivers and Conductors (ZUDCO), rinoti rinofara zvikuru nedanho ratorwa nebazi rinoona nezvekutakurwa kwezvinhu, rakurudzira bazi rekudyidzana nedzimwe nyika kuti ritaurirane nevamwe varo muSouth Africa mushure mekunge South Africa yazivisa kuti vatyairi vekune dzimwe nyika vanoshanda muSouth Africa vanosungirwa kuve nemarezenisi ekutyaira motikari anopiwa nehurumende yeSouth Africa. Mugwaro ravo kumunyori mubazi rezvekudyidzana nedzimwe nyika, Ambassador James Manzou, munyori mubazi rezvekutakurwa kwezvunhu, Engineer Thadeus Chinyanga, vakakurudzira kuti bazi rezvekudyidzana nedzimwe nyika ritange hurukuro nevamwe vavo muhurumende yeSouth Africa pamusoro penyaya iyi, vachiti mutemo unoda kudzikwa neSouth Africa uyu ungakonzera kusagadzikana muhupenyu hwevatyairi uye unogona kuvhiringa matakurirwo nemafambisirwo anoita zvunhu mudunhu reSADC. Hurumende yeSouth Africa inonzi iri kuda kudzika mutemo unosungira vatyairi vekune dzimwe nyika vose vanoshanda muSouth Africa kuti vatore marezenisi ekutyaira dzimotikari emu South Africa. Mutungamiri weZimbabwe Union of Drivers and Conductors, VaFredrick Maguramhinga, vanoti vatyairi havakwanisi kutora marezenisi awa muSouth Africa sezvo pachizodiwa magwaro anoratidza kuti mutyairi uyu anogara nekushanda muSouth Africa zviri pamutemo, izvo zvinoda magwaro, vachiti vatyairi vazhinji vanongotumwa kuendesa zvunhu kuSouth Africa vachidzoka, naizvozvo havana magwaro anovakwanisira kuti vatore marezenisi emuSouth Africa. VaMaguramhinga vati sangano ravo rinofara nekutenda zvikuru hurumende mukuteerera kwayaita zvichemo zvevatyairi. Vati, kunyange hazvo pane zvichemo zvizhinji zvinoda kugadziriswa, nhengo dzesangano ravo dzafara kuona kuti hurumende ine chido chekuterera nekuedza kugadzirisa zvichemo zvavo. No media source currently available ",Sangano reVatyairi Rinotenda Hurumende Mukuedza Kugadzirisa Zvichemo Zvaro neSouth Africa
"Mutungamiri wenyika VaEmmerson Mnanangwa vakasimuka nemusi Svondo vakananga kuGlasgow, Scotland kumusangano weUnited Nations wezvemamiriro ekunze kana kuti COPE 26. Kunyangwe hazvo nyanzvi munyaya dzezvematongerwo enyika dzichiti misangano yeUnited Nations inoendwa kana nevakatemerwa zvirango, VaMnangagwa nevebatao reZanu-PF vanonzi vari kuita sekunge vakokwa neBritain. Asi VaMnangagwa vanoti vari kutarisira kuita musangano nemutungamiri wehurumende yeBritain vaBoris Johnson nevamwe vatungamiri venyika kumucheto wemusangano uyu. Kumusangano uyu kuri kutarisirwa vatungamiri venyika zana kusanganisira mutungamiri wenyika yeAmerica vaJoe Biden. Vachitaura nezvemusangano uyu, pavhidhiyo padandemutande ravo reTwitter mazuva mashoma adarika, VaMnangagwa vakati Africa yave kutoona kuipa kwekushanduka kwemamiriro ekunze kunyangwe isiri pamberi mukuzvibiswa mweya unofemwa. No media source currently available Asi mukuru wesangano rioona nezvekodzero dzevanhu vari munharaunda dzine zviwanikwa reCentre for Natural Resource Governance VaFarai Maguwu vanoti muromo hauzarirwe nerwizi sezvo VaMnangagwa vari kungotaura zvinhu zvisiri kuitwa nehurumende yavo. No media source currently available ",VaMnangagwa Voenda kuScotland kuMusangano weZvekushanduka kweMamiriro eKunze
"Vaimbove vachuchisi vanodarika chiuru nezana vakamboshandira bazi remitemo muAmerica vari kukurudzira kuti muchuchisi mukuru wenyika, Attorney General Willaim Barr, vasiye basa zvichitevera kupindira kwavakaita pakupihwa kwemutongo munyaya yehuori hwakaitwa naVaRoger Stone, vanove shamwari yemutungamiri wenyika, VaDonald Trump. Nyanzvi munyaya dzemitemo idzi dziri kuti Va Barr vakakanganisa zvikuru apo vakapindira mukuderedza mutongo uri kufanirwa kupihwa VaStone nemusi weChina. Vachuchisi vana mubazi rezvemitemo vakanga vakurudzira kuti Va Stone vatongerwe kugara mujeri kwemakore mapfumbamwe, apo vachamiswa mudare nemusi we China. Asi Va Barr nevamwe vakuru vakuru mubazi ravo vakati mutongo uri kuda kupihwa Va Stone wainge wakanyanyisa. VaStone vakawanikwa muna Mbudzi gore rapera vaine mhosva pamhosva nomwe dzavaipomerwa, idzo dzinosanganisira kunyepa pamberi pedare re Congress pamwe nekuvhiringidza humbowo pakuferefetwa kwenyaya inobata sarudzo yemutungamiri wenyika muna 2016. Vachuchisi ava, avo vakashanda muhurumende dzose pasi pebato reRepublican Party nere Democratic Party, vanoti zvakaitwa naVaBarr zvinoratidza kuti vari kuitira dzvene kuna VaTrump Nyanzvi munyaya dzematongerwo enyika, uye vachidzidzisa pa Malone University ku Ohio, Professor Moses Rumano, vanoti zvakaitwa naVaBarr zvinhu zvisingatambirwe munyika ine hutongo hwejechetere. VaRumano vanoti VaBarr vanofanirwa kusiya basa nekuti vari kuratidza kuti vanotora mativi panyaya dzinenge dzichibatwa nebazi ravo. No media source currently available ","Muchuchisi Mukuru muAmerica, VaWillaim Barr, Vokurudzirwa Kusiya Basa"
"Chirongwa chekunyoresa mazita pachishandiswa mishina yechizvino zvino, kana kuti Biometric Voter Registration, kuitira kuti vanhu vazovhota musarudzo dzegore rinouya, kwaparurwa Harare neChina, pasi rose richiona. Mutungamiri wenyika, VaRobert Mugabe nemudzimai, Amai Grace Mugabe, ndivo vatanga kunyoresa kuState House, vachizoteverwa nevatevedzeri vemutungamiri wenyika vaviri, VaEmmerson Mnangagwa naVa Phelekezela Mphoko. Chirongwa ichi chatanga kuparurwa kuState House nemutungamiri wenyika, VaRobert Mugabe, avo vati vaparura chirongwa ichi vachitevedzera bumbiro remitemo yenyika. Mushure mekuparura chirongwa ichi kuState House, chirongwa ichi chazoparurwawo kuHarare International Conference Center uko kwanga kuine veruzhinji. Sachigaro weZimbabwe Electoral Commission, ZEC, Amai Rita Makarau, vati sangano ravo ragadzirira zvakakwana kuti vanhu vanyorese senzira yekuti vaumbe gwaro revavhoti idzva. Vatiwo mishina yavanayo ndiyo ichasanoshandiswa vakamirira imwe ichauya. Amai Makarau vati chirongwa ichi chichatanga neMuvhuro mumatunhu makumi matanhatu nematatu. Amai Makarau vati kupiwapachena kwezvitupa nemagwaro ekuzvarwa pamwe nekupiwa magwaro kune avo vane zvitupa zvakanzi Alien kuchabatsira veruzhinji kuti vakwanise kunyoresa pasina mubhadharo, izvo zvichaitwa kwemwedzi mitatu chete. Asi mapato anopikisa aratidza kunyunyuta zvikuru nekutangwa kwegwaro rekuvhota ZEC yacho isina zvakakwana. Amai Makarau vaudza vanhu pavaparura chirongwa ichi kuHarare International Conference Center uko kwanga kwakokwa vemapato anopikisa, vedzisvondo nevamwewo kuti vane mishina mazana mana yekunyoresa vavhoti iko kuchidiwa mishina zviuru zvitatu nemazana mana. Vatiwo havasati vava nedura rekuchengetera zvinenge zviri mugwaro revavhoti, kana kuti servers Munyori mukuru mubato reMDC T, VaDouglas Mwonzora, vati kuparurwa kwechirongwa ichi zvinhu zvisina kukwana imviro-mviro dzekuda kubirira pasarudzo. VaMwonzora vati vatoendesa nyaya iyi kudare redzimhosva. VaMwonzora vatiwo vari kushamiswa kuti sei mapato anopikisa asina kukwokwa kwaparurwa chirongwa ichi naVaMugabe kuState House. Mukuru wesangano rakazvimirira reElectoral Resource Center, VaTawanda Chimhini, vatiwo kunyange hazvo chirongwa ichi chaparurwa vange vaine tarisiro yekuti zvinhu zvese zvinodiwa zvinge zvavapo. Amai Makarau vati panopera chirongwa ichi musi wa15 Ndira 2018,vanhu vachaenderera mberi nekunyoresa asi vanenge vononyoresera kumahofisi akasiyana siyana eZEC. No media source currently available ",Chirongwa cheBVR Chinoparurwa muHarare
"Bazi reZimbabwe National Statistics Agency razivisa nhasi kuti inflation kana kuti mutengo wekukwira kwezvinhu wasvika pazvikamu zvishanu nezviga zvina kubva muzana kana kuti 5,4% kubva pazvikamu zvina nezviga zvisere kubva muzana kana kuti 4,8%. Aka ndekekutanga kubva muna 2010 inflation ichikwira zvakanyanya kudai. Mitengo yezvinhu zvekudya kunyanya yakakwira zvakapetwa kaviri mwedzi wapera zvichikonzerwa nekudhura kwedhora rekuAmerica zvichinenzaniswa nemari dzemaBond notes. Asi nyanzvi munyaya dzezvehupfumi Muzvinafundo Steve H. Hanke, vanodzidzisa zvemari nehupfumi kuJohns Hopkins University, muno mu Amerika vanoti kusvika musi wa 12 mwedzi wakapera, inflation yainge yasvika pa zvikamu mazana vaviri nemakumi mashanu nemashanu kana kuti 225%. Bhanga rinokweretesa mari nyika dzepasirino reInternational Monetary Fund-IMF rinoti kuzosvika mukupera kwe gore kusakosha kwemari kuchange kwave kusvika kuzvikamu zvitanhatu nezvitatu muzana. Nyanzvi munyaya dzezvehupfumi vachishanda nesangano reLabour and Economic Development Research Institute of Zimbabwe, Doctor Prosper Chitambara vanoti kuzopera kwegore inflation inogona kukwira kupfuura zvikamu zvitanhatu kubva muzana. No media source currently available ",Inflation Yokwira Zvakanyanyisa neKudhura kweZvinhu
"Vagari vakawanda vekuMasvingo vanoti vanotarisira kuti hupenyu hwavo huchashanduka mugore idzva ravatarisana naro, sezvo zvinhu zvanga zvisina kumira zvakanaka mugore ra 2017. Vanhu vakawanda vanoti hurumende iri kutunganirirwa na Va Emmerson Mnangagwa ingona kushandura hupenyu hwavo ikapuwa nguva yakakwana gore rinouya nekuti inotaridza kuti iri kuda kuisa mitemo mitsva inogona kuvandudza hupfumi hwenyika. Asi vamwe vanoti hurumende iyi haina mazano ekuvandudza hupfumi hwenyika sezvo VaMnangagwa nevamwe vavo vaive makurukota makuru ehurumende yaitungamirwa naVaRobert Mugabe avo vakabviswa nemautopasi pechirongwa cheOperation Restore Legacy. Mugari vemumusha weRhodene, VaZivanai Chikwanda, vanoti havana tarisiro yekuti hupenyu huchanaka vachiti zvinhu zviri kuwedzera kukwira nekuoma munyika apo hurumende itsva yava nemwedzi iri panyanga. ""Mamiriro akaita zvinhu so far, ndikatarisa zvazvakaita pakirisimasi ndiri kuona zvinhu zvazvichinetsa, fuel ichikwira, cash ichishaikwa zvinhu zvichinetsa kutengeka muma shops haa tarisiro yekuti zvinhu zvichanaka becoz ma signs so far anoratidza kuti kwatiri kuenda kunotova nebasa, zvakafita kuti zvichangotiomera nekuti hurumende iri kunzi itsva ndoyanga ingoripo mutongi kubva kare saka inongova sharu yavapo iya,"" vadaro VaChikwanda. Asi vamwe vane mafungiro akasiyana vachiti hurumende iripo inogona kudzosa hupenyu hwavo sezvo kwave nemazano matsva anogona kuvaka hupfumi hwenyika. VaMunamato Chemhuru mudzidzsi wepachikoro che Great Zimbabwe University, ndemumwe wevamwe vanotarisira shanduko mumararamiro evanhu munyika. Mumwe mugari, VaLovemore Manyanga, vatsigirawo izvi vachiti muna 2018 vanotarisira hupenyu kwahwo, uye mabasa sezvakavimbiswa nemutungmiriri wenyika. Asi VaAlfred Munemo vekwaMucheke vanoti hupenyu huchatooma gore rinouya uye vanotarisira shanduko kana sarudzo dzegore rinouya dzaitwa zvakachena. Nyanzvi munyaya dzeupfumi hwenyika dzinoti zvinhu zvinokwanisa kungonaka chete kana munyika mune mari yekunze uye muchigadzirwa zvekutengesera kunze kwenyika. VaMnangagwa vakavimbisa kuvandudza hupfumi hwenyika pamwe nekugadzirisa zvose zviri kutadzisa nyika kubudirira. No media source currently available ",Vamwe Voita Tarisiro Yakanaka ya2017 kuMasvingo
"Mutungamiri wenyika, VaEmmerson Mnangagwa, vasangana neChishanu nemadzishe emumatunhu eMatabeleland North, Matabeleland South pamwe nevamwe vashoma vemudunhu reMidlands vachizeya nyaya dzakasiyana siyana kusanganisira yeGukurahundi pamwe nematambudziko anosangana neveruzhinji kumaruwa. Vachitaura kuvatapi venhau mushure memusangano nemadzishe, VaMnangagwa vati vaita musangano uyu mushure mekunge vakumbirwa nemadzishe ekumatunhu eMatabeleland neMidlands kuti vasangane navo. VaMnangagwa vati vafara kuwana mukana wekusangana nemadzishe kuti vazeye nyaya dzakasiyana siyana kusanganisira nyaya yeGukurahundi pamwe nematambudziko ari kusangana neveruzhinji kumaruwa kusanganisira kushaikwa kwechikafu chakakwana. Vatiwo mamwe matambudziko avakurukura nezvawo anosanganikwa nawo nevamwe vanhu munyika mose vakatiwo mamwe ematambudziko aya anogona kugadziriswa munguva diki asi mamwe anoda nguva yakareba kuti agadziriswe. Asi vatori venhau vabudiswa mumusangano uyu sezvo wanzi wange uri pakati pemutungamiri wenyika nemadzishe aya chete. Mutevedzeri wemukuru wedare remadzishe, Ishe Mtshane Khumalo, avo vataura vakamirira mamwe madzishe, vatenda mutungamiri wenyika nekuwana nguva yekusangana navo. Vati kunyange hazvo madzishe akawanda ange asina kunge agara akaudzwa nezvechinangwa chemusangano uyu, vafara kuti madzishe aya akwanisa kutaura matambudziko aari kusangana nawo mumatunhu avo. Mutevedzeri wegurukota rezvekutongwa kwematunhu, Amai Jennifer Mhlanga, pamwe nemakurukota ematunhu eBulawayo, Matabeleland North neMatabeleland South vange varipowo pamusangano uyu. Mutauriri webato reZAPU, VaIphithule Maphosa, vaudza Studio 7 kuti maonero avo ndeekuti misangano yakadai haina zviri kunyanya kubatsira kana kwakatariswa nyaya yeGukurahundi. Vati zvakakosha kuti VaMnangagwa vatange vakumbira ruregerero uye kuti vaite misangano yakadaro kumamisha uko kunove ndiko kune vanhu vakawanda vakabatwa nenyaya yeGukurahundi. Mumwedzi mishoma yapfuura, VaMnangagwa vakambosangana nevemamwe masangano anoshanda akazvimirira ega vemumatunhu eMatabeleland vachizeya nyaya yeGukurahundi nezvimwe. Asi dzimwe nyanzvi mune zvematongerwo enyika dzinoti kusvikira VaMnangagwa vanyatsobuda pachena pamwe nekukumbira ruregerero pamusoro penyaya iyi, zvimwe zvose zvavanenge vachiita kupedza nguva. Pakaitika Gukurahundi kubva muna 1982, VaMnangagwa ndivo vaive gurukota rezvevasori, iro raive pamberi pakufambiswa kwenyaya dzeGukurahundi. Vanhu vanodarika zviuru makumi maviri vanonzi vakaurayiwa nemauto eFifth Brigade munguva iyi. Nhengo dzeMthwakazi People's Republic dzaratidzira zvisina mutsindo dzichiti VaMnangagwa havakwanise kutungamira munyaya dzine chekuita neGukurahundi. Vaimbove mutungamiri wenyika, VaRobert Mugabe, vakatsanangura nguva yeGukurahundi senguva yekupenga munguva iyi, asi havana kukumbira ruregerero sezvaitarisirwa nevakawanda. No media source currently available  ",VaMnangagwa Vazeya Nyaya yeGukurahundi neMadzishe ekuMatabeleland neMidlands
"Mapato anopikisa anoti kusiya basa kwevaimbove mutungamiriri wenyika, VaRobert Mugabe, kwaavhurira mukana wekutsvaka rutsigiro kumaruwa murunyararo, pasina anokonzeresa mhirizhonga sezvaiitika kare. Mutungamiri weTransform Zimbabwe, VaJacob Ngarivhume, vanoti pari zvino vari kukwanisa kuita misangano yavo vakasununguka kumaruzevha kunyange hazvo pachine kutya muvanhu. VaNgarivhume vanoti panguva yehutongi hwaVaMugabe misangano yezvematongerwo enyika iyi yainetsa kuita sezvo nguva zhinji vainyimwa mvumo nemapurisa yekuungana. VaNgarivhume vanotiwo kunyange masabhuku aivapomera mhosva yekushandiswa neZanu PF kuita zvido zvebato iri, vanoti havasi kunzwisisa kuti vofamba sei mushure mekugadzwa kwaVaEmmerson Mnangagwa. ""Nemasabhuku zvakare, havana clear cut instruction yekunzi rambidzai MDC sezvavaipihwa kare. Saka vanhu havasi kunyatsokuziva kuti chii chiri kuitika. Saka kumaruzevha kuri kupindika,"" vadaro VaNgarivhume. Mutauriri weMDC inotungamirwa naVaWelshman Ncube, VaKurauone Chihwayi, vanoti vari kukwanisa kupinda muvanhu kumaruwa vachinotaura nyaya yekunyoresa kuvhot, "" vadaro VaNgarivhume. VaChihwayi vanotiwo vane tarisiro yekuzonosangana nemutungamiriri mutsva wenyika semapato anopikisa kuti vaite nhaurirano dzesarudzo dzejekerere. Mutevedzeri wasachigaro mubato reMDC inotungamirwa naVaMorgan Tsvangirai, VaMorgan Komichi, vanoti kunyange hazvo kumamisha kuri kupindika, vanhu vachiri kutya huye kunofanirwa kuita zvirongwa zvekugadzirisa dambudziko iri. ""Saka ikozvino ukaenda kumaruzevha, element ye fear ichiripo. Hakuna kana munhu aive nemutemo..Mapurisa aitotyawo. Kutya ikoko kunofanirwa kugadziriswa,"" VaKomichi vanodaro. Sachigaro wesangano rinoongorora mhirizhonga rakazvimirira reZimbabwe Peace Project, VaOkay Machisa, vanotiwo semasangano akazvimiririra vari kutarisira kuti hurumende yaVaMnangagwa ichinje itendedze vamwe vemapato kunotsvaka rutsigiro. Asi VaMachisa vati chimwe chakakosha kubvimidzwa kwemapato anopikisa, kutsvakawo rutsigiro vachishandisa nhepfenyuro nezvivhitivhiti zvehurumende. Vachitaura pakugadzwa kwavo, VaMnangagwa vakavimbisa runyararo munyika huye vakavimbisa sarudzo dzakachena. No media source currently available ",Mapato Anopikisa Opinda Mumaruwa Akasununguka
"Muimbi vari mufundisi, Baba Charles Charamba, vanoti vari kufara zvikuru nemafambiro ari kuita zvinhu kukereke idzva yavakaparura mukupera kwegore rapera. Asi vanoti vari kuramba vachinamata kuti Mwari varambe vachivakomborera. Kereke itsva iyi iri kusangana paDavid Livingstone School kuna 9th Steet muHarare inonzi Rooted in Christ Ministries kana kuti RCM. Vanoti chido chavo kuti vakwanise kuvaka kereke chaiyo vachibva pavari ikozvino. Baba Charamba vanoti vakadaidzwawo naKristu kuti vabatiranewo nevamwe vanoda kushumira. Vanotiwo vari kukomborerwa nekuti vanhu vakawanda munyika nemhiri kwemakungwa vari kuratidza kuvatambira asi vati havadi kushandisa mukurumbira wekuimba wokurumidza kumedza kutsenga vachada pakuti kereke yavo ipararire kune dzimwe nzvimbo. Vanoti munguva yaMwari zvichagoneka. No media source currently available   ",Baba Charles Charamba Votaura nezveKereke Yavakavamba
"Bato reZanu PF rinoti riri kushandisa mbeu, chikafu pamwe nemadzishe kuti vakunde musarudzo ye by election iri kuitwa neMugovera ku Bikita West. Vachitaura pamusangano waitwa paaGwindindwindi Secondary School ku Bikita, VaSavior Kasukuwere, avo vanoona nezvekufambiswa kwebasa muZanu PF, vati vanotenda kuti Zanu PF yakapinza mbeu nechikafu muBikita izvo zvichaita kuti ikunde mamwe mapato musarudzo. Vakasukuwere vati chikafu nembeu zvakabetsera bato ravo kuti rikwezve vatsigiri vanosvika zviuru gumi nezviviri uye vanovimba kuti Zanu PF yatotora nzvimbo ye Bikita West muparamende. VaKusukuwere vatenda basa rakaitwa nevatungamiriri vemauto vaitungamirirwa na Major General Engelbert Rugeje, avo vaifamba vachitsvagira bato rutsigiro. Vachitaurawo pamusangano uyu, sachigaro weZanu PF muMasvingo, Va Amasa Nenjana, vati vanovashoropodza kuti vari kashandisa chikafu vane godo rekuti havana mari uye kana vane mari yavo ngavatengerewo vatsigiri vavo. Mutungamiri wevechidki muBikita anopinda chechi yemapositori, VaJadie Ziki, vatiwo vanhu vasingatsigiri Zanu PF vanotsakatika nekuti inouraya sezvo ine mapurisa nemasoja. Vachitaurawo pamusangano uyu, mumwe wevatevedzeri vemutungamiri wenyika, Va Mpekezela Mphoko, avo vanga vari munyarikani pamusangano uyu, vatiwo vanhu vanofanira kutsigira Zanu PF kuti vape VaMugabe sechipo pabhavhade ravo rekusvitsa makore makumi mapfumbamwe namatatu mwedzi unouya. No media source currently available ",Zanu PF Yobvuma Kuti Inoshandisa Chikafu neMbeu Ichikwezva Mavhoti
"Sekuvimbisa kwarakaita svondo rapera kuti raizodira pamusika mapeni egoridhe e Mosi-oa-Tunya ane mutengo wepasi uye huremu hwepasipasi hwe one tenth ye ounce anosvika zviuru zvina nemazana mashanu, kana kuti 4 500, bhanga guru renyika reReserve Bank of Zimbabwe razivisa kuti mapeni aya ave kuwanikwa pamusika. Bhanga guru iri rati mapeni aya ave kukwanisa kutengwa kubva kumabhanga, kuHomelink, pamwe nezvitoro zveAurex kutanga nChipiri 15 Mbudzi 2022. Izvi zvinotevera kutengeswa kwemapeni egoridhe makuru kutanga muna Chikunguru wegore rino pahurongwa hwehurumende neR-B-Z hwekudzikamisa hupfumi hwenyika. Imwe nyanzvi mune zvehupfumi inoshanda nesangano reLabour and Economic Developemnt Research Institute of Zimbabwe, Doctor Prosper Chitambara, vanoti vanoona kuuya kwemapeni madikidiki aya kuchipawo mukana kune veruzhinji wekuti vange vachikwanisawo kuchengetedza mari dzavo kuburikidza nemapeni aya. Ukuwo, mukuru werimwe sangano revanotengesera mumigwagwa, reVendors Intiative for Social and Economic Transformation, VISET, VaSamuel Wadzai Mangoma, vanoti hurongwa uhwu hwakanaka chose kana hwakaitwa zvakajeka. Asi vanoti veruzhinji vanotya kuhutambira kana vakacheuka shure vachitarisa zvakamboitika apo hurumende yakadzika zvirongwa zvakazotsvaira nekurovesa mari dzavo dzaive mumabhanga. Izvi zvinotsinhirwa nemunyori mukuru wemumwe mubatanidzwa wemasangano evashandi, weZimbabwe Federation of Trade Unions, ZFTU, VaKennias Shamuyarira, avo vanoti sevashandi, vanotarisira kuti hupfumi hwenyika hunovakwa pamwe nekudzikamiswa nezvigadzirwa zvinobva kumakambani emunyika, kwete kuburikidza vezvirongwa zvakanangana nekudzimura rimi remoto nguva iyoyo chete. VaShamuyarira vanoti zvizhinji zvezvirongwa zvinodzikwa nehurumende izvi zvinogumisira zvatosiya vashandi vave varombo kudarika pazvinenge zvisati zvadzikwa. Hatina kukwanisa kubata gavhuna veR-B-Z, Doctor John Mangudya kuti tinzwe kuti mapeni aya atambirwa sei neveruzhinji. Asi bhanga guru renyika rakavimbisa kare kuti hurongwa hwemapeni egoridhe uhwu hahuna wahunosiya shure, uye huchasvika nzvimbo dzose dzenyika. R-B-Z inoti kutenga mapeni ndeimwe nzira yekudyara nayo mari yakanangana nemunhu wese. Bhanga iri rinoti kubva muna Chikunguru wegore rino kusvika pari nhasi mapeni anodarika zviuru gumi nechimwe, kana kuti 11 000, anokosha madhora emunyika $11,4 billion atengeswa munyika uye mapeni egoridhe aya akwanisa kutsvaira mari dzanga dzichitenderedzwa pamusika mutema izvo zvadzikamisa hupfumi hwenyika pamwe nekuderedza inflation. No media source currently available ",RBZ Yotanga Kutengesa Mapeni Madukuku eGoridhe Kune Veruzhinji.
Vanhu vave kuchema chema nedambudziko rekushomeka kwemafuta ekufambisa dzimotokari mumaguta akawanda munyika zvikuru muHarare. Hurumende yaimbenge yavimbisa kuti ikawadzera mutengo wemafuta ekufambisa dzimotokari zvichabatsira kuti iwanikwe asi izvi zvinenge zvakona n’anga murapwa achida. Nyaya yekuwedzera mafuta ekufambisa dzimotokari nezvikamu zana nemakumi mashanu kubva muzana zvakapa kuti munyika muite kuratidzira zvakazopa kuti mauto apindire vanhu vanosvika gumi nevanomwe vachibva varasikirwa nehupenyu mushure mekupfurwa nevanofungidzirwa kuti mauto nemapurisa. Hurumende ichiri kutatarika kuti iwane mari yekunze yekutenga mafuta aya sechave chigariro musoro wetsuro kushaya nyanga. Gurukota rezvemhando dzemoto Doctor Joram Gumbo vanoti ivo vari kuita basa ravo rekuti mafuta ekufambisa dzimotokari ave mumatura ari pedyo asi panodiwa dhora rekuAmerica iro riri kunetsa kuwana. No media source currently available  ,Dambudziko Rekushomeka kweMafuta Rodzoka Zvekare muNyika
"Gurukota rezvemari Muzvinafundo Mthuli Ncube vanoti chirongwa chavo cheTransitional Stabilization Programme chavakaparura makore maviri apfuura kudzikamisa hupfumi chabudirira zvoonekwa nekugadzirwa kwezvivakwa uye mabasa ekubatsira vanoshupika. Asi dzimwe nyanzvi munyaya dzezvehupfumi dzinoti Zimbabwe ichiri kutatarika munyaya dzezvehupfumi. Vachitaura nebepanhau reHerald, VaNcube vanoti chikuru chavakaita kuita kuti musika wekutengeserana mari kana kuti foreign currency auction zvavanoti zvadzikamisa mitengo yezvinhu. Mutungamiri wesangano reConfederation of Zimbabwe Retailers VaDenford Mutashu vanoti ichokwadi mitengo yadzikira. Nyanzvi munyaya dzezvemabhanga vari nhengo yeZanu-PF VaGilbert Muponda vanoti ichokwadi kuti pane ziya pane dovi uye nyika yave kukohwa pakuru mushure mekuvandudza zvinhu. Vapa semuenzaniso kugadzirwa kwemigwagwa, uye mabhazi eZUPCO avati ane mutengo wakaderera. Asi nyanzvi munyaya dzezvehupfumi Muzvinafundo Gift Mugano vanodzidzisa paDurban University of Technology vanoti chirongwa ichi hachina kubudirira nekuti mitengo yezvinhu kana kuti inflation yakatonyanya kukwira uye dhora remunyika rakatowedzera kushaya simba. Chirongwa cheTSP ichi chakaparurwa muna Gumiguru 2018 uye chiri kutarisirwa kupetwa muna Zvita gore rino. Chirongwa ichi chakanzi ihwaro hwekuti Zimbabwe isvike pamuono wayo kana kuti Vision 2030 kuti ive nyika ine vanhu vanokwanisa kuwana mari inosvika zviuru zvitatu nemazana mashanu pamwedzi kana kuti per capita income ye US$3500. Chirongwa ichi chaitarisirawo kuti pavandudzwe mashandiro ehurumende uye kudzikamisa mari inoshandiswa munyika uye kuendesa masimba kumatunhu, kuripa varimi vachena nekuvandudza makambani ari pasi pehurumende uye kukwezva vekunze. Pachinopera panenge pave nezvirongwa zvemakore mashanu kana kuti 5-year development programme kutanga muna 2021 kusvika 2025. Ko chirongwa ichi chave nemichero here sezviri kutaurwa naVaNcube kana kuti inongova gudziramukanwa. No media source currently available ",Chirongwa chaVaMthuli Ncube Chekugadzira Hupfumi Chokonzera Makakatanwa
Mapurisa nhasi arova zvakaipisisa nekusunga vadzidzi vepaUniversity of Zimbabwe vange vachiratidzira kusafara kwavo nemari dzechikoro dzakawedzerwa. Mutauriri wemapurisa Assistant Commissioner Paul Nyathi vati vange vasati vapirwa nezvenyaya iyi. Gweta revadzidzi ava Amai Nontokozo Dube Tachiona vanova nhengo yeZimbabwe Lawyers for Human Rights vaudza Studio 7 kuti vadzidzi gumi vasungwa uye vaendeswa kuHarare Central Police Station kwavari kupomerwa mhosva dzekutyora mutemo we Maintenance of Peace and Order Act kana kuti MOPA. Munyori anoona nezvemitemo musangano rinomiririra vadzidzi munyika yose reZimbabwe National Students Union VaBoris Tadiwanashe Muguti vaudza Studio 7 kuti kunyangwe vakasungwa havasi kuzodududza panyaya yekuti mari dzechikoro dzidzikiswe. No media source currently available ,Vadzidzi Gumi VepaUniversity of Zimbawe Vosungwa Mushure Mekuratidzira
"Vemasangano akazvimirira akawanda anosanganisira Crisis in Zimbabwe Coalition, Zimbabwe Congress of Trade Unions, neZimbabwe Lawyers for Human Rights vakurudzira neChishanu kuti hurumende iburitse muhusungwa hutungamiri hwerimwe remasangano anomirira vanotengesera mumigwagwa. No media source currently available Vari muhusungwa vri kunzi vaburitswe pasina mhosva dzavapomerwa mukuru weNational Vendors Union of Zimbabwe, VaSamuel Wadzayi pamwe nemutungamiri wesangano iri, VaStan Zvorwadza. VaMarvellous Khumalo, avo vanove mutauriri wesangano remubatanidzwa wemasangano evagari munharaunda yeHarare, Chitungwiza, Ruwa neNorton, reHarare Metropolitan Residents Forum, vanoti semasangano akazvimirira, vaita musangano nevatori venhau kuMedia Center muHarare, vakazoenda kujeri re Harare Remand Prison uko kwakachengeterwa VaZvorwadza, naVaWadzayi, pamwe nevamwe vanotengesa ava vechirume. Madzimai anonzi akachengeterwa kuChikurubi Remand Prison. Vanhu ava vakasungwa masvondo maviri apfuura vachipomerwa mhosva yekukonzera mhirizhonga, mushure mekunge varamba kubuda mumigwagwa mavari kutengesera. Pari zvino vanotengesa vanosvika makumi maviri ndivo vanonzi vachiri muhusungwa, uye vari kutarisirwa kudzokera kudare musi wa 4 Nyamavhuvhu.",Hurumende Yokurudzirwa Kuburitsa Mujeri Vanotengesa Mumigwagwa
"Vanhu vairarama nekutakura vanhu nemichovha yavo vanoti vakashaya bhizinisi nguva yekuvharwa kwenyika senzira yekudzivirira kupararira kweCovid-19, izvo zvakakonzera kuti vakawanda vavo vatengese motokari dzavo vamwe vachitozorwara. Vachitaura pamusangano wavaita nevatori venhau wakakokerwa neboka revapepeti venhau reZimbabwe National Editors Forum-ZINEF, mukuru wevemabhizinisi evanotakura vanhu nemotokari muChinhoyi VaEnirod Kawunda vanoti dzimwe nhengo dzavo dzakatengesa motokari dzadzo kuti dziwane mari yekurarama. VaKawunda vanoti vamwewo ndivo vave kurwara nezvirwere zveshuga BP kana kuti Hypertension. VaKawunda vanoti nhengo dzavo dzinosvika zvikamu makumi matanhatu kubva muzana dzakatadza kudzoka kumabasa pakazovhurwa nyika zvakare. Mumwe wevanotyaira motokari avo vakatanga kutakura vanhu mwedzi wapera vanoti vari kutadza kuterera marezinesi ekufamba mumigwagwa sezvo vakatora nguva vasingashande. Vanotakura vanhu nedzimotokari vanosungirwa kubhadhara mari dzemarezinesi dzinosvika madhora mazana matatu emari yemunyika, kana kuti ZWL$300.00 negwaro remvumo yekutakura vanhu, kana kuti permit, rinoita madhora mazana mana nechidimbu kana kuti ZWL$450,00 Hurumemende yakazivisa kuti vose vanoita bhizinisi rekutakura vanhu vanofanirwa kunyoresa nekambani yeZimbabwe United Passengers Company, ZUPCO, iyo yagara ndiyo inotakura veruzhinji. Asi vanotakura vanhu ava vanoti havakwanise kunyoresa sezvo motokari dzavo dzichibvumidzwa kutakura vanhu vashoma, munhu mumwechete kana vaviri. Vachitaura pamusangano mumwechete mukuru wevemabhizinisi madiki mudunhu reMashonaland West, VaJoconiah Choto, vati nhengo dzavo dzinosvika mazana matatu dziri kutambura sezvo pasina kana nhengo yavo yakayamurwa nehurumende kunyangwe vakanyoresa mazita sezvakakurudzirwa nebazi rezvemabhizinisi madiki neari pakati nepakati. Hurumende yainge yavimbisa kuti vanhu vose vakakanganisirwa raramo yavo nechirwere cheCovid-19 vaizoyamurwa nemari yekutenga zvekudya. Gurukota rezvekugara zvakanaka kwevanhu, VaPaul Mavima vakabvuma kuti hurongwa hwekuyamura vanhu huri kutora nguva husati hwatanga, danho ravanoti vachagadzirisa. No media source currently available Mune imwewo nyaya, paita ropa rakaipa pakati pemakanzura\nebato reMDC Alliance muChinhoyi zvichitevera sarudzo dzameya weguta dzaitwa nhasi masikati. Kunyange hazvo nhengo yebato reMDC Alliance, VaGarikayi Dendera, vakunda nhengo yeZanu PF VaVoster Mashevedzanwa nemavhoti mashanu,\nVaMashevedzanwa vachiwana mavhoti mana, mamwe makanzura havana kufara kuti pane vamwe wavo, mumwechete kana vaviri, vavhotera kanzura weZanu PF uyu. Chinhoyi ine makunzura gumi nemashanu, bato reMDC Alliance rine\nmakanzura gumi nevaviri, Zanu PF iine vaviri pamwe nakanzura mumwechete akazvimiririra. Mukokeri wemisangano mubato reMDC Alliance mudunhu\nreMashonaland West uye vari mumwe wemakanzura akadzingwa basa, VaMukudzei Chigumbura, vanoti bato ravo richatora matanho nezvabuda musarudzo dzameya idzi. VaChigumbura vanoti bato ravo rinofara kuti makanzura akawanda ari\nkutsigira mutungamiri webato VaNelson Chamisa.\n\nVasarudzwa kuva meya, VaDendera, vanoti zvaratidza kuti pane dzimwe\nnhengo dzavo dzinove mukanzuru dziri kunyepera kuti dzinotsigira VaChamisa idzo dzsiri. Munyori mukuru mubato reMDC-T, VaDouglas Mwonzora vati vanhu vari\nkutyisidzirwa nekumanikidzwa kuvhotera nhengo dzavasingade nebato\nreMDC Alliance. Asi mutevedzeri wemutauriri weMDC Alliance, VaClifford Hlatswayo vanoti\nbato ravo rinochengetedza kodzero dzevanhu.\n\nSarudzo dzanhasi dzaitwa zvichitevera kudzingwa kwemakanzura matanhatu kusanganisira meya, VaMakumbe nemutevedzeri wavo Amai Chipo Mlotswa, nebato re MDC-T. Amai Mercy Mada vasarudzwa kuve mutevedzeri wameya.",Vemichovha muChinhoyi Vochema Kuti Vakarasikirwa neBhizinesi Nekuda kweCovid-19
"Mutungamiri wenyika VaEmmerson Mnangagwa vaburitsa mashoko kuvatori venhau vachiti vaimbova mutungamiri wenyika VaRobert Mugabe vari muchipatara kuSingapore. VaMnangagaw vati vanachiremba vavo rwendo rwuno vati vanoda nguva yekuvavheneka nekudaro vange vari muchipatara kubva muna Kubvumbi. VaMnangagwa vati svondo rapera vakatumira nhumwa dzavo kuSingapore kunoona kuti VaMugabe vari kunzwa sei. Vakatumirwa vanosanganisa munyori mukuru mudare reparamende Doctor Misheck Sibanda, chiremba waVaMugabe kwenguva yakareba Muzvinafundo Jonathan Matenga uye mukuru muhofisi yaVaMnangagwa VaIsaac Moyo. VaMnangagwa vati vanhu ava vakavaudza kuti VaMugabe vave kunzwa zviri nani. Nhumwa idzi dzinonzi dzakati VaMugabe vanogona kuburitswa muchipatara chero nguva. VaMnangagwa vakurudzira vemachechi kuti varambe vachinamatira VaMugabe.",VaMnangagwa Vanoti VaMugabe Vave neMwedzi Mina Vachirapwa kuSingapore
"Komiti yedare reSenate inoona nezveHIV/AIDS pamwe nekomiti yeparamende inoona nezvehutano dzaratidza kusafara mushure mekunge kambani yehurumende yemishonga, yeNational Pharmaceutical Company of Zimbabwe, Natpharm,, yapa huchapupu hwekuti mishonga inotorwa nevanorarama nehutachiona hweHIV/AIDS munyika iripo inokwana. Komiti mbiri idzi dzanga dzadaidza vanhu vakasiyana-siyana vane chekuita nekuwaniswa kwemishonga yema Anti-Retroviral Therapy, kana kuti ART, munyika kuti vanzwe pamusoro petsamba yenyunyuto yakanyorwa nesangano revanorarama neHIV/AIDS vachiti mishonga yavanonwa iri kunetsa munyika. Vanga vadanwa kuzopa huchapupu vanosanganisira National Aids Council, Natpharm, Medicines Control Authority of Zimbabwe pamwe ne Zimbabwe Country Coordinating Mechanism for Global Fund. VaLameck Chipo Mwaramba, avo vanga vakamirira NatPharm, vati havana dambudziko remishonga yeART iyi. Asi izvi zvarambwa naVaOscar Mundida, vanove murongi wezvirongwa zveGlobal Fund munyika kana kuti Zimbabwe Country Coordinating Mechanism for Global Fund, avo vanoti mishonga mishoma uye zviri kuitwa zvekupa vanhu mishonga yemavhiki maviri hazvitarisirwi. VaMundida vati kana zvinhu zvakanaka munyika vari pamishonga iyi vanofanirwa kupiwa mishonga yemwedzi miviri kana mitatu. VaMundida vatorawo mukana kutsanangura kuti mari yakawanikwa neZimbabwe kubva kuGlobal Fund (2018-2020) inodarika zvishoma madhora mamiriyoni mazana mashanu inopiwa yese asiwo vakati hurumende yeZimbabwe yakavimbisawo kuti parubatsiro rwavakapiwa urwu ichaisawo madhora mamiriyoni makumi matatu ane mazana matanhatu kubatsira munyaya yehutano. No media source currently available Asi Nationa Aids Council yati pamari iyi hurumende yakaisa madhora zviuru mazana matatu chete kusvika pari zvino VaAlbert Manenji, vanove vakafanobata chigaro chemukuru weNational Aids Council, vanga vataurawo kuti sangano ravo harina mari yekunze yekutenga mishonga inozivikanwa kunzi ye 2nd line drugs. Kusabuda pachena kweNatpharm uku kwasiya dzimwe nhengo dzeparamende neseneti dzichitsutsumwa nekusabuda pachena uku. Senator Lilian Timveous vekudunhu reMidlands vari veMDC vayeuchidza VaMwaramba kuti vanofanirwa kutaura chokwadi sezvo vanga vatora mhiko izvo zvatsigirwa nedzimwe nhengo. Zvichakadaro kune vamwewo vari kunyunyuta nekuenda kwegurukota rezveutano Doctor Obadiah Moyo kuNewYork kumusangano weUnited Nations zvinhu zvakaita panyama amire nerongo muzvipatara zvehurumende. VaVivid Gwede vanoti VaMoyo vanga vachifanirwa kutanga vaona kuti kuzvipatara kwave navanachiremba. Vanachiremba havasi kuenda kumabasa vachiti havana zvikwanisiro zvekuti vashandise kuenda kunzvimbo dzavanoshandira.",Kambani yeNatPharm Inoramba Kuti Nyika Yopererwa neMishonga yeHIV/Aids
"Mapato ose anopikisa ari kurwira kuti mitemo ine chekuita nesarudzo ivandudzwe anonzi ane hurongwa hwekusangana nemutungamiri wenyika, VaRobert Mugabe, munguva pfupi inotevera, kuti asvitse zvinyunyuto zvaainazvo pamusoro pemitemo ine chekuita nesarudzo. Munyori anoona nezvesarudzo muMDC T, VaMurisi Zwizwai, vanoti mapato anopikisa aya ari kutarisirwa kusangana nemusi weChina svondo rino kuti arovane misoro pamusoro pehurongwa hwekusangana naVaMugabe uhwu. VaZwizwai vanoti zvavanotarisira kusvitsa kuna VaMugabe inyaya dzakaita sekumbunyikidzwa kwevanhu, zvikuru nemadzishe nemasabhuku, kupindira kwemauto nemapurisa musarudzo, pamwe nenyaya yekushaiswa kwemapato anopikisa mikana yekushandisawo nhepfenyuro yeZBC pamwe nemapepanhau ari pasi pehurumende. VaZwizwai vanoti sebato reMDC-T vagutsikana nezvabuda mukuedzwa kwemichina yeBVR iyi muzuva repiri pachikoro cheMurape High chiri kumaruwa ekwaSeke, uye neMuvhuro paMabvuku High School. Vanotiwo vanoona sekunge pachine nguva inokwana yekuti michina iyi itengwe, igopinzwa munyika, vanhu vachizotanga kunyoresa sarudzo dzisati dzasvika. No media source currently available ",Mapato Anopikisa Oronga Kusangana neMutungamiri weNyika VaMugabe
"Munyori anoona nezvekurongwa kwemisangano muZanu PF, VaSaviour Kasukuwere, varamba chikumbiro chebato ravo muManicaland chekuti nhengo dzeparamende dzinonzi dzinotsigira VaDidymus Mutasa, dzidzingwe mubato. Izvi zvinotevera musangano waitwa kwaMutare neMuvhuro. No media source currently available VaKasukuwere vaudza Studio7 mushure memusangano uyu kuti hapana nhengo yeZanu PF ichadzingwa mubato sezvo Zanu PF yakabuda nechisungo chekuti haichadzinga vanhu zvichitevera kupera kwakaita kongiresi muna Zvita. VaKasukuwere vati vakadzingwa mubato ndiVaJabulani Sibanda, avo vaive mutungamiri wevaimbove varwiri verusununguko, pamwe nevaimbove mutauriri weZanu PF, VaRugare Gumbo. VaKasukuwere vanoti Zanu PF haina humwe hurongwa hwekudzinga nhengo dzakabviswa nyembe mumazuva apera kwete. VaKasukuwere vanoti zviri kuitwa kunhengo dzisati dzadzingwa mubato iri kurangwa chete nezvavanopomerwa kuti vakaita, asi havasi kuzodzingwa mubato iri sezviri kutaurwa nevamwe vemuZanu PF. Mashoko aVaKasukuwere anotevera mashoko evakasanobata chigaro chasachigaro weZanu PF mudunhu reManicaland, VaSamuel Undenge, avo vaudza musangano uyu kuti dunhu reManicaland rainge rabuda nechisungo chekuti vose vaitsigira vaimbove mutevedzeri wemutungamiriri wenyika. Amai Joice Mujuru, uye vaiva munyori wezvemabasa, VaDiydymus Mutasa, vadzingwe mubato reZanu PF. VaUndenge vaudza VaKasukuwere kuti dunhu reManicaland rinoda kuti nhenge dzeZanu PF dzakaita saVaMunacho Mutezo, mumiriri weChimanimani West mudare reparamende vadzingwe mubato uye vasamirire Zanu PF muparamende. VaUndenge vanga vaudzazve VaKasukuwere kuti dunhu reManicaland rinoda kuti VaMutasa vadzingwe zvachose mubato reZanu PF nekupamusana pemashonga avainge vanyora vachitsoropodza kongiresi yechitanhatu yeZanu PF yakaitwa muna Zvita. Asi kurudziro iyi yarambwa kutambirwa naVaKasukuwere vachiti bato haringaputsi chisungo charakaita. Zvichitevera kusataura neinzwi rimwe chete mudunhu reManicaland maererano nezviri kuda kuitwa kunhengo dziri kupomerwa mhosva yekuti dziri kuchikwata chinozivikanwa nekuti Gamatox, Amai Oppah Muchinguri Kashiri, imwe nhengo yeCentral Committee, varamba kutaura nezvenyaya iyi vachiti zvakataurwa naVaUndenge ndiwo maonero edunhu ravo. Imwe nhengo yeCentral Committee, VaSupa Mandiwanzira, varamba kutaura pamusoro penyaya iyi vachiti titaure nemutevedzeri wemutauriri webato, VaOliver Mandipaka, avo tisina kukwanisa kutaura navo. Dzimwe nhengo dzeZanu PF dzange dziri pamusangano uyu dzinosanganisira VaPatrick Chinamasa, VaKudzi Chipanga, VaChris Mushowe nevamwe.",VaKasukuwere Vanoudza Dunhu reManicaland Kuti VaMutasa Havadzingwe muZanu PF
lMutungamiri wenyika yeSri Lanka VaGotabaya Rajapaksa nevanotungamira hurumende VaRanil Wickremesinghe vanoti vakagadzirira kusiya basa mushure mekunge vanhu vemunyika iyi varatidzira zvakasimba muguta guru renyika iyi reColombo. Vanhu ava vapinda zvine chisimba pamuzinda wemutungamiri wenyika iyi. Vanhu vemunyika iyi havasi kufara nemamiriro ezvehupfumi,Vanhu Vopinda Zvine Chisimba paMuzinda weMutungamiri weNyika yeSri Lanka
"Vanhu vakawanda vashanyira mapako emuChinhoyi kudarika mamwe mazuva ezororo. Vakawanda vevanhu vapinda mumapako ane mukurumbira wepasi rose vagari vemunyika, kwete vanhu vekunze kwenyika. Vanhu vabvakachira mapako emuChinhoyi vanga vachiita zvakasiyana siyana zvinosanganisira kuona dziva riri mumapako rinonzi Fallen Pool iro rinonzi rinoera, kushambira pamwe nekufara vachigocha nyama nekudya twunonaka. Mumwe wevashanyira nzvimbo iyi nhasi ndiAmai Benhilda Svosve avo vanobva kuKadoma. Amai Svosve vanoti vasarudza kubvakachira mapako emuChinhoyi nekuti kune nzvimbo yakakura yekuti vana vanotamba vakasununguka. Amai Svosve vanoti mapako eChinhoyi ane nhoroondo inodzidziswa muzvikoro zvekuti mwana wavo musikana aona zvaakadzidza kuchikoro. Mumwe abvakachira nzvimbo iyi mudzimai anoda kudanwa kunzi Amai Cleopatra. Amai Cleopatra vanoti kunyange zvinhu zvakaoma mari isingakwane, vanoti vakazvipira kuti vaende kuzororo kunofara nemhuri yavo. Mumwe wechidiki uyo anga achishambira muduhwino riri pamapako eChinhoyi, VaVincent Nyengerai, vanoti vakwanisa kuenda kunoona mapako eChinhoyi kubva kwaMutare sezvo vaichengeta mari iyi zvishoma nezvishoma gore rose. VaMacdonald Chirenje vanoti vafarawo kuti mari yekupinda kunoona mapako yanga yakadzika zvanga zvichikwanisika. Bazi reZimbabwe Parks and Wildlife ranga rakadzikisa mari yekuona mapako kubva pamadhora mashanu kusvika pamadhora matatu uye mari yekushambira kubva pamadhora matatu kusvika pamadhora maviri kana munhu ari mukuru. Vana vanga vachibhadhara dhora rimwechete kushambira uye rimwe dhora kuona mapako. Mukuru anoona nezvemapako eChinhoyi vachishanda nebazi reZimbabwe Parks and Wildlife, VaJohannes Munetsi, vanoti vanofara kuti nzvimbo yavo iri kukwanisa kukwezva vanhu vemunyika. VaMunetsi vanoti zvakakosha kuti vatange kufadza vanhu vemunyika kutanga vozotevera vekunze sezvo vakawandisa. No media source currently available  ",Vanhu Vanoshanyira Mapako eChinhoyi Caves
"Chechi yeCentral Methodist muJohannesburg South Africa iyo yange ichichengeta zvizvarwa zveZimbabwe zviri muhupoteri zvinodarika mazana mashanu yave kubvisa vapoteri ava mukupera kwemwedzi uno. Chechi iyi yave nemakore gumi nemana ichichengeta zvizvarwa zveZimbabwe zviri muhupoteri muSouth Africa. Bishop Paul Verryn avo vange vachibatsira kuchengeta vapoteri ava vanoti vari kushushikana zvakanyanya nekuvharwa kwechechi iyi. Vamwe vakuru vechechi iyi kuchamhembe kweAfrica vanonzi vange vachigunun'unawo kuti chechi yainge yaita chikwereti chemamiriyoni maviri emaRands nekuda kwevapoteri ava. Vakuru ava vanoti ikozvino vave kuda kuti chechi ifambire mberi pasina vapoteri vanenge varipo. Vamwe vari kugara pachechi iyi, VaNoel Muguti, vanoti pari zvino havasati vawana pekugara uye vari kushungurudzika kuti vachaita seyi mumazuva maviri anotevera. VaMuguti vanoti vange vagara pachechi iyi kwemakore akawanda uye vange vachiwana rubatsiro rwekuti vakanganwe kushungurudzwa kwavanoti vakaitwa muna 2008 munguva yesarudzo. VaMuguti vaimiririra MDC kuGokwe neMbudziya uye vanoti vakaitwa kafiramberi zvakapa kuti vaende muhupoteri. Mumwe mukomana akapfuurawo nepachechi iyi, Brian Moyo, uyo akambogara mumugwagwa asi ave kuita zvidzidzo zvemitemo anoti vanhu vakawanda vachanonga svozve nemuromo nekuti chechi iyi yange iri chirera nherera. No media source currently available No media source currently available Bishop Verryn vanoti vachayedza nepose pavanogona napo kuitira kuti vakwanise kuwanira vapoteri ava pamwe pekugara.   ",Zvizvarwa zveZimbabwe Zvoshushikana neKubviswa paChechi yeMethodist muSouth Africa
"Vanoongorora mashandisirwo emari nehurumende makambani ayo nemakanzuru kana kuti Auditor-General, Amai Mildred Chiri, vanoti huwori, kusatevedza mutemo pakushandiswa kwemari pamwe nekushandisa mari yakawandisa kudarika yaive mubhajeti, zvimwe zvezvinhu zvavakabata muongororo yavakaita. Vachiparura gwaro reongororo yavo yegaore rapera, Amai Chiri vati hurumende yakapfurikidza mari yayaifanira kushandisa nemadhora mabhiriyoni maviri nechidimbu uye kusvika pari zvino, haisati yaenda kuparamende kunogadzirisa nyaya iyi sezvinodiwa nemutemo. Hurumende yafanira kushandisa mabhiriyoni mana nemazana matanhatu ezviuru zvemadhora asi iyo ikashandisa madhora mamabhiriyoni manomwe nechidimbu isina mvumo yeparamende. Vatiwo mapazi ehurumende aishandisa mari zvisina mwero kana zvaisina kurongerwa uye mune mamwe mapazi, vakatoshaya humbowo hunoratidza kuti mari yakashandiswei. Semuenzaniso, Amai Chiri vati pane mamiriyoni maviri nechidimbu chemadhora akashandiswa nemapazi ehurumende kutenga motokari, majenerata nezvimwe asi zvinhu izvi hazvina kuendeswa kumapazi aya. Vatiwo bazi redzidzo yePrimary neSecondary rakapihwa mamiriyoni matanhatu emadhora eku America kuti rigadzirise nyaya dzekuronga zvidzidzo kana kuti Curriculum Development asi mari iyi yakashandiswa zvimwe. Vatiwo pazana rezviuru zvemadhora rafanira kupihwa vana sorojena, zviuru makumi matatu nezvisere ndiyo yega yavakapihwa uye imwe yese yakashandiswa nevekumahofisi egurukota rezvevashandi kubhadhara mahotera nekufamba kuenda kumisangano Amai Chiri vatiwo zvinhu hazvina kumira zvakanaka mumakambani ehurumende umo vanhu vari kuita madiro eJojina vachipfachura mari inofanira kubatsira veruzhinji nenyika. Semuenzaniso vati Grain Marketing Board yakabhadhara miriyoni yemadhora yekutenga chibage gore rapfuura, uye kusvika nanhasi chibage ichi hachisati chauya uye hapana anoziva kuti chichauya here. Vatiwo ZESA yakabhadhara mamiriyoni mashanu emadhora ekuAmerica kukambani yePito Investments, iri mari yekutenga maTransformer makore mapfumbabwe apfuura, asi kusvika nhasi maTransformer aya haasati auya. Vatiwo zvinhu hazvina kumira zvakanaka kumakunzuru uko makanzuru akawanda munyika asiri kufambisa basa zvakanaka pamwe nekushandisa mari zvisina mwero. Asi vati muhuwori hwese huri kuitika kune mamwe makakanzuru akaita sePfura iyo iri kuita basa rinodadisa. Vatiwo zvinosuwisa kuti mari dziri kushandiswa zvisina mwero, kubiwa kana kushandiswa zvisina mature, asi vanhu vachitambura munyika. Amai Chiri vati kushaikwa kwemari kwakakanganisa mabasa ehutano munyika uyewo pamaAmbulance ese ari mubazi rezvekutano 242, 134 chete ndiwo aishanda. Vatiwo kushaikwa kwemari kwakaita kuti bazi iri rirasikrwe nevarapi pamwe nekutadza kutenga mishonga. Vanoongorora nyaya dzepfumi vakazvimirira, VaMasimba Kuchera, vaudza Studio 7 kuti hapana chinoshamisa pagwaro raAmai Chiri nekuti ndizvo zvavanogaro taura gore rega rega pasina anovateerera. Vati gwaro iri rinofanira kushandiswa mukurwisa huwori. Vati zvinosuwisa kuti vanhu vanoita huwori vanoregwa vachingofamba asi paine humbowo hwakaita sehuri mugwaro raAuditor – General. Amai Chiri vati gwaro ravo rakaendeswa kuparamende uyewo vachiriendesa kukomisheni inorwisa huwori yeZimbabwe Anti-Corruption Commission. No media source currently available ",Huwori Hunotyisa Hworamba Hwuchiitwa neMapazi eHurumende
"Mutungamiri wenyika, VaEmmerson Mnangagwa, nhasi vanyevenutsa zvikuru mitemo yeCovid-19 kubva paNational Lockdown Level Four kusvika paNational Lockdown Level Two. Vachizivisa nezvedanho iri, VaMnangagwa vati mabhimisi ave kuvhura kutanga nguva dza8 mangwanani kusvika kunguva dza7 manheru kozoti mabhawa emu mahotera achavhura na8 mangwanani achivhara na10 manheru. Zvitoro zvinotengeswa doro zvava kubvumidzwa kushanda kubva na10 mangwanani kusvika na4 masikati kozotiwo mamwe mabhawa acharamba akavharwa. Vatiwo vanhu vave kubvumidzwa kufamba vachienda kumadhorobha akasiyana siyana. VaMnangagwa vati magungano ave kubvimidzwa kuve nevanhu vasingadarike zana uye pamabasa pachange pave kubvumidzwa zvikamu makumi mashanu kubva muzana zvevashandi vese. Vatiwo vanouya munyika vachibva kune dzimwe nyika vanosungirwa kunge vaongororwa hutachiwona hweCovid-19 vachishandisa PCR mukati memaawa makumi mana nemasere vasati vapinda munyika. VaMnangagwa vati denda reCovid-19 richipo nekudaro vanhu vanofanirwa kuchenjerera nekutevedza nzira dzekudziviriri denda iri zvikuru sei mushure mekunge bazi reWorld Health Organisation razivisa kuti pave neimwe mhando yeCovid-19 inobata vanhu nyore. VaMnangagwa vati vachaongorora kuti zvinhu zvinenge zvakamira sei mukati memasvondo maviri anotevera. Mutungamiriri wesangano reConfederation of Zimbabwe Retailers, VaDenford Mutashu, vaudza Studio 7 kuti vafara nedanho ratorwa nehurumende vachiti vange vakatoisa chikumbiro chekuti nguva yekuita basa iwedzerwe. Vati vemabhizimisi vange vari kubayisa vashandi vavo nhomba yeCovid-19 uye chasara kuti vatengi vabayiwewo kuitira kuti chirwere ichi chisarambe chichipararira munyika. Sachigaro wemachiremba anoshanda akazvimirira, Dr Johannes Marisa, vaudza Studio 7 kuti danho ratorwa nehurumende rakanaka chose asi vakati vanhu havafaniri kurasa muswe sezvo denda reCovid-19 richiripo. Vaive gurukota rezvehutano panguva yehurumende yemubatanidzwa zvakare, uye vari munyori wezvehutano muMDC Alliance, Dr Henry Madzorera, vaudza Studio 7 kuti dai nyika yavhurwa kuitira kuti vanhu vaite mabasa anovararamisa asi vachitevedzera mitemo yeCovid-19. Hurumende yakazivisa nezuro kuti vanhu gumi nemumwe chete vakafa nechirwere cheCovid-19, uye vanhu zana nemakumi maviri nemumwe chete vakabatwa neCovid-19 nezuro vwakare. Vanhu vafa nechirwere ichi vakanga vava zviuru zvina nemazana mana nemakumi mapfumbamwe nevatatu (4 493), uye vabatwa nechirwere ichi vakanga vava zviuru zana nemakumi maviri nezvishanu nemazana matanhatu nemakumi manomwe nemumwe chete, (125 671). Kusvika mukupera kwezuva nezuro vanhu mamiriyoni maviri nezviuru mazana manomwe nemakumi maviri nezvipfumbabwe nemazana mapfumbamwe nemakumi mashanu nemashanu,( 2 729 955) vainge vabayiwa nhomba yekutanga uye miriyoni nezviuru zvinomwe nemakumi maviri nezvisere nemazana manomwe nemakumi mapfumbabwe nevanomwe, (1 728 797) vainge vabayiwa nhomba yepiri. Huwandu uhu hunogona kukwira nhasi manheru apo hurumende ichazivisa zvayawana muongororo dzaitwa nhasi. Hurumende inoti ine hurongwa hwekubaya vanhu mamiriyoni gumi kana kuti zvikamu makumi matanhatu kubva muzana kuitira kuti Covid-19 isarambe ichipararira munyika. Zimbabwe yava nenhomba mamiriyoni gumi nematatu dzapinda munyika. No media source currently available ",Hurumende Inonyevenutsa Mitemo yeLockdown
"Rimwe sangano revanotengesa mumigwagwa rinoti nhengo dzaro hadzisi kuzobvuma kumbunyikidzwa nevezvematongerwo enyika avo vanonzi vari kuda kuti vanotengesera mumigwagwa yemukati medhorobha reHarare vabviswe vachinzi vari kukanganisa mafambiro ezvinhu. Vachipindura kukurudziro yedzimwe nhengo dzeparamende dzinonzi dzakati vanhu vanotengesera mumigwagwa vanofanirwa kubviswa, mukuru wesangano reNational Vendors Union Zimbabwe, VaSamuel Wadzayi, vanoti vezvematomngerwo enyika vari kukanganwa kuti ndivo vakonzeresa matambudziko ari kutarisana nevanhu zvaita kuti munhu wese atengese kuti ararame. VaWadzayi vanoti hurumende inofanirwa kushanda nemakanzuru pamwe nevanotengesa kuti pawanikwe nzira dzekushanda pamwe zvakanaka, pasina kunetsana. “Asi vakada kushandisa simba mukutibvisa, isu tichashandisawo simba kuramba kubva mumigwagwa. Ticharamba kuenda seshumba ine nzara, ndokana takasarwa senyoka yakatsamwa”, vanodaro VaWadzayi. Mukupera kwesvondo dzimwe nhengo dzeparamende dzakakurudzira kuti patorwe matanho panyaya yevanotengesa zvinhu ava avo vanonzi vari kutengesera kana nepamavheranda ezvitoro zviri kubhadhara mitero, asi ivo vasina chavari kubhadhara. Migwagwa mizhinji yekumuguta reHarare inonzi haichafambika nekuda kwevanotengesa zvinhu ava, avo vanonzi vave kutengeserawo kana nepakati pemigwagwa chaipo. Vazhinji vavo vanonziwo havachakoshesi varidzi vezvitoro pavanotengesera, izvo zvinonzi zvava kukonzera kunetsana pakati pevanotengesa nevaridzi vezvitoro. No media source currently available ",Vanotengesa Mumigwagwa Voshora Mashoko eNhengo dzeParamende Dzinoti Vabviswe muGuta reHarare
"Dare repamusoro nemusi weChitatu rakasendeka parutivi mutemo wakagadzwa nemapurisa wekurambidza kuratidzira muHarare richiti zvakaitwa izvi hazvisi pamutemo. Mutongi wedare repamusoro, Amai Priscilla Chigumba vakatura mutongo wekuti mutemo wakadzikwa nemapurisa unorambidza veruzhinji kuti varatidzire kana kuti Statutory Instrument 101A uyo wanga uchidzivisa vanoda kuratidzira muguta reHarare mukati memasvondo maviri usendekwe parutivi. Vachitura mutongo uyu, mutongi wedare ati mapurisa haana kodzero yekuumba mitemo munyika uye vati bumbiro remitemo rinotaura pachena kuti maStatutory Instrument kana achidzikwa haafanire kunge achityora kodzero dzevanhu dziri mubumbiro remitemo yenyika. Vati mitemo yakadai kana ichidzikwa panofanirwa kutanga paziviswa sezvakatarwa pamutemo kuitira kuti mapoka anenge achida kupikisa mitemo iyi apewo pfungwa dzawo mitemo iyi isati yadzikwa. Amai Chigumba vaturawo zvakare kuti mapurisa, kubudikidza nemukuru-mukuru wemapurisa VaAugustine Chihuri, havafanire kunganisa vanhu vanenge vachiratidzira zviri pamurawo uye murunyararo. Gweta ranga rakamirira nyaya iyi mudare, VaTendai Biti vati vafara zvikuru nemutongo waturwa nedare. VaStern Zvorwadza vati vavakutoronga kumwe kuratidzira zvichitevera mutongo waturwa nedare uyu. Mumutongo wavo, Amai Chigumba vati ibasa rematare kuona kuti mitemo yatevedzerwa saka nokudaro vati matare haature mitongo achitya kana kuti aine divi raakarerekera. Mashoko aAmai Chigumba aya anouyawo apo mutungamiri wenyika VaRobert Mugabe vakasvora vatongi vematare nekutura mitongo yakabvumidza kuti vemapato anopikisa varatidzire vachiti zvimwe zvacho zvave kukonzera kusagadzikana munyika. Zvichakadai, VaBiti varumbidza Amai Chigumba nemashoko avataura mumutongo wavo. Nyaya iyi yakakwidzwa kudare nevemubatanidzwa wemapato arikurwira kuti mitemo inobata sarudzo ivandudzwe varikushanda vari pesangano riri kudaidzwa kuti National Election Reforms Agenda kana kuti Nera, sangano revagari vemuHarare reCombined Harare Residents Association (CHRA) bato reDare pamwe naVaZvorwadza. Kukwidzwa kwenyaya iyi kumatare kwaiteverawo kurohwa pamwe nekurambidzwa kwakaitwa varatidziri nemapurisa muHarare mwedzi wapera. No media source currently available ",Dare rePamusoro Rosendeka Parutivi Nyaya yeMapurisa yeKurambidza Vanhu Kuratidzira
"Mutungamiri wenyika, VaEmmerson Mnangagwa, vati nyika yava kufanira kusendeka parutivi nyaya dzesarudzo yoenderera mberi nekuvandudza hupfumi hwenyika. Mashoko aVaMnangagwa aya anouya panguva iyo MDC Alliance iri kupikisa zvakabuda musarudzo dzemusi wa30 Chikunguru. Vachitaura pamarinda anovigwa magamba enyika paHeroes Acre apo panga pachirangarirwa magamba enyika, VaMnangagwa vati yave nguva yekutarisa hupfumi hwenyika sezvo sarudzo dzakapfuura. Rimwe gurukota rehurumende yaVaMnangangwa, VaSupa Mandiwanzira, vati chakakosha ndechekuti hurumende ione kuti vechidiki vaenda kumabasa uye maindasitiri avhura zvavati ndirwo rugare rwakarwirwa nemagamba enyika muhondo yeChimurenga. Chipangamazano chaVaMnangagwa, VaChristopher Mutsvangwa, avo vakakundwa musarudzo yemumiriro weNorton muparamende, vaudza Studio7 kuti mutungamiri weMDC Alliance, VaNelson Chamisa, avo vari kukwikwidza zvakabuda musarudzo dzemusi wa30 Chikunguru kumatare, vanofanira kusiyana nenyaya dzekumatare vouya voshanda pamwe chete navo mukusimudzira hupfumi hwenyika. Imwe nyanzvi munyaya dzezvematongerwo enyika uye vachishanda vakazvimirira, VaVivid Gwede, vati hapana chingafambe munyika munyaya dzehupfumi kana paine makakatanwa ezvematongerwo enyika. KuHeroes Acre kwanga kuine vanhu vashoma zvichienzaniswa nezvinomboitika makore apfuura, asi kwanga kwakazarisa nemauto nemasoja. No media source currently available  ",VaMnangagwa Vanoti Sarudzo Dzakapera Yava Nguva yeKuvandudza Hupfumi hweNyika
"Mazana nemazana evanhu anonzi akatambura neMuvhuro manheru munzvimbo dzakasiyana-siyana muHarare nemamwe maguta nekuda kwekunetsa kwemabhazi nedzimotokari zvinotakura veruzhinji, izvo zvinonzi zvakakonzerwa nekushaikwa mwedhiziri mumagaraji akawanda. Dambudziko remafuta ekufambisa iri rinonzi rakatambirwawo nevemichovha nemaoko maviri sezvo vakachikwidza mari dzavanobhadharisa vanhu pakufamba munzvimbo dzakawanda kubva padhora rimwe chete kuenda pamadhora ari pakati pematatu nemashanu, zvichienderana nekuti rwendo rwakareba zvakadii. Vamwe vanoti dambudziko iri rakawedzerwa nekubuda kunonzi kuri kuita vemabhazi vakawanda muhurongwa hwehurumende nevemabhazi ava huri pasi pekambani yehurumende yeZUPCO. Zvinonzi vemabhazi ava vainyunyuta nekusabhadharwa sezvakanga zvawiriranwa neZUPCO, izvo zvaivasiya vasina mari dzekugadzirisa mabhazi avo. Ukuwo, dambudziko remafuta ekufambisa rinonzi rawedzera zvekusvika pakaipa, hurumende ichinzi iri kutatarika kuwana mari yekunze yekuti ishandise kutenga mafuta aya, ayo anonzi atori munyika nechakare. Studio7 yakundikana kubata gurukota rezvekutakurwa kwezvinhu, VaJorum Gumbo, kuti tinzwe mamiriro akaita zvinhu, kunyange hazvo vaudza New Zimbabwe.com kuti zvinhu zvakagadzikana munyaya dzemafuta ekufambisa. Mutauriri wesangano revemabhazi reChitungwiza Commuter Omnibus Operators' Association, VaFarai Muza, vanoti dambudziko remafuta ekufambisa iri rave kuita kuti vemabhazi varare vari mumitsetse vachitsvaga dhiziri. VaMuza vanoti izvi zvave kupawo kuti vafambi vakanganisike mumarongero avo, sezvo vanenge vasina kugadzirira shanduko dzave kukonzerwa nekukwidzwa kwemari dzemabhazi.",Kunetsa kweMafuta Kwokonzera Dambudziko kuVafambi
"Bato guru rinopikisa munyika, reMDC Alliance, rinoti chibvumirano chekuripa varimi vechichena vakatorerwa minda, cheGlobal Compensation Deed, chakaitwa pakati pehurumende nevarimi ava chiri kunze kwemutemo sezvo chakaitwa kunze kweparamende sezvinodiwa nembumbiro remitemo yenyika. Mutauriri weMDC Alliance, Advocate Fadzayi Mahere, vaudza vatori nevenhau kuti chimbumirano ichi chakaitwa muchihwande pasingatevedzwe mutemo yenyika. Vati paramende inofanirwa kuve nechekuita nechibvumirano chekuripa varimi. Vati kunyange hazvo bumbiro remitemo yenyika risangasungire kuti vaishanda mumapurazi varipwewo, hazvina kunaka pachivanhu kuti vanhu ava vasaripwa nekuti vakarasikirwa nemabasa uye vazhinji vacho havana chekubata. Munyori mukuru musangano rinomirira vashandi veZimbabwe Congress of Trade Unions, VaJaphet Moyo, vaudza Studio 7 kuti kunyange hazvo bandiko resangano ravo rinomirira vashandi vemumapurazi, rakataura pakunyorwa kwebumbiro remitemo yenyika kuti raida kuti nhengo dzaro dziripwewo, izvi hazvina kutambirwa pakanyorwa bumbiro nezvikwata zviviri zveMDC neZanu PF muna 2013. Vati shuviro yavo ndeyekuti pachabhadharwa varimi vachena, vaive vashandi vavo vachabhadharwawo. Munyori mubazi rezvekuburitswa kwemashoko, VaNick Mangwana, vaudza Studio 7 kuti hurumende inonzwisa kutambura kwakaita vashandi vakarasikirwa nemabasa avo pakatorwa minda. Asi vati vanotarisira kuti varimi vachabhadhara vashandi vavo kana vachinge vawana mari dzavo. Pasi peGlobal Compensation Deed hurumende ichabhadhara vachena vakatorerwa minda yavo mabhiriyoni matatu nemazana mashanu ezviuru zvemadhora ekuAmerica. Advocate Mahere vati zvakakosha kuti zvibvumirano zvakadai zviitwe pajekerere nekuti mangwana verezhinji ndivo vanozopedzesera vobhadhara zvikwereti zvinenge zvatorwa nehurumende muchihwande. Asi vachipindura mumiriri weHarare East muNational Assembly vanove mutevedzeri weMDC Alliance, VaTendai Biti muparamende nezuro panyaya imwe cheteyo,gurukota rinoona nezvmitemo, VaZiyambi Ziyambi, vakati paramende haineyi nechekuita nezvechibvumirano chekuripa varimi vachiti iri ibasa rehurumende. VaZiyambi vakati paramende ichazodiwa chete kuti itambire chibvumirano ichi kana vakazoda kushandisa mari yekubva mubhajeti renyika. VaZiyambi vakatiwo haisi kudzorera minda kuvachena vachiti vanhu vachadzorerwa ivhu varimi vatema vemuno vakatorerwwa minda pamwe nevachena vane minda yainge yakachengetedzwa nemaBilateral Investment Promotion and Protection Agreements nemaBilateral Investment Treaties. Chibvumirano cheGlobal Compensation Deed chakasaimwa muna Chikunguru pakati pehurumende yakamirirwa negurukota rezvemari, VaMthuli Ncube, pamwe nemasangano anomirira varimi vachena anoti Commercial Farmers Union of Zimbabwe, Southern African Commercial Farmers Alliance neValuation Consortium Private Limited. No media source currently available ",MDC Alliance Inoti Chibvumirano cheHurumende neVarimi Vachena Hachisi paMutemo
"Vakuru vakuru vaviri vekambani yemagetsi yeZimbabwe Electricity Transmission and Distribution Company vasungwa vachipomerwa mhosva yekuita zvehuori hunonzi huri kubatanidzira kambani yekuIndia. Mapurisa anoshandira bazi rinorwisana nehuori reAnti Corruption Unit anonzi asunga vakuru vaviri vekambani yeZETDC vachipmerwa mhosva yehuori hune chekuita nemari inosvika mamiriyoni makumi matatu nemashanu emadhora ayo anonzi akatsakatika mukutengwa kwemichina yemagetsi inodaidzwa kuti ma transformer. Vaviri ava ndevanoti VaJulian Chinembiri vanove mukuru wekambani iyi pamwe naAmai Thoko Dhliwayo vanove mukuru anoona nezvemari muZETDC. Mutauriri wemapurisa, Senior Assistant Commissioner Charity Charamba, vati tibvunze mutevedzeri wavo, VaPaul Nyathi, nezvenyaya iyi avo vabvuma kuti vaviri ava vasungwa mambakwedza nhasi. VaNyathi vati zvizere nezvenyaya iyi zvichaburitswa mugwaro ravachaburitsa maererano nenyaya iyi, asi pataenda pamhepo gwaro iri ranga risati rabuda. Asi mumwe mupurisa ari kuferefeta nyaya iyi uyo asina kuda kudomwa nezita ati vasungwa vaviri vari kuferefetwa nekusafambiswa zvakanaka kwemari inoita mamiriyoni makumi matatu nemashanu yaifanira kutengeswa ma transformer emagetsi neZETDC aifanira kutengwa kubva kune imwe kambani yavati inonzi PME. Mupurisa uyu atiwo vaviri ava vari kuferefetwawo kuti vakaenda ku tender here kana kuti kwete kuitira kuti pasarudzwe kambani yaizotengesera ZETDC ma transformer aya. Mutauriri weZESA, VaFullard Gwasira, vati havakwanise kutaura kuti bhodhi ravo raiziva here kana kuti kwete nezvekusafambiswa zvakanaka kwemari kunonzi kwakaitwa nevasungwa ava. Vatiwo vasungwa muromo nekuferefetwa kuri kuitwa nyaya iyi nemapurisa. Kusungwa kwevaviri ava kunouyawo apo kambani yemagetsi iyi iri kutadza kuwanisa veruzhinji magetsi munzvimbo dzakawanda ichiti haina ma transformer anokwana kuti magetsi aendeswe mudzimba dzevanhu vanenge vachida magesti. Dzimwe nzvimbowo dzinonzi dziri kupedzisira dzisisina magetsi sezvo ZETDC ichinzi iri kutadza kutenga ma transformer matsva kutsiva ayo anenge atsva zvekusagadzirika. Kusungwa kwevakuru-vakuru veZETDC ava kunouya panguva iyo pane vaiva makurukota ehurumede vakati wandei vasungwa vakamiswa pamberi pematare vachipomerwa nyaya dzehuori. Vanhu ava vanosanganisira VaSamuel Undenge avo vaimbova gurukota rezvemhando dzemoto, vaimbova gurukota rezvehutano, VaDavid Pareirenyatwa, vaimbova gurukota rezvematunhu, VaIgnatious Chombo, vaimbova gurukota rezvemigodhi, VaWalter Chidhakwa nevamwe. Mutungamiri wenyika, VaEmmerson Mnangagwa, vakati hurumende yavo haisi kuzorega kusunga vose vachawanikwa vachiita zvehuori zvisinei kuti anenge aita izvi ndiyani. No media source currently available ",Mapurisa Anosunga Vakuru veZimbabwe Electricity Transmission and Distribution Company
"Gurukota reChina rinoona nezvekudyidzana nedzimwe nyika, VaWang Yi, avo vakapinda munyika neMugovera manheru, vasangana nemutungamiri wenyika, VaEmmerson Mnangagwa kumuzinda weState House muHarare. Musangano uyu, uyo wapindwawo nemutewedzeri wemutungamiri wenyika VaConstantino Chiwenga, gurukota rezvekudyidzana nedzimwe nyika, VaSibusiso Moyo pamwe negurukota rezvemari, Muzvinafundo Mthuli Ncube, unonzi wanga wakanangana nekusimbaradza kudyidzana pakati penyika mbiri idzi. Musangano uyu unonzi wakurukurawo nezvezvirongwa zvebudiriro zvinonzi zviri kuitwa neChina ichibatsira hurumende yeZimbabwe. Zvirongwa izvi zvinosanganisira zvivakwa zvakaita separamende itsva iri kuvakwa neChina, gwenya remagetsi reBatoka Hydro-Electric, iro rinonzi riri kuvakwa pakati peZambia neZimbabwe pasi pemushandirapamwe weSino-Hydro neGeneral Electric yekuAmerica uyewo kugadzirwa kwemigwagwa pamwe nekubatsira nechikafu, kunyanya mupunga. Zimbabwe inonzi yasvitsawo chikumbiro chekuti China iibatsire nemari yezvirongwa zvitanhatu pasi peRoad and Belt Initiative, icho chinonzi chiri kushandiswa neChina mukubatsira nyika dzemuAfrica Rwendo rwaVaWang urwu rwanga rwuri rwekupedzisira rwekushanyira nyika shanu dzemuAfrica dzinosanganisira Egypt, Djibouti, Eritrea neBurundi. VaMnangagwa, avo vari pazororo ravo repagore, vambosiya zororo iri kuti vasangane nemuenzi anonyarikana uyu, uyo anonzi inhumwa yemutungamiri weChina, VaXi Jingpin. Nhengo yeboka revechidiki muZanu PF, VaTafadzwa Mugwadi, vanoti rwendo rwaVaWang rwakakosha zvikuru sezvo rwuchisimbaradza hukama pakati penyika mbiri idzi. ""Chazvinongotiratidza ndechekuti China inyika iri kuzvipira pakubatsira nyika yeZimbabwe nezvakawanda. Ndofunga munorangarira kuti kubva magetsi edu ekuKariba kuti awedzerwe iChina yanga ichipindira Ku resuscitator kana kusimudzirwa kwemadhamu kana kugadzirwa kwemamwe iChina yanga ichiita izvozvo,"" VaMugwadi vanodaro. No media source currently available Munyori anoona nezvekudyidzana nedzimwe nyika muMDC inotungamirirwa naVaNelson Chamisa, Muzvare Gladys Hlatywayo, vanotiwo rwendo rwaVaWang rwakakosha, asi panofanirwa kuve nekujeka kuti zvii zvinenge zvakurukurwa nekuwiriranwa pakati penyika mbiri idzi. ""Chandinoona chinonyanyoitika ndechekuti panenge pachitaurwa nyaya dzema mega deals apa hadzinyatsoburitswa pachena nekuti nyaya dze investments, nyaya dzezvemabhizimusi, trade nezvimwe zvinhu zvakaita saizvozvo zvinofanirwa kunyatsokuburitswa pachena,"" Muzvare Hlatywayo vanodaro. No media source currently available  ","Mutungamiri weNyika, VaMnangagwa, Vanosangana neNhumwa yeMutungamiri weChina, VaWang Yi"
Mashoko atumirwa kuStudio 7 neAfrican Union achibva kusangano rinoongorora nyaya dzezvirwere reAfrica Centres for Disease Control Prevention anoratidza kuti muAfrica mafa vanhu vanodarika mazana mana nemakumi mapfumbamwe nevaviri nechirwere checoronavirus kusvika parizvino. Vanhu vabatwa nechirwere ichi muAfrica vadarika zviuru gumi. Johns Hopkins University yemuAmerica iri kuongorora chirwere ichi inoti vanhu vanodarika miriyoni imwe chete nezviuru mazana mana vabatwa nechirwere ichi pasi rose. America iyo ine vanhu vanodarika zviuru gumi vafa ndiyo ine vanhu vakawandisa vabatwa nechirwere ichi kunyangwe vakawanda vafa pasi rose vachiri vekuItaly.,Vanhu Vofa neCoronavirus muAfrica Voda Kusvika paMazana Mashanu
"Mapurisa nemauto anoti zvinhu zvagadzikana munyika zvichitevera kugadzwa kwemutungamiri wenyika mutsva, VaEmmerson Mnangagwa, uye mapurisa atanga zvakare kuita basa rawo rekuchengetedza mutemo asi achibatsirwa nemasoja zvikurusei muHarare. Izvi zvaziviswa nemutauriri weZimbabwe Defence Forces, Colonel Overson Mugwisi, pamwe nemutauriri wemapurisa, Senior Assistant Commissioner, Charity Charamba, pamusangano wavaita nevatori venhau pamuzinda wemapurisa wePolice General Headquarters muHarare. Mapurisa ainge ambobuda mumigwagwa svondo rapfuura apo mauto aiita chirongwa cheOperation Restore Legacy chekusunga vanhu vanonzi vaifurira vaimbove mutungamiriri wenyika, VaRobert Mugabe. VaMugwisi naAmai Charamba vati kugadzwa kwaVaMnangagwa neChishanu chapfuura kwakaita zvinhu zvigadzikane munyika uye ivo vanotevedza zvakataurwa nemutungamiriri wenyika kuti munyika munofanira kuve nerunyararo vanhu vachitevedza mutemo. Amai Charamba vati mapurisa achatanga kuita basa ravo zvekare uye achange ave kushanda nemasoja zvikuru sei muHarare. Amai Charamba naVaMugwisi vati vave kutowana mashoko ekuti pane vamwe vanhu vave kutora zvinhu zvevanhu zvakaita sedzimba neminda uye izvi zviri kunze kwemutemo. Vati mapurisa nemauto achasunga vese vari kuita izvi. VaMugwisi vati vachaedza pese pavanogona napo kuona kuti mutemo watevedzerwa. Amai Charamba vakurudzira verruzhinji kuti varemekedze mapurisa nemauto apo anenge achiita basa rawo. Pasi peOperation Restore Legacy mauto ndiwo ange ave kuita basa remapurisa uye izvi zvakafarirwa zvakanyanya neveruzhinji avo vanoti huwori hwakanyanya kumapurisa. No media source currently available ",Mapurisa Oshanda neMauto Mukuchengetedza Mutemo
"Vagari vekuBeitbridge vanonzi vanogona kutadza kuvhota musarudzo dzegore rino mushure mekunge mutungamiri wenyika VaEmmerson Mnangagwa vanzi nenyanzvi munyaya dzemitemo vainge vatyora bumbiro remitemo nekupatsanura dhorobha iri mumawadhi matanhatu. Magweta anoshanda nesangano reViritas anoti izvi zvakaitwa kuburikidza negwaro rehurumende reGovernment Gazette musi wa 9 Kurume iro rakati Beitbridge haichava manisipariti asi kuti guta. VaMnangagwa vanonzi vaishandisa mitemo midiki yekutongwa kwematunhu yeUrban Councils Act and Rural District Councils Act. Asi mitemo iyi kana isingafambirane nebumbiro guru haishande. Pasi pebumbiro remutemo, Zimbabwe Election Commission chete ndiyo inokwanisa kutara kana kucheka mawadhi panyaya dzekuvhota. Nyanzvi munyaya dzezvemitemo Doctor Alex Magaisa vanoti ichokwadi kuti zvakaitwa naVaMnangagwa hazvisi pamutemo uye zvinofanira kugadziriswa. Vanoti aka hakasi kekutanga izvi zvichiitika nekuti vakamboita zvimwe chete pakudoma makurukota ehurumende izvo vakazogadzirisa vamwe voda kuvaendesa kumatare. No media source currently available  ",Magweta Opomera VaMnangagwa Mhosva Yekutyora Bumbiro reMutemo Zvinogona Kutadzisa Beitbridge Kuvhota
"Muvhimi, VaTheodor Bronkhorst, avo vakanga vari munhau mazuva mashoma apfuura nenyaya yekuurayiwa kweshumba yaive nemukurumbira yainzi Cecil, vadzoka zvakare kumatare vachitongwa neimwe nyaya itsva yekuwanikwa vaine zvigadzirwa zvakabva pamhuka vasina mvumo. Gweta raVaBronkhorst, Advocate Perpetua Dube vaudza Studio 7 kuti VaBronkhorst, avo vakasungwa neMuvhuro, vamiswa mudare muBulawayo vakabvisiswa mari yechibatiso inoita madhora zana. Advocate Dube vati VaBronkhorst vakasungwa vachipomerwa mhosva yekufambisa mhuka dzerudzi rwemharapara dziri pakati pemakumi maviri nenomwe nemakumi maviri nepfumbabwe zvisiri pamutemo. Asi vati mapurisa azosendeka mhosva iyi parutivi munguva yavanga voda kupinda mudare nekuda kwekuti ashaya humbowo hwakakwana hwekuvarovera nyaya iyi nahwo. Vati VaBronkhorst vazopomerwa mhosva yekufambisa zvisiri pamutemo zvigadzirwa zvinobva pamhuka asi mapurisa haana kudoma mhuka dzacho, uye kuti zvingani, vachiti mhosva iyi inenge yazomhanyiswa sezvo yambenge isiri pamagwaro ekuvapomera mhosva. VaBronkhorst vakasungwa neMuvhuro muBulawayo, mutauriri wemapurisa Amai Charity Charamba vakaudza vatori venhau kuti vakanga vasungwa nemhosva yekufambisa mhuka dzesango vasina mvumo. Vari kutarisirwa kudzoka kudare musi wa24 mwedzi uno nenyaya iyi. Vamwe vavanonzi vakapara navo mhosva iyi vatatu vanove zvizvarwa zvekuSouth Africa vakatomiswa pamberi pedare mushure mekusungwa neChishanu chapfuura kuBeitbridge vachiedza kuyambutsa mharapara idzi nepanzvimbo isingabvumidzwi. Panyaya yekuurayiwa kwaCecil, VaBronkhorst vakabvisiswa zvakare mari yechibatiso uye vanotarisirwa kudzokera kumatare mukupera kwemwedzi uno. ","Muvhimi, VaBronkhorst Vanomiswa muDare Neimwezve Nyaya ine Chekuita neMhuka dzeSango"
"Matsi, kana kuti vanhu vasinganzwi vanokwanisa kutevera zvinenge zvichitaurwa nemunhu vachiona mafambiro anenge achiita muromo wake pakutaura vanoti vari kushushikana zvikuru kubva zvakatanga kupfekwa mamask senzira yekudzivirira kupararira kwechirwere cheCovid-19. Asi nyika dzakaita seItaly dziri kushandisa mamask ekuti munhu anokwanisa kuona muromo wemunhu kurerutsira matsi. Mumwe wevakaremara ava, Amai Nasper Manyau, vanoti izvi zviri kusiya vanhu vasinganzwe vari panguva yakaoma. Amai Manyau, avo vasina hurema hwekusanzwa, vanoti hapanawo zvavanoziva zvakawanda zvine chekuita nenyaya yeCovid 19. Vanotiwo mashoko edzidziso yenhomba yeCovid-19 haisi kusvika zvine mutsindo kuvanhu vakaremara vese. Mukuru weDeaf Trust of Zimbabwe, Amai Barbara Nyangairi, vanoti zviri kuvanetsa kuti voita sei kuti vanhu vasinganzwe vakwanise kuwana dzidzo nechenjedzo maringe nezvedenda reCovid 19. Amai Nyangairi vanoti vana vasinganzwe vane dambudziko rekudzidza vachiteerera nhepfenyuro dzakasiyana siyana sezviri kuitwa mazuva ano apo zvikoro zvakavharwa zvokuti dzidziso yedenda reCovid 19 inotovapfuura nokuti vabereki vazhinji havanawo ruzivo rwekusaina kuti vakwanise kubatsira vana mudzidzo dzavo. Mumiriri wevakaremara muparamende, Senator Rejoice Timire, vanoti Covid 19 yakauya nokurema nokuti denda iri harisarudze zvokuti vari kutyira zvikuru vanhu vasingataure nokuti miromo yavanoona kuti vakwanise kuziva zviri kutaurwa, inenge yakavharwa nemamasiki nguva dzose. Masangano matatu anoti reCentre for Disability and Development, reDeaf Zimbabwe Trust pamwe nereZimbabwe National League of the Blind, anoti kodzero dzevanhu vane hurema dziri kutyorwa uye kuramba dzichityorwa nehurumende pamwe nenhepfenyuro yeZBC munguva ino yekuvharwa kwenyika. Masangano aya anoti kuburikidza nekusavepo kwenzira dzinonzwisiswa nevanhu vane hurema hwakadai, vanhu ava vari kurasikirwa zvikuru munguva ino yakakosha yekuti munhu wese ave neruzivo pamusoro pechirwere ichi. Zimbabwe yakasaina chibvumirano cheUnited Nations Conventions on the Rights of Persons with Disabilities mugore 2013, asi nyanzvi munyaya dzemitemo pamwe nehutano dzinoti zviga zveUnited Nations izvi hazvisati zvaiswa mumitemo yenyika. Studio7 haina kukwanisa kubata gurukota rezvehutano VaConstantino Chiwenga kuti tinzwe kana paine hurongwa hwakanangana nevakaremara panyaya yedzidziso yezvekubaiwa kwenhomba yeCovid 19. No media source currently available ",Matsi Dzonetsekana neNyaya yemaMask eKudzivirira Covid-19
"Sangano reZimbabwe Council of Churches (ZCC) rinoti vatori venhau vane basa rekubatanidza vanhu pamwe nekutanga nhaurirano dzinoendesa nyika mberi richiti pari zvino handizvo zviri kutika sezvo vamwe vavo vari kutora mativi emapato ari kukakavadzana munyika. Vachitaura pamusangano wavaita nenhengo dzeZImbabwe National Editors Forum muHarare, munyori mukuru weZCC , Doctor Kenneth Mtata, vati vapepeti nevatori venhau pamwe nevedzisvondo vanofanira kufambisa mashoko anovaka nyika. Reverend Mtata vati apo zviri pachena kuti vanhu vemuZimbabwe vanoda kutaurirana nekushanda pamwe chete kuti nyika ibudirire, pane vamwe vasiri kuda izvi uye pane vamwe vatori venhau vave kupembembedza vanhu ava. Vati tariro yavo ndeyekuti vatori venhau nevapepeti vadzo vachaita basa ravo nemazvo apo vanhu munyika vari kuedza kutaurirana nekugadzirisa matambudziko ari munyika. Mupepeti webepanhau reThe Observer, VaBarnabas Tondhlana, vati vanotambira maonero eZCC, uye vane matanho avari kutora kuti nhengo dzesangano ravo dziiite basa sezvinotarisirwa neveruzhinji. Mukuru weMedia Centre, VaEnerst Mudzengi, vaudza Studio7 kuti zvingave zvinosuwisa chose kana paine vatori venhau vanyora nhau dzinoparadzanisa vanhu munyika. VaMudzengi vati pane zvikonzero zvakawanda zvinotadzisa vatori venhau kuita basa ravo nemazvo. Reverend Mtata vati mwedzi unoouya varonga musangano uchapindwa nevemapato ese ezvematongerwo enyika, vedzisvondo nemasangano akazvimirira uchazeya kuti nhaurirano dzekuti vanhu vabatane nekushanda pamwe dzingaitwe negwara ripi. VaMtata vati kunyange hazvo sangano ravo riri kukurudzira nhaurirano idzi pamutemo havana mvumo yekutungamira nhaurirano idzi uye vanoona sekuti komisheni yeNational Peace and Reconciliation Commission ndiyo yakakodzera kutungamira nhaurirano idzi. Vati zviri pachena kuti vanhu vanoda nhaurirano nekushanda pamwe chete kuitira kuti nyika ifambire mberi. ZCC yakamboedza kuti mutungamiri wenyika, VaEmmerson Mnangagwa, pamwe nemutungamiri weMDC, VaNelson Chamisa, vataurirane, asi izvi hazvina kushanda. No media source currently available ",Makereke Okurudzira Vatori veNhau Kusatora Mativi
Sangano reZimbabwe Association of Doctors for Human Rights kana kuti ZADHR rinoti huwandu hwevanhau vashaya pachipomerwa mauto nemapurisa mhosva yekuvapfura kana kuvaita kafiramberi hwasvika pagumi nevatanhatu. Izvi zvinotevera kushaya kwaVaTanaka Bushu vemumusha wevazhinji weMbare. Mufi anonzi akapfurwa akamborapwa ndokuburitswa muchipatara asi ainge arasikirwa neropa rakawanda. Hatina kukwanisa kutaura nemutauriri wemapurisa Senior Assistant Commissioner Charity Charamba kanamutauriri wemauto Colonel Overson Mugwisi sezvo vanzi vange vabuda muhofisi mavo. Asi hurumende inoti vanhu vana chete ndivo vakafa. Nhengo yeZADHR Doctor Milton Marowa vanoti VaBushu avo vange vave nemakore gumi nemasere vakambenge vaita sekunge vave kunzwa zviri nani asi vakazongorwarisa ndokushaya. No media source currently available  ,Huwandu HweVanhu Vafa neKupfurwa Kana Kuitwa Kafiramberi neMauto neMapurisa Horamba Huchiwedzera
"Bazi rezvehutano rinoti neChipiri vanhu makumi matatu nevasere vakashaya nechirwere cheCovid-19 zvasiya vafa nechirwere ichi kubva zvachatanga kupararira gore rapera vave zviuru zviviri nemazana maviri nemakumi manomwe nevana kana kuti 2,274. Izvi zviri kuuya apo nemusi weChipiri mutungamiri wenyika, VaEmmerson Mnangagwa, vakati mhando yechirwere cheCovid-19 inonzi Delta variant ndiyo yave kupararira zvakanyanya munyika. Nyaya yeDelta variant iyi iri kutemesa nyanzvi munyaya dzezvehutano musoro nekuti inotapuriranwa zviri nyore nyore. Bazi rezvehutano rinotiwo vanhu zviuru zviviri nemazana masere nemakumi mana nevashanu kana kuti 2,845 vakabatwa nechirwere ichi nemusi weChipiri zvasiya vabatwa nacho kubva zvachatanga kupararira vave zviuru makumi manomwe nezvitatu zvine mazana maviri nemakumi manomwe nemumwe kana kuti 73, 271. Vanhu chiuru chimwe chete nezana nemakumi manomwe kana kuti 1,170 vakapora kubva kuchirwere ichi neChipiri, zvasiya vanhu vapora kubva chirwere ichi zvachatanga kupararira vave zviuru makumi mana nezvisere zvine zana nevaviri kana kuti 48,102. Vachiri kurwara vari muzvipatara nekudzimba vave zviuru makumi maviri nezviviri nemazana masere nemakumi mapfumbamwe nevashanu kana kuti 22,895. Vanhu zviuru mazana mapfumbamwe nemakumi mashanu nezvishanu nemazana matanhatu nemakumi mashanu nevatanhatu kana kuti 955, 656 ndivo vabayiwa nhomba yekudzivirira Covid-19 yekutanga. Vabayiwa kaviri sezvinokurudzirwa vave zviuru mazana matanhatu negumi nezvipfumbamwe nemazana masere nemakumi masere nevatatu, kana kuti 619, 883. Hurumende inoti ine hurongwa hwekubaya nhomba yeCovid-19 vanhu mamiriyoni gumi kuitira kuti chirwere ichi chisapararire. Vanamazvikokota pasi rose vachiri kuita ongororo yekuona kuti nhomba dziri kubayiwa dzinonyatsoshanda here pamhando yeDelta variant iyi. Delta variant, iyo yakatangira kuIndia muna Gumiguru gore rapera inonziwo nebazi rinoona nezvehutano muAmerica reCenters for Disease Control and Prevention ndiyo yave kupararira zvakanyanya muAmerica nezvikamu makumi mashanu nezvisere kubva muzana kana kuti 58%. Mhando yechirwere ichi iri kuuraya vanhu vakawanda kuSouth Africa, India nedzimwe nyika. Nyanzvi munyaya dzezvehutano dzinoti kana munhu abatwa neDelta variant anogona kutemwa nemusoro, kuchururuka madzihwa uye kurwadziwa pahuro. Nyanzvi munyaya dzezvehutano, uye vakambove mukuru wechipatara cheChitungwiza, Dr Enoch Mayida, vaudza Studio 7 kuti chirwere cheCovid-19 chinonetsa kunyatsorapa sezvo pachikwanisa kungonyuka mhando dzakasiyana siyana. Vakurudzira vanhu kuti vapfeke zvivhara muromo nemhuno uye kusangoenda panzvimbo dzakaunganwa. No media source currently available ",Mhando yeCovid-19 yeDelta Variant Yobata neKuuraya Vanhu Vakawanda muZimbabwe
"Sangano guru rinomirira vashandi munyika, reZimbabwe Congress of Trade Unions, ZCTU, rinoti nekuda kwekukwira kuri kuramba kuchiita mitengo yezvinhu munyika, mhuri ine vanhu vashanu yave kutoda mari inodarika zviuru zvisere zvemadhora emunyika pamwedzi. Mutungamiri we ZCTU, VaPeter Mutasa, vanoti mitengo yezvinhu zvakaita semafuta ekufambisa, chingwa, upfu nezvimwe, iri kukwira pazuva kana pasvondo roga roga, izvo zvave kuita kuti vashandi vakundikane kurarama nekuda kwekuti mari dzavo hadzisi kukwidzwawo. VaMutasa vanoti hapana mushandi ari kukwanisa kutambira mari iyi pamwedzi, vachiti vashandi vakawanda vari kunonga svosve nemuromo. Vanoti chiri kudiwa kuitwa munyika nekukasika kugadzirisa mamiriro ezvematongerwo enyika pamwe nezveupfumi. ""Tinoona kuti nyika iri kuramba ichitoenda kumawere. Pave kudiwa Hutungamiri hunoziva kuti panofanirwa kuti pagadziriswe zvinhu nekukurumidza,"" VaMutasa vanodaro. Mutengo wechingwa, icho chinotarisirwa nemhuri dzakawanda dzisingadye sadza masikati, wakakwidzwa kubva pamadhora gumi kuenda pamadhora gumi nematanhatu, mutengo unonzi nevakawanda hauchakwanisiki. No media source currently available ",ZCTU Inoti Mhuri yeVanhu Vashanu Yave Kuda Mari Inodarika Zviuru Zvisere zveMadhora paMwedzi
"Hurumende inonzi iri kuronga kupa vashandi vayo mari dzemabhonasi mwedzi uno dziri mumadhora ekuAmerica. Tsamba yakabva kumunyori mukuru mubazi rezvemari, VaGeorge Guvamatanga ichinyorerwa mamwe mapoka ehurumende inoratidza kuti vashandi vachapiwa mari yekunze iyi kusvika kumadhora mazana manomwe kana kuti US$700.00 uye vanenge vachihora mari inodarika mazana manomwe vanozpiwa imwe yacho iri mumadhora emunyika. Vari pamudyandigere vanonzi vachapiwawo mari yekunze inosvika zana remadhora, pamusoro pezvo madzimai kana varume vavo vopiwawo madhora ekuamerica makumi masere. Asi mutungamiri werimwe sangano rinomirira varairidzi rePTUZ, Doctor Takavafira Zhou vanoti sangano ravo rinotambira danho iri, asi harione serinogagadzirisa zvinyunyuto zvevashandi, zvikuru vairidzi, avo vavanoti vanoda kutambiriswa mihoro yavaitambira muna 2018 yeUS$540.00 pamwedzi.. Mutevedzeri wemunyori mukuru wesangano rinomirira vashandi vehurumende, reZimbabwe Confederation of Public Sector Unions, VaGibson Mushangu, vanoti vashandi vehurumende vari kutarisira kuti mabhonasi avo achange achisanganisirawo pamari dzekubatsirikanakana kuti allowances. VaMushangu vanotiwo vashandi vari kutarisira kuti vese vachapiwa mari dzavo mumwe uno wambudzi, kwete zvekuti vamwe vopiwa mwedzi uno vamwe vozodzipiwa muna zvita dzisisina huremu. Gurukota rezvevashandi nemabasa, Muzvinafundo Paul Mavima, vanoti nyaya yemabhonasi nemabhadharirwo aachaitwa inyaya iri kuzeyiwa pachinhanho chedare remakurukota, kana kuti Cabinet. No media source currently available No media source currently available No media source currently available       ",Hurumende Yoronga Kupa vashandi Vayo Mabhonasi Gore Rino muMadhora ekuAmerica
"Vana chiremba vari kurapa mutungamiri wenyika yeAmerica VaDonald Trump vave kunzwa zviri nani muchipatara mavari kurapwa chirwere cheCovid-19 zvekuti vanogona kuburitswa neMuvhuro. Mumwe chiremba waVaTrump Dr Sean Conley vakati VaTrump vakambotadza kufema zvakanaka kaviri vakabatsirwa nemweya wekufema vasati vaendeswa kuchipatara nemusi weChishanu. Asi Dr Conley vanoti iko zvino vave kunzwa zviri nani chaizvo. Vanachiremba vari kurapa VaTrump vanoti vari kuvapa mushonga weremdesivir uyo unonzi nenyanzvi munyaya dzezvehutano unobatsira kuti chirwere ichi chisarambe chichipararira zvakanyanya. Asi uchiri kuongororwa mashandiro avo navanamazvikokota. Nyaya yemushonga wekurapa Covid-19 inyaya inoounza makakatanwa akanyaya pasi rose vamwe vachiti havatambire mushonga vamwe vachiti vanoutambira kana uchinge wawanikwa. VaTrump vari muchipatara cheWalter Reed National Military Medical Center mudunhu reMaryland uye vakaburitsa vhidhiyo vachitenda vose vari kuvatumira mashoko ekuti vapore nekukasika. Nyanzvi munyaya dzezvehutano Dr Brighton Chireka vaudza Studio 7 kuti hapana dzidziso yakanyatsokwana nezvemishonga yekurapa Covid-19 iri kurapwa zvopa kuti vakwande vatadze kunyatsonzwisisa kuti zviri kufamba sei. No media source currently available Vatungamiri venyika dzakawanda vari kutumira mashoko ekusimbisa mutungamiri wenyika yeAmerica VaDonald Trump avo vakazivisa nemusi weChishanu kuti ivo nemudzimai wavo, Amai Melania Trump vainge vabatwa nechirwere cheCovid-19. Vatumira mashoko vanosanganisira mukuru weWorld Health Organization VaTedros Adhanom Ghebreyesus, mutungamiri weGermany Chancellor Angela Merkel, mutungamiri weMexico VaAndres Manuel Lopez Obrador, mutungamiri weRussia VaVladimir Putin nevamwe. Vari kukwikwidzana navaTrump musarudzo dzemwedzi unouya, VaJoe Biden vebato remaDemocrats, avo vakaita gakava kana kuti debate naVaTrump svondo rapera vanoti vakaongororwa vakawanikwa vasina chirwere ichi.  ",VaTrump Vanonzi Vave Kuita Zviri Nani Kunyangwe Vakambotadza Kufema Zvakanaka Kaviri
"Mutungamiri webato reTransform Zimbabwe, VaJacob Ngarivhume, avo vari kupomerwa mhosva yekukurudzira veruzhinji kuti varatidzire zvine mhirizhonga mukati, vanyimwa zvakare mukana wekubhadhara mari yechibatiso. Mune chimwe chiitiko, mutevedzeri wasachigaro weMDC Alliance, VaJob Sikhala, vasungwa nemapurisa. Vachitura mutongo wavo pachikumbiro chaVaNgarivhume chekuti vapihwe mukana wekubhadhara mari yechibatiso vachiti pane zvashanduka kubva pavakambonyimwa mukana uyu, mutongi wedare ramejasitiriti, VaTrynos Utahwashe, vati hapana zvizhinji zvavaona zvashanduka zvingakodzere kuti VaNgarivhume vabusitswe muhusungwa. VaUtahwashe vati boka reJuly 31st Movement ravanoti rinotungamirwa naVaNgarivhume iro rakashevedzera kuratidzira kwemusi wa31 Chikunguru rave boka rakura uye rine chinangwa chekubvisa hurumende yaVaEmmerson Mnangagwa pachigaro. Vati izvi zvinobuditswa pachena nevanhu vakaita semutevedzeri wasachigaro weMDC Alliance, VaJob Sikhala, avo vanga vachitsvagwa nemapurisa vanga vari kuramba vachiburitsa mashoko ekutsoropodza hurumende. VaSikhala vanonzi vazosungwa masikati ano mushure memutongo uyu izvo zvatsinhirwa nemutevedzeri wemutauriri weMDC Alliance, VaClifford Hlatshwayo. Asi mutauriri wemapurisa, VaPaul Nyathi, vati vanga vasati vatambiranyaya iyi. VaSikhala ndeumwe weavo vari kuti munyika munofanirwa kuratidzirwa zvakasimba vati huori hwanyanya sezvakataurwa naVaNgarivhume. VaSikhala ndeumwe wevanhu gumi nevana vakaziviswa panhepfenyuro nemapurisa kuti vari kutsvagwa. VaUtahwashe vati kunyange musi wa31Chikunguru wakange washevedzerwa kuratidzira naVaNgarivhume wakadarika, kuburitsa VaNgarivhume muhusungwa kunogona kukanganisa hutano nekuchengetedzeka kweveruzhinji sezvo vachiti July 31st Movement ratove boka rakasimba. Vati kunyange kuratidzira dziri kodzero dzeveruzhinji, mitemo yakadzikwa nemutungamiri wenyika senzira yekurwisana nedenda reCovid19 inoita kuti kodzero idzi dzimbosendekwa parutivi nekuti bumbiro remitemo rimwe chetero rinoti rinobvumidzwa kuti kodzero idzi dzityorwe kana zvichiitirwa kuchengetedza hutano hweveruzhinji. VaNgarivhume, avo vakwanisa mazuva makumi matatu nematatu vari muhusungwa nhasi, vaunzwa kudare vakaiswa ngetani dzemumaoko nedzemumakumbo nguva yapera sezvo vanochengeta majeri vanga vachiti vanga vachishaya svumbunuro dzemukova unopinda nevasungwa pamatare. Nezuro VaNgarivhume vakapinzwa mudare vaine ngetani mumaoko vekumajeri vachiti vainge vatadza kudzibvisa. Gweta raVaNgarivhume, VaMoses Nkomo, vati havasi kufara nemutongo waturwa nhasi nedare uyu. VaNkomo vaiti vave kukwidza zvakare kudare repamusoro iro rakamboramba kupa VaNgarivhume mukana wekubhadhara mari yechibatiso zvichitevera mutongo waturwa naVaUtahwashe. Imwe nyanzvi munyaya dzezvematongerwo enyika uye vari mukuru wesangano reZimbabwe Institute of Strategic Thinking, VaEric Muzamhindo, vati kunyimwa kwaitwa VaNgarivhume mukana wekubhadhara mari yechibatiso kunoratidza kuwoma mwoyo kwakaita hurumende yaVaMnangagwa kana zvichienzaniswa nehurumende yevaimbova mutungamiri wenyika, mushakabvu VaRobert Mugabe. Magweta emutori wenhau ,Hopewell Chin’ono, uyo ari kupomerwa mhosva yakafanana neyaVaNgarivhume, anga ari mudare nhasi maapedzisa kusvitsa zvinyorwa zvaakanzi nedare aunze kudare pachikumbiro chekuti Chin’ono awane mukana wekubhadhara mari yechibatiso achitiwo pane zvashanduka kubva paakambonyimwa mukana uyu. Mutongi panyaya yaChin’ono VaNgoni Nduna vakati vachatura mutongo wavo neMuvhuro. Mune imwewo nyaya yanga iri mudare, nyaya yanga ichipomerwa munyori musangano revadzidzisi vekumaruwa reAmalgamated Rural Teachers Union of Zimbabwe, kana kuti ARTUZ, VaRobson Chere, gweta reARTUZ, VaDoug Coltart nedzimwe nhengo dzeARTUZ ina yekunzi vaironga zvekupidigura hurumende kubudzikidza nekuverenga bhuku rakanzi “Pedagogy of the Opressed” yaraswa nedare mushure mekunge dare raona pasina humbowo panyaya iyi. VaChere, avo vanga vave nenguva yakareba vachiunzwa kumatare vaine vamwe vavo panyaya iyi, vaudza Studio 7 kuti vafara nemutongo waturwa sezvo vachiti vanga vagara vasina mhosva asi kuti vaingoshungurudzwa nehurumende. Kusungwa kwaChin’ono naVaNgarivhume nevamwe varwiri vekodzero dzevanhu nevashandi kuri kushorwa nemasangano akawanda pasi rose. Asi vakuru muhurumende pamwe nebato reZanu PF vanoti zvinhu zvese zvakamira zvakanaka munyika vachiti vari kuvatsoropodza ava vari kutaura kwavasina kuswera. No media source currently available  ","VaNgarivhume Vanorambirwa Mukana Wekuti Vabhadhare Mari yeChibatiso, Ukuwo VaSikhala Vachisungwa"
"Rimwe sangano revarairidzi, reAmalgamated Rural Teachers Union of Zimbabwe, ARTUZ, rinoti nhengo dzaro dzakabatana nevabereki vanyorera mutungamiri wenyika, VaEmmerson Mnangagwa, gwaro renyunyuto vachinyunyuta nemabatirwo avanoti ari kuitwa bvunzo dziri kunyorwa nevana munguva ino yeCovid-19. Mutungamiri weARTUZ, VaObert Masaraure vanoti vana vachikoro vari kunzi vanyore bvunzo nemuna Mbudzi asi vasina kudidza zvakakwana nekuda kwechirwere cheCovid-19. Vanoti zvimwe zviri mugwaro renyunyuto iri zvinosanganisira nyaya yemihoro yevarairidzi, uye vanoti magwaro enyunyuto aya akwanisa kunyorwa mumatunhu akawanda emunyika uye achaiswa kumahofisi edzidzo mumatunhu iwayo, ayo anozoasvitsa kumahofisi emutungamiri wenyika. VaMasaraure vanoti chavari kuda ndechekuti mutungamiri wenyika vamise bvunzo idzi dzozonyorwa gore rinouya. Studio 7 yakundikana kubata mutauriri wemutungamiri wenyika VaGoerge Charamba kuti tinzwe kana magwaro aya atanga kusvika kumahofisi aVaMnangagwa. No media source currently available ",Sangano reARTUZ Rinoti Rabatana neVabereki muGwaro Renyunyuto kuMutungamiri weNyika
"Nemusi weChitatu matare eparamende emu America akatambira kuvandudzwa kwemutemo unobata Zimbabwe senzira yekuikudzira kuti iite sarudzo dzakachena, uye kuita hutongi hwejekerere. Mutemo uyu weZimbabwe Democracy and Economic Recovery Act wakadzikwa muna 2001. Bhiri rekuvandudza mutemo uyu rakaunzwa mudare naSenator Jeff Flake vebato reRepublican Party pamwe naSenator Chris Coons veDemocratic Party. Mutemo uyu unoti Zimbabwe ikabata zvakanaka sarudzo, pamwe nekuremekedza kodzero dzevanhu, zvirango zvakatemerwa vakuru vakuru muhurumende pamwe nemakambani anodyidzana navo, zvinobviswa. Sachigaro wekomiti yeparamende inoona nezvekunze kwenyika, uye vari nhengo yeZanu-PF, VaKindness Paradza, vanoti vanotambira nemufaro kudzikwa kwemutemo uyu. No media source currently available   ",America Inodzika Mutemo Unovandudza Zvirango Zvakatemerwa Vakuru veZanu-PF
"Mumhwanyi ane mukurumbira pasi rose Usain Bolt ari kutarisirwa kumhanya nhasi mumujahwo we200 meters. Bolt akahwina menduru yegoridhe mumakundano aya kuLondon muna 2012. Bolt akatokunda mumakwikwi e100 meters akawana menduru yegoridhe. Mumwe ari kukwikwidza akamirira America Dalilah Muhammed ari kutarisirawo kutora menduru yake yekutanga mumakwi e400 meters. America inemenduru makumi mapfumbamwe neina dziyo ine menduru dzakawanda kumakwikwi aya ichiteverwa neChina ine makumi mashanu neina. Britain ine makumi mashanu nembiri, Russia ine makumi mana neimwe. Panyika dzemuAfrica, Kenya ndiyo iri pamusoro iri pachikamu chegumi nepfumbamwe iine mhenduru sere. ",Usain Bolt Otarisirwa Kutora Menduru yeGoridhe muMakwikwi e200 Meters
"Mutungamiri wenyika, VaEmmerson Mnangagwa, vashanyira mutungamiri webato rinopikisa reMovment for Democratic Change, VaMorgan Tsvangirai, avo vasiri kunzwa zvakanaka vari kumba kwavo kuHighlands muHarare. VaMnangagwa vaperekedzwa nemumwe wevatevedzeri vavo, Retired General Constantino Chiwenga. VaTsvangirai vange vaine mumwe wevatevedzeri vavo, VaNelson Chamisa, nevamwe vakuru vakuru vebato ravo. VaMnangagwa naVaTsvangirai vanonzi vazoitawo musangano kwemaminetsi makumi mana nemashanu pasina vatori venhau. Vaviri ava vanzi vataura nyaya dziri kunetsa munyika kusanganisira nyaya dzezvehupfumi. Vachipedza musangano, VaTsvangirai vanonzi vabva vananga kunorapwa kuSouth Africa kwavagara vachienda kunorapwa chirwere chegomarara. Mutauriri waVaTsvangirai, VaLuke Tamborinyoka, vanoti VaTsvangirai vanga vagara vaine rwendo rwekuenda kuSouth Africa. No media source currently available Mutauriri waVaMnangagwa, VaGeorge Charamba, vati mutungamiri wenyika aona zvakakodzera kunoona mumwe wavo asiri kunzwa zvakanaka. VaCharamba vatiwo zvaitwa naVaMnangagwa zvinhu zvinoremekedzwa zvikuru uye zvinoratidza kuti mutungamiri ane hunhu. Vatiwo VaTsvangirai vakaratidzawo zvimwe chete pakagadzwa VaMnangagwa semutungamiri wenyika sezvo vakaendawo kunoona VaMnangagwa vachigadzwa kuva mutungamiri wenyika. No media source currently available ",VaMnangagwa Vanoshanyira VaTsvangirai Avo Vasiri Kunzwa Zvakanaka
"Mutevedzeri wemutungamiri weZanu PF uye wenyika VaCostantino Chiwenga nhasi vakumbira vagari vekwaMutare kuti vavhotere nhengo dzebato iri kuitira kugadzirisa maguta emunyika ayo vanoti akanganiswa nehutungamiriri hwemapato anopikisa eCitizens Coalition for Change, CCC. VaChiwenga vakurudzira kuti pave nerunyararo panguva yesarudzo. VaChiwenga vachitaura kumazana nemazana evatsigiri vavo nhasi vati zvakakosha kuvhotera bato ravo reZanu PF nenhengo dzeparamende uye makanzura ebato iri kuitira kutiz viri kukanganiswa nemakanzura aripo zvikwanisie kugadziriswa. Vaenderera mberi vachiti hurumende yeZanu PF iri kuita mabasa akawanda sekugadzirisa migwagwa, kuwanira vanhu zvekudya panguva ino apo nyika yakatarisana nenzara sezvo mvura isina kunaya. VaChiwenga avo vakamboshorwa zvikuru munyika nekunze mushure mekufanidza Tripple C nenda inoda kutswanywa nhasi vakurudzira runyararo munyika munguva yesarudzo. Mutauriri weCCC mudunhu reManicaland VaDavid Panganai vanoti havatenderane nemashoko aVaChiwenga. Musangano wanhasi wanga uri wekutsvaga rutsigiro kunhengo dzeZanu PF dzinoti VaIsau Fungai Mupfumi (Chikanga Dangamvura), VaMisheck Mugadza (Mutasa South) avo vachakwikwidzana nevamwe vanoti VaProsper Chapfiwa Mutseyami (Chikanga Dangamvura), VaHosiah Chipanga Patriotic Party, VaTaurayi Mandipurwa veMDC Alliance, naVaAnesu Zaranyika veTruth Zimbabwe Party. No media source currently available ","Mushure Mekushorwa neKupesvedzera Mhirizhonga, VaChiwenga Voyimba Rwiyo Rwerunyararo"
"No media source currently available Vagari vemudunhu reMasvingo, zvikuru madzimai, vanoti hurumende inofanirwa kupa bazi rezvehutano mari yakawanda kuitira kuti veruzhinji vasarasikirwe nehupenyu hwavo. Vachitaura nhasi pamusangano weruzhnji waitwa nekomiti yeparamende inoona nezvemari, iyo yanga ichitora pfungwa dzevanhu pakugadzirwa kwebhajeti regore rinouya, vagari vekuMasvingo vati bazi rezveutano munyika raparara izvo zvoita kuti vanhu vazhinji, kunyanya vatungamiriri, vandorapwa kunze kwenyika. Mugari wekuRunyararo West, Amai Dorothy Sibanda, vati bazi rezvehutano rinofanirwa kupihwa mari yakawanda. Amai Marble Chikora vekuZaka vatiwo hurumende inofanira kuisa mari yekuwedzera zvipatara kumaruwa. Mumwe mukoma wechidiki, Oscar Murambiwa, atiwo madzimai ari kuomerwa zvikuru kana vachinge vaenda kunorapwa, zvikuru chirwere chegomarara neshuga. Nhengo yeparamende ye Bulawayo Central uye vari nhengo yekomiti inoona nezvemari , Amai Dorcas Sibanda, vati vanotsigira zvataurwa nemadzimai ekuMasvingo panyaya yekupa chikamu chikuru chebhajeti kubazi rezveutano. Komiti iyi yanga ichitungamirwa naVa David Chapfika, vanove nhengo yeZanu PF inomirira Mutoko South. Komiti yeparamende iyi iri kupinda muvanhu ichinzwa zvavanoshuvira mubhajeti renyika.",Vanhu Vokurudzira Mari Yakawanda Mubazi reHutano
"Mutungamiri wenyika, VaRobert Mugabe, vanonzi vave parumananzombe sezvo vave kumanikidzwa kuti vozemberana nemudzimai wavo, Amai Grace Mugabe, here kana kuti munhu wavadyidzana naye kwenguva yakareba, VaEmmerson Mnangagwa. Danho iri rinofanira kutorwa muna Zvita pari kuitwa kongiresi yechimbi chimbi muHarare. Matunhu ose atambira chisungo chekuti paitwe kongiresi yechimbi chimbi uye zvatove mumaoko evanoronga mabasa mubato, VaIgnatius Chombo. Amai Mugabe vanonzi vari kuchikwata chinonzi Generatio 40 uye vave makara asionane naVaMnangagwa vanonzi vanotsigirwa nechikwata cheTeam Lacoste. VaMugabe, avo vange vachiramba kubuda pachena kuti vanotsigira chikwata chipi, vanonzi vainge vachida kuti paitwe vatevedzeri vavo vatatu sezvo madzimai ari kuda kuti pave nemudzimai pavatungamiri kana kuti presidium. Asi veG40 vari kuti bato ridzokere kubumbiro raivepo risati ravandudzwa muna 2014 iro raiti vatevedzeri vave vaviri chete asi mumwe ari mudzimai. VaMnangagwa vari kupomerwa mhosva yekuti vave nemakore vachironga tsoro dzekutora chigaro chaVaMugabe. Asi vanotsigira VaMnangagwa vanoti kongirsei iyi inofanira kungozeya nyaya yesarudzo dza2018 uye kusimbisa kuti VaMugabe vatungamire bato kusvika murufu. VaMnangagwa vanonzi vane rutsigiro rwakasimba kubva kuMidlands neMasvingo. Nhengo yeProvincial Cordinating Committee yeMidlands, VaJoram Gumbo vanoti vanoda kungotsigira VaMugabe kuti vatungamire bato musarudzo uye pataurwe nyaya yekunyoresa vavhoti. No media source currently available Sachigaro webato reZanu-PF Youth League kuManicaland, VaMubuso Chinguno, avo vasina kuruma vachifuridzira kuti VaMnangangwa vadzingwe mubato. Vati VaMnangagwa vanenge vari kushanda nevanhu vari kukonzera nyonga nyonga mubato. No media source currently available ",VaMugabe Vomanikidzwa Kutora Divi Pakunetsana kweMudzimai Wavo naVaMnangagwa
America nhasi iri kupemberera zuva rekuwana kuzvitonga kuzere kubva kuBritain. Mutungamiri wenyika VaJoe Biden nemudzimai wavo Amai Jill Biden vari kuita mabiko kumuzinda weWhite House muWashington DC. Mumatunhu akasiyana siyana muri kuitwa mabiko. America yakawana kuzvitonga kuzere muna 1776. Zvizvarwa zveZimbabwe zviri muAmerica zviri kupembererawo zuva iri. No media source currently available ,America Yopemberera Zuva Rekuwana Kuzvitonga Kuzere Kubva kuBritain.
"Mugari wemuChinhoyi, VaPeter Liwanda, vanoti zvave kuitwa naAmai Grace Mugabe mubato reZanu PF inzira yekuda kuchengetedza hupfumi hwemhuri yavo kana mutungamiri wenyika, VaRobert Mugabe, vabva pachigaro. Vanhu vakawanda munyika vanoti simba riri kushandiswa nemudzimai wemutungamiri wenyika, Amai Grace Mugabe, mukuona kuti dzimwe nhengo dzeZanu PF harisi ravo asi kuti ndere murume wavo uyo ave kutadza kutungamira nemazvo hurumende pamwe nebato ravo reZanu PF. No media source currently available Amai Mugabe vakatenderera nyika yose gore rapera vachinyomba nekufumura dzimwe nhengo izvo zvakakonzera kuti nhengo idzi dzidzingwe mubato reZanu PF. Avo vakadzingwa mubato reZanu PF nekuda kwaAmai Mugabe vanosanganisira vaimbove mutevedzeri wemutungamiri wenyika, Amai Joyce Mujuru, vaimbove makurukota ehurumende vaWebster Shamu, VaDzikamai Mavhaire nevamwe. Mugari wemuChinhoyi, VaPeter Liwanda, vanoti zvave kuitwa naAmai Grace Mugabe mubato reZanu PF inzira yekuda kuchengetedza hupfumi hwemhuri yavo kana mutungamiri wenyika, VaRobert Mugabe, vabva pachigaro. Mumwe mugari wekuLions Den, VaCaleb Banda, vanoti kunyange Amai Mugabe vari kushandisa simba raVaMugabe, ivo vave nesimba ravo izvo zvinotaridzwa nehuwandu hwemakurukota ehurumende ari kupinda misangano yavo. Izvi zvinotsigirwa nemuongorori wezvematongerwo enyika, uye vari mukuru wesangano re Zimbabwe Democracy Institute, VaPedzisayi Ruhanya, avo vanoti simba raAmai Mugabe rinopera nekufa kwaVaMugabe. VaRuhanya vanoti Amai Mugabe havana chiremerera chinoita kuti vatungamirire nyika ino kana VaMugabe vabva pachigaro. VaRuhanya vanoti kupinda mune zvematongerwo enyika kwaAmai Mugabe zvakarongwa naVaMugabe. Asi vanoti kuenderera mberi kwavave kuita dzave pfungwa dzavo vega dzekuda kutonga kana kukurudzira uyo achazotonga kana VaMugabe vabva pachigaro. VaLiwanda vanoti kushandisa midziyo yehurumende pamisangano yavo zviri kuitwa naAmai Mugabe zvinhu zvagara zvichiitwa mubato reZanu PF. Asi vamwe vanoti zviri kuita Amai Mugabe zvakanakira nyika sezvo vakafumura huwori hwakaitwa nedzimwe nhengo dzakadzingwa mubato reZanu PF. Kunyange hazvo Amai Mugabe vasati vataura kuti vanoda kuve mutungamiri wenyika, vakawanda vanoti zviri pachena kuti vane chishuwo chekutonga nekuda kwekutungamira chimwe chikwata muZanu PF icho chinozivikanwa kuti “G40” chiri kukwikwidzana nechikwata chinonzi chinotungamirirwa nemutevedzeri wemutungamiriri wenyika, VaEmmerson Mnangagwa. Vamwe vanoongorora zvematongerwo enyika vanoti Amai Grace Mugabe munhu anopinda munzvimbo munguva dzinovanakira sezvo vaine mhanza yakanaka. Vanhu ava vanopa mapindiro avakaita muhupenyu hwaVaMugabe apo VaMugabe vaive nemudzimai, muchakabvu Sally Mugabe. Amai Mugabe vakaita vana vaviri naVaMugabe, Bona na Robert Junior, muchato waVaMugabe namuchakabvu Sally Mugabe, uchiripo. Amai Sally Mugabe vakazoshaya muna Ndira 1992. Pakapinda Amai Grace Mugabe muhupenyu hwaVaMugabe, pakaita mutauro mukuru, vamwe vedzisvondo vachiramba kubatanidza vaviri ava sevanhu vakarooranana. Asi vamwe vakabvuma kubatanidza vaviri ava, izvo zvinonzi nedzimwe nyanzvi munyaya dzematongerwo enyika, zvinogona zvakare kuitika muhupenyu hwemudzimai wemutungamiri wenyika munyaya dzematongerwo enyika.",Amai Grace Mugabe Voenda neNyika?
"Hurumende neChipiri yakazivisa kuti chirwere chemanyoka che cholera chave chirwere chinoda kubatwa zvechimbichimbi, kana kuti state of emergency, kuitira kuti chikwanise kurwiswa nekukasika pamwechete nechimwe chemanyoka che typhoid. Huwandu hwevanhu vari kufa pamwe nekubatwa nechirwere ichi huri kunzi huri kuramba huchikwira. Vanhu vafa vanonzi vave makumi maviri uye vamwe vanodarika zviuru zviviri nemazana matatu vachinzi vakabatwa nacho muHarare chete. Chirwere ichi chinonzi chave kuonekwawo mune mamwe matunhu emunyika anoti Masvingo, Mashonaland Central, Midlands neManicaland. Bepanhau reHerald rinoti gurukota rezvehutano, Dr. Obadiah Moyo vakashanyira chipatara che Beatrice Road Infectious Diseases kunoona varwere. Dr. Moyo vakaudza vatori venhau kuti kukundikana kwekanzuru yeHarare kugadzirisa nekukasika pombi dzinotakura tsvina dzakaputika mumusha weGlen View ndiko kuri kuita kuti mvura yekunwa isangane netsvina. Chirwere che cholera chinonzi chinoparadzirwa nekushaikwa kwehutsanana uye kunwa mvura inenge yakasangana netsvina, zvikuru inobva muzvimbuzi. Nyanzvi mune zvehutano Professor Davison Saungweme, vanodzidzisa nezvekutapuriranwa kwehutachiwana pamwe nezvimwe zvirwere paUniversity of North Georgia, kuGeorgia muno muAmerica vanoti nzira chete inofanirwa kuteverwa mukudzivirira chirwere ichi kuwanisa vanhu dzidziso yakakwana. ""Vana hutsanana vanofanirwawo kunge vachishanda nevagari uye panofanirwa kunge paine dzidziso yakakwana inopiwa vagari,"" Professor Saungweme vanodaro. Vanokurudzirawo veruzhinji kuti vashandise mvura yakachena kana kutanga vafashaidza mvura vasati vaishandisa kunwa kana kugezesa michero nemirivo zvavanodya. ""Chimwe chikuru chinoda kunyatsotarisiswa inzira yekuti tsvina inoitwa sei nayo. Zvikuru panodiwa zvimbuzi zvekuti vanhu vashandise, kugeza maoko kana vanhu vachigadzira chikafu. Zvakare kumhoresana kwedu kwekubatana maoko kuya uku. Vanhu vanenge vachichengeta vane cholera iyoyo vanoda kudzidziswa matanho iwayo,"" Professor Saungweme vanowedzera. Chirwere ichi chakatanga kuonekwa mumisha yeBudiriro neGlen View kutanga kwemwedzi uno, uye zvinofungidzirwa kuti mvura iri kunwiwa nevagari mumisha iyi, zvikuru inobva mumigodhi, ndiyo iri kusangana netsvina yemuzvimbudzi. No media source currently available ",Chirwere cheCholera Chinouraya Vanhu Makumi Maviri muHarare
"Sangano reZimbabwe National Liberation War Veterans Association rinoti harisi kufara nekuzvidzwa kwariri kuitwa nemudzimai wemutungamiri wenyika, Amai Grace Mugabe. Mutauriri wesangano revakarwira rusununguko, Va Douglas Mahiya, vanoti Amai Mugabe havakodzeri kutaura chinhu chimwe zvacho pamusoro peavo vakarwa hondo. VaMahiya vanotiwo Amai Mugabe havafanirwi kutaura zvinoitika muhurumende nekuti havasi muhurumende. VaMahiya vanotiwo zvakataurwa negurukota rezvekudzivirirwa kwenyika, uye vari munyori anoona nezvevakarwa hondo muZanu-PF, VaSidney Sekeramai, zvekuti vari kuzodeedzera kuti kongiresi yevakarwa muhondo iitwe zvechimbi chimbi sezvo sangano riripo rizere vanhu vakadzingwa muZanu PF, hazvisi kuvatadzisa hope. Mashoko aVa Mahiya anotevera mashoko akabuda kumusangano wakaitirwa kuBindura neMugovera. Musangano uyu wakonzera kusagadzikana muZanu PF. “Handizivi kuti vanhu vanoziva here kuti amai ava (Grace Mugabe) ndivo vokupedzisira kuva munhu weZanu, kupinda muZanu... Amai Grace Mugabe ndivo vakapedzisira kupinda muZanu PF...havana kumbogara mu cell; havana kumbopinda mudistrict. Havambozivi mafambiro emusangano,” VaMahiya vaudza Studio7. No media source currently available ",Vakarwa Hondo Votosvorana naAmai Grace Mugabe
"Botswana yaita nyika yekutanga kuchamhembe kweAfrica kutendera vanhu vakabayiwa nhomba yeCovid-19 kaviri kupinda munyika iyi vasina tsamba yekuti vakavhenekwa hutachiona uhu zvakare kana kuti PCR Test. Gurukota rezvehutano muBotswana VaEdwin Dikoloti vakaudza nhepfenyuro yenyika iyi nemusi weChishanu manheru kuti munhu ave kungokwanisa kuratidza tsamba yekuti akabaiwa kana kuti Covid-19 Certificate pamuganhu wenyika kana kuti anokwanisa kubayiwa ipapo sezvo nyika iyi iine nhomba mamiriyoni matatu dzaisati yashandisha. Zvizvarwa zveZimbabwe, kunyanya izvo zvinorarama nekutenga nekutengesa zvinhu zviri kutambira nemufaro hurongwa uhu zvichiti nyaya yekumanikidzwa kuvhenekwa kana kuti maPCR Test yange yovapedzera mari sezvo zvichidhura. Amai Florence Manzungu, vanoita zvekutenga nekutengesa vari muguta reGaborone muBotswana vanotiwo vange vanzwa nekunon’onwa mhino pese pavaida kunotora zvekutengesa kuZimbabwe neZambia vachiti mari dzanga dzopererawo kukuvhenekerwa denda iri. Chimwewo chizvarwa cheZimbabwe chinorarama nechamuka inyama muguta reFrancistown VaThomas Marimbe vanoti dai Zimbabwe yatoravo danho ratorwa neBotswana. Mutungamiri wesangano reZimbabe International Cross Border Traders Association, VaDennis Juru vaudza Studio7 parunhare vari muJohannesburg, South Africa kuti matanho ari kutorwa neBotswana akanaka chose asi haarevi chinhu kana hurumende yarerutsa zvimwe zvinoita kuti kufamba kuve nyore. Mashoko aVaJuru atsinhirwa nechimwewo chizvarwa cheZimbabwe chinogara muguta reGaborone, VaInnocent Saidi avo vanoti Zimbabwe inofanira kuva pamberi mukunyewenutsa zvinhu nokuti inyika iri kuda vanhu vakapinda munyika kuti vaunze mari iri kunetsa munyika. Asi nyanzvi munyaya dzehutano hweruzhinji inoshanda yakazvimirira muguta reMasunga muBotswana, VaSiyabonga Khuzwayo vanoti dai vanhu vachitevera mitemo yakatarwa maringe nekudzivirira COVID-19, dai nyika zhinji dzanyewenutsa nyaya dzekufamba. Botswana, iyo ine vanhu vangangosvika mamiriyoni maviri nezviuru mazana matatu chete, iri pakati penyika shoma dzemuAfrica yose dzine vanhu vanodarika zvikamu makumi manomwe nematatu kubva muzana vabaiwa nhomba dzose dzeCOVID-19. Morroco ine vanhu vabayiwa nhomba mbiri vanodarika zvikamu makumi matanhatu nezviviri kubva muzana kana kuti 62, 9% ndiyo ine vanhu vakawandisa vabayiwa nhomba muAfrica. Zimbabwe ine zvikamu makumi maviri nezviviri zvabayiwa nhomba mbiri. No media source currently available ",Botswana Yobvumidza Vanhu Vakabayiwa Nhomba yeCovid-19 Kaviri Kupinda muNyika Iyi Vasina Tsamba yePCR
"Dare repamusoro rarasa chikumbiro cheMDC inotingamirwa naVaNelson Chamisa chekuti chikwata cheMDC chiri kutsigira Muzvare Thokozani Khupe chimbomira kudzinga nhengo dzeMDC Alliance richiti MDC Alliance harisi bato riri pamutemo. Vachirasa chikumbiro ichi, mutongi wedare, VaTawanda Chitapi, vati MDC Alliance harisi bato riri pamutemo sezvo pasina chinoratidza kuti ibato rakaumbwa zviri pamutemo. VaChitapi vati gwaro rakanyoreranwa nevaive mutungamiri weMDC-T, mushakabvu VaMorgan Tsvangirai nevatungamiri vemamwe mapato matanhatu ari muMDC Alliance, kana kuti Alliance Agreement, richiri benyu uye hapana humbowo hwakasvitswa kudare nebato raVaChamisa hunoratidza kuti gwaro iri rakapera kushanda pakaitwa sarudzo dzemuna 2018 sezvakasvitswa kudare nemagweta eMDC Alliance. VaChitapi vatiwo MDC Alliance haina kana bumbiro remitemo rinoratidza kuti ibato rinogona kumiswa mumatare vachiti vakakwidza nyaya iyi kudare, havana kupa humbowo hunoburitsa pachena kuti MDC Alliance ibato rakavambwa sei. Zvaturwa nedare zvatsinhirwa negweta raMuzvare Khupe, uye vari mutungamiri weNational Constitutional Assembly, Muzvinafundo Lovemore Madhuku. VaMadhuku vati MDC Alliance inofanirwa kuva iri pamutemo kwete kungotaura chete izvo vati kana nyaya dzava mumatare, hapana mutongi angade kunzwa nyaya yechinhu chisipo pamutemo. Asi mutauriri mutsva weMDC Alliance, Muzvare Fadzai Mahere, vaudza Studio7 kuti simba rehove riri mumvura kwete kumutongo waturwa nedare. Muzvare Mahere, avo vakagadzwa naVaChamisa pabasa idzva iri neChina, vati sebato, vanoziva kuti ndivo vane vanhu nokudaro vacharamba vakamira nevatsigiri vebato ravo. VaDouglas Mwonzora, avo vave kuzviti vakadzokera pachinzvimbo chemunyori mukuruweMDC-T zvichitevera mutongo wedare reSupreme Court wekuti VaChamisa havana kusarudzwa zviri pamutemo, vati havasi kuzongodzinga nhengo dzeparamende zvisina tsarukano. Mutongi waVaChitapi unoreva kuti chikwata chaMuzvare Khupe chinogona kudzinga nhengo dzeparamende mudare iri dzakabva kudivi raVaTsvangirai, pamwe nenhengo dzeseneti nemakanzura akasarudzwa muzvigaro izvi achibva kuMDC yakasiyiwa naVaTsvangirai vasati vafa. Dzimwe nyanzvi munyaya dzezvematongerwo enyika dzinoti bato reMDC rinogona kutsemuka nepakati zvakare zvichitevera mutongo wedare reSupreme Court nemutongo waturwa naVaChitapi uyu, inova mitongo iri kupa masimba kuna Muzvare Khupe kudzamara vaita kongiresi zviri pamutemo inosarudza mutungamiri mutsva. Vose Muzvare Khupe naVaChamisa vakanzi nedare reSupreme Court makongiresi avakaita akange asiri pamutemo, nokudaro panofanirwa kuitwa kongiresi itsva inosarudza munhu anotsiva VaTsvangirai. Asi pari zvino Muzvare Khupe vakanzi nedare vafanobata matomu sezvo vari ivo munhu akasarudzwa pakongiresi yemuna 2014 semutevedzeri waVaTsvangirai. No media source currently available ",Dare reHigh Court Rinoti MDC Alliance Harisi Bato Riri paMutemo
"Imwe nyanzvi munyaya dzematongerwo enyika, uye vari mukuru wezvirongwa musangano re Zimbabwe Network for Social Justice, Va Tendai Ruben Mbofana, vanoti havasi kufara nezvakaitwa nenhengo dze Zanu PF idzo dziri mukomiti yeparamende inoona nezvemari. Nhengo idzi dzakatadzisa nemusi weChishanu musangano wekunzwa zviri kuitika panyaya ye Sakunda Holdings, iyo iri kunzi yakapihwa nehurumende mari inodarika mabhiriyoni mashanu emadhora eku America zvisina mvumo yeparamende. Mari iyi inonzi yakapihwa kambani iyi muna 2017 na 2018 chete. Asi mhemgo yeZanu PF inomirira Buhera Central muNational Assembly, VaMathew Nyashanu, vanoti vakatora danho iri sezvo MDC isiri kucherechedza mutungamiri wenyika, VaEmmerson Mnangagwa, nokudaro ivo havasi kucherechedzawo VaTendai Biti sasachigaro wekomiti iri kufanirwa kunzwa nyaya yeSakunda Holdings. Asi VaMbofana vanoti havawirirane nedanho rakatorwa neZanu PF, sezvo maitiro akadai achizvidza mashandiro eparamende. VaMbofana vanoti nhengo dzeZanu PF dzakaita izvi nechinangwa chekuona kuti vakuru vekambani yeSakunda Holdings havasi kuzomiswa pamberi pekomiti iyi vachibvunzurudzwa nezvemari yavakapihwa zvisiri pamutemo. VaMbofana vanoti nyaya yemari inonzi yakapihwa Sakunda Holdings nehurumende zviri kunze kwemutemo, inofanirwa kugadziriswa kuitira kuti nyika izive zvakaitika, vanenge vakatyora mutemo, votorerwa matanho akaomarara zvikuru. Sakunda inonzi ikambani yechipangamazano chaVaMnangagwa, VaKudakwashe Tagwirei. Studio7 haina kukwanisa kubata VaTagwirei kuti tinzwe divi ravo panyaya yekambani yavo iyo iri kunzi yakapihwa mari nehurumende dare reparamende risina kusumwa. Sakunda, iyo inonzi inotsigirwa nevamwe vari muchiuto, yakapihwa mari yaishandiswa pasi pechirongwa che Command Agriculture, icho chaitengera vanhu zvinhu zvekurimisa zvakaita sembeu nefotereza. Chirongwa cheCommand Agriculture chinoshanda chiri pasi pehofisi yemutungamiri wenyika, VaEmmerson Mnangagwa. Kambani iyi inonzi yakamboyambirwawo neInternational Monetary Fund mushure mekunge yabhadhara kambani yeTrafigura mari yakawandiswa, uye zvisina kunyatsojeka sezvinodiwa pakufambiswa kwemari pasi rose. Sakunda Petroleum, iyo iri pasi peSakunda Holdings, ine hukama neTrafigura kuburikidza nekambani yeTrafigura Zimbabwe, Sakunda iine zvikamu makumi mashanu nechimwe kubva muzana mukambani iyi, ukuwo Trafigura iine zvikamu makumi mana nezvipfumbamwe kubva muzana sezvinodiwa nemitemo yenyika. Muzinda weSakunda Holdings uri pa Century Towers muHarare, uye kambani iyi ine mahofisi mu 4th, 15th, 16th ne 17th Floors, izvo zvinoratidza kuti ikambani huru ine vashandi vakawanda, uye inogara yakachengetedzwa zvakasimba. No media source currently available ",VaMbofana Vanoti Mari Yakapihwa Sakunda Holdings Ngaiferefetwe
"Hurumende iyo yanga yakambomisa kupinza vanhu mabasa ichiti vashandi vayo vakawandisa yatanga kutora vadzidzisi vemuzvikoro zvepasi. Bazi rePublic Service Commission (PSC) iro rinopinza nekuburitsa vashandi vehurumende mabasa rakanyorera munyori mukuru webazi rezvedzidzo yepasi Dr Sylvia Janet Utete-Masango kuti vakasununguka kupinza vadzidzisi basa muzvikoro zvine vadzidzisi vashoma. Mutsamba yavo yakanyorwa musi wa24 mwedzi wapera, munyori mukuru wePSC Amai Pretty Sunguro vanoti bazi rezvedzidzo yepasi rakapiwa mvumo yekupinza vadzidzisi basa kuti vatsive vakamiswa mabasa gore rino. Amai Sunguro vanoti pose panopinzwa basa vadzidzisi ava panofanirwa kunge paine vashandi vebazi ravo kuti pasaite huori. Danho rekupinza vadzidzisi mabasa ratambirwa nemufaro nemunyori mukuru wesangano rinomiririra vadzidzisi reProgressive Teachers Union of Zimbabwe (PTUZ) VaRaymond Majongwe. Vatiwo bazi rezvedzidzo rinotoda kuwedzerwa vadzidzisi vanosvika zviuru zana kuti vakwanise kudzidziswa zvakanaka. VaMajongwe vayambira hurumende kuti isapinze nhengo dzevechidiki dzeZanu PF mabasa sezvo zvichizokonzera matambudziko muzvikoro vechidiki ava voita zvematongerwo enyika. Vatiwo parizvino, kune vadzidzisi vanosvika zviuru zana nemakumi matatu. Izvi zvinotsigirwa nemumwe mudzidzisi wekuMakonde VaRosten Mutapwa avo vanoti vadzidzisi vashoma. Vatiwo vadzidzisi vanodiwa muzvikoro zvakawanda kubva kuvana vemagiredhi epasi kusvika kusekondari. Mukuru mubazi rezvedzidzo yepasi mudunhu reMashonaland West VaSylvester Mashayamombe vakaudza musangano waizeya matambudziko emuzvikoro mwedzi wapera kuti munyika mune dambudziko rekushomeka kwevadzidzisi. VaMashayamombe vakati mudunhu ravo chete rinoda vadzidzisi vezvikoro zvepasi vanosvika chiuru chimwe chete nemazana maviri nemakumi mana. Hurumende yainge yakambomisa kupinza vashandi mabasa ichiti vakawandisa sezvo mari yainowana ichiperera kumari dzemihoro. Hatina kukwanisa kubata gurukota rezvedzidzo VaLazerus Dokora sezvo vange vasingadaire nharembozha yavo.",Hurumende Yopinza Vamwe Varairidzi Mabasa
"Mutauriri webato reMDC-T uye vari nhengo yeNational Electoral Reform Agenda, Nera, VaObert Gutu, vanoti vakagadzirira zvakasimba kuzvidzivirira kubva kusangano riri kuzviti Citizens Against Violence and Anarchy, Cava. Sangano iri mumazuva mashoma apfuura rakapihwa mvumo nedare repamusoro yekuti riendese Nera kumatare kuitira kuti nhengo dzaro dziripwe zvinhu zvadziri kuti zvakapunzwa nenhengo dzeNera dzairatidzira gore rapera. Asi veNera vanotiwo vane humbo hwakasimba hunoratidza kuti nhengo dzeZanu-PF nevasori ndivo vakaita izvi. VaGutu vanotiwo vari kuda kuendesawo kumatare bato reZanu-PF vachiripomera mhosva dzekuponda nhengo dzaro dzinosvika mazana maviri muna 2008 panguva yesarudzo. No media source currently available ",MDC-T Yoendesa Zanu PF kuMatare Ichiti Yakaponda Vanhu Muna 2008?
"Vana veZimbabwe kumativi mana enyika vari kurangarira gamba renyika, mushakabvu VaJoshua Nkomo, avo vaive mutevedzeri wemutungamiri wenyika, vachitarisa nhaka yavakasiya pamwe nemabasa avakabata mukuunza runyararo munyika, makore makumi maviri nematatu vashaya, kunyange hazvo paine vamwe vane maonero akasiyana nevamwe. Nyika yese yaiziva VaNkomo saBaba veZimbabwe kana kuti “Father Zimbabwe”, kududzira chiremerera chaipiwa gamba iri nevatsigiri vavo pamwe nevose vaitevera mabasa avaibata. Vazhinji vanonti chinhu chavanonyanyorangarirwa nacho kubatanidza nyika mugore ra 1987 pakabatana mapato maviri anotiraitonga reZANU PF ne ZAPU paUnity Accord. Izvi zvakauya mushure mekushungurudzwa kwaVaNkomo pamwe nevatsigiri vavo uye kupondwa kwevanhu vanodarika zviuru makumi maviri kuMatabeleland neMidlands nehurumende yevaive mutungamiri wehurumende panguvayo, mushakabvu VaRobert Mugabe. Mukuru muboka rekufambiswa kwemashoko mubato riri kutonga re ZANU PF, Va Tafadzwa Mugwadi, vanoti VaNkomo vanofanirwa kurangarirwa nekuti vakabata mabasa akakura munyika. Mutauriri webato re ZAPU, Va Msongelwa Ndhlovu, vanoti shoko guru ravakasiirwa naVaNkomo nderekuti vanhu vese dai vabatana munyika zvisineyi nekuti wabuda mumba maani kana kuti unotaura rurimi rupi. Nyanzvi mune zvematongerwo enyika vachirwira kodzero dzevanhu, uye vari mukuru wesangano reZimbabwe Democracy Institute, VaPedzisai Ruhanya, vanoti zita raVaNkomo haridzimiki mumagwaro enhoroondo yeZimbabwe. Gweta, vachishanda vari mukuru wesangano reZimbabwe Human Rights NGO Forum, VaMusa Kika, vanotiwoVaNkomo vaive nemuono mukuru wekukurudzira vechidiki kuti vapinde muzvigaro zvehutungamiri. Asi havasi vose vari kupembedza mabasa akabatwa naVaNkomo, sezvo kune vamwe vave kuti vakatengesa kuburikidza nekubvuma kupinda muchibvumirano cherunyararo nebato reZanu PF mugore ra 1987. Vamwe vaive nhengo dzebato reZAPU vakazomutsiridza bato iri mushure mekushaya kwaVaNkomo asi ivo VaNkomo vakashaya vari nhengo ye ZANU PF. Mwanakomana Va Sibangilizwe Nkomo, ndivo vave kutungamira bato reZAPU, uye vanonzi vane shungu dzekubvisa mapfupa ababa vavo pamarinda anovigwa magamba enyika pa Heroes Acre kuti vanochengetwa patsva kuKezi kumusha kwavo. VaNkomo vakashaya musi wa 01 Chikunguru 1999 vave nemakore makumi masere nemaviri ekuberekwa mushure mekurwara kwenguva yakareba nechirwere chegomarara. No media source currently available ","Mhuri yeZimbabwe Yorangarira Nhaka neMabasa Akabatwa neGamba reNyika, Mushakabvu VaJoshua Nkomo"
"Vatsigiri venhabvu varikupemberera nekudzingwa kwakaitwa VaCuthbert Dube semutungamiri venhabvu muZimbabwe. Kubva kunaZambezi kusvika kuna Limpopo nyaya ndiyo imwechete yekudzingwa basa kwavaCuthbert Dube semutungamiri weZifa veruzhinji vachiti izvi zvaifanira kuve zvakaitwa kare. Kunyange hazvo VaDube vaive vati varikuregedza basa musi wa 5 Zvita veZifa Council avo vakasangana mukupera kwesvondo vakabvumirana kuti vaDube pamwe nebhodhi ravo rese vaende ikozvino. VaIgnatius Muzondiwa vanoti vaDube vakauraya nhabvu zvekuti kuenda kwavo kwaive kwavanonokera. Mutsigiri wechikwata cheGunners VaNorman Masiyambiri vanoti VaDube vanga vachishaina nemari yavaipa Zifa iyo vanoti vakaba muPremier Medical Aid Society. Asi VaDube vanoti havana kana kobiri ravakaba kukambani iyi. Muzvare Chipo Nyangoro vanoti veZifa Council vanofanira kuregedza zvekuisa panzvimbo vanhui vane mari vosarudza vanoziva zvanhebvu. Zvichakadaro, chikwata chenhabvu chevanhukadzi chemaMighty Warriors chadongorera kuenda kumakwikwi emitambo epasi rose e 2016 Olympic Games ayo achaitirwa kuRio de Janeiro kuBrazil. Chikwata ichi chave kungoda kukunda Cameroon 1-0 kuti chive chikwata chenhabvu chekutanga muZimbabwe kubudirira kuenda kumabiko emitambo epasi rose aya mushure mekurohwa zvakareruka 2-1 kuYaounde mukupera kwesvondo. MaMighty Warriors achange ari pamusha mumasvondo maviri anotevera izvo zvabva zvasimbisa mukana wavo wekukwanisa kuenda kumakundano ane mutsindo epasi rose aya. Mitambo munyika yakaendererawo mberi kuchitambwa mitambo yeChibuku Super Cup munhandare yeMandava Stadium kuZvishavane. Chikwata cheHarare City chakapinda mufainari yeChibuku Super Cup kwemakore maviri akateverana mushure mekudambura ZPC Kariba 4-1. Chikwata ichi chichasangana neDynmos iyo yakarova Chapungu 1-0 nechibodzwa chakabva kuna Roderick Mutuma. Dynamos yacho yakarovawo Chapungu zvikarwadza vatambi vechikwata chemauto emuchadenga avo vaitarisira kukunda kuti vawedzerwe nyembe kubasa uko vanoshanda kuAirforce of Zimbabwe. Mutambi weChapungu Alan Tavarwisa anoti vakaita zvose zvavanogona kuti vakunde mumutambo uyu asi zvakakona n'anga murapwa achida. Fainrai yeChibuku Super Cup ichatambwa musi we 31 Gumiguru. No media source currently available ",VaTsigiri veNhabvu Votambira neMufaro Kusiya Basa kwaVaDube kuZIFA
"Mutungamiri wenyika VaEmmerson Mnangagwa nemusi weChipiri vakaita musangano nemutungamiri wenyika yeIvory Coast VaAlassane Quattara kumucheto wemusangano wevakuru vemabhizimisi muAfrica. Vachitauta nevatori venhau pakapera musangano uyu, VaMnangagwa vakati vatungamiri venyika dzemuAfrica vanofanira kusimbisa nyaya dzezvehupfumi kwete zvematongero enyika.z Vachibva kuIvory Coast, VaMnangagwa vari kutarisirwawo kuenda kuChina musi wa 2 Kubvumbi kusvika 6 Kubvumbi kumusangano nemutungamiri wenyika iyi VaXi Jinping. Zimbabwe inodyidzana zvakasimba neChina. Asi kumisangano yavari kuita kuIvory Coast, VaMnangagwa vari kutaurawo nevakuru kubva kusangano reEuropean Union uye bhanga reAfrican Development Bank. VaMnangagwa vakaitawo hurukuro negurukota rezvekudyidzana nedzimwe nyika muFrance kana kuti Minister of State in the Ministry for Europe and Foreign Affairs, VaJean-Baptiste Lemoyne avo vakati chido chavo kuti vakuru veZimbabwe vabvisirwe zvirango zvavakatemerwa uye kuti Zimbabwe ibatsirwe nenyika dzakabudirira kuti ibude mumadhaka mairi munyaya dzezvehupfumi. Sachigaro wekomiti yezvekudyidzana nedzimwe nyika mudare reparamende vari nhengo yeZanu-PF VaKindness Paradza vanoti nyika dzakawanda dzave kuda kutanga kudyidzana neZimbabwe. No media source currently available   ","VaMnangagwa Vopeta Musangano kuIvory Coast, Votarisirwa Kuenda kuChina"
"Gavhuna weIndiana VaMike Pence avo vakasarudzwa kuti vave mutevedzeri wemutungamiri webato remaRepublicans, VaDonald Trump vari kutarisirwa kutaura manheru ano pamusangano wemaRepublicans we Republican National Convention ku Cleveland, Ohio. VaTrump vari kukwikwidzana naAmai Hillary Clinton vebato remaDemocrats. Anenge akunda musarudzo dzemuna Ndira idzi ndiye achato ra chigaro chekutungamira nyika yeAmerica kubva kuna VaBarack Obama. VaPence vari kutarisirwa kuti vaudze America kuti sei ivo naVaTrump vachifanira kupihwa mukana wekutungamira nyika yeAmerica. VaPence vane makore makumi mashanu nemanomwe ekuberekwa. VaPence vari kutarisirwa kuudza vanhu kuti VaTrump vakakunda musarudzo vachabatsira zvikuru America kuti ive nebudiriro. VaTrump vakakwanisa kukunda vanhu vanosvika gumi nevatanhatu vainge vachikwikwidza kumirira maRepublicans musarudzo idzi. Vamwe vakakundwa musarudzo idzi vanosanganisa gavhuna weWisconsin VaScott Walker uye Senator Ted Cruz vekuTexas naSeneta wekuFloria VaMarco Rubio vari kutarisira kutaurawo pamusangano wanhasi. Vamwe vakataura pamusangano uyu nezuro vanosanganisa gavhuna weNew Jersey VaChris Christie uye mutauriri wedare reHouse of Assembly VaPaul Ryan. Amai Clinton vari kutarisirwa kusarudzwa zviri pamutemo pamusangano webato ravo uri kuitwawo svondo rinouya. VaTrump vachatambira kusarudzwa kwavaitwa nemusi weChina mangwana. Zvichakadaro, mazana nemazana evanhu vari kuratidzirawo kumusangano wemaRepublicans vachiti havasi kufara negwara riri kutorwa naVaTrump. Vanhu ava vanoti VaTrump vari kuda kupa kuti munyika muite kusawirirana zvikuru nyaya yavo yekushora vechitendero chechiMuslim. Chizvarwa cheZimbabwe chiri muAmerica VaAdmonish Deda avo vari kutevera zviri kuitika vanoti zvizvarwa zveZimbabwe zvisina magwaro akakwana zviri kutya kudzoserwa kumusha sezvo VaTrump vari kuti vachaomesera vanenge vasina magwaro akakwana. No media source currently available ",Mutevedzeri weMutungamiri weBato remaRepublicans VaMike Pence Votaura paMusangano Mukuru weBato Iri.
"Sangano rinorwisana nehuwori kuchamhembe kweAfrica, reAnti-Corruption Trust of Southern Africa, rinoti rinotambira nemufaro hurongwa hwemuchuchisi mukuru wenyika, kana kuti Prosecutor-General, VaKumbirai Hodzi, hwekuti vachuchisi vese vemunyika vari pasi peNational Prosecution Authority vaongororwe mararamiro avo senzira yekurwisana nehuwori. VaHodzi vakaudza nhepfenyuro yeZBC kuti hurongwa uhwu huchaita kuti vachuchisi pamwe nevamwe vashandi vekumahofisi evachuchisi vaongororwe hupenyu hwavari kurarama kuti huonekwe kana huchienderana nemari dzemihoro dzavanotambira. Vanenge vaonekwa kuti hupenyu hwavo hahusi kuenderana nemihoro yavo vanonzi vanofanirwa kutsanangura kuti vakawanepi mari dzekuve nepfuma dzinenge dzichiongororwa idzi, kukundikana kwavo kutsanangura voendeswa kumatare edzimhosva, uye pfuma yotorwa nehurumende. VaHodzi vari kukurudzirawo veruzhinji kuti vashande nehofisi yavo vachiiruma nzeve kana pane vashandi vanenge vachiita zvehuwori vavanooziva. Hurumende iri kuferefeta huwori kuvashandi vemapoka akasiyanasiyana senzira yekurwisana kwainoti iri kuita nehuwori, asi vamwe vanoongorora zvematongerwo enyika vanoti hurumende inenge iri kunyanya kusimbirira kusunga vechimwe chipoka cheZanu PF kana vebato rinopikisa reMDC Alliance, zvikuru vari kumakanzuru. Asi mukuru weAnti-Corruption Trust of Southern Africa, VaObert Chinhamo, vanoti sesangano vanotarisira kuti rwendo ruwno hurumende ichaita sekutaura kwayo sezvo aka kasiri kekutanga kuti izivise kuti yave kuongorora mararamiro evashandi vekumatare edzimhosva asi pasina chainozobuda. Zvichakadaro, vanhu vanofungidzirwa kuti imbavha vanonzi vakapaza nekupinda muhofisi yasachigaro veZimbabwe Anti-Corruption Commission, ZACC, Justice Loice Matanda Moyo iri kuMt. Pleasant mukupera kwesvondo. Bepanhau reHerald rinoti Justice Matanda Moyo vatenda kuti hofisi yavo yakapazwa uye mapurisa ari kuferefeta kana paine zvinokosha zvingadai zvakabiwa muhofisi iyi. Sangano reZACC riri kurwisana zvakasimba nehuwori munyika kuburikidza nekusunga vanhu vari kupomerwa mhosva dzehuwori. No media source currently available ",Anti-Corruption Trust of Southern Africa Yotambira Hurongwa hweKuongororwa kweHuwori muVachuchisi
"Mutungamiri wenyika VaRobert Mugabe nhasi vati havasi kuzosiya chigaro chavo sezviri kutaurwa nevamwe vevakarwa muhondo yerusunguko vachiti vakadzika midzi pahutungamiri hwenyika. Vachitaura pamusangano wavaita nevamwe vakarwa hondo yerusununguko vari muchikwata chesangano revakarwa muhondo reZimbabwe Liberation War Veterans Association chinotungamirwa naAmai Mandi Chimene waitirwa pamuzinda weZanu PF muHarare, VaMugabe vati havasi kuzosiya chigaro sezvo vachiti vakasikirwa hutongi uye veruzhinji vachiri kuvada. VaMugabe vati vakarwa hondo yerusunuguko vari kuti vabve pachigaro vanhu vari kushanda nehurumende yeBritain, America pamwe neFrance kuti hurumende iripo ibviswe. Vamwe vakarwa muhondo yerusununguko vari kuchikwata chinotungamirwa naVaChris Mutsvangwa, avo vakadzingwa muZanu PF, vakaburitsa mashoko svondo rapera achiti VaMugabe vavekufanira kusiya basa sezvo vakwegura uye vari kutadza kutungamira nyika zvakanaka. Zvichakadaro, vamiriri vehurumende idzi vakaudza Studio 7 masvondo mashoma adarika kuti havanei nenyaya dzezvematongerwo enyika muZimbabwe vachiti chavanongotarisira kuhurumende kuremekedza kodzero dzevanhu pamwe nemitemo yenyika. Amai Chimene vashandisawo musangano uyu kutsoropodza mutevedzeri wemutungamiri wenyika VaEmmerson Mnangagwa nekutungamira kwavanonzi vari kuita chipoka cheZanu PF chiri kuzvidaidza kuti Team Lacoste chinonzi chiri kugadzirira kutora matomhu kubva kuna VaMugabe kana vachinge vabva pachigaro. Amai Chimene vati chinoshamisa ndechekuti VaMnangagwa havasi kuvhura muromo wavo pose parikutaurwa-taurwa nezvekuda kwavo kutora masimba kubva kuna VaMugabe. VaMnangagwa, avo vanga varipowo pamusangano uyu havana kana kumboti bufu kudzamara musangano uye upere. Chimwe chipoka chinonzi chiri kukwikwidzana neTeam Lacoste chirikudaidzwa kuti Generation 40 kana kuti G40 uye chinonzi chinotungamirwa nemudzimai waVaMugabe, Amai Grace Mugabe. Zvichakadai, VaMugabe vati sangano revakarwa muhondo rinofanira kuita sarudzo itsva kuti ritsvage humwe hutungamiri. VaMugabe vatorawo mukana uyu zvakare kutsoropodza vedzisvondo vavati vari kupindira munyaya dzezvematongerwo enyika vakatsoropodza mutungamiri weboka reHash Tag This Flag, VaEvan Mawarire zvepiri. Vati hurumende yavo haisi kuzopeta mawoko ichisiya veruzhinji vachiratidzira kusafara kwavo nehutongo hwavo. Mashoko aVaMugabe aya anouya apo vechidiki vebato reMDC-T vakazivisa neMuvhuro kuti vacharatidzira zvakawomarara munyika yose mwedzi unouya kudzamara VaMugabe vabva pachigaro. Zvichakadai, nhengo yeZanu PF, VaEnergy Mutodi vadzingwa pamusangano uyu nevechidiki veZanu PF vanga vachivapomera mhosva yekuti mutengesi. Vamwe vatori venhau vemapepa akazvimirira vanga vachishungurudzwawo nevechidiki veZanu PF. Musangano uyu wapindwa nevaimbova varwi muhondo yerusunguko vashomanana nevatsigiri veZanu PF vane chitsama nyangwe hazvo musangano uyu wanga uchifanira kunge wapindwa nevaimbova varwi muhondo yerusunguko. No media source currently available  ",VaMugabe Vanoti Havasi Kuzosiya Chigaro Ukuwo Vatsigiri Vavo Vachituka VaMnangagwa
"Vanhu vakawanda vanonzi vatanga kupinda muguta reHarare uku vamwe vachiti vachiri kushungurudzwa nemapurisa nemauto kunyange hazvo dare repamusoro rakati izvi zvinofanira kumira. Vanochengetedza runyararo vanonziwo nevamwe vari kuratidza kuti havana ruzivo rwakakwana pakudzivirira kupararia kwe chirwere checoronavirus. Vakawanda vanoti vari kushamisika kuti sei vari kufamba vakawanda vari mumarori uye vasina zvekuzvidzivirira mhuno nemuromo sezviri kukurudzirwa nevezvehutano pasi rose. Kunyange vanhu vachifanira kufamba netsamba kuti vadarike pane mapurisa nemauto, vamwe vanonzi vave kuguma vobhadhara chioko muhomwe zvopa kuti vanhu vazare muguta reHarare ipo paine kurudziro yekuti vagare mudzimba. Huwandu hwevanhu vari kubatwa nechirwere checoronavirus huri kutoramba huchikwira zvakanyanya kubva zvanzi vanhu vagare mudzimba. Kuti nyika inzi yakwanisa kudzikisa hukasha hwechirwere ichi, World Health Organization inoti nyika inofanira kupedza mavhiki maviri pasina munhu abatwa nechirwere ichi. Mutevedzeri wemunyori wezvematunhu muMDC, VaClifford Hltyawayo, vanoti mapurisa nemauto anofanira kuita zvidzidzo zvekuchengetedza kodzero dzevanhu. Asi gweta vari nhengo yeZanu-PF, VaTinomudaishe Chinyoka, vanoti mumapurisa nemumauto munogona kunge muine dzimwe nhinhi asi vanhu havafanire kushora vose. Hatina kukwanisa kubata gurukota rezvekudzivirirwa kwenyika, Amai Oppah Muchinguri Kashiri, sezvo nharembozha yavo yange isiri kudairwa. No media source currently available   ",Vanhu Vakawanda Votanga Kupinda Muguta reHarare neNyaya yeHuori
"Zvitoro zvikuru zvinotengesa zvekudya muguta reHarare zviri kutora matanho okudzivirira kupararira kwechirwere chekorera icho chanetsa munyika. Zvitoro izvi zviri kuisa pamikova yazvo mishonga yekugezesa maoko kuitira kuti vatengi vatange vachenesa maoko avo vasati vapinda, uye kuchenesa zvakare maoko avo pavanobuda. Studio7 yaona izvi zvichiitika muzvitoro zvakawanda zvakaita sePick and Pay, Bon Marche neSpar. Zvinhu zviri kutengwa zvakanyanya mishonga inodirwa mumvura yekunwa pamwe neyekusukisa ndiro. Maneja wePick and Pay yekuAvondale, VaShepherd Msipa, vaudza Studio7 kuti mishonga inochenesa maoko yava kushaikwa sezvo vanhu vanga vachiita chipatapata kuitenga. Mukuru weZimbabwe Peace Project, Muzvare Jestina Mukoko, vanoti sezvo munyika maita dambudziko rekorera, zvakakosha kuti vashandirwi vakurudzire vashandi vavo kugeza maoko avo pavanosvika pabasa. Mumwe mukomana aramba kutaura zita asi achishanda muchitoro cheBon Marche kuAvondale ati mishonga yakawanda yekuchenesa kana kugezesa maoko yava kunetsa kuwana. Chirwere chekorera chakatanga kubuda mumisha yeGlenview neBudiriro, uye kusvika pari zvino, vanhu vanodarika makumi maviri nevashanu vafa nacho munyika yose, uye vanhu vanodarika zviuru zvitatu nemazana manomwe vakabatwa nechirwere ichi. Gurukota rezveutano VaObediah Moyo, nemamwe makurukota ehurumende vari mushishi rokutsvaga matanho okudzivirira kupararira kwechirwere. Nyanzvi dzezvehutano dzinoti korera iri kukonzerwa nehutsvina, kunwa mvura isina kuchena, pamwe nekudya zvinhu zvisina kuchengetedzwa zvakanaka.",Zvitoro Zvotora Matanho eKudzivirira Korera
"Dare repamusoro rarasa chikumbiro chesangano reCommunity Water Alliance chekuti kunetsa kuri kuita mvura muHarare kutorwe sedambudziko guru ratarisana nenyika. Mutongi wedare repamusoro, VaOwen Tagu, varasa chikumbiro chesangano Community Water Alliance chekuti kanzuru yeHarare pamwe nehurumende vamanikidzwe kupa vagari vemuHarare mvura yakachena uye kuti mutungamiri wenyika, VaEmmerson Mnangagwa, vaise chidhindo chavo chekuti kushayikwa kwemvura yakachena ratove dambudziko guru rakatarisana nenyika, kana kuti national disaster. Vachitura mutongo wavo, VaTagu vati chikumbiro cheCommunity Water Alliance ichi chasara kumashure kwenguva sezvo hurumende iri kubatsirana nekanzuru yeHarare kuti muHarare munge muine mvura yakachena kubudikidza nemari inonzi yakapihwa kanzuru yeHarare. Asi mutauriri wekanzuru yeHarare, VaMichael Chideme, vaudza Studio7 kuti mari yavakapihwa nehurumende yakanga yakanangana nekugadzirisa pombi dzemvura kwete kutenga mishonga yekuchenesa mvura. Mutongo waturwa nedare washorwa nemukuru anoona nezvezvirongwa musangano reCommunity Water Alliance, VaHardlife Mudzingwa. VaMudzingwa vati madhamu anotorwa mvurwa nekanzuru yeHarare ari kupwa zvinoratidza kuti dambudziko remvura muHarare riri kutoramba richikura. Vatiwo mutongo waturwa nedare unotyora kodzero dzeveruzhinji dzekuti vave vanowana mvura yakachena nguva dzose sezvo pombi dzekanzuru dzichiri kubuda mvura ine tsvina. VaChideme vakurudzira vagari kuti vabhadhare mabhiri avo emvura kuitira kuti kanzuru igokwanisa kutenga mishonga yekuchenesa mvura. Asi meya weguta reHarare, VaHerbert Gomba, vakabuda pachena nguva yapfuura kuti kanzuru yavo iri kutadza kutenga mishonga yekuchenesamvura sezvo iri kutadza kuwana mari yekunze inokwana kubva kubhanga guru renyika, reReserve Bank of Zimbabwe. Zimbabwe yakatarisana nadambudziko rekushayikwa kwemari yekunze izvo zviri kutadzisa nyika kutenga zvinhu zvakawanda zvinoda mari yekunze zvakafanana nemagetsi, mafuta edzimotokari nezvimwe zvakadaro. Hatina kukwanisa kutaura nagavhuna weReserve Bank of Zimbabwe, VaJohn Mangudya, kuti tinzwe kuti matanho api avari kutora kuti vawane mari yekunze iri kudiwa nekanzuru yeHarare nehurumende kuti patengwe zviri kudiwa kubva kunze kwenyika. No media source currently available  ",Dare Rinorasa Chikumbiro Chekuti Kunetsa kweMvura muHarare Kutarwe seDambudziko Rakurisisa
"Vatyairi vedzimotokari vanoti havasi kufara nekukwidzwa kwaitwa mitengo yemafuta edzomitokari pamwe nemari dzekupaka motokari dzavo mudhorobha reHarare. Mashoko aburitswa neZimbabwe Energy Regulatory Authority, kana kuti ZERA, anoti mutengo wepeturu wakwira kubva pamadhora manomwe nemasendi makumi mana nemanomwe kusvika pamadhora manomwe nemasendi makumi mashanu nemashanu parita uye dhiziri rakwirawo kusvika pamadhora manomwe nemasendi makumi maviri nemaviri. Kukwidzwa kwaita mafuta edzimotokari uku kwashorwa nevatyairi vakaita saVaFabian Zenda avo vanogara mumusha weBelgravia muHarare. VaClemence Muzoda vatiwo kukwira kuri kuita mafuta hakuenderane nemari dziri kutambirwa neveruzhinji munyika uye vati izvi zviri kuratidza kuti nyika iri kuramba ichienda kumawere. Vatyairi vazhinji vataura neStudio7 vati kukwira kuri kuramba kuchiita mafuta edzimotokari kuchakonzera kuti zvinhu zvakawanda zvikwire mitengo muzvitoro. Gurukota rezvemari, VaMthuli Ncube, vati vachazotifonera vabuda mumusangano asi hatina kuzokwanisa kuvabata pataenda pamhepo. Asi VaNcube vakataura masvondo mashoma adarika kuti mafuta edzimotokari anogona kuramba achikwira zvichienderana nehuremu hwema RTGS pamusika wekubhanga we interbank rate. Zvichakadai, kambani inoona nezvekupakiswa kwemotokari mudhorobha reHarare ye City Parking yaburitsawo mashoko ekuti mutengo wekupakisa motokari wakwira nhasi kubva padhora kuenda pamadhora mashanu paawa imwe chete. Mumwe mutyairi anoshandira pakati peguta, VaNesbert Nyoni, vati mari iyi yakawandisa kana zvichienzaniswa nemari dziri kutamabiriswa veruzhinji. VaNyoni vati kupaka motokari kwezuva rese pavanenge vari pabasa vave kutoda mari zhinji yavanoti haiwirirane nemari yavo yemihoro. Izvi zvatsinhirwa naVaFarai Mukwena avo vanoti mari dziri kubahdhariswa vatyairi hadzienderane nekusagadzirwa kuri kuitwa migwagwa nema robots ari muHarare. Kanzuru yeHarare, iyo inotungamirwa neMDC, yakabvuma mubhajeti rayo kuti mari dzekupakisa motokari dzikwidzwe ichiti mari yekupakisa motokari ichabtsirawo mukugadzirwa kwezvivakwa zvekanzuru muguta. Mune imwewo nyaya, dare remakurukota rabvumirana kubvisa chikamu chebhiri reMarriage Amendment Bill change chichipa masimba ekuti mukadzi asina muchato ave nekodzero yekuwana hupfumi mushure mekufa kwemurume. Chikamu ichi chakaunza mutauro mukuru vanhu vachiti chinokurudzira kugarisana kwevanhu vasina kuroorana, vamwe vachitiwo chaibatsira vana vanenge vaberekwa kunze kwemuchato. Dare remakurukota razivisawo kuti Zesa ichange yowana mazana manomwe ema megawatts kubva ku South Africa zvichitevera kubhadharwa kwakaitwa kambani yeEskom imwe mari yechikwereti chine Zesa kubva kukambani iyi. No media source currently available  ",Vanhu Vochema Zvikuru neMutengo weMafuta
"Dare repamusoro muBulawayo rakapa mutongo wekuti vaimbove mutevedzeri wameya weguta iri, VaGift Banda, vadzokere pachinzvimbo chavo. Mutongi wedare iri Justice Martin Makonese vakapa mutongo uyu mangwanani emusi weChina. VaBanda vaive vambomiswa basa negurukota rezvekutongwa kwematunhu VaSavior Kasukuwere muna Gunyana gore rapera. Vakazodzingwa basa mushure mekunge tribunal yaive yasarudzwa naVaKasukuwere kuti iferefete nyaya iyi yavati vaive vabatwa nemhosva yavaipomerwa yekushandisa chinzvimbo chavo kuti vatenge imwe nzvimbo yekuvakira zvisiri pamutemo. Mushure mekudzingwa kwazvo, VaBanda vakakwira kudare reHigh Court vachipikisa kudzingwa uku. Mumutongo wavo Justice Makonese vati mushure mekuzeya nyaya iyi, vakaona kuti tribunal yakatadza pakuwana VaBanda vaine mhosva sezvo zvaive pachena kuti hapana mutemo wavaive vatyora mukutenga kwavakaita nzvimbo yekuvakira iyi. Nekudaro Justice Makonese vati VaBanda vanofanirwa kudzorerwa pachinzvimbo chavo chekuve kanzura uye mutevedzeri wameya weguta reBulawayo. Hatina kukwanisa kunzwa kubva kubazi rezvekutongwa kwematunhu panyaya iyi. Gweta raVaBanda VaKholwani Ngwenya vaudza Studio 7 kuti vange vasati vaona magwaro emutongo uyu asi vati vari kufara zvisiri nekuti vaiziva kuti VaBanda vaisave nemhosva kubvira pekutanga. VaNgwenya vati pavanongowana magwaro emutongo uyu vachaasvitsa kukanzuru yeguta reBulawayo kuti VaBanda vadzokere pachinzvimbo chavo sezvataurwa nedare. Vatiwo vanotarisirawo kuti VaBanda vapiwevo mari yose yavaifanirwa kuwana kubvira pavakamiswa basa kusvikira pair zvino sezvataurwawo mumutongo uyu. Mutauriri webato reMDC T VaDouglas Mwonzora vaudza Studio 7 parunhare kuti mutongo wanhasi uno ratidza pachena zvinogarotaurwa nevebato ravo makanzura avo kunyanya mumaguta, vanopomerwa mhosva dzemanyepo senzira yebato riri kutonga reZanu PF rekushungurudza vatsigiri varo. No media source currently available ",Dare rePamusoro kuBulawayo Rinoti Mutevedzeri waMeya VaBanda Ngavadzoserwe paBasa
"Mutungamiri wenyika VaEmmerson Mnangagwa vazivisa neChipiri nezvemitemo mitsva inobata denda reCovid-19. Mitemo iyi inosanganisira wekuti kubva izvozvi vose vana veZimbabwe vari kudzoka munyika vanofanirwa kunge vachivhenekwa pachishandiswa michina yePCR uye vachagariswa kwavo voga vachizvibhadharira mari dzavo, kwemazuva anenge akurudzirwa neWorld Health Organisation, WHO. Mutemo unorambidza kufambafamba kwevanhu uchasimbiswawo kuti utange kubva nenguva dzepfumbamwe manheru kusvika nenguva dzenhanhatu mangwanani ruva rinotevera. Huwandu hwevanhu vachange vachibvumidzwa kuungana pagungano ripi zvaro hunofanirwa kucherechedzwa uye huchienderana nemutemo weWHO. Mutungamiri wenyika vazivisawo kuti vezvitoro vave kusungirwa kuvhura nenguva dzenomwe mangwanani vachivhara nenguva dzenomwe manheru. Nzvimbo dzekutandarira usiku nedzekunwira dzinonzi dzinosungirwa kubvumidza kupinda vanenge vaine humbowo hwekuti vakabaiwa nhomba yekudzivirira COVID-19 uye nzvimbo dzekudyira dzinenge dzosungirwawo kuvhara nenguva dzinovhara vezvitoro dzenomwe manheru. Ndufu dzine chekuita nedenda reCOVID-19 dzichange dzichisungirwa kutungamirwa nenyanzvi dzezvehutano dzinobva kubazi rezvehutano. Komiti inotungamira kurwiswa kwedenda reCOVID-19 munyika, yeCOVID-19 National Committee, yatara hutachiwana hutsva hwe Omicron, sechishusho sezvakatarwawo neWHO. Nyika inonzi ichangewo yawedzera kuvhenekwa kweCOVID-19 munzvimbo dzose dzekupinda nadzo munyika pamwe nekusimbisa miganho yayo. Vose vanokodzera kunge vachibaiwa nhomba yekudzivirira COVID-19 vari kukurudzirwa kuti vange vachibaiwa senzira yekuderedza dambudziko redenda iri.","Mutungamiri weNyika, VaMnangagwa, Vanozivisa nezveMitemo Mitsva yeKudzivirira COVID-19"
"Komiti inotungamira basa reparamende, yeStanding Rules and Orders yadoma nhengo pfumbamwe dzekomiti ichaongororo zvinonzi zviri kuitwa nenhengo dzeMDC muparamende zvekuratidzira nekubuda mudare iri kana mutungamiriri wenyika VaEmmerson Mnangagwa varimo. Amai Priscilla Misiharabwi-Mushonga, avo vaimbove nhengo yeMDC varamba kuve nhengo yekomiti iyi vachiti vachaudza sachigaro wayo, Advocate Jacob Mudenda zvikonzero zvacho. Vamwe vadomwa kuve mukomiti iyi vanosanganisira, VaKindness Paradza, VaLevi Maihlome, Amai Omega Hungwe, VaJoseph Chirongoma, VaCycil Kashiri naVaAljenia Samson. Komiti iyi yakaumbwa zvichitevera chichemo chakakwidzwa kudare nevanokokera nhengo dzeZanu PF VaPupurai Togarepi avo vakati zviri kuitwa nenhengo dzeMDC zvekusaremekedza mutungamiriri wenyika kana kubuda paanoouya hazvienderani nemutemo weparamende. VaMudenda vati vanoona sekuti pane kuzvidza dare kuri kuitwa nenhengo dzeMDC uye izvi ndizvo zvichaongororwa nekomiti yozotura zvainenge yawana nezvirango zvinofanira kupihwa muna Kukadzi gore rinouuya. Asi nhengo dzeMDC hadzina kufara kuti komiti iyi inonzi iongorore nhengo dzeMDC chete asi nhengo dzeZanu PF dzichivhiringa misangano yekomoti yeparamende pamwe nekuvaatadzisa kuita basa. Mumiriri weMbizo, VaSettelement Chikwinya veMDC, avo vakati panofanira kuumbwa komiti yakaitwa seyadomwa nhasi kuongorora nhengo dzeZanu-PF vati VaMudenda havana kujekesa kuti komiti iyi ichaongorora zviri kuitwa nenhengo dzeZanu PF here. Asi VaMudenda vati komiti iyi ichaongorora zvese zvine chekuita nenyaya iyi. Mumiriri weWarren Park, VaShakespear Hamauswa, veMDC ndemumwewo vati hazvina kujeka pakutaura kwaVaMudenda kuti komiti iyi ichaongororawo zviri kuitwa nenhengo dzeZanu PF here. Vatiwo havawoni sekuti komiti iyi ichaita basa rayo isina divi rayakarerekera sezvo iine nhengo dzeZanu PF chete. Vanoongorora nyaya dzezvematongerwo enyika, vachishanda nesangano reZimbabwe Democracy Institute, Doctor Pedzisayi Ruhanya vaudza Studio 7 kuti komiti iyi iite basa rayo nemazvo inofanira kuve nenhengo kubva kumapato ose ari muparamende. Rimwe gweta, VaKudzayi Kadzere vaudza Studio 7 kuti zvave kuitwa neSROC yeparamende zvekudoma nhengo kubva kubato rimwe hazvifambirana nehutongi hwejekerere. SROC ikomiti ine nhengo kubva kumapato ose ari muparamende. Apo komiti iyi yaizeya nyaya iyi, nhengo dzeMDC dzakabuda mumusangano painge pave kuda kusarudzwa nhengo dzePriviledges committee dzichiti dzainge dzisingabvumirane nedanho rainge rave kuda kutorwa. MDC inoti panofanira kuve nekomiti isina divi rayakarerekera inoongorora kunetsana pakati pe Zanu PF neMDC kwete kuti Zanu PF itungamire hurongwa uhu. No media source currently available  ",Nhengo dzeZanu-PF muParamende Dzoferefeta MDC neKuramba Kucherechedza VaMnangagwa
"Mutungamiri wenyika, VaEmerson Mnangagwa, vakasvika neChipiri masikati muguta reLusaka muZambia mavari kushanya kwemazuva maviri ari kubatanidzira zuva guru reZambia apo iri kupemberera kusvitsa makore makumi mashanu nemana yawana kuzvitonga kuzere. Zambia yakawana kuzvitonga kuzere kubva musi wa 23 Gumiguru 1964. VaMnangagwa vakatambirwa kunhandare yendege yeKenneth Kaunda International Airport nemutungamiri weZambia, VaEdgar Lungu, gurukota rezvekunze kweZambia, VaJoe Malanji, mumiririri weZimbabwe ku Zambia, Ambassador Emmanuel Chenda, pamwe vakuru vemauto nemapurisa ekuZambia. VaMnangagwa vakashanyira vaimbove mutungamiri weZambia, Doctor Kenneth Kaunda, kumba kwavo vasati vananga kumuzinda we Zambia State House uko kwavakanoita musangano naVaLungu. Va Mnangagwa naVa Lungu vakasaina zvibvumirano zveJoint Permanent Commission zvinobata kudyidzana kwenyika mbiri idzi. Imwe nyanzvi munyaya dzezvematongerwo enyika vachiita zvidzidzo zvepamusoro paCezch University of Life Sciences kuPrague, VaWelcome Zimuto, vanoti hukama hweZimbabwe neZambia hwakakosha sezvo nyika idzi dzine nhoroondo yakafanana munyaya yekuwana kuzvitonga. VaMnangagwa vanotarisirwa kudzokera kumusha mukupera kwezuva kana mhemberero idzi dzapera. No media source currently available ",VaMnangagwa Voshanyira Zambia Panguva Iri Kupemberera Kuzvitonga Kuzere.
"Vadzidzi gumi vepaUniversity of Zimbabwe vari kuratidza mifananidzo yakasiyana-siyana inoratidza mararamiro ari kuita veruzhinji munyika panguva iyo hupfumi hwenyika huri kuenda kumawere. Mumwe wevari kuratidza mifananidzo yavo, VaMelvin Gwishiri, vane mifananidzo inoratidza nyonga nyonga. Vati chinangwa chavo ndechekuti zvemitambo munyika zvishandiswewo kuudza vatungamiri venyika zviri kunetsa veruzhinji. VaJoseph Muzamani vane mifananidzo yevanhukadzi vachiita mabasa akasiyasiyana kuti vawane chouviri. VaMuzamani vati vari kuratidza mifananidzo yemadzimai iyi nepamusana pekuti madzimai ari kuita zvese zvingakwanisika kuti variritire mhuri dzavo. Mumwe mudzidzi ari kuratidzawo mifananidzo yevatengesi vezvinhu zvakasiya-siyana kusanganisira vasikana vanotengesa miviri yavo, VaArnold Chiringa, vatiwo muZimbabwe, ruzhinji rwuri kurarama nekutengesa. VaChiringa vati nekuda kwekushaikwa kwemabasa, vanhu vanotengesa vawanda kudarika vatengi, izvo zviri kupa kuti vatengesi vawane mari shomana zvikuru. Mifananidzo iyi iri kuratidzwa pasi pedingindira rinoti, “Life as we know it.” Kuratidzira uku kwakavhurwa zviri pamutemo neimwe nyanzvi mune zvekuveza matombo, VaDominic Benhura. Kutaridzira uku kunopera neChishanu svondo rinouya. No media source currently available ",Vadzidzi paUZ Voratidza Mifananidzo Inodonongodza Hupenyu hwaNhasi
"Dambudziko rechirwere chekufungisisa kana kuti depression muChirungu, rinonzi nderimwe rezvikonzero zvinoita kuti huwandu hwevanhu vanotora hupenyu hwavo hukwirenmuZimbabwe pamwe nepasi rose. Mashoko aya akataurwa nemumwe chiremba, Doctor Josphat Chiripanyanga, avo vanoshandira paChinhoyi Mall Medical Centre muHarare. Doctor Chiripanyanga vakati vanhu makumi masere kubva muzana vanodzamisa pfungwa zvakanyanyisa vozoguma vaona sokunge munhu wese asinganzwisise zviri kuvashungurudza. Vakati kune chitsama chevana vadiki vari pasi pemakore gumi nemashanu (15) vari kusvika pakuzviuraya mushure mekunge vadzamisawo ndangariro zvakanyanyisa. VaChiripanyanga vakaenderera mberi vachitsanangura zvimwe zvezvinhu zvavakati zvinoita kuti munhu aite chirwere che depression. Vakati dambudziko guru riri maererano nechirwere che depression nderekuti vanhu vazhinji havatozive kuti vane chirwere ichi. Chiremba ava vakaenderera mberi vachiti vanhurume ndivo vazhinji vanonyanya kuzviuraya kudarika vanhukadzi. Vakati chirwere che depression chiri muchikwata chezvirwere zvepfungwa, nekudaro panogona kuita rusarura kubva kuhama neshamwari zvinozokonzera kuti munhu azviuraye. Amai Valeria Mupfumira, vanodzidzisa pachikoro chiri kuMashonaland West, vakakataura neStudio 7 nezvekurwara kwavo uye nenyaya yerusarura. Doctor Chiripanyanga vakataura kuti vanhu makumi mashanu kubva muzana muZimbabwe nepasi rose vanorwara nechirwere che depression. Vanhu vanodarika mamirioni zviuru mazana matatu (300 000 000) vanonzi vanorwara ne depression, iyo inonzi inokonzera kuremara kana kuzviuraya kwevanhu vanodarika zviuru mazana masere (800 000) pasi rose. Nyika yeZimbabwe haisati yave kuziva kuti vanhu vangani vanorwara nechirwere ichi asi tsvagurudzo yakaitwa inoratidza kuti zvimwe zvezvinhu zvakadomwa sezvinokonzera kufungisisa kana kuti depression inyaya yezvakaitika kuvanhu ava munguva yehondo yakasunungura nyika ino. Zvimwewo zvakadomwa zvinonzi zvinokonzera kushushikana kwepfungwa ihondo yeGukurahundi iyo inonzi yakauraya vanhu vanodarika zviuru makumi maviri (20 000) kumatunhu eMatabeleland neMidlands, uye nemhirizhonga yezvematongerwo enyika iyo inogara yakaitika munyika muno panguva dzesarudzo. No media source currently available ",Chirwere Chekufungisisa Chopa Kuti Vamwe Vazviuraye
"Hurumende inoti kusvika parizvino chirwere checholera chauraya vanhu makumi maviri nevashanu uye kutapurirwa kuvanhu vanodarika zviuru zvitatu. Nzvimbo dzine chirwere ichi chiri kunzvimbo dzinosanganisa Harare, Manicaland, Midlands, Mashonaland East neMashonaland Central. Nyaya yechirwere checholera yave kuunza mutauro wakanyanya munyika pachinakuriranwa nyoka mhenyu pakati peZanu-PF neMDC. VeZanu-PF vanoti zviri kuitika zviri kuratidza pachena kuti MDC ine makanzura akawanda mumaguta uye yatadza kubata basa nenyaya yehuori. Asi veMDC Alliance vanoti makurukota eZanu-PF anoikanganisa kuita basa uye hurumende haisi kubhadhara mitero kumakanzuru zvopa kuti ashaya kana kobiri rekuita basa. Kanzura weMt Pleasant uye vari mutauriri weMDC Alliance VaJacob Mafume vanoti haisi nguva yekupumhana huroyi asi kunyangwe zvakadaro makurukota eZanu-PF ndiwo anovhiringidza basa mumakaunzuru. Asi vanoongorora zvematongerwo enyika vakarerekera kubato reZanu-PF VaGadzira Chirumanzu vanoti makanzura eMDC akundikana basa zvopa kuti zvirwere zvipararire munyika. No media source currently available   ",MDC Alliance neZanu-PF Vonakurirana Nyoka Mhenyu paNyaya yeKorera
"Kupinda kwameya weKariba muchirongwa chekupihwa kwevanhu vanoshaya zvekudya nesangano reWorld Food Program-WFP kwave kukonzeresa mutauro wakanyanya munyika. Vamwe vagari vemuKariba vanoti havasi kufara nekupinda muchirongwa chekupihwa mari kwevanotambura kuti vatenge zvekudya kwameya weguta ravo VaGeorge Masendu. Sachigaro weKariba Residents Association VaSam Mawawo vanoti muKariba mune vanhu vakawanda vari kutambura kudarika meya weguta vakatadza kupinda muchirongwa ichi. Asi VaMasendu vanoti havasi ivo vakapinda muchirongwa ichi asi kuti mudzimai wavo wechipiri ndiye akanyoresa zita ravo vakapinda sasaimba. Vaenderera mberi vachiti hapana chakaipa kuti vapihwe zvekudya nemasangano anobatsira sezvo ivo vachitambura nekuti vari kuwana mari inoita madhora zviuru zviviri chete sameya weguta. Mutevedzeri wemutauriri webato reMDC Alliance VaClifford Hlatywayo vanoti havaone paine chakaipa sezvo zita ravo rakanyoreswa nemudzimai wavo uye mumwe kanzura webato reZanu PF ari kuyamurwawo. Kanzura weZanu PF munzvimbo iyi VaRodric Mugwanhira varamba kuti vari muchirongwa cheWFP. Mumwe mukuru mubazi rezvekuburitswa kwemashoko muWFP VaTatenda Macheka vanoti WFP iri kuongorora nyaya dzose idzi. Vati kana paine vakaita chikiribidi vanoendeswa kumapazi ehurumende akakodzera kubata nyaya iyi asi kana vachikodzera vanongopihwawo chikafu sevamwe vari kuchida. Mumwe mushandi wesangano rinoshanda neWFP reLinkages for Economic Advancement of the Disadvantaged-LEAD- asina kuda kudomwa nezita anoti hapana chakaipa kuti vakuru vemaguta vapinde muchirongwa kana vachigara munzvimbo dzinonzi dzine vanhu vari kutambura zvakanyanya kana kuti maHot Spots. Mushandi uyu anoti vose vanogara munzvimbo dzine nzara vane mukana wakaenzana wekusarudzwa kuti vapihwe ruyamuro zvisinei nechigaro chavo munharaunda. Sangano reWFP rinoti huwandu hwevanhu vanoda chikafu mumadhorobha emuZimbabwe huri kutarisirwa kukwira kusvika pamamiriyoni matatu nezviuru mazana matatu kana kuti 3.3 million kubva pamamiriyoni maviri nezviuru mazana maviri kana kuti 2,2 million. No media source currently available ",Charova Sei Chando? Meya weKariba Obatsirwa neChikafu neWFP
"Mutungamiri wekereke yeZimbabwe Divine Destiny, Bishop Ancelimo Magaya, vanoti nhaurirano dzakanaka munyika asi hadzifanirwi kutungamirwa nemutungamiri wenyika, VaEmmerson Mnangagwa, sezvo vari munhu ari mugakava rezvematongerwo enyika. Zvichiteverawo musangano wadaidzirwa naVaMnangagwa kuti vakurukure nevamwe vavakakwikwidzana navo musarudzo dza2018, Bishop Magaya vati nyaya yekutaurirana yakanaka chose asi vakati haifanirwi kutungamirirwa naVaMnangagwa. VaMagaya vati VaMnangagwa vari pakati pegakava riri kunetsa munyika nekudaro hazvigoni kuti vakokere nhaurirano yekutsvaka kugadzirisa zviri kunetsa munyika. Asi imwe nyanzvi munyaya dzezvematongerwo enyika, VaOwen Dhliwayo, vaudzawo Studio7 kuti musangano wakokerwa nemutungamiriri wenyika wakanaka zvikuru sezvo wapa mukana vatungamiriri vemapato akasiyana-siyana wekuti vataure nhunha dzavo. Mumagwaro avabudisa, sangano reCrisis in Zimbabwe Coalition ratiwo hurukuro hadzifanirwi kungopinda vari munyaya dzematongerwo enyika chete, asi kuti munhu wese ave nechekuita nenhaurirano idzi. Vemapato anopikisa, vedzisvondo pamwe nenyanzvi munyaya dzerunyararo vanoti kusagadzikana kwezvinhu munyika kunopedzwa chete nenhaurirano dzinonanga kugadzirisa zviri kunetsa, kwete nhaurirano dzakanangana nekuchengetedza zvigaro zvevakuru mune zvematongerwo enyika. No media source currently available  ",Bishop Magaya Vanoti VaMnangagwa Havafanirwi Kutungamira Misangano yeNhaurirano
Grain Millers Association of Zimbabwe iri kuyambira kuti mutengo wechingwa uri kutarisirwa kukwira zvakanyanya svondo rino mushure mekunge GMB yawedzera mutengo wegorosi rinorimwa munyika nezvikamu makumi matanhatu nemasere kubva muzana. Mutauriri weGrain Millers Association iyo inozogaya gorosi VaGarikai Chaunza vati havana chekuita kunze kwekuwedzerawo mutengo kune vanozobika chingwa. Gorosi iri rinosanganiswa nerimwe rinotengwa kunze kwenyika. No media source currently available Parizvino chingwa chiri kutengwa nemadhora gumi nemanomwe nemasendi mukumi mashanu. Hatina kukwanisa kubata gurukota rezvekurima VaPerrence shiri sezvo vange vasiri kudaira nharembozha yavo.  ,Chingwa Chotarisirwa Kukwira Zvakanyanya Svondo Rino
"Nhengo dzedare reparamende dzinoti dzinofara kuti dzakabudirira mukurwisa kwadzo kuti makore emwanasikana anonzi abvume kuita zvepabonde akwidzwe kubva pagumi nemaviri kuenda pamakore gumi nematanhatu. Mukokeri wenhengo dzeMDC T muparamende, VaInnocent Gonese, vanoti mutemo uripo pari zvino unoti kana mwana ane makore ari pakati pemakore gumi nemaviri negumi nematanhatu akaita zvepabonde, pakave nehumbowo hwekuti akabvuma, haana kubatwa chibharo, nokudaro hapana mhosva inenge yaparwa. Vanoti ivo vaitoda kuti makore aya akwidzwe kusvika pamakore gumi nemasere, ayo anobvumidzwa munhu kutanga imba. Asi vanoti vamwe, vachitsigirwa nevanotungamira mabasa eparamende uye vari mutevedzeri wemutungamiri wenyika, VaEmmerson Mnangagwa, vakaramba. VaGonese vanotiwo kutambirwa kwakaitwa nyaya iyi mudare reparamende zvave kureva kuti nyaya iyi yave kuendeswa kukomiti yeparamende inoona nezvemitemo yozodzoka zvakare mudare iri isati yaenda kudare reseneti. “Kana ikapasa mu seneti zvinenge zvoreva kuti president vanenge vokwanisa kusaina kuti mutemo weCriminal Law Codification, Section 65 uvandudzwe kuti ufambidzane ne Section 70,” vanodaro VaGonese. Izvi zvave kureva kuti nyaya iyi ichaendeswa kukomiti yeparamende inoona nezvemitemo isati yanzwikwa zvakare mudare reparamende. Pari zvino mutemo wenyika unoti munhu anotanga kuita zvepabonde kana achizvida ave nemakore gumi nematanhatu asi mumatare umu munonzi vatongi vari kutarisawo zvakare zvinorehwa nechikamu chebumbiro remitemo che Criminal Law Codification. Mutemo unotiwo munhu anogona kutanga imba yake ave nemakore gumi nemasere. No media source currently available ",Paramende Yokurudzirwa Kuvandudza Mutemo Unobvumidza Vanasikana Kuita zvepaBonde
"Vanhu vakawanda vanoti vanowirirana kuti gore ra2020, iro riri kusvika kumagumo pakati peusiku, igore ranga rakaomera vana veZimbabwe zvikuru sezvo riri gore rakauya chirwere cheCovid-19, icho chichiri kunetsa pasi rose. Nekuda kwedenda iri, vanhu vakawanda vakarasikirwa nemabasa raramo dzevamwe dzakashanduka zvachose. Munyaya dzezvematongerwo enyika, mutauriri webato rinopikisa reMDC Alliance, VaClifford Hlatywayo vanoti 2020 rakave gore ranga rakaomera bato ravo zvikuru sezvo vakaona nhengo dzavo dzichidzingwa muparamende nemakanzuru. Izvi zvinotevera mutongo wedare repamusorosoro reSupreme Court wekuti MDC Alliance rakanga risiri bato, asi kuti bato raicherechedzwa zviri pamutemo raive bato reMDC-T raifanotungamirwa naMuzvare Thokozani Khupe. VaHlatywayo vanoti 2020 vakaona nhengo dzavo dzichipambwa nevanofungidzirwa kuti vasori, kusungwa zvisina tsarukano, pamwewo nekushungurudzwa senzira yekuda kuparadza bato iri zvichikonzerwa neZanu PF. Vanotiwo nekuda kwekutadza kutonga kweZanu PF, 2020 rakavewo gore rakaona vanhu vanoda kusvika kumamiriyoni masere vachida rubatsiro rwechikafu kuti vakwanise kusvika munguva yekukohwa muna 2021. Asi VaHlatywayo vanoti chikuru chinongofadza ndechekuti vatsigiri vavo vakaramba vakamira nemutungamiri webato reMDC Alliance, VaNelson Chamisa pamwe neto ravo, vachiti vanotarisira kuti muna 2021 vana veZimbabwe vachatora masimba avo kuti vanongedze kunofanirwa kunge kuchienda nyika. Asi sachigaro veZanu PF mudunhu reNorth America, VaRegis Charumbira, vanoti gore ra2020 rakave gore rakabudirira zvikuru vachitarisa zvirongwa zvehurumende yavo, kunyange hazvo nyika yakasangana nechirwere cheCovid-19. VaCharumbira vanoti hurumende yavo kuburukidza nehutungamiri hwaVaEmmerson Mnangagwa, yakakwanisa kudzivirira kupararira zvakanyanya kwechirwere ichi. Vanotiwo hurumende yakakwanisa kugadzirisa migwagwa, kudzikamisa hupfumi hwenyika, pamwewo nekuunza chirongwa chepfumvudza, icho chavanoti chichabatsira zvikuru nekuunza goho rakanaka mwaka uno. Panyaya yekuti bato reZanu PF rine chekuita nematambudziko akatarisana neMDC Alliance muna 2020, VaCharumbira vanoti MDC Alliance iri kuzvikanga nemafuta ayo kuburikidza nekutadza kurongeka kwayo, izvo vanoti zvichaita kuti irasikirwe nevanhu vakawanda muna 2021. Vanoti 2021 richange riri gore rine pundutso, uye vari kufara kuti chirongwa chekurima chePfumvudza chiri kutsigirwa naNyadenga kuburikidza nekunaya zvakanaka kuri kuita mvura munyika yose. No media source currently available ",Vanoita Nyaya dzeMatongerwo eNyika Voita Maonero Akasiyana Pamusoro pa2020
"Mukuru webazi reUnited Nations Development Program, VaAChim Steiner, vari kutarisirwa munyika neChina mukushanya kwemazuva mana. Mumashoko kuvatori venhau, UNDP yati inoda kuona kuti ingabatsire sei Zimbabwe kuti iite sarudzo dzegore rino. UNDP yagara iri kubatsira sangano reZimbabwe Electoral Commission, ZEC, nemari nezvimwe. ZEC inoti yakapihwa mari inosvika zviuru mazana mapfumbamwe asi iyo ichida mari inosvika mamiriyoni makumi matanhatu. VaSteiner vari kutarisirwa kuita misangano nemutungamiri wenyika, VaEmmerson Mnangagwa, nemakurukota avo, makomisheni ane chekuita nezvesarudzo anosanganisira Zimbabwe Human Rights Commission, Zimbabwe Electoral Commission, National Peace and Reconciliation Commission, Gender Commission uye masangano akazvimirira akaita seZimbabwe Election Support Network neZimbabwe Lawyers for Human Rights. Sachigaro weZESN, VaAndrew Makoni, vati vari kutarisira kusangana naVaSteiner nemusi weMugovera uye vachavaudzawo nezvemamiriro akaita zvinhu munyaya dzesarudzo. No media source currently available  ",Mukuru weUNDP Oshanyira Zimbabwe Kuzotaura Pamusoro peSarudzo dza2018
"Vamwe vanoongorora zvematongerwo enyika nevanoonawo zvavo, vanoti kunetsana kunonzi kuri kuitika mubato reMDC Renewal Team kunogona kuita kuti bato iri ripedzisire ratsemuka nepakati. Izvi zvinotevera mashoko anonzi akataurwa nemubati wehomwe mu MDC Renewal Team, VaElton Mangoma, kuvatori venhau nemusi weChitatu ekuti kune dzimwe nhengo mubato ravo dziri kuda kuvasvibisa pamwe nekuona kuti vadonha. VaMangoma vairamba mhosva yavari kupomerwa yekudanana nemudzimai weimwe nhengo yebato ravo. MDC Renewal Team ibato rakatsemukawo kubva mubato reMDC-T mushure mekutsemuka zvakare kwebato iri pachiumbwa MDC inotungamirirwa naVaWelshman Ncube. Imo mubato raVaNcube ndimo makabudawo rimwe bato rinopikisa reMDC 99 raitungamirirwa naVaJob Sikhala, avo vakanetsanawo naVaNcube, vakazopedzisira vavamba bato ravo, kunange hazvo vakazodzokera kuMDC-T. Mamwe mapato anopikisa akaita seMavambo-Khusile-Dawn, neZapu akanga atovepowo pachizotevera mamwe matsva akaita seNational Constitutional Assembly, NCA, Zimbabwe Freedom Front nerimwe idzva rakaparurwa svondo rino rinonzi Zimbabweans United for Democracy (ZUNDE), nemamwe madiki. Mutauriri weNCA, VaMadock Chivasa, vanoti kuwanda kwemapato anopikisa munyika mucherechedzo wekuti munhu anenge aine mukana wakakura wekusarudza mutungamiri waanoda. Nyanzvi mune zvematongerwo enyika vachishanda vakazvimirira, VaChrles Mangongera, vanotiwo chinhu chakaipa kuti munyika muite mapato anopikisa akawanda, sezvo izvi zvichiita kuti simba rawo rive shoma. Vanotiwo chimwe chinoita kuti mapato ezvematongewro enyika awande munyika inyaya yekuda kudya pamwe nekuti vacho vanenge vari pahutungamiri havadi kubva pazvigaro, uye kuramba kuudzwa zvekuita. VaMangongera vanoti mapato anopikisa anofanirwa kuchitanga kushanda pamwe chete kana achida kubudirira mukubvisa hutongi hweZanu PF. Mashoko aya atsinhirwawo naVaChivasa, avo vanoti havaoni riri dambudziko ringatadza kugadziriswa nevanopiksa ava kana vakagara pasi. Kunetsana kwenhengo dzemapato ezvematongerwo enyika hakusi mumapato anopikisa chete, sezvo mubato reZanu PF muinewo kukakatirana makobvu nematate uko kwakaita kuti bato iri ridzinge vaive mutewedzeri wemutungamiri waro, Amai Joice Mujuru. No media source currently available  ",Vamwe Vanoti Kuwanda kweMapato Anopikisa Kunononotsa Shanduko
"Sangano reCollege Lecturers Association kana kuti COLAZ pamwe nerimwe sangano reCouncil for Students Teachers, COST nhasi vasvitsa chikumbiro kubazi redzidzo yepamusoro chekuti zvidzidzo muzvikoro izvi zviitwe pamadandemutande senzira yekudzivirira kupararira kwedenda reCovid-19 muzvikoro izvi. Mutsamba dzaendeswa kubazi rezvedzidzo yepamusoro, masangano aya ati zvichitevera kukwira kwehuwandu hwevanhu vari kubatwa neCovid-19 anoda kuti bazi iri rimise zvidzidzo muzvikoro zvepamusoro senzira yekudzvirira kuparira kwedenda iri muzvikoro. Mutungamiriri wesangano reCouncil for Student Teachers, VaWalter Muzamani, vaudza Studio 7 kuti vari kutoda kuti zvikoro zvitovharwa nhasi chaiko nekuti vakawandavavo vanogona kubatwa neCovid-19 sezvakaitika kuMorgenster neBondolfi Teachers College kuMasvingo uko kwakabatwa vadzidzi vakawanda nedenda iri zvikoro izvi zvikavharwa. VaMuzamani vati muzvikoro zvizhinji hamuna maSaniter uye vanodzidza vakawanda izvi zvinowedzera mikana yavo yekubatwa neCovid-19. Imwe nhengo yeCOST, VaStephen Marshal Mariwo,vati hurumende inofanira kukoshesa nyaya iyi kwete kumirira kuti vanhu vabatwe neCovid-19. Munyori musangano reCOLAZ, VaNickson Madhovi, vaudza Studio 7 kuti kuuya kweThird Wave yeCovid-19 kunovaisa munjodzi uye bazi redzidzo yepamusoro rinofanira kufambirana nezviri kuitwa nePublic Service Commission iyo yakazivisa kuti zvikamu makumi mana kubva muzana chete zvevashandi vehurumende ndizvo zvinofanira kuramba zvichienda kubasa. Hatina kukwanisa kunzwa divi regurukota redziudzo yepamusoro, VaAmon Murwira, panyaya iyi sezvo vange vasiri kudaira nhare mbozha yavo. Asi mukuru anoona nezvezvikoro zvepamusoro soro mubazi iri, VaElizha Ndanga, vakanyorera vakuru vezvikoro izvi vese neMuvhuro vachivazivisa kuti dzidzo yainderera mberi muzvikoro izvi zvisinei kuti hurumende yainge yasimbaradza matanho ekudzivirira kupararira kweCovid-19 kutanga nemusi weMuvhuro. Munyori mukuru weZimbanbwe National Students Union, VaTapiwanashe Chiriga, vaudza Studio 7 kuti dzidzo inofanira kuenderera mberi asi huwandu hwevadzidzi hunofanira kuderedzwa muzvikoro. Zvichakadai zvimwe zvikoro zvepamusoro zvakaita seChinhoyi University of Technology zvave kudzidzisa pamadandemutande. Muchiziviso kuvadzidzi, chikoro ichi chati vadzidzi vese vanenge vachigara pachikoro ichi vanofanira kunge vabuda pachikoro nenguva dza12 masikati. Asi zvimwe zvikoro zvakaita seMidlands State University neGreat Zimbabwe Universirty zvange zvichiri kuenderera mberi nezvidzidzo zvichiti zvichiri kuongorora mamiriro akaita zvinhu pakupararira kweCovid-19. Hurumende yakazivisa nezuro kuti vanhu vaviri vakafa nechirwere ichi, uye vamwe mazana maviri nemakumi mana nemumwe chete vakabatwa neCovid-19 nezuro wakare. Vanhu vabatwa nechirwere ichi munyika vose vava zvuru makumi mana nemazana matatu negumi nevasere, 40 318, uye vafa vava chiuru chimwe chete nemazana matanhatu nemakumi matatu nevanomwe, 1 637. Vanhu vabayiwa nhomba yekutanga munyika yose vava zviuru mazana matanhatu nemakumi mapfumbamwe nezvina nemazana manomwe nemakumi matatu, 694 730. Hurumende inoti ine hurongwa hwekubaya vanhu mamiriyoni gumi senzira yekudzivirira kupararira kweCovid-19. Senzira yekudzivirira kupararira kweCovid-19, hurumende yakatanga nemusi weMuvhuro kusimbaradza zvakanyanya hurongwa hwavo hwekurwisa chirwere ichi. No media source currently available ",Hurumende Yokurudzirwa Kuvhara Zvikoro Sezvo Huwandu hweVanhu Vane Covid-19 Hwakwira Zvakare
"Dzimwe nyanzvi mune zvehupfumi dzinoti dzinotambira nemufaro hurongwa hwemafambisirwo emari munyika hwakaparurwa nebhanga guru remunyika reReserve Bank of Zimbabwe, kunyange hazvo nyanzvi idzi dziri kuti hurongwa uhwu hunofanirwa kufambidzana nemashandisirwo emari nehurumende kuti hubudirire. Gavhuna veReserve Bank of Zimbabwe, VaJohn Mangudya, neMuvhuro vakazivisa nezvehurongwa hwemafambisirwo emari hwavakati kwakanangana nekusunga mashandisirwo emari senzira yekuderedza inflation munyika. Asi imwe nyanzvi mune zvehupfumi vachishanda nesangano reLabour and Economic Development Research Institute of Zimbabwe, Doctor Prosper Chitambara vanoti kunyange hazvo hurongwa uhwu hwakanaka, havaoni zvinangwa zvahwo zvichibudirira kana pachitariswa zvirongwa zvehurumende zvinoda mari mugore rino, zvinosanganisira sarudzo pamwe nemihoro yevashandi vayo. Imwe nyanzvi yezvehupfumi vari nhengo yePolad, VaTrust Chikohora, vanotiwo kunyange hazvo hurongwa uhwu hwakagadzirisa zvinhu zvine chitsama zvanga zvichibata vanhu mukurarama kwavo zuva nezuva, zvakafanana nekuwedzerwa kwemari dzinokwanisa kutorwa kumabhanga nemunhu pasvondo, VaMangudya vaifanirwa kungoti munhu abvumidzwe kutora mari yaaanobvumidzwa pamwedzi chero nguva. VaMangudya vakasungawo mwena wekuwanikwa kwemari yekunze kune vanotengesa mari yekunze kana kuti beruae de change, izvo vakati zvakanga zvave kushandiswa zvisizvo. VaMangadya vakazopa mukana wekuwana mari yekunze iyi kune mapoka mashomashoma akaita sevari pamudyandigere, vanoda kurapwa kunze kwenyika pamwe nevanorarama nehurema. Asi VaChikohora vanoti apa panoda kujekeswa kuti pachadzivirirwa kusashandiswa kwemukana uyu sei. Vamwe vari kutambira nemufaro hurongwa hwemafambisirwo emari uhwu varimi vefodya nedonje, avo vave kubvumidzwa kuwana zvikamu makumi manomwe nezvishanu kubva muzana zvemari yekunze kubva muzvitengeswa zvavo, zvimwe zvikamu makumi maviri nezvishanu zvove zvemari yemunyika. Mutungamiri werimwe sangano revarimi, re Zimbabwe Integrated Commercial Farmers' Union, Amai Mayiwepi Jiti, vanoti rwendo rwuno hurongwa uhwu hwakanzwawo zvichemo zvevarimi, asi vanoti zvakanga zvakanaka chose kuti varimi vapiwe mari yavo yose iri zvikamu zana kubva muzana sezvo vari kuzorasikirwa neimwe pari pakuchinja yavanenge vapiwa iri mumadhora emunyika. Vamwe vakafadzwawo nehurongwa uhwu ndeavo vari muboka rezvekushanyirwa kwenyika, iro rakapiwa mukana wekuti richengete mari yose iri zvikamu zana kubva muzana zvemari yekunze yarinenge rawana. Asi Doctor Chitambara vanoti dambudziko richiripo inyaya yekuti inflation yemunyika iri pamusoro zvakanyanya izvo zvichaita kuti mari dzinoberekwa kumabhanga kana kuti interest rates, dzinenge dziri pasi zvakanyanya izvi zvisingazokwezvi vanhu kuti vachengetera mari kumatura emari. Kunyange hurongwa hwemafambisirwo emari uhwu huchinzi hune gwara rinenge ringangobatsira kusimudza hupfumi hwenyika kubva mumadhaka mahuri, dzimwe nyanzvi dziri kusarudza kumira dziri kure dzichiona kana huine pundutso dzichiti zvakawanda zvirongwa zvaparurwa neR-B-Z pamwe nehurumende zvinenge zvichiyevedza zviri pabepa asi zvichitadza kuzozadziswa muzviito. No media source currently available ",Hurumende Yokurudzirwa Kushandisa Mari Zvakanaka Kuti Hurongwa hweMafambisirwo eMari hweR-B-Z Hubudirire
"Mutungamiri wenyika VaEmmerson Mnangagwa nemakurukota avo ehurumende nhasi vari kuparura musangano nevemabhizimisi vekunze nemunyika vanoda kutanga mabhizimisi munyika. Vamwe vanyarikani vari kutarisirwa pamusangano uyu vanosanganisa mukuru mubazi rezvekudyidzana nekutengeserana nenyika dzemuAfrica muhurumende yeBritain kana kuti Trade Commissioner for Africa, Amai Emma Wade-Smith. Musangano wemazuva matatu uyu wakarongwa neveInvest Africa, kambani inoita zvekudyarwa kwemari munyaya dzemabhizimisi. Vamwe vevari kutarisirwa kupinda mumisangano iyi vane chekuita nezvehupfumi kubva kuBritain, America, Switzerland neSouth Africa vari kutsvaga kwavangadyare mari dzavo. Nyanzvi munyaya dzezvehupfumi vachishanda nesangano reLabour and Economic Development Research Institute of Zimbabwe, Doctor Godfrey Kanyenze vanoti vaimbova mutungamiri wenyika VaRobert Mugabe vainge vakarimirana kumuganhu nevekunze zvekuti kuda kuumbiridza hukama kunotora nguva. Vati uyu mutoro mukuru kuhurumende yaVaMnangagwa.  No media source currently available  ",VaMnangagwa Voparura Musangano wekuKwezva veMabhizimisi muHarare
"Vanhu vaviri vakambochengetedzwa muHarare nemusi weChishanu mushure mekuratidzira kwaitwa nevagari vachinyunyuta nekugara kuri kuita mutevedzeri wemutungamiri wenyika, VaPhelekezela Mphoko muhotera kwenguva refu vachishandisa mari yehurumende. Varatidziri vanga vakatakura zvinyorwa zvakasiyana-siyana vakabva kumasangano anoti National Vendors Union of Zimbabwe, Restoration of Human Rights pamwe nemubatanidzwa wemasangano echidiki uri kuzviti Tajamuka vakapinda muhotera yeRainbow Towers vachiti VaMphoko vanofanira kubuda muhotera iyi nechimbichimbi. Mumwe wevaratidziri ava, VaIshmael Kauzani vati vati havasi kufara kuti VaMphoko vave kuda kutosvitsa makore maviri vachigara muhotera iyi kubva pavakagadzwa semutevedzeri wemutungamiri wenyika muna 2014 vachishandisa mari yemuhomwe yehurumende asi veruzhinji vachinhonga svosve nemuromo. Mashoko aVaKauzani atsinhirwa naMuzvare Value Dick Mgagara avo vati mari irikubhadharirwa VaMphoko kuti vagare muhotera nehurmende zviri nani kuti ishandiswe kugadzirisa zvimwe zvinhu zviri kunetsa munyika zvakafanana nekuwanisa veruzhinji mvura yakachena. Varatidziri ava vaita kuti vanhu vanga vari pahotera iyi vatize mushure mekunge mapurisa anorwisana nemvongamupopoto asvika akavhara mikova yose yehotera iyi ndokusunga sachigaro weNational Vendors Union of Zimbabwe, VaStan Zvorwadza pamwe nemumwe muratidziri watisina kuziva zita rake. Vamwe varatidziri vakwanisa kuvhura mikova yehotera iyi ndokumhanya vakananga kugedhi rinopinda nevanhu nedzimotokari pahotera iyi vachiedza kuvharira motokari dzanga dzatakuriswa vasungwa ava. Asi mapurisa anorwisana nemhirizhonga abva atanga kurova vanhu ava zvabva zvaita kuti vaite rutsoka ndibereke vachiita aziva kwake aziva kwake. Panguva yanga ichiitika zvose izvi, VaMphoko nemhuri yavo vanga vari muhotera iyi. Zvichakadaro, mutauriri wemapurisa, Senior Assistant Commissioner Charity Charamba vaudza Studio 7 parunhare kuti havasi kuzosiya vanhu vachingoratidzira pamadiro vachiti mapurisa achaedza napose paanogona napo kuti achengetedze runyarararo munyika. Amai Charamba vati vose vanoda kuratidzira vanofanira kutanga vapihwa mvumo nemapurisa kwete kuita zvaitwa nevaratidzira ava. Nekune rumwe rutivi, bato rinopikisa reMDC intoungamirwa naVaMorgan Tsvangirai raburitsa mashoko richishora VaMphoko nekugara kwavo muhotera. MDC-T yati chinhu chinoyadzisa uye kushoresa kuti VaMphoko vagare muhotera vachidya mari yehurumende asi ruzhinji rwusina chekubata uye hurumende ichitadza kubhadhara vashandi vayo. Tsvagiridzo yeStudio 7 yaburitsa pachena kuti VaMphoko nemhuri yavo vari kubhadhara hotera mari inoita madhora mazana mana nemakumi matatu ($430) pazuva inenge ichibva muhomwe yehurumende. Bepanhau reNewsday rakaburitsa mashoko svondo rino ekuti VaMphoko vakaramba dzimba mbiri dzavakatengerwa nehurumende vachiti dzimba idzi hadzina mutsigo. Imwe yedzimba idzi inonzi inokosha mamiriyoni matatu emadhora. Studio 7 haina kukwanisa kutaura naVaMphoko kuti tinzwe divi ravo panyaya iyi sezvo vanga vasiri kudaira nharembozha yavo. No media source currently available     ",Vanhu Voratidzira muHarare Vachiti VaMphoko Ngavabude muHotera Mavavaka Musasa Nyika Ichitambura
"Hurumende inoti kugezwa kweitsvo “Renal Dialysis”  kuzvipatara zvehurumende kwave kuitwa pachena veruzhinji vachiti izvi zvichabatsira varombo. Gurukota rezvehutano Dr David Parirenyatwa vanoti sehurumende vanoshuvira kuti veruzhinji vawane hutano hwakanaka uye nemutengo wakaderera. Dr Parirenyatwa vanoti kuburikidza nemari ye”Health Levy Fund,” vanhu kuzvipatara zvehurumende vave kugezwa itsvo pachena vakati tarisiro yavo ndeyekuti izvi zviwanikwe kumakirinika nemahospitari ese ehurumende. VaParirenyatwa vati vanotarisira kuti izvi zvichabatsira veruzhinji. VaParirenyatwa vakurudzirawo kuti avo vanowana uye vanoshandisa ma Medical Aids varambe vachibhadhara kugezwa itsvo kuitira kuti varombo vawane chouviri. Mubatanidzwa wevanorwara nechirwere cheitsvo weKidney Association of Zimbabwe watambira nemufaro danho rakatorwa nehurumende iri. Vachitaura neStudio 7, Amai Rumbidzai Mashinge munyori muKidney Association of Zimbabwe vati danho iri richarerutsa zvikuru mutoro wekurapwa kunhengo dzavo. Vatiwo vane chivimbo chekuti kunyangwe zvinhu zvichakaipa munyaya dzehupfumi, hurumende ichakwanisa kuoona kuti kurapwa pachena uku kwabudirira. VaEvans Masitara munyori musangano rakazvimiririra reZimbabwe Doctors for Human Rights varumbidzawo chirongwa chehurumende ichi vachiti chichaponesa varwere zvikuru varombo. Asi VaMasitara vatiwo zvakakosha kuti hurumende iise mari yakawanda pabhajeti renyika munyaya dzezvehutano kuitira kuti kurapwa pachena uku kusazovhiringwe kana homwe yeHealth Levy Fund ikasapinda mari inokwana. Kugezwa itsvo muzvipatara zvehurumende kunoda mari iri pakati pemadhora makumi masere nezana kozotiwo kuzvipatara zvisiri zvehurumende pakati pemadhora mazana maviri nemazana maviri ane makumi mashanu. Zvinotarisirwa kuti pasvondo munhu anogeswa itsvo rutatu kana aine chirwere ichi. Zimbabwe inoti pagore kune vanhu chiuru chimwe chete vanobatwa nechirwere ichi asi mazana manomwe chete ndivo vange vachikwanisa kunorapwa. No media source currently available    ",Varombo Vorapwa Itsvo Pachena Kuzvipatara zveHurumende
"Mutungamiri wechechi yeProphetic Healing and Deliverance Ministries VaWalter Magaya vanoti vave kutyira hupenyu hwavo mushure mekunge vawana kuchechi kwavo kuine girinedhi. Vachitaura pamberi pechita chavanhu vakapinda svondo kuchechi yavo iri kuWaterfalls muno muHarare neChitatu manheru, VaMagaya vakati vavakutyira hupenyu zvichitevera kukwanikwa kwavanoti kwakaitika girinedhi kuchechi kwavo muzuva ravasina kudoma pamberi pekereke. Hatina kukwanisa kutaura negurukota rinowona nezvinoitika mukati menyika, VaIgnatius Chombo kuti tinzwewo divi ravo panyaya. Mutauriri wemapurisa Senior Assistant Commissioner Charity Charamba vati nyaya iyi yanga isati yasvika munzeve dzavo. Zvichakadai, VaMagaya vanoti vave kutyira hupenyu hwavo. Vanoti havasi kufara nechitsotsi chiri kuitwa nemamwe makurukota ehurumende avasina kudoma nemazita. Semuenzaniso, vanoti vakaedza kuti vabatsire hurumende nemari inoita mabhiriyoni mana emadhora kuti ishandiswe mukugadzira mugwagwa unobva kuHarare uchienda kuBeitbridge asi rimwe gurukota ravasina kudoma nezita rakati rinoda mari inoita mamiriyoni makumi mashanu yechiokomuhomwe. Hatina kukwanisa kutaura negurukota rinowona nezvekutakurwa kwezvinhu, VaJoram Gumbo, kuti tinzwe divi rehurumende panyaya iyi. Zvichakadaro, VaMagaya vanotiwo vari kushungurudzwa zvikuru nevari muhurumende vakakurudzira nhengo dzesvondo yavo kuti dziise masiginecha pagwaro renyunyuto ravachada kusvitsa kuhurumende. Vanotiwo chinovaradzwa ndechekuti zuva nezuva vari vari kugara vachipombodza moto ungave uchida kusimudzwa neveruzhinji vanouya kuchechi kwavo vari kugunun'una nekusamira zvakanaka kwezvinhu munyika asi vozobatwa nekuseri kwemawoko nehurumende. VaMagaya vanoti vangangopinda mumigwagwa pamwe nevatendi vekereke yavo vachiratidzira murunyararo munguva shoma iri kutevera kana nhuna dzavo dzisina kuteererwa nehurumende. Mumwe mugari wemuHarare, VaKudakwashe Matibiri, vanoti ikodzero yaVaMagaya kuti varatidzire kana kodzero dzavo dzichinge dzatyorwa. Hurumende inowanzoshandisa chisimba pose panoitwa kuratidzira kwakadai sekuri kutaurwa naVaMagaya. No media source currently available  ","Mukuru weChechi yePHD, VaWalter Magaya Votyira Hupenyu Hwavo"
"Zimbabwe yakabatana neMuvhuro nedzimwe nyika kucherechedza zuva rekukurudzira runyararo pasi rose kana kuti International Day of Peace. United Nations yakabuda nechisungo chekuti zuva iri richerechedza musi wa21 Gunyana gore roga roga paine kurudziro yekusimbaradza runyararo. Dingindira regore rino rakanangana nekuunza runyararo vanhu vakabatana. Pazuva iri panokurudzirwa kuti vanhu vose vari kurwisana vambomira kwezuva rimwe chete. Masangano akaita seZimbabwe Lawyers for Human Rights atumira mashoko kuvatori venhau achiti muZimbabwe zvichiri kunetsa kuunza runyararo nekuti vanhu vachiri kumbunyikidzwa. Sangano reCrisis in Zimbabwe Coalition rakurudzira hurumende kuti ibvise mauto mumapazi ehurumende ayo ari kupomerwa mhosva yekumbunyikidza kodzero dzevanhu. Vachitaura neStudio 7, imwe nhengo yeNational Transitional Justice Working Group rinova sangano rakazvimiririra rinokurudzira runyararo Reverend Ray Motsi vati zuva ranhasi ririkupembererwa munyika musina runyararo. VaMotsi vati zvakakosha kuti munyika muite nhaurirano dzinounza runyararo vakatiwo parizvino hamuna kubatana munyika sezvo vanhu vopatsanurana nekuda kwemapato ezvamatongerwo enyika avanotsigira. Mukuru weZimbabwe Divine Destiny, Bishop Ancellimo Magaya vanotiwo zuva ranhasi harisina chiremera. VaMagaya vati kuti nyika iite rugare zvakakosha kuti kodzero dzeveruzhinji dziremekedzwe. Mukuru wesangano rinorwira kodzero dzevanhu reZimbabwe Human Rights NGO Forum, Doctor Musa Kika vaudza Studio 7 kuti kune zvinhu zvakaitika munyika zvakarwadzisa vamwe uye zvisati zvataurwa nezvazvo zvinoita kuti kushaye rugare munyika sezvo vamwe vachigunun’una. VaKika vati zvinhu izvi zvinosanganisira nyaya yeGukurahundi, kushungurudzwa nekuurawa kwevanhu panguva dzesarudzo, kupambwa kwevanhu nezvimwewo. Vati kusasununguka kunoita vanhu kupa pfungwa dzavo nezvematongerwo enyika ndozvinobuditsa pachena kuti munyika hamuna rugare. Hatina kunzwa divi rehurumende panyaya iyi sezvo gurukota rinoona nezvekubudiswa kwemashoko, Amai Monica Mutsvangwa vati vanga vari mumusangano nguva yatavafonera vakati tivanyorere mibvunzo asi vanga vasati vapindura pataenda pamhepo. Asi vachitaura neChishanu pamusangano webato ravo, mutungamiri wenyika VaEmmerson Mnangagwa vakati munyika hamuna matambudziko ose anotaurwa nevanopikisa. Vakatiwo havasi kuzokumbira vekunze kuti vapindire sezviri kudiwa nevanopikisa. Mashoko aya ari kuuyawo panguva iyo South Africa iri kuti muZimbabwe mune matambudziko uye yakagadzirira kubatsira nyika samutongi gava. Mukuru mubazi rezvekuburitswa kwemashoko muZanu-PF VaTafadzwa Mugwadi vanotiwo munyika mune runyararo nekuda kwehutunamiri hwaVaEmmerson Mnangagwa, asi vanopikisa vanoti vari kutonga nechibhakera. No media source currently available  ",Zimbabwe Yobatana neDzimwe Nyika Kucherechedza Zuva reRunyararo Munyika Musina Kugadzikana
"Mutungamiri wenyika, VaEmmerson Mnangagwa, vazivisa kuti hurumende yavo haisi kuregerera huwori huchitambarara serunyemba. Vachitaura pakuparurwa kwe Procurement Regulatory authority of Zimbabwe muHarare, mutungamiri wenyika vavimbisawo kuti mazuva ezvikwata zvevanhu vari kuita huwori asvika kwamvura yacheka makumbo, vakati huwori hahusi kuzopiwa mukana. Vazivisa kuti vane ruzivo rwemamwe mapazi ehurumende ari kukwidza mitengo yezvinhu, vachiti hurumende yavo haisi kuzorega zvakadaro zvichiitika. VaMnangagwa vatoresawo mhiko Amai Loice Matanda-Moyo, vanove mudzimai wegurukota rezvekudyidzana nedzimwe nyika, VaSibusiso Moyo, sasachigaro wekomisheni inorwisa huwori, yeZimbabwe Anti-Corruption Commission, ZACC. Vakawanda vanoti komisheni iyi haina meno akasimba ekurwisana nehuwori sezvo pasina hove huru dzati dzabatwa mumabure ayo, kunze kwevashona vanoonekwa sekunge vanenge vasiri kudyidzana zvakanaka nehutungamiri hwehurumende. Vanoona nezvekufambiswa kwemabasa kuchamhembe kweAfrica musangango rinorwisana nehuwori, reAnti-Corruption Trust of Southern Africa, VaMunyaradzi Alouis Chaumba, vanoti hapana zvitsva pamashoko aVaMnangagwa ekuti vacharwisa huwori aya, sezvo vakabvira kuataura pavakatora masimba muna 2017. VaChaumba vanoti VaMnangagwa vaifanirwa kuzadzisa mashoko avo kuburikidza nekuatevera nezviito, vachisunga nekumisa pamberi pematare vose vari kuita huwori vari muhurumende yavo nevari mumapazi ehurumende. Panyaya yekugadzwa kwaMai Matanda-Moyo sasachigaro weZACC, VaChaumba vanoti ndipo patotangira huwori ipapo, nekuti havazombofi vakafunga kuti Amai Matanda-Moyo vangazosungisa murume wavo pamwe nevamwe vake kana vakaita zvehuwori. Vanoti mutungamiri wenyika aifanirwa kutsvaga munhu asina kwaakarerekera kuti atungamire komisheni iyi, kwete munhu ane maoko akasungwa kare. No media source currently available   ","Mutungamiri weNyika, VaEmmerson Mnangagwa, Voyambira Vanoita zveHuwori"
"Vanhu vemuAmerica vabatana neMuvhuro nevanhu venyika dzepasi rino vachirangarira murwiri wekodzero dzevanhu, Doctor Martin Luther King Junior. Vanhu vemuAmerica vabatana neMuvhuro nevanhu venyika dzepasi rino vachirangarira murwiri wekodzero dzevanhu, Doctor Martin Luther King Junior. Vaive mutungamiri wenyika yeAmerica, VaRonald Reagan, ndivo vakatara zuva iri kuti ive horidhe muna 1983 yekurangarira mabasa aVaKing Junior ekurwira kodzero dzevanhu muAmerica. Mu America VaKing Junior vanorangarirwa neMuvhuro wetatu muna Ndira gore roga roga, zuva riri pedyo nebhavhidhe ravo chairo. Doctor King Junior vakaberekwa musi wa 15 Ndira 1929 muAtlanta, kuGeorgia, vakafa mushure mekupfurwa muna 1968. Doctor King Junior vakapihwa mubairo wekurwira runyararo weNobel Peace Prize muna 1964. Mushakabvu vaizivikanwa nekufora mumigwagwa nevamwe vachiratidzira kusafara kwavo nerusarura ganda mu America. Mashoko avo avakataura pane mumwe musangano wakaitirwa muWashington DC ekuti ""I Have A Dream"" akabata moyo yevakawanda nekupa vanhu hushingi hwekurwira kodzero dzavo pasi rose. Nyanzvi munyaya dzematongerwo enyika vari mukuru weZimbabwe Democracy Institute, Doctor Pedzisayi Ruhanya, vanoti VaKing vakapa hushingi kuvanhu vairwira rusununguko rweZimbabwe.",Pasi Rose Rorangarira VaMartin Luther King
"Vagari vemuguta reHarare neNorton vachange vasina mvura kwemazuva neMugovera neSvondo zvichitevera danho rekanzuru rekuvhara mvura kuti igadzire pamwe nekuisa dzimwe pombi itsva pamichina inochenesa mvura iri paMorton Jaffray Water Plant. Mutauriri wekanzuru yeHarare VaMichael Chideme vanoti kuvharwa kwemuvra kuchapa vashandi vekanzuru mukana wekubatanidza pombi dzinotora mvura kubva kudhamu reDarwendale nedzinobva kuLake Chivero zvisina njodzi sezvo vachange vachishandisa magetsi kunama dzimwe simbi, izvo zvisingade kuitwa pane mvura. “Pombi dziri kuiswa idzi dzichabatsira mukutorwa kwemvura yakachena kubva kuDarwendale ichisangana neinobva kuLake Chivero, izvo zvinozochipira vagary sezvo tisingazoshandisi mari dzakawanda mukuchenesa mvura,” VaChideme vanodaro. VaChideme vanoti kanzuru yakwanisa kuita basa iri kuburikidza nemari yechikwereti chakawanikwa kubva kuChina. Vanoti nzvimbo dzichasara dziine mvura misha yakaita seMbare, Sunningdale, Hatfield, Waterfalls neChitungwiza sezvo dzichitora mvura kubva kuPrince Edward Treatment Plant. “Vanhu vakaziviswa, takavapa chiziviso kuti vanhu veduwe, tave kuenda kunovhara mvura pa weekend ingeyi makachereredzera mvura kuti munge muine mvura yakakwana.” Vanoti kanzuru yavo ichange ichibatsira nguva nenguva nzvimbo dzinoshandisa mvura yakawanda dzakaita sezvipatara, kunyange zvipatara zvizhinji zviine matangi ekuchengetera mvura. No media source currently available ",Vagari vemuHarare neNorton Voshaya Mvura Pachagadzirwa Michina yeMorton Jaffray Mukupera kweSvondo
"Nhengo dzedare reparamende kubva kumapato ose eMDC ari maviri neZanu PF nemusi weChina dzakaramba kutambira kurudziro yemutungamiri wenyika VaRobert Mugabe yekuti pave nekamutemo kanovabvumidza kushandisa masimba avo kuti hurumende itore chikwereti chePremier Services Medical Aid Society, PSMAS. VaMugabe vanonzi vaida kuti vadare ava vatambire Statutory Instrument 77 of 2015, iyo yaizopa kuti vashandise masimba avo kuti hurumende itore chikwereti chePSMAS chinosvika mamiriyoni zana nemakumi mana nemana emadhora yobhadhara iyo. Asi zvinonzi nhengo idzi dzakaita chirwirangwe mukuramba danho iri dzichiti kambani yePSMAS haisi pasi pehurumende kuti ichengetedzwe nemutemo unodzivisa kutorwa kwemidziyo nezvivakwa nevaine zvikwereti navo. Chiziviso chedanho iri chakaverengwa muparamende nasachigaro wekomiti yeparamende inoona nezvemitemo, uye vachimirira Mudzi South muparamende vakazvimirira, VaJonathan Samkange. Nhengo yedare reparamende inomirira Harare West, Muzvare Jessie Majome veMDC T vanoti sekomiti vakaona zvisina kukodzera kuti PSMAS imirirwe ivo vatungamiri vayo vakapfachura mari kusvika yagwadama. No media source currently available Nhengo yeparamende inomirira Buhera South, VaJoseph Chinotimba veZanu PF vanotiwo havaoni kuti paramende yaipasisa mutemo wakadaro wekutsiva mari dzakadyiwa nevakuru vakuru vePSMAS vanotozivikanwa. VaChinotimba vanoti dai mutemo uyu wakapinzwa mudare uchinzi uri kuda kudzivirira midziyo yekambani iyi, zvimwe vadare vaiutambira neimwe nzira. No media source currently available ",Nhengo dzeParamende Dzobatana Pakuramba Kutambira Danho reKuti Hurumende Itore Chikwereti chePSMAS
"Mutori wenhau ane mukurumbira munyika, Hopewell Chin’ono, achange achifurwa nemhepo kukutanga zvichitevera kupihwa mukana kwaaitwa nedare redzimhosva kuti anoongororwa ku South Africa kwemazuva makumi maviri nerimwe. Dare rati Chin’ono apihwe pasipoti yake kuitira kuti ashanye kudunhu re Gauteng uko change achiongororwa hutano hwake. Dare rati raona zvakakodzera kuti Chin’ono apihwe mukana wekuvhenekwa navana chiremba vake, uye izvi zvichaitwa mukati memazuva makumi maviri nerimwe chete. Aka ndekekutanga Chin’ono kubvumidzwa kubuda kunze kwenyika kubva paakasungwa achipomerwa mhosva yekukurudzira mhirizhonga. Mune mumwe mutongo warapawo nhasi,dare repamusoro ratura mutongo wekuti Amai Beatrice Mtetwa vadzoke kuve gweta rinomirira Chin’ono pamhosva yaari kupomerwa. Mutongi wedare repamusoro, VaHappias Zhou, vati Amai Mtetwa varambe vari gweta raChin’ono, uye VaNgoni Nduna vasave nechekuita nenyaya yaChin’ono. VaNduna vakatura mutongo wekuti Amai Mtetwa vasave nechekuita panomiswa Chin’ono mudare mushure mekunge vapomerwa mhosva nevachuchisi venyaya iyi yekuburitsa pandandemutande reFacebook zvaiitika mudare kunyange hazvo Amai Mtetwa vairamba mhosva iyi. VaZhou vati hapana humbowo hunoratidza kuti Amai Mtetwa, avo vanoti havasi paFacebook vakanyora papeji reFacebook rinonzi “Beatrice Mtetwa and the Rule of Law” iro rinonzi naChin’ono ipeji refirimu raakaita nekambani yeBoston Videos yekuMassachusetts kuAmerica pamusoro pebasa raAmai Mtetwa. Mutongi wedare ati Chin’ono anofanira kumirirwa negweta raanoda uye vati Amai Mtetwa vanofanira kuita basa ravo rehugweta vakasununguka. Mutongo waturwa nedare unorevawo kuti Chin’ono ave kuzomirirwa negweta raanoda pachatanga kutongwa nyaya yake musi waNdira 18. VaZhou vatiwo VaNduna vageze maoko panyaya yaChin’ono mushure mekunge Chin’ono akwidza nyaya iyi kudare repamusoro achiti haatarisiri kuti VaNduna vangatonga nyaya yake zvakanaka sezvo achiti vakaratidza kuti vane divi ravakarerekera. Izvi zvinoreva kuti nyaya yaChin’ono yave kuzotongwa neumwe mutongi asiri VaNduna. Rimwe remagweta aChin’ono, VaDoug Coltart, vatenda kuti izvi ndizvo zvaitika mudare. VaColtart vati vari kutarisira kuti nyaya yaChin’ono ichatongwa zvakanaka vachiti Amai Mtetwa vakanga vagara vasigakodzere kubviswa panyaya yaChin’ono naVaNduna. Chin’ono ari kupomerwa mhosva yekushandisa dandemutande rake reTwitter kukurudzira kuti veruzhinji kuti varatidzire zvine mhirizhonga mukati mukuratidzira kwakanga kwashevedzerwa nesangano reJuly 31st Movement musi waChikunguru 31 uko kusina kuzobudirira zvichitevera kusungwa kwakaitwa mutungamiri wesangano iri, VaJacob Ngarivhume pamberi pekuratidzira kwavakange vashevedzera uku.   ",Chin'ono Oenda kuSouth Africa Kunorapwa
"Vanhu vanodarika mazana matatu vaungana neChitatu muBorrowdale pachirongwa chekunamatira nyika kuti ive nesarudzo dzisina mhirizhonga. Munamato wakadai uchange uchiitwa kamwe chete pasvondo rega rega nemusi weChitatu. Vanhu ava vaungana panzvimbo yokunamatira inonzi Mt Zion Prayer Mountain iri kuBorrowdale muHarare vachinamatira nyika kuti isave nemhirizhonga munguva yesarudzo. Mumwe wevanhu vanga vari pamunamato uyu, Va Adelo Nyabanga, avo vanoshanda nesangano reDaily Bread International Ministries, vanoti chinangwa cheminamato yavo ndechekuti Zimbabwe ive nerunyararao sezvakaitika panguva yakaratidzira vanhu zvakazoita kuti vaive mutungamiri wenyika, VaRobert Mugabe, vabve pachigaro. VaNyabanga vanoti pagomo apa pari kuuya vanhu vanobva kumativi mana enyika vamirira makerekeke akasiyana siyana, chinangwa chiri chokunamatira runyararo muZimbabwe. Amai Anna Gomo vanotiwo chinangwa chikuru chemunamato wemusi weChitatu ndechekuedza kupodza marwadzo ari muvanhu vemuZimbabwe, ayo akakonzerwa nemhirizhonga yezvematongerwo enyika. Nzvimbo inonamatirwa iyi, yaimbozivikanwa se 113 Prayer Mountain, asi zita rakazochinjwa gore rapera kuita Mt Zion Prayer Mountain. Asi vanhu vakatanga kunamatira panzvimbo iyi mugore 2009, zvokuti yave nzvimbo inogara yakazara nevanhu vanobva kuAmerica, Mozambique, Malawi nedzimwe nyika. No media source currently available  ",Vanhu Vonamatira Nyika Kuti Isaite Mhirizhonga Munguva yeSarudzo
"Apo zvizvarwa zveZimbabwe zviri kuedza mazano ose ekuti zvizivise mutungamiri wenyika VaRobert Mugabe kuti vachibva pachigaro, zvimwe zvizvarwa zveZimbabwe pasi peboka reUnited Citizens Alliance zvaungana mu Africa Unity Square pedyo neparamende zvichitsigira kuti VaMubage vabviswe pachigaro. Vaungana muAfrica Unity Square vari kutsidza kuti havasi kuzoenda kumba kusvika VaMugabe vasiya chigaro chehutungamiriri hwenyika. Mumwe wevari pagungano iri Muzvare Nicola Tapfumaneyi vaudza Studio 7 kuti mweya wehumwe nekubatana nevamwe ndowavasimudza. Muzvare Tapfumaneyi vatiwo VaMugabe vaondonga nyika vakatiwo ivo vanozvipira kana kuenda kuhondo kanaVaMubage vakasabva murunyararo. Mumwe muratidziri abva kuKuwadzana Extension, Amai Kerita Dzinomwa vatiwo vabatana nevamwe kugadzirisa remangwana revana vavo. Amai Dzinomwa vati kushaikwa kwemabasa, kwemari nemamwe matambudziko avari kusangana nawo munyika ari kuramba achiwedzera, vakati nekukwegura kwaita VaMugabe ngavachizorora. Sachigaro weUCAZ VaJoelson Mugari vati zvakakosha kuti vana veZimbabwe vabatane kusvika VaMugabe vasiya chigaro. Vatiwo havasi kuzobva muAfrica Unity Square kusvika VaMugabe vasiya chigaro. VaMugari vatiwo kuungana kwavo muAfrica Unity Square kunozadzisa zvido zvaVaItai Dzamara avo vakatsakatika muna 2015 mushure mekugara muAfrica Unity Square vachi kurudzira kuti VaMugabe vabve pachigaro. VaMugari vati VaDzamara vaiva nemuono huye vasina kutya vakati vanhu vemuZimbabwe vasunungurwawo mudambudziko rekutya. Mutungamiriri weMovement for Democratic Change VaMorgan Tsvangirai, vaive varwi verusununguko, vedzisvondo nemamwe masangano akasiyana siyana vari kutarisirwa kutaura pagungano iri. No media source currently available ",Zvizvarwa zveZimbabwe Zvinoungana muAfrica Unity Square Zvichiti VaMugabe Vaende
"Mutongi wedare repamusoro reAmerica neChina akatara mutongo unomborambidza boka rinoona nezvekufambiswa kwetsamba muAmerica, reUnited States Postal Service kuisa shanduko dziri kunzi nematunhu inokanganisa kufambiswa kwetsamba nenguva. Mutongi vedare renyika yose, Judge Stanley Bastian vachitonga vari kuYekima kudunhu reWashington, vakati vachapa mutongo uchabata nyika yose panyaya yakakwidzwa nematunhu gumi nemana achipikisana nemutungamiri wenyika VaDonald Trump, mukuru webazi rematsamba, VaLouis DeJoy, pamwe nebazi rematsamba reU.S. Postal Service pamusoro pedanho rakatorwa muna Chikunguru rekushandura mashandiro ebazi iri. Vachitura mutongo wavo, Judge Bastian vakati matunhu aya aratidza pachena kuti vari kupomerwa mhosva vane chekuita chine zvematongerwo enyika mukuda kukanganisa kufambiswa kwematsamba kwakanaka, zvinogona kukanganisa kufambiswa kwetsamba dzekuvhota musarudzo dza 2020 mumatunhu aya. Matunhu aya anonzi aida kuti U.S. Postal Service imanikidzwe kusiya danho rayo rekuti kana dai motokari dzisina chadzakatakura dzisiye mamamwe matsamba kana nguva yadzo yekusimuka yasvika, uyewo kuti bazi iri ridzosere imichina yose yarakanga rabvisa. Chizvarwa cheZimbabwe VaTim Muringai vari mudunhu reOhio vanoti mutongo uyu wakanaka sezvo uchiratidza kuti munyika mune hutongo hwejekerere. Vati kunyange hazvo vawanikwa vaine mhosva ava vachikwanisa kupikisa mutongo uyu, matare emuAmerica anoshanda nemazvo. No media source currently available ",Dare Rinomisa Bazi reU.S. Postal Service Kuita Shanduko Dzinokanganisa Mafambiro eMatsamba
"Sangano reHeal Zimbabwe Trust rinoti ongororo yarakaita musvondo mbiri dzapfuura inoratidza kuti kune kushungurudzwa kwevanhu kwakawanda kuri kuitwa nebato riri kutonga reZanu PF, masabhuku, uye nemadzishe mune mamwe matunhu emunyika. Vanoona nezvekubudiswa kwemashoko musangano iri, VaRawlings Magede, vanoti ongororo yavakaita inoratidza kuti kune kushungurudzwa kwakanyanya kumatunhu maduku anoti Mazowe neMt. Darwin, mudunhu reMashonaland Central, richiteverwawo neManicaland. VaMagede vanoti vanonyanya kutyisidzira vanhu ibato riri kutonga, reZanu PF, richiteverwa nemadzishe. Vanotiwo kune mhando nhatu dzekushungurudza nadzo vanhu dziri kushandiswa, dzinoti kutyisidzirwa, vanhu vachiyeuchidzwa zvakamboitika muna 2008, kumanikidzwa kuenda kumisangano yeZanu PF, uye kuparadzwa kwemisangano yemamwe mapato anopikisa Zanu PF. No media source currently available  ",Heal Zimbabwe Trust Inoti Kushungurudzwa kweVanhu Kuri Kukwira Mune Mamwe Matunhu
"Mutungamiri weZANU PF uye vari mutungamiri wenyika, VaEmmerson Mnangagwa, nemusi weMuvhuro vakasvitsa mapepa kudare anobata zvavachataura musi weChitatu pachatongwa nyaya yakakwidzwa kudare nemutungamiri weMDC Alliance, VaNelson Chamisa yekuti zvakabuda musarudzo dzemusi wa30Chikunguru zvisendekwe parutivi vachiti sarudzo idzi dzakabirirwa zviri zvemhando yepamusoro-soro. Magweta ari kumirira VaMnangagwa pamwe neari kumirira komisheni inoona nezvesarudzo yeZimbabwe Electoral Commission, kana kuti ZEC, akasvitsa mapepa kudare ekupindura mapepa enhanganyaya kana kuti ma ""heads of arguments"" akasvitswa kudare nemagweta aVaChamisa nemusi weMugovera. Rimwe remagweta ari kumirira VaMnangagwa, VaTinomudaishe Chinyoka, vaudza Studio 7 kuti vakasvitsa mapepa aya mukati menguva yakatarwa nedare reConstitutional Court iro rakapa VaMnangagwa kusvika na10 mangwanani kuti vange vasvitsa mapepa avo. VaChinyoka vati mapepa avakasvitsa kudare anoratidza pachena kuti VaMnangagwa vakakunda zviri pachena musarudzo yemutungamiri wenyika yakaitwa musi wa30 Chikunguru. Mushure mekusvitswa kwakaitwa mapepa aya kudare nemagweta aVaMnangagwa, magweta aVaChamisa pamwe nemagweta ari kumirira VaMnangagwa, ZEC navose vakadomwa kuti vapindure nyaya iyi mudare vaita musangano nemukuru-mukuru wevatongi munyika VaLuke Malaba unodaidzwa kuti pre-trial conference. Rimwe remagweta aVaChamisa, VaSylvester Hashiti, vakaudza Studio 7 kuti pane pavasiri kuwirirana nemagweta aVaMnangagwa panyaya yekuti mapepa achashandiswa mudare pachanzwikwa nyaya iyi ndeapi. VaHashiti vati vacharamba vachitaudzana nemagweta ari kumiririra VaMnangagwa neZEC pamwe naVaMalaba kuti vawirirane kuti mapepa avachabvumirana kushandisa mudare ndeapi. Zvichakadai, VaHashiti vati vasvitsa chikumbiro kudare chekuti vabvumidzwe kushandisa michina inoita kuti vose vachange vari mudare musi weChitatu vakwanise kuona zvinenge zvichitaurwa nemagweta mukusvitsa kwaachaita humbowo kana kuti ma projectors vachiti vatongi vematare pamwe nevanenge vari mudare iri vanofanira kuti vanyatsoona zvinenge zvichitaurwa nemagweta aVaChamisa. No media source currently available  ",Magweta aVaMnangagwa Osvitsa Mamwe Mapepa kuDare reConcourt Vachiti Vakakunda muSarudzo
"Mutevedzeri wasachiagro weMDC, VaJob Sikhala, vapomerwa mhosva zviri pamutemo yekuronga zvekupidigura hurumende yaVaEmmerson Mnangagwa zvichitevera mashoko avakataura pamusangano wavakaita nevatsigiri vavo kuBikita. VaSikhala, avo vanomirira Zengeza West mudare reparamende, vazvipira kumapurisa epaHarare Central vaine magweta avo matanhatu anga achisanganisira mutevedzeri wemutungamiri weMDC, VaTendai Biti, VaObey Shava naVaJeremiah Bamu nevamwe. Izvi zvinotevera kufonerwa kwavakaitwa nemapurisa neMuvhuro maerarano nemashoko avanonzi vakataura pamusangano wavakaita nevatsigiri vebato ravo kuBikita mudunhu reMasvingo mukupera kwesvondo. Rimwe remagweta aVaSikhala, VaObey Shava, vati VaSikhala vapomerwa mhosva yekuronga zvekupidigura hurumende yaVaMnangagwa uye vati vari kutarisira kuti vamiswe pamberi pedare mangwana. VaSikhala vava munhu wechimakumi maviri nemumwe chete kupomerwa mhosva yakadai gore rino chete. Munyori mubazi rezvekuburitswa kwemashoko, VaNick Mangwana, vakaudza bepanhau reHerald nezuro kuti hurumende haisi kufara nemashoko akataurwa naVaSikhala ekuti hurumende yaVaMnangagwa inofanira kubviswa pachigaro gore ra2023 risati rasvika. Zvizvarwa zveZimbabwe zvakatarisirwa kuenda kusarudzo zvakare muna 2023 asi VaSikhala vakati havasi kuzomirira kuti nguva yesarudzo isvike VaMnangagwa vari pachigaro vachiti VaMnangagwa vaondonga nyika zvave kupa kuti ruzhinji rweZimbabwe rwunhonge svosve nemuromo. Mutevedzeri wemutauriri weMDC, VaLuke Tamborinyoka, vakaburitsa mashoko nezuro vachiti sebato havawirirane nezvakataurwa naVaSikhala pamusangano wekuBikita uyu vachiti zvakataurwa naVaSikhala zvaive zvemupfungwa dzavo. VaTamborinyoka vakati bato ravo rakazvipira kuunza shanduko munyika richishandisa nzira dziri pamutemo. Asi mutauriri weboka revechidiki muMDC, VaStephen Chuma, vaudza Studio7 kuti boka ravo riri kutsigira VaSikhala nemashoko avanonzi vakataura kuBikita. Nekune rumwe rutivi nhengo dzeMDC dzaswera dzichipa pfungwa dzakasiyana-siyana paFacebook nepaTwitter vamwe vachitsigira VaSikhala vamwe vachivatsoropodza vachiti zvavakaita zvaiva zvisina huchenjeri. VaChuma vati zvakataurwa naVaSikhala mucherechedzo wekushupika kuri kuita ruzhinji rweZimbabwe kuburikidza nehutongo hwaVaMnangagwa. Nyanzvi munyaya dzezvematongerwo enyika uye vachishanda vakazvimirira vaudza Studio7 kuti huwandu hwevanhu vari kusungwa mushure mekuratidza kusafara kwavo nehutongo hwaVaMnangagwa hunoratidza kuti zvinhu hazvina kumira zvakanaka munyika. VaMukundu vati kusungwa kwaVaSikhala kunoratidza kuti Zimbabwe haisati yasvika pakunzi inyika ine hutongi hwejekerere. Kubva zvakatora VaMnangagwa masimba kubva kuna VaRobert Mugabe vachibatsirwa nemauto, pave nevanhu vakawanda vapomerwa mhosva yekuda kubvisa hurumende pachigaro, makumi maviri nemumwe chete vasungwa gore rino chete vachipomerwa mhosva yekuronga zvekupidigura hurumende yavo. Vanhu ava vanosanganisira hutungamiri hwesangano rinomirira vashandi reZimbabwe Congress of Trade. No media source currently available ",VaSikhala Vanopomerwa Mhosva yeKuda Kupidigura Hurumende yaVaMnangagwa
"Vanoita zvekutengesa zvinhu munzira vanoti chishuwo chavo ndechekubatsira nyika kuitira kuti ibude mumadhaka mairi kunyange hazvo ivo vari parumhananzombe. Nyanzvi munyaya dzehupfumi dzinoti vanhu vanosvika zvikamu makumi mapfumbamwe kubva muzana vari kuraramna nekutengesa zvakasiya siyana munyika. No media source currently available Mazuva ekare, vanhukadzi ndivo vaive vakawandisa mubasa iri, vanhurume vari vashoma shoma uyezve vari vaibva kuMozambique avo vakadzokera kunyika kwavo. Asi ikozvino zvinhu zvasanduka sezvo vanhurume vawandawo zvekare vachitengesawo muriwo nematomati nezvimwe zvakadaro. Vakawanda vavo vane nhoroondo dzakasiyana dzakapa kuti vaite basa rekutenga nekutengesa zvinhu. Vashoma vavo ndivo vasina gwaro re ‘O’ Level asi vakawanda vacho ndeavo vakasvika ‘A’ Level vamwe vacho vaine madegree kana madiploma kubva kuzvikoro zvepamusoro soro. Va Munyaradzi Muchena ndemumwe wevanotengesa pana Chinhoyi Street naKwame Khurumah mushure mekubviswa paTown House mukutanga kwemwedzi wapera. Mumwe anorarama nekutengesa, Muzvare Rhoda Machingauta, avo vane makore ekuberekwa makumi matatu nematatu, vanoti kutengesa munzira kwavabatsira zvikuru muhupenyu hwavo. Munyori mukuru weNational Education Union of Zimbabwe, VaMathisa Guchutu, vanoti hurumende yeZimbabwe ine mhanza yakanaka nekuti vanhu vakasarudza kuita zvekutengesa pane kuita zvemhirizhonga munyika. Vanotengesa vacho vanoti kamari kashona kavari kuwana nekutengesa zvinhu kari kukwanisa kuisa chekudya patafura kana kukwanisa kuendesa vana kuzvikoro zvekanzuru izvo zvine muripo wakati derereyi. VaZebediah Daka, avo vane makore makumi maviri nemasere ekuberekwa, vanoti vari kuwana mari yakawanda pamwedzi wega kudarika vakawanda vari kuenda kumabasa avo vari kutambira mari inoita iyo mazana matatu nemakumi masere emadhora pamwedzi. Asi chavari kushuwira ndechekuti kutengesa munzira kusimukire zvekuti vakwanisewo kubatsira hurumende yavo kubva mumadhaka ezvehupfumi hwairi pari zvino. VaMuchena vanoti vangade havo kubvisa mutero kuhurumende pane kupa vekanzuru avo vari kuvaripisa mazimari mazhinji asina chaari kushanda. Vanoti hurumende inofanira kupa vanotengesa marezinesi kuti vakwanise kutora mutero wavo pamhunhu wega wega. Vekanzuru vari kubhadharisa munhu wega wega dhora rimwe nemasenzi makumi mashanu pazuva rega rega kuti vatengese zvinhu zvavo. Va Tinotenda Mukungate, avo vanoshandira paCopacabana, vanoti vekanzuru havasi kushandisa mari iyi kuitira kuti vanotengesa vashandire pakachena. VaGuchutu vanoti hurumende inofanira kuita ongororo yakadzama yezvekutengeswa kwezvinhu munzira. Vanoti vanotungamira nyika ava vanofanira kugara pasi nevanotengesa ava voona kuti chii chingaitwe kuti vawanewo mari kubva kuvanhu ava pane kuvamhanyisa mazuva ese. VaGuchutu vanoti Zimbabwe inofanira kudzidza kubva kunyika dzakaita seChina idzo dzavaka hupfumi hwakasimba kubva muvanhu vanoita zvekutengesa. Asi vanotengesa vacho vanoti izvi hazvikwanisike kuitika vachitarisa ivo nzvimbo dziri kure neveruzhinji dzavakaiswa kuti vaitire basa ravo.",Vanotengesa Mumigwagwa Vanoti Vanodawo Kusimudzira Hupfumi hweZimbabwe
"Matunhu ose munyika aita musangano wechimbi chimbi akabuda nechisungo chekuti mutungamiri webato, uye vari mutungamiri wenyika, VaRobert Mugabe, vasiye basa vega mumazuva maviri ari kutevera, kukundikana kwavo, vachamanikidzwa kusiya basa. Pamusangano waitirwa kuTraining Centre muChinhoyi nhengo dzeboka repamusoro reProvincial Coordinating Committee, PCC, pabvumiranwa kuti VaMugabe ngavasiye basa vachiti vari kutadza basa uye vari kuregedza vanhu vachiita huori vasina zvavanovaita. Vasungawo chisungo chekuti mudzimai waVaMugabe, Amai Grace Mugabe, vanofanirwa kusiya chigaro chekutungamira madzimai emubato reZanu PF sezvo vasina hunhu hunokodzera. Mushandi mukuru weZanu PF mudunhu reMashonaland West, VaChristopher Chikomba, ndivo vaverenga chiziviso chekuti musangano wakamira papi nenyaya yaVaMugabe. Nhengo yeparamende yeZvimba West, VaZiyambi Ziyambi, vabva vasimuka vakati VaMugabe vatadza basa, nokudaro vanofanirwa kumbomiswa basa mubato. Pfungwa yekuti VaMugabe vambomira kutungamira Zanu PF yabva yatambirwa nenhengo dzose dzanga dzichidarika zana kubva kumatunhu madiki ose. Sachigaro weboka revakange vari varwi verusununguko mudunhu reMashonaland West, VaCornilius Muhoni, avo varambidza nhengo dzeZanu PF kuita ma slogans vachidoma zita remunhu nekuti vanhu vanopedzesera vonamata munhu mubato. Imwe nhengo yeZanu PF yapinda musangano wanhasi, VaTichaona Gwembi, vekuHurungwe vanoti chanyanya kurwadza vanhu vakawanda ndechekuti VaMugabe vanga voda kuita mudzimai wavo uyo anozivikanwa nekuita hutsinye mutevedzeri wenyika. VaGwembi vanoti nyika ino yanga yave kuitwa sekambani yemhuri. Patabvunza kuti sei nhengo dzeZanu PF dzave kuramba VaMugabe asi vaipururudza masvondo maviri apera apo dzimwe nhengo dzaidzingwa mubato, VaGwembi vati nhengo dzakawanda dzinofarira zvekunyeperwa sezvo vachitya VaMugabe. Imwe nhengo yedunhu VaMwanza vabva vasimuka vachiti musangano unofanirwa kudzosa vaimbove mutevedzeri wemutungamiri wenyika, VaEmmerson Mnangagwa, mubato izvo zvatambirwa nenhengo dzose dzabva dzatanga kushevedzera kuti “ngwena, ngwena ngwena” Vanoona nezvematongerwo enyika muChinhoyi, VaJohn Marava, vanoti danho ratorwa nehutungamiri hweZanu PF mucherochedzo wekuti vasunungurwa sezvo vaizviita mukutya nekunyara. Musangano uyu wakurudzira kuti bazi reZanu PF repamusoro reCentral Committee rigare mukati memazuva maviri kuti vatambire zvisungo zvavo. No media source currently available ",Matunhu Ose Anobuda neChisungo Chekuti VaMugabe Vasiye Basa
"Mutungamiri wenyika VaRobert Mugabe vakasvika munyika nemusi weChina vachibva kumusangano weUnited Nations General Assembly wechimakumi manomwe. VaMugabe vakagashirwa panhandare yendege yeHarare International nevechidiki veZanu-PF uye vatevedzeri vavo VaPhelekezela Mphoko naVaEmmerson Mnangagwa. Asi VaMugabe vakasvikotambirwawo nematambudziko mubato ravo kurwisana kunotyisa kuchinzi kuri kuenderera mberi. Zvinonzi mubato iri muri kunetsana pakati pevanonzi vari kutsigira amai Grace Mugabe vanombonziwo Generation 40 nevanonzi vari kutsigira VaEmmereson Mnangagwa. VaMugabe vakakurudzira vatsigiri veZanu-PF kuti vabatane. Vakatendawo kuti nyika yakatarisana nenzara inotyisa asi vakati hurumende iri kuyedza kutenga chikafu kuti vanhu vasaziye nenzara. VaMugabe vakashorawo mapato anopikisa anoti rePeople Democratic Party raVaTendai Biti uye chikwata chePeople’s First chinotungamirwa naamai Joyce Mujuru. Vashorawo vari kuramba kupinda musarudzo vakaita savana MDC-T. Panyaya yanetsa yemagetsi ari kuramba achidzimwa, VaMugabe vati gurukota rezvemhando dzemoto VaSamuel Undenge hakuna kwavari kuenda. Vati VaUndenge havana chavakatadza vakatiwo dambudziko remagetsi riri kubata nyika dzakawanda muSADC. Pane vamwe mubato reZanu-PF vange vachiti VaUndenge ngavasiye basa nekuti vari kukundikana. No media source currently available  ",VaMugabe Vodzoka kuU.N Vachisvikotambirwa neNhamo dzeNyika
"Mukuru weBroadcasting Board of Governors, BBG, VaJohn F. Lansing, vanoti zuva rimwe chete mushure mekucherechedzwa kwezuva rekufambiswa kwemashoko kwakasununguka, kana kuti Press Freedom Day, uye mazuva gumi sarudzo dzinokwanisa kushandura nguva inofanirwa kutorwa nemutungamiri wenyika ari pachigaro dzisati dzaitwa,Burundi yakabva yambunyikidza kufambiswa kwemashoko kwakasununguka. Hurumende yeBurundi yakazivisa neChishanu, Chivabvu 4 kuti yaizomisa nhepfenyuro yeVoice of America kutepfenyura munyika iyi ichishandisa masaisai eFM kwemwedzi mitanhatu, kutanga neMuvhuro, Chivabvu 7. Mumashoko avo avakaburitsa neMuvhuro, VaLansing vanoti vatori venhau veVOA vari munyika iyi vakazivisa neMuvhuro mangwanani kuti hurumende yakanga yamira neshoko rayo rekurambidza nhepfenyuro iyi. Vanoti kunyange hazvo VOA ichitepfenyurawo pamasaisai eAM, neShortwave, paterevhizheni, pamwe nemadandemutande, FM ndiyo ine mukurumbira usina anopikisa pakusvika kuvanhu veBurundi, vachiti vanhu vanga vasvika pakuvimba neVOA nekuda kwekutema isina divi rayakarerekera kwainoita. Vanoti nekuda kwekuipa kwezvematongerwo enyika pamwe nenyaya dzekubatsira vanotambura, nguva ino ndiyo chaiyo iri kudiwa nhepfenyuro iyi kudarika dzimwe nguva dzose. VaLansing vanoti BBG icharamba ichi tsigira vanhu vemuBurundi nekuvapa zvirongwa zvinovimbika uye zvechokwadi. VaLansing vanoti vari kukurudzira mutungamiri weBurundi, VaPierre Nkurunziza kuti vashandure chisungo ichi kuitira kubatsira kuti pave nekugadzikana kwenyika, kudzivirira mhirizhonga uye kuchengetedza veruzhinji.",Mukuru weBBG Okurudzira Burundi Kuti Ibvumidze Zvakare Kushanda kweNhepfenyuro yeVOA
"Zvimwe zvizvarwa zveZimbabwe zvinogara munharaunda yeWashington D.C., zvakaumba sangano idzva rinonzi Coalition For Zimbabweans in The D.C. Area, kana kuti COZDA, iro richange richibatsira mukubatanidza zvizvarwa zveZimbabwe zviri muAmerica nekune dzimwe nyika. Sachigaro vebhodhi reCOZDA, VaJona Masiya, vanoti chinangwa chikuru chekuumba kwavakaita sangano iri ndechekuunza pamwe vana veZimbabwe muzvirongwa zvakanangana nebudiriro pamwe nekubatsira vanotambura kumusha. VaMasiya vanoti zvizvarwa zviri mumatunhu anoti Maryland, Washington D.C., Virginia neWest Virginia muno muAmerica zvakaona zvakakosha zvikuru kuti paumbwe hwaro hunobatanidza vana veZimbabwe vagara vaine chido chekubatsira vanotambura vari kumusha nemuno, pamwe nekusimudzira nharaunda dzavanobva. Vanoti kunyange hazvo vana veZimbabwe vakawanda vari kunze kwenyika vagara vachibatsira vari kumusha nenzira dzakasiyanasiyana, vakaona zvakakosha kuti vanhu vaise musoro pamwechete vachipana mazano munyaya dzebudiriro. Vanotiwo munhu wese anokodzera kuve nhengo yeCOZDA, uye hapana mari dzinobhadharwa kusangano iri. Sangano iri richange richibatsirawo kutsvagira vana vanotambura rubatsiro kuti vakwanise kuenda kuchikoro pamwe nekurapwa, uyewo kubatsira munguva ino yeCovid-19. VaMasiya vanoti vari kuparura zviri pamutemo sangano ravo musi wa19 Zvita, unove Mugovera unouya, zvichiitwa vachishandisa dandemutande reZoom, uye vachange vachitandadzwa nemuimbi wechidiki, Julien King, ari mudunhu reTexas. No media source currently available ",Zvimwe Zvizvarwa zveZimbabwe Zviri muAmerica Zvoumba Sangano reCOZDA
"Gurukota rezvekudyidzana nedzimwe nyika, VaSibusiso Moyo, pamwe negurukota rezvemari, VaPatrick Chinamasa nemukuru webhanga guru renyika reReserve Bank of Zimbabwe, Doctor John Mangudya, vari muNew York mavari kupinda misangano yezvekukwezva vemabhizimisi kuti vazodyara mari dzavo kuZimbabwe. Doctor Mangudya vati vari kuenderera mberi nemharidzo yemutungamiri wenyika VaEmmerson Mnangagwa yekuti Zimbabwe yakavhurika kuita mabhizinesi, kana kuti “Zimbabwe is open for business”, vachiti hurumende yakavandudza mitemo yekuita mabhizinesi nayo munyika. Vatiwo vari kukoka nyika dzese, kwete China chete kuzodyara mari munyika. Vatiwo Zimbabwe ine mikana yezvicherwa zvakawanda zvakaita segoridhe, zvekurima uye kushanyirwa. Uyu hausi musangano wekutanga wemhando iyi sezvo mumwedzi wapfuura hurumende yakatumira nhume zvakare kuBritain kumusangano wakafanana neiwoyu wainzi ZimNdaba 2018. Zvizvarwa zveZimbabwe zvinogara muAmerica zvabva kunzvimbo dzakasiyana siyana kuzopindawo mumisangano iyi nemakurukota akabva kumusha aya. Mumwe wevanga vari mumisangano iyi VaSolomon Tembo, vanoti tarisiro yevazhinji ndeyekuti vanzwe kuti zvii zviri kuitwa nehurumende mukuedza kugadzirisa zvinhu munyika, kuitira kuti vanoda kuzosima mari dzavo munyika vasanetseke nekuita izvi, uye kuwana rubatsiro kubva kuhurumende. No media source currently available ",Makurukota eZimbabwe Opinda Mumisangano Yezvemari kuAmerica
"Mumwe wevatevedzeri vemutungamiri wenyika, VaKembo Mohadi, neMuvhuro vakashamisa nyika mushure mekuzivisa kwavo kuti vakange vave kusiya basa pakarepo zvichitevera kuburitswa kwenyaya dzavo dzine chekuita nehupombwe dzavanonzi vaiita nevamwe vashandi vemuhofisi yavo pamwe nemamwe madzimai ekunze. Mumashoko avo kumutungamiri wenyika VaEmmerson Mnangagwa pamwe nekumhuri yeZimbabwe, VaMohadi vakati vakatora danho rekusiya basa iri kwete nekuti vaive mbwende, asi nekuti vairemekedza huremu hwehofisi yemutungamiri wenyika, pamwe nekuchengetedza chimiro chehurumende. Sangano renhau reZimLive ndiro rakatanga kuburitsa nyaya dzekuti VaMohadi vaiita zvepabonde nemadzimai akasiyanasiyana kusanganisirawo nevamwe vakaroorwa. Asi ivo VaMohadi vakaramba mashoko aya vachiti raive basa revavengi vavo vari kuda kuvasvipisa pamwe nekuvaputsa mune zvematongerwo enyika. Vakatiwo vachatora matanho emutemo kugadzirisa nyaya iyi. Masangano anorwira kodzero dzevanhu akawanda akaburitsawo mazwi awo achikurudzira kuti VaMohadi vasiye basa zvichitevera kubuda kwenyaya dzavo dzavari kupomerwa idzi. Nyanzvi mune zvematongerwo enyika, uye vari mutungamiri webato reDemocratic Party, Doctor Urayayi Zembe, vanoti danho rakatorwa naVaMohadi rakakodzera zvikuru uye vanoritambira nemaoko maviri. Doctor Zembe vanoti chitsvambe chasarira vatungamiri vari muhurumende pamwe nevamwe vose vanoita zvematongerwo enyika kuti kana vakatyora bumbiro remitemo yevanhu vanofanirwa kusiya basa sezvakaitwa naVaMohadi. Vanotiwo kubva pakabuda nyaya dzekuti VaMohadi vaiita zvehupombwe nemadzimai akasiyanasiyana, vana veZimbabwe, vanove ndivo bumbiro remitemo, vakabva vangovakurudzira kuti vasiye chigaro. No media source currently available ","Vaive Mutevedzeri weMutungamiri weNyika, VaMohadi, Vanosiya Basa Mushure Mekubuda kweNyaya dzeHupombwe"
"Sangano rePassengers Association of Zimbabwe rinoti ratanga kutaura nevakuru vezvikoro nezvemabhazi nemichovha inoshandiswa kutakura vana vechikoro vachienda kana kudzoka kuzvikoro. Mutungamiriri wesangano iri, VaTafadzwa Goliati, vaudza Studio 7 kuti kodzero dzevana vechikoro dziri kutyorwa sezvo vachimanikidzwa kukwira mabhazi kana motokari dzisina kodzero yekufamba mumigwagwa uye dzisina magwaro enjodzi kana kuti ‘insuarance’. VaGoliati vati vari kushanda nemapurisa mune zvese zvavari kuita. “Isu sesangano rePassengers Association of Zimbabwe, taona zvakakodzera kuti tidzidzise vezvikoro nema’creche’ kuti vagare vakadzivirira tsaona nokutenga ‘insurance’ kana vaine mabhazi asi kana vasina, vanofanira kuhaya mota dzinayo,” VaGoliati vaudza Studio 7. Sangano iri rinoti gore rino idonzvo ravo rekudzidzisa vakuru vezvikoro pamwe chete nebazi rehurumende rinoona nezvedzidzo zvavanotarisira kuti zviitwe kugadzirira tsaona dzinogona kuitika vachiti chikoro chega chega chinofanira kuve nemitemo inoshandiswa pakutakura vana. No media source currently available ",Zvikoro Zvokurudzirwa Kutakura Vana neMichovha Ine Magwaro Akakwama
"Mutungamiri we Movement for Democratic Change, VaMorgan Tsvangirai, vabatana nevamwe vezvematongerwo enyika, masangano akazvimirira nevanorwira kodzero dzevanhu, mukunyora gwaro renyunyuto vachiti havasi kufara nebasa riri kuitwa nesangano rinoona nezvesarudzo reZimbabwe Elctoral Commission kana kuti ZEC. Munyori mukuru muMDC-Renewal Team, VaTendai Biti, vakaisawo ruoko rwavo pagwaro iri. Zvinhu hazvina kumirira zvakanaka muZEC kubva mapato makuru anopikisa zvaakatanga kuramwa kupinda musarudzo achiti haasi kufara nemabasa esangano iri. Mwedzi wapera bato reMDC-T rakati rinoda gwaro revavhoti rakashandiswa musarudzo dzemuna 2013 kubva kuZEC asi haina kuripihwa. Izvi zvakapa kuti MDC-T iende kudare ichiti sarudzo hadzingarambe dzichiitwa vanopikisa vasingapihwe gwaro revavhoti. Bato iri rakatiwo rinoda kuti sarudzo dzose dzimiswe kusvika mapato ose apihwa gwaro iri. Vachitaura mudare reparamende neChitatu, sachigaro ve ZEC, Amai Rita Makaru, vakati kutanga musarudzo dzema by-elections dzichaitwa mwedzi unouya mapato ose anenge opihwa gwaro revavhoti paine nguva. Vakatiwo nyaya yekusagadziriswa kwemitemo yesarudzo kuti ienderana nebumbiro remitemo iri kupa kuti zvinhu zviomere zec sezvo yave kugara ichiendeswa kumatare. Sangano reNational Youth Action Alliance ndiro riri kutunganira hurongwa uhu. Sangano iri mubatanidzwa wemasangano anodarika makumi maviri. Chinangwa chetsamba yenyunyuto iyi ndechekuti sangano reZEC risiye basa nekuti riri kunyanya kurerekera kuZanu-PF. Sachigaro weNational Youth Action Alliance, VaGilbert Mutubuki, vanoti havasi kufara zvachose nemabasa eZEC. No media source currently available ",Masangano Akazvimirira Anoti ZEC Ngaiputswe
"Mutungamiriri wesangano rinomirira vadzidzi vemuzvikoro zvepamusorosoro, reZimbabwe National Students Union (ZINASU), VaTakudzwa Ngadziore, avo vari kupomerwa mhosva yekukurudzira veruzhinji kuita mhirizhonga, vaburitswa mutirongo mushure mekubhadhara zviuru zvishanu zvemadhora emuZimbabwe semari yechibatiso. Pamutongo wavo, mutongi wedare repamusoro, Justice Davison Foroma, vatambira chikumbiro chaVaNgadziore chekuti vabvise mari yechibatiso kuti nyaya yavo itongwe vachibva kumba. Gweta raVaNgadziore, VaWebster Jiti, vanoti kunze kwekubhadhara mari yechibatiso, VaNgadziore vanziwo vachengetedze magwaro avo ekufambisa nedare. VaNgadziore vakakwidza nyaya yake kudare repamusoro mushure mekunge vanyimwa mukana wekubvisa mari yechibatiso nedare ramjisitireti. VaNgadziore vakasungwa kutanga kwemwdzi wapfuura mushure mekuita musangano nevatori venhau pedyo nekambani yeImpala Car Rental. Pakuita izvi VaNgadziore vainzi vakatyora mutongo wedare wekuti vasasvike pedyo nekambani yeImpala Car Rental zvichitevera kusungwa kwavo mushure mekunge ivo nevamwe varatidzira pamahofisi ekambani iyi, iyo ine motokari inonzi yakashandiswa kupamba mumwe mudzidzi, VaTawanda Muchehiwa kuBulawayo musi wa30 Chikunguru. ZINASU inoti Impala Car Rental ngaibude pachena kuti ndiyani aishandisa motokari yekambani iyi pakapambwa Muchehiwa. Sangano iri rinoti richaramba richiratidzira kumahosifi eImpala Car Rental kudzamara kambani iyi yabuda pachena panyaya yaMuchehiwa. Nemusi weChina chaivo nhengo dzeZINASU dzakavharira vashandi veImpala Car Rental mukati pane chimwe chitoro chekambani iyi chinotengesa zvinhu zvinoshandiswa pamotokari mumugwagwa weSpeke Avenue muHarare. Vaimbove munyori musangano reZINASU, VaMakomborero Haruzivishe, vaudza Studio 7 kuti kunyange hazvo Ngadziore abuda mutirongo nyaya yekumurambidza kuita misangano pamwe nekuratidzira pakambani yeImpala kumudzvinyirira. Kudare ramejasitireti, mukuru weTransform Zimbabwe, VaJacob Ngarivhume, avo vari kupomerwa mhosva yekukurudzira kuti varatidzire zvine mhirizhonga munaChikunguru vanzi vadzoke kudare zvekare musi wa30 Mbudzi. Mune imwewo nyaya gurukota rinoona nezvemukati menyika, VaKazembe Kazembe, nemukuru wemapurisa, Commission General VaGodwin Matanga, vaudza vatori venhau nhasi kuti mapurisa ave kuferefeta nyaya yemapurisa manomwe akakanda hutsi hunokatyidza mune rimwe bhazi muHarare nemusi weMuvhuro. Vaviri ava havana kuburitsa mazita emapurisa aya uye kutaura kuti ari muchitokisi here asi kungoti vachatongwa pasi pemutemo wemapurisa wePolice Act. Vanhu vakawanda vakakuvara vachibuda mubhazi nepamahwindo muchiitiko chakashorwa neveruzhinji munyika yose. VaMatanga vazivisawo kuti vachapinza basa mapurisa chiuru gore rino vachiti vakapihwa mvumo yekuita izvi nehurumende, asi vange vakamira kupinza mapurisa aya basa nekuda kweCovid-19. Zimbabwe Republic Police yakapedzesera kupinza mapurisa basa muna 2018. No media source currently available ","Mutungamiri weZINASU, VaNgadziore, Vanopiwa neDare Mukana weKubvisa Mari yeChibatiso"
"Zanu-PF iri kuita kongiresi yayo yechimbi-chimbi neChishanu, muHarare iine zvisungo zvitatu zvinonzi ndizvo zvichakurukurwa. Kongiresi iyi iri kutarisirwa kutambira VaEmmerson Mnangagwa semutungamiri webato, kupa VaMnangagwa masimba ekumirira bato iri musarudzo yemutungamiri wenyika gore rinouya uye kutambira zvisungo zveCentral Committee zvakaitwa musi wa19 Mbudzi. Asi madzimai eboka reZanu PF Women's League anoti anotarisirawo kuti nyaya yekuti mumwe wevatevedzeri vemutungamiri wenyika, ave munhukadzi, sezvazvakanga zvakaita muna 2014. Nyanzvi mune zvamatongerwo enyika, uye vachidzidzisa paTswane University of Technology, kuSouth Africa, Doctor Ricky Mukonza, vaudza Studio7 kuti hutungamiri mubato reZanu-PF hausati hwanyatsogadzikana uye vazhinji havasi kuzuva kuti masimba chaiwo anani. “Zviga kana kuti ma decisions anogona kuva akatoitwa kare. Pane zvakatotaurwa zvikatenderanwa. Pane kutenderanwa kwakatobuda ipapa kuti ngana ndiye achava pakati, ngana ndiye achava pakati. ""Saka zvavekutaurwa nemadzimai kuti ivo vanodawo chinzvimbo chekuti umwe wavo avamiririre semutevedzeri wemutungamiri wenyika, zvave kutokanganisa zvibvumirano zvakaitwa,” vanodaro VaMukonza. Vanoti mauto ndiwo atove nechekuita nematongerwo enyika vachiti hurumende ichatevedzera zvido zvemauto, sezvo ari iwo akabatsira kuti hurumende yavepo ipinde pachigaro. No media source currently available ",Vanoona nezveMatongerwo Enyika Vanoti Zvido zveMauto Ndizvo Zvichaitwa Munyika
"Musangano pakati pevashandi, vashandirwi pamwe nehurumende weTripartite Negotiating Forum, T-N-F, wakaitwa neMuvhuro muHarare unonzi wakatadza kubuda nechimuko zvakare mushure mekunge mapoka matatu aya apesana panyaya yemihoro. Misangano miviri yakaitwa nemapoka aya mwedzi wapera inonzi yakatadza zvakare kuwirirana panyaya yemari inofanirwa kutambirwa nemushandi wepasi kana kuti minimum wage. Hurumende nevashandi vanonzi vari kuwirirana kuti panofanirwa kuve nemari inonzi ndiyo yemushandi wepasi-pasi, asi vashandirwi vanonzi vari kuramba izvi, izvo zvakaita kuti musangano weMuvhuro uyu usabude nechisungo zvakare. Vaimirira hurumende munhaurirano idzi vanonzi vakatanga vapira musangano uyu zvakasungwa nedare remakurukota, zvinove zviri kuwirirana nezviri kudiwa nevashandi zvekuti pave ne minimum wage, izvo zvakarambwa nevashandirwi. Studio 7 yakundikana kunzwa mativi evashandirwi pamwe nehurumende panyaya iyi. Munyori mukuru weZCTU, VaJaphet Moyo, vanoti vashandi vangosarirwa nekutora matanho avanofunga kuti ndiwo akakodzera sezvo nhaurirano dzatadza kuburitsa chimuko. Asi VaMoyo vanoti vachatanga vambonzwa zvinobva kudare remakurukota vasati vatora matanho akakodzera kutorwa nevashandi. No media source currently available ",Musangano weT-N-F Wakaitwa neMuvhuro muHarare Unotadza Kubuda neChisungo Zvakare
"Mutungamiriri wenyika, VaEmmerson Mnangagwa, nhasi vadzinga basa vaimbove mutongi wedare remhosva repamusoro, Amai Erica Ndewere, mushure mekunge vawonekwa kuti havachakodzeri kuti varambe vari mutongi wedare iri nekomiti yakaumbwa kuti ivaongorore. Komiti iyi yaitungamirwa nevaimbove mutongi wedare repamusoro, VaSimbi Mubako, uye munyori wayo ari munyori webazi rezvemitemo, Amai Virginia Mabhiza. Komiti iyi inoti yakawana Amai Ndewere vaine mhosva mbiri dzekutadza basa. Komiti iyi yatambidza VaMnangagwa zvayakawana uye zvichitevera kutambira gwaro iri, VaMnangagwa vazivisa nhasi masikati kuti vabvisa Amai Ndewere semutongi wedare repamusoro. Izvi zvaziviswa nemunyori wedare remakurukota nehofisi yemutungamiri wenyika, VaMisheck Sibanda, avo vati VaMnangagwa vadzinga basa Amai Ndewere vachishandisa simba ravanopihwa nebudmbiro remitemo yenyika. VaMnangagwa nhasi vadomawo imwe komiti kuti iongorore mutongi weHigh Court kuBulawayo, Justice Thompson James Mabhikwa, panyaya yavari kupomerwa yekuti vakadzikisira chimiro chehofisi yevatongi apo vakadanana nemumwe mudzimai wavaishanda naye pamwe nekumutumira mifananidzo yavo vasina kupfeka. Komiti ichaongorora VaMabhikwa inotungamirwa nevaimbove mutongi wedare reHigh Court, VaMafios Cheda. Dzimwe nhengo dzekomiti iyi magweta anoti Mai Phillipa Phillips naVaChaka Mashoko. Komiti iyi yapihwa mwedzi mitatu kuita basa rayo. Zvichakadai, Judicial Service Commission nhasi yazivisa kuti iri kutsvaga vanhu vapfumbamwe kuti vadomwe kuve vatongi vedare reHigh Court. Kuti munhu adomwe kuve mutongi weHigh Court anofanira kunge aiine makore makumi mana kana kudarika uye ari gweta rashanda kwemakore manomwe kana kudarika. No media source currently available ",VaMnangagwa Vanodzinga Basa Amai Erica Ndewere
"Meya wedhorobha reChitungwiza, VaLovemore Maiko vanonzi varohwa nevechidiki veZanu PF pamahofisi avo zvichitevera kumbomisa basa kwavaita town Clerk wedhorobha iri, VaGeorge Makunde.  Zvinonzi paita bata murefu bata mupfupi pamahofisi ekanzuru yeChitungwiza nhasi apo vechidiki vasvikorova VaMaiko.  Mutevedzeri waMeya wedhorobha, VaMusa Makweza vaudza Studio 7 kuti VaMaipa vaendeswa kuchipatara zvichitevera kurohwa kwavaitwa uku. Mapurisa emuno muChitungwiza anonzi asungawo vechidiki veZanu PF vaviri zvichitevera mhirizhonga iyi.  VaMakweza vati VaMakunde havasi kufambisa basa ravo zvakanaka mukanzuru uye havasi kuuya kubasa sezvavanotarisirwa kuti vange vachiita.  Zvinonziwo mapurisa anorwisa mvongamupopoto ndiwo azomisa mhirizhonga yanga ichiitika iyi.  Mumwe mushandi wekanzuru aramba kudomwa nezita audza Studio 7 kuti mahofisi ekanzuru pamwe nemahofisi ehurumende anotorerwa zvitupa ayo akabatana nemahofisi ekanzuru azoswera avharwa pasisina basa riri kuitwa mushure mekunge mapurisa adzinga vanhu vese pamahofisi aya.  Mumashoko kuvatori venhau, mutevedzeri wemunyori anoona nezvekuburitswa kwemashoko muMDC VaLuke Tamborinyoka vanoti VaMakunde svondo rapera vakaronga dhende rekuti VaMaiko naVaMakweza vasungwe iri mushure mekunga vanzwa ruyerekupe rwekuti vainge vachida kumiswa basa nenyaya yehunhubu uye kusauya kubasa. VaTamborinyoka vati vakatenga nzvimbo zvisiri pamutemo ndivo vatsvaga marori ange akatakura vechidiki vanodarika zana vanofungidzirwa kuti ndeveZanu-PF kuzoita mhirizhonga. Mutauriri weZanu-PF VaSimon Khaya Moyo vaudza Studio 7 kuti vange vasati vapirwa nyaya iyi asi vakati bato ravo harikurudzire zvemhirizhonga uye vanoita zvemhirizhonga vanofanira kusungwa. Mutauriri wemapurisa Assistant Commissioner Paul Nyathi vati vanga vasati vave neruzivo rwezvaitika kukanzuru vakati tigozodzoka kwavari.  VaMakunde vatiwo vari kunenedzerwa mhosva dzavasina kupara vakati tigozovabata mushure meawa imwechete kuti vatipe divi ravo rizere asi pataenda pamhepo nharembozha yavo yanga isiri kupinda.  Vane ruzivo nezviri kuitika mukanzuru yeChitungwiza vanoti pane kusawirirana pakati paVaMaiko naVaMakunde panyaya yekuti VaMakunde, avo vanove nhengo yeZanu PF kuMashonaland Central, vari kudherera VaMaiko vachiti havana zvavanoudza sezvo vari nhengo yeMDC. MDC ndiyo yakakunda muChitungwiza musarudzo dzemakanzuru.  No media source currently available  ",VeChidiki VeZanu-PF Vopomerwa Mhosva yeKurova Meya weMDC
"Gurukota rinoona nezvemaindustry Doctor Sekai Nzenza vanoti hurumende yatangazve humwe hurongwa kwekutsvaga vekushanda navo kukambani yeZiscosteel iyo yave nemakore yakavharwa ichitadzawo kubhadhara vashandi vayo mari. Ziscosteel yakambonyorerena chibvumirano nekambani yeEssar yekuIndia asi hapana chakabuda. Kusashanda kwekambani iyi kuri kupa kuti dhorobha reRedcliff, Kwekwe rairaramiswa nekambani iyi kubva kumakore ekuma1950 riite sedongo chairo. Asi vhiki rapera Doctor Nzenza vakagadzika bhodhi idzva kuti riedze kumutsiridza kambani iyi. No media source currently available Asi vainge vakabata chigaro chasachigaro webhodhi iri Muzvinafundo Gift Mugano vakabva vasiya basa nekusawirirana nemamwe makurukota ehurumende vachiti havawirirane nepfungwa yekuti vasataure nevatori venhau nekuti ndisachigaro wekambani yehurumende. No media source currently available  ",Hurumende Inoti Yave Kuda kuMutsiridza Ziscosteel
"Vakaremara vanoti hwaro hutsva hwedzidzo hwakaiswa nehurumende haunei nekusimudzira dzidzo yevakaremara. Vakaremara ava vanoti bazi rezvedzidzo harinawo kumbotora pfungwa dzavo kuti zvii zvavangade kuti zviiswe muhwaro hutsva uhwu. Mumwe wevakaremara, VaManners Mukuviri, vanoti kunyorwa kwegwaro rinobatanidza vana vese kunoita kuti zvinodiwa nevana vakaremara zvisakosheswa munyaya yedzidzo. VaMukuviri vanoti hwaro hutsva uhwu hautsananguri kuti varairidzi vachadzidzisa sei vanehurema hwakasiya-siyana Amai Milka Gombera vane mwana akaremara. Amai Gombera vanotinekuda kwekuti vazhinji vane hurema vanotora nguva ndefu vari pazvikoro, hurumende yaifanirwa kuratidzawo muhwaro hutsva uhwu kuti vachabetsera nekuendesa vana vakaremara ava kuzvikoro pachena sezvo vazhinji vachibva kumhuri dzinoshaya. VaCharles Tsikani, avo vakaremara, vanoti nguva zhinji hurumende haitereri zvichemo zvavo. Nyanzvi munyaya dzekudzidzisa vanhu vanorarama nehurema kuZimbabwe Open University, VaLincoln Hlatshwayo, vashorawo zvikuru hwaro hutsva hwedzidzo. VaHlatshwayo vanoti hwaro hutsva uhwu kunyange hwaiswa mune mimwe mitaurohausati hwanyorwa nemutauro wemaoko kubatsira vasinganzwi nevasingatauri. VaHlatshwayo vanoti hurumende yaifanirwa kuratidza muhwaro uhwu kuti vane hurema hwakasiya-siyana vanobatsirikana sei mukuwana kodzero yedzidzo. VaHlatshwayo vanotiwo kunyange makore anonzi vana vatange chikoro anova pakati pemana nemashanu, anoratidza kuti hwaro uhwu hwakanyorwa pasina pfungwa dzevanomiririra vakaremara. Vanomiririra vanhu vakaremara mudare reSenate, VaNyamayabo Mashavakure, vanoti kushaikwa kwezviga zvakaita segwara remutauro wemaoko ndezvezvimwe zvinoita kuti zvido zvevakaremara zvisarire shure. VaMashavakure vanotiwo muhwaro hutsva uhwu hapana kujeka kuti vakaremara vachange vachiwana dzidzo sei. Vane hurema vanoti kunyange hazvo pave nenguva vanyorera kuhurumende kuti vasangane negurukota rezvedzidzo, VaLazarus Dokora, kuti vakurukure zvinyunyuto zvavo vanoti havasati vapiwa mukana uyu. Studio7 haina kukwanisa kunzwa kuna VaDokora sezvo vange vasiri kudaira nharembozha yavo. No media source currently available ",Vakaremara Voshungurudzwa neHwaro Hutsva hweDzidzo Hwakaturwa naVaDokora
"Mutungamiri weMDC, VaMorgan Tsvangirai, vanonzi vaburitsa mashoko kuburikidza nemutauriri wavo, VaLuke Tamborinyoka, vachiti vadoma mumwe wevatevedzeri vavo, VaNelson Chamisa, kuti vafanobata chigaro chemutungamiri webato kudzamara VaTsvangirai vadzokera kumusha. Pari zvino VaTsvangirai vari kurapwa vari muchipatara chiri mu Johannesburg, kuSouth Africa. VaTamborinyoka vati VaTsvangirai vatora danho iri pachitariswa kuti vamwe vevatevedzeri vavo, VaElias Mudzuri naMuzvare Thokozani Khupe, vari ku South Africa pari zvino. VaTsvangirai vatiwo VaChamisa ndivo vachange vachimirira bato muMDC Alliance. Zvichitevera kuburitswa kwemashoko aya naVaTamborinyoka, vanhu vatanga kunyora zvakawanda pamadandemutande vamwe vachirumbidza VaChamisa vamwe vachiti hachisi chokwadi kuti VaTsvangirai vadoma VaChamisa kuti vafanobata matomhu. Vamwe muMDC-T vanga vachitiwo VaMudzuri ndivo vachakabata matomu vachiramba mashoko aVaTamborinyoka vachiti VaTsvangirai havana kuburitsa mashoko aya. Mamwe mashoko anga achiti, VaTsvangirai, avo vari kunzi havasi kubvumidzwa navana chiremba kuti vasangane nevanhu vakawanda, havangawana mukana wekuburitsa mashoko anonzi aburitswa naVaTamborinyoka. Asi VaTamborinyoka vati vataura naVaTsvangirai vakaudzwa kuti vanyore gwaro rekuzivisa nyika zvavaronga. Dzimwe nyanzvi munyaya dzezvematongerwo enyika dzinoti zvinhu hazvina kumira zvakanaka muMDC uye bato iri rinofanirwa kugadzirisa zviri kunetsa. Nyanzvi munyaya dzematongerwo enyika, uye vachiona nezvezvirongwa zveCrisis Coalition in Zimbabwe, VaJoy Mabenge, vanoti zviri kuitika muMDC hamuna kugadzikana. No media source currently available ",VaChamisa Vofanobata Chigaro cheMutungamiri weMDC-T?
Mutungamiri wenyika yeRussia VaVladimir Putin vaudza mauto avo kuti asarwise mauto eUkraine zviuru zviviri asara ari panzvimbo ye Azovstal Steel Plant muguta reMariupol. Guta rose reMariupol ratorwa neRussia kunze kwenzvimbpo iyi chete. Asi VaPutin vaudza gurukota ravo rezvekudzivirirwa kwenyika VaSergei Shoigu kuti vasatendere kana nhunzi chaiyo kupinda pane mauto eUkraine aya. Ukraine iri kukurudzira Russia kuti itendere vanhuwo zvavo kuti vabude muguta iri. Vanhu zviuru zana vanonzi vari muguta iri uye vamwe vanonzi vakakuvara. Gurukota rinoona nezvekudyidzana nedzimwe nyika muAmerica VaAntony Blinken vashora zvikuru mamiriro akaita zvinhu muguta iri vachiti zvinotyisa. Vati zvakakosha kuti vanhuwo zvavo vabvumidzwe kubuda muguta iri. Russia iri kurwisawo dunhu reDonbas kumabuda zuva kweUkraine. Mutungamiri wenyika yeAmerica VaJoe Biden vari kutarisirwa nhasi kuti vataure nezverubatsiro rwunodarika mamiriyoni mazana masere kana kuti 800 million rwavari kupa kuUkraine rwunosanganisira zvombo. America nezuro yakatemerawo zvirango kune vamwe vemabhizimisi vemuRussia nemamwe makambani.,VaPutin Vanoti Mauto eUkraine Akomberedzwa kuMariupol Asarwiswe Asi Pavari Pasapinde Kana Nhunzi
"Vanhu vakawanda vanoti gore rino ranga rakaoma zvikuru uye havatarisire kuti pane zvakawanda zvichashanduka gore rinouya. Vachitaura pamusangano wakarongwa nesangano rakazvimiririra reMass Public Opinion Institute (MPOI) neChina, vakafanobata chigaro chemutauriri wePeople’s Democratic Party, VaJacob Mafume, vakati veruzhinji vanga vorarama neminana nekuda kwekuoma kwehupenyu munyika. No media source currently available VaMafume vakati izvi zviri kukonzerwa nekukundikana kwehurumende yeZanu PF kuwanisa vanhu mabasa, izvo yakavimbisa muna 2013. Mumwe mutauri pamusangano uyu, uye vachiongorora zvematongerwo enyika, VaTakura Zhangazha, vakatiwo mapato ezvematongerwo enyika haasi kuisa zvido zvevechidiki pamusoro, izvo zviri kupa kuti vechidiki vaomerwe nehupenyu. Mutauriri weMDC-T, VaObert Gutu, vakatiwo gore rino ranga rakaomera veruzhinji uye hapana hurongwa hwekugadzirisa hupfumi hwenyika huri kuitwa neZanu PF. Asi VaMafume vakati pane zvakanakawo zvakaitwa munyika gore rino zvinosanganisira kuraswa kwemutemo uyo waipa vachuchusi simba rekusunga musungwa anenge apiwa mukana wekubhadhara mari yechibatiso kuti atongwe achibva kumba. Musangano uyu wakapindwa nevanhu vanodarika makumi masere avo vaitarisa zvinhu zvakanaka nezvakaipa zvakaitika munyika uye kuti gore rinouya rinenge rakamira sei.",Nyanzvi Dzozeya Mamiriro Anga Akaita Gore Rino
"Vamwe vakuru muhurumende pamwe nemakambani anodyidzana nayo vakatemerwa zvirango mushure mekutyora kodzero dzevanhu, kusaremekedza zvivakwa zvevanhu, uye kugadziridza hupfumi hwenyika. Zvirango izvi zviri kunzi nehurumende zviri kuremera vana veZimbabwe zvakanyanya, zvekuti kuramba kwazvo zviripo hakuna kusiyana nekutongera munhu rufu, nekudaro zvinofanirwa kubviswa nekukasika. Munyori anoona nezvemutemo mubato riri kutonga reZanu PF, VaMunyaradzi Paul Mangwana vanoti hurumende yavo yakafadzwa zvikuru nechidanho chakatorwa neSADC chekukurudzira kuti zvirango zvibvise sezvo zvarwadza vana veZimbabwe. VaMangwana vanoti Zimbabwe yakaita sarudzo dzakachena dzakarumbidzwa nevakawanda, kunyange hazvo paine zvishoma zvakanzi zvinoda kuzogadziriswa. Vanoti nyaya hombe yakaita kuti nyika itemerwe zvirango haisi yekutyorwa kwekodzero dzevanhu sezvinotaurwa, asi kuti inyaya yekutorwa kweminda kuvachena ichipiwa vatema. VaMangagwa vanoti hapana chavanofanirwa kunzi nenyika dzekumawirira idzi vagadzirise, kunze kwekungoti nyika idzi dziri kuda kungoti Zanu PF ibviswe pamasimba ekutonga. Bato rinopikisa reMDC inotungamirirwa naVaNelson Chamisa ragarawo richiti Zimbabwe haina zvirango zvinganzi zviri kuomesera nyika, asi kuti kutadza kutonga kweZanu PF ndiko kwaita kuti nyika iite seyakageza negoka munyama. Munyori anoona nezvesarudzo muMDC, VaJacob Mafume, vanoti zvirango zviri munyika zvakatopiwa kuvana veZimbabwe nehurumende yeZanu PF kuburikidza nehuwori pamwe nekutyora kodzero dzevanhu. Izvi zvinotsigirwawo negweta rinorwira kodzero dzevanhu uye vari mukuru weHuman Rights Watch kuchamhembe kweAfrica, VaDewa Mavhinga, avo vanoti hurumende yeZimbabwe haisati yasvika pachinhanho chinoita kuti zvirango zvibviswe, sezvo ichiri kuramba ichityora kodzero dzevanhu. Kufora kuri kuitwa musi weChishanu hakusi kwekutanga kuitwa munyika panhau yezvirango iyi. Muna 2011 zviuru nezviuru zvevanhu zvakaungana muHarare pakaparurwa nevaive mutungamiri wenyika VaRobert Mugabe chirongwa chekuti zvirango zvibviswe, paine chinangwa chekuunganidza masiginecha anosvika mamiriyoni maviri. Masiginicha aya ainzi aizosvitswa kunyika dzekumawirira dzakatemera vamwe muhurumende zvirango, izvo zvinonzi nehurumende ndizvo zviri kukonzera kutambura kweveruzhinji munyika. Gore rapera masangano anoti reZimbabwe National Elders Forum nereFaith for the Nation Campaign akabatana mukukurudzira hurumende yeAmerica pamwe neEuropean Union kuti vabvise zvirango zvinonzi vakatemera hurumende yeZimbabwe izvi. Masangano maviri aya akaparurawo chirongwa chekuunganidza masiginecha anosvika miriyni imwe chete evanhu vanoshoropodza zvirango. America yakadzika mutemo weZimbabwe Democracy and Economic Recovery Act (ZIDERA) muna 2001, ukuwo European Union ichidzikawo zvirango muna 2002 zvakanangana nevamwe muhurumende yevaive mutungamiri wenyika VaMugabe. Zvirango izvi zvairambidza vanhu ava kufamba, pamwe nekuvavharira mari dzavo dzaive mumabhanga ekunze kwenyika uyewo zvaibata makambani aidyidzana nehurumende. Chasara kuonekwa ndechekuti kufora kuri kutungamirwa neSADC uku kuchaburitsa chimuko here kana kuti kwete, uye kuti vakadzika zvirango ava vachangoramba vakaisa zvimiti munzeve here? No media source currently available ",Hurumende Yokurudzirwa Kugadzirisa Zvakamboita Kuti Zvirango Zvidzikwe
"Hurumende yeJapan yapa Zimbabwe mari inopfuura mamirioni mashanu emadhora ekuAmerica kuti ishandiswe mukutenga chikafu chevanhu vakatarisana nenzara munyika. Mari iyi yaiswa mumaoko esangano rinobatsira mune zvechikafu pasi pose, reWorld Food Programme (WFP), iro richatenga chibage nekuona kuti chasvika kuvanhu vakatarisana nenzara muZimbabwe mwedzi wa Chikumi usati wapera. Kusanaya kwemvura, pamwe chete nemamiriro akaita nyaya dzezvehupfumi muZimbabwe, zvakonzera kuti Zimbabwe itarisane nedambudziko guru munezvekudya. Ongororo ichangoitwa muZimbabwe yese ne Integrated Food Security Phase Classification (IPC) inoratidza kuti vanhu vakatarisana nedambudziko gurusa rechikafu munyika vave kupfuura mamirioni mana, zvinorevava kuti vanhu vatarisana nedambudziko rezvekudya vawedzera kubva pavakange vari pakupera kwe gore rapfuura apo vakange vari mamirioni matatu. Ongororo ichangopedziswa kuitwa iyi, inoratidzavo kuti vanhu vakatarisana nedambudziko rechikafu munyika vave padyo nemamirioni masere. Nyanzvi munyaya dzechikafu uye vakambotungamiravo sangano reChristian Care, Reverend Forbes Matonga, vaudza Studio 7 kuti Japan yaratidza chido chikuru kuvanhu veZimbabwe nekuti yavarangarira panguva iyo nyika zhinji pasi pose, kusanganisira iyo Japan, dziri kunetseka nekubatsira zvizvarwa zvadzo mudambudziko re kuchirwere cheCovid-19. Reverend Matonga vati hurumende yeJapan inofanirwa kutendwa zvikuru. No media source currently available ",Japan Inopa Zimbabwe Mamirioni Gumi neMashanu Emadhora EkuAmerica Kutenga Chikafu Chevanonetseka
"Zvimwe zvizvarwa zveZimbabwe zviri muAmerica zvakaungana pamuzinda weZimbabwe uri muWashington D.C. zvichitsigira zviitiko zviri kuitika kumusha, zvichitevera kupindira kwemauto mune zvematongerwo enyika, uye kumanikidzwa kwaVaMugabe nebato ravo reZanu PF, kuti vasiye chigaro. Zviitiko izvi zviri kutsigirwawo neveruzhinji munyika pamwe nekunze kwenyika, uko kune zvizvarwa zveZimbabwe zvinodarika mamiriyoni matatu. Mumwe wevakaronga kufora uku, Muzvare Shingi Mangwiro, vanoti vakashamiswa nekubuda kwakaita zvizvarwa zveZimbabwe, kunyange hazvo kunze kwaitonhora zvekukwidza hamba mumuti. Vanoti vanhu vakabva kumatunhu akasiyanasiyana, anosanganisira Pennsylvania, New Jersey, New York, Virginia, West Virginia neMaryland. No media source currently available ",Zvimwe Zvizvarwa zveZimbabwe Zviri muAmerica Zvinoti Zvinotsigira Zviri Kuitika Kumusha
"Vaimbove murongi wemisangano yevechidiki muZanu PF, VaGodfrey Tsenengamu, vanoti kurwisa huori munyika kunobudirira chete kana vana veZimbabwe vakaita chirwirangwe zvisinei kuti vanobva kubato ripi rezvematongerwo enyika. Vachitaura nevatori venhau muHarare, VaTsenengamu, avo vakabviswa pachinzvimbo chavo musi weChitatu, vati havakendenge nekumiswa basa kwavakaitwa. VaTsenengamu vatiwo kunyange hazvo vakabviswa pachigaro chavo, havasi kuzonyarara munyaya dzekurwisa huori. VaTsenengamu vati chido chavo chekurwisa huori ndicho chapa kuti vatange sangano rinonzi Zim First Agenda iro rine chinangwa chekurwisa huori. Asi VaTsenengamu vati hondo yekurwisa huori inobudirira chete kana vana veZimbabwe vabatana. Vati izvi zvinobudirira kana mutungamiriri wenyika, VaEmmerson Mnangagwa, vakaita hurukuro nemutungamiri weMDC, VaNelson Chamisa. VaTsenengamu vati vane chinangwa chekuunganidza vatungamiriri vaviri ava kuti vasangane musi wa21 Kukadzi kuti vataurire veruzhinji zvikonzero zviri kuvatadzisa kuita hurukuro kuti vagadzirise matambudziko ari munyika. VaTsenengamu varamba mashoko ekuti pane vari kuvashandisa mubato reZanu PF vakati vana veZimbabwe vese vane chido chekurwisa huori ngavabatane navo kuti vapanane mazano ekuti vangapedza sei huori munyika. VaTsenengamu vaudzawo vatori venhau kuti vanokatyamadzwa zvakanyanya nekumiswa basa kwavo mushure mekutsoropodza vamwe vana muzvinabhizimusi vasiri mubato reZanu PF. VaTsenengamu vati vanoshamiswa nehutungamiriri hweZanu PF uhwo husina kuvamisa basa pavakamboita musangano nevatori venhau gore rapera vakadoma vamwe vakuru mubato iri kusanganisira VaObert Mpofu naVaJoram Gumbo panyaya dzehuori asi vozomiswa basa vadoma vanhu vasiri nhengo dzebato iri. Vaimbove mukuru wevechidiki muZanu PF mudunhu reHarare, VaJim Kunaka, vaudza Studio7 kuti kumiswa basa kwaVaTsenengamu naVaLewis Matutu mucherechedzo wekuti vakuru mubato reZanu PF ndivo vari kuita zvehuori. Studio7 haina kukwanisa kutaura nemutauriri waVaMnangagwa, VaGeorge Charamba, sezvo nharembozha yavo yanga ichinetsa kubata. Asi gurukota rezvekubudiswa kwemashoko, Amai Monica Mutsvangwa, vaudza Studio7 parunhare kuti hurumende haina zvaingataura pamusoro pemashoko ataurwa naVaTsenengamu sezvo vanga vachitaura pfungwa dzavo. Mutauriri wevechidiki mubato reMDC inotungamirirwa naVaNelson Chamisa, VaStephen Chuma, vati seMDC vakabvira kare vachitaura nyaya dzekurwisa huori. VaChuma vapomera vaMnangagwa mhosva yekuva nehuori vakati havangagoni kurwisa nyaya dzehuori munyika. VaTsenengamu naVaMatutu vakaita musangano nevatori venhau neMuvhuro vakapomera mukuru weSakunda Holdings, VaKuda Tagwirei, VaBilly Rautenbach veGreen Fuels nemutungamiri weGrain Millers Association of Zimbabwe, VaTafadzwa Musarara, mhosva dzekuita huwori hwakanyanyisa munyika. Kunyange hazvo VaTsenengamu vataura nevatori venhau vega, vati vachiri pamwe chete naVaMatutu. No media source currently available ",VaTsenengamu Vokurudzira VaMnangagwa naVaChamisa Kuita Nhaurirano
"Rimwe sangano rinomirira zvizvarwa zveZimbabwe zviri mumatunhu anoti D.C., Maryland, Virginia ne West Virginia muno muAmerica, reCoalition of Zimbabweans in the DC Area, COZDA, rinoti rinotambira nemufaro mashoko egurukota rezvekudyidzana nedzimwe nyika, VaFrederick Shava, ekuti vana veZimbabwe vari kunze kwenyika vari kuita bandiko guru kwazvo mukusimudzira hupfumi hwenyika kuburikidza nemari dzavanotumira kumusha. Asi sachigaro wesangano iri, VaJonah Masiya, avo vanoti bato ravo harineyi nezvematongerwo enyika, vanoti hurumende inofanirwawo kupa vemasangano anomirira vana veZimbabwe vari kunze mukana wekugara navo pasi ichinzwawo zvavanoshuvira kuti zviitwe, kwete kuti zviite sezvine zvematongerwo enyika mukati. VaMasiya vanoti vanotarisirawo kunge hurumende ichizovacherechedzawo kuburikidza nekuvawanisa mikana yekutangawo mabhizimusi kumusha uye kupa vari kunze mukana wekuvhota pamwe nezvimwe zviri zvavanoshuvira. Vachitaura kumusangano weDiplomats Forum wakaitwa parutivi pe Zimbabwe International Trade Fair manheru emusi weChina chapfuura, VaShava vakati hurumende iri kufadzwa nemari iri kutumirwa nezvizvarwa zveZimbabwe zviri kunze kwenyika, izvo vakati zvakatumira mari inosvika US$1.4 Billion yemari yekuAmerica mugore rapera, iyo inonzi yakawanda kudarika mamwe makore ose. Vana veZimbabwe vari kunze vari kunziwo vari kutora mikana yekutanga mabhizimusi kumusha, asi vachikurudzirawo hurumende kuti ipe mukana uyu kune vanhu vose zvisineyi nezvematongerwo enyika. No media source currently available ",Sangano reCOZDA Rokurudzira Kuti Pave neKutaurirana Pakati peHurumende neZvizvarwa zveZimbabwe Zviri Kunze Pamusoro peNyaya dzeBudiriro
"Hukama pakati pehurumende nemasangano akazvimirira hunenge hwaramba husina kumira zvakanaka kunyange hazvo mutungamiri wenyika, VaEmmerson Mnangagwa, vakavimbisa kuti matongero avo achange akasiyana serima nechayedza nematongero aita vaimbove mutungamiri wenyika, VaRobert Mugabe. Kubva zvavatora mhiko yekutungamira nyika, VaMnangagwa vasangana nemasangano akasiyana siyana kusanganisira emadzimai, varairidzi, vakarwa hondo yerusununguko, madzishe nevamwe. Asi havana musangano wavati vamboitwa nemasangano akazvimirira. Nemusi weChina bepanhau reHerald rakaburitsa mashoko ekuti vemasangano akazvimirira pasi pesangano reCrisis in Zimbabwe Coalition vakaita musangano nechinangwa chekuda kupidigura hurumende. Asi masangano aya anoti aya mashoko enhema akanangana nekuti kupomera masangano akazvimirira mhosva dzaasina kupara. Nhengo yeZanu-PF, VaTafadzwa Mugwadi, vanoti vemasangano akazvimirira oga vanoshandiswa nenyika dzekunze kuda kukanganisa hurumende. Asi mutauriri weCrisis in Zimbabwe Coalition, VaTabani Moyo, vanoti mashoko aya ndeemugotsi matsuro. No media source currently available ",Masangano Akazvimirira Oramba Kuti Anoda Kupidigura Hurumende
"MDC inotungamirwa naVaMorgan Tsvangirai, MDC-T, inoti yave kutarisira kudzoserwa midziyo yayo yakatorwa nechikonzi nemusi weChishanu svondo rapera, mushure mekuita musangano nemagweta ari kumirira Muzvare Sally Dura, avo vanonzi havana kubhadharwa nebato iri panguva yavairishandira. Munyori mukuru weMDC-T, VaDouglas Mwonzora vanoti sebato havana kumbobvira vakaona magwaro aibva kumagweta aMuzvare Dura ane chekuita nenyaya iyi. ""Tataura nemagweta anomirira Ms. Sally Dura vanonzi ivo vatine chikwereti navo, takaonesana nemagweta iwavo kuti hatina kumbobvira taona magwaro anobva kwavari. ""Ms. Dura vakaenda naTendai Biti, eeh, pakabuda Biti naMangoma muMDC vakabva vangoenda ikoko. Vanga vari member of staff ikoko. Isu hatina chatanga tichi dealer navo,"" VaMwonzora vanodaro. Muzvare Dura vari kumirirwa nemagweta ekambani yeSibanda Mawere. MDC-T inonzi ine chikwereti chemari inodarika zviuru zana zvemadhora kuna Muzvare Dura ichibva mumari dzemihoro yavasina kutambiriswa. NeChishanu chapfuura, chikonzi chichiperekedzwa nemapurisa akanga akapakata zvombo, chakatsvaira mahofisi ebato rinopikisa iri chichitora midziyo inosanganisira masofa, matafura, makombiuta nezvimwe. VaMwonzora vanoti midziyo yebato ravo yakatorwa nechikonzi chedare inokosha mari inodarika mazana matatu ezviuru zvemadhora. Vanoti vanoona sekunge danho iri rakatorwa nechinangwa chekunyadzisa mutungamiri wavo, VaTsvangirai pamwewo nekukanganisa nhaurirano dzekuumba mushandirapamwe nemamwe mapato anopikisa hurumende. Studio7 yaedza kunzwa divi remagweta eSibanda Mawere, asi mumwe wemagweta anonzi ari kufambisa nyaya iyi, VaAlec Muza, vati havana mvumo yekutaura nezvenyaya iyi nevatori venhau kubva kune wavari kumirira. No media source currently available ",MDC-T Inoti Yotarisira Kudzorwa kweMidziyo Yakabvutwa neChikonzi
"Mutungamiriri wenyikaVaEmerson Mnangagwa, avo vari ku Davos, Swirtzerland, kumusangano we World Economic Forum (WEF), nhasi vatungamira musangano weFriends of African Continental Free Trade Area.  VaMnangagwa vange vaine vamwe nevatungamiri venyika dzemuAfrica vanoti VaPaul Kagame veRwanda, VaLazarus Chakwera vekuMalawi uye VaHage Geingob vekuNamibia. Musangano uyu waitwa pakudya kwemangwanani nevatungamiriri venyika dzakasiyana siyana, vakuru vemasangano akazvimiririria, vakuru vemakambani nevanobata zvigaro zvemasangano makuru epasi rese. Gurukota rinoona nezvemaindasitiri Amai Sekai Nzenza vanoti Zimbabwe ine chivimbo chekuti ichakwanisa kukwezva vemabhizimisi vekunze kuti vazouchika mari munyika. Asi nyanzvi munyaya dzezvehupfumi vachishanda nesangano reThe Economists Zimbabwe, VaGideon Mabhunu havaone paine chinobuda kumusangano uyu vachiti nyika inofanora kutanga yagadzirisa mumusha isati yaenda kunze. Izvi zvatsinhirwa neimwe nyanzvi munyaya dzezvemabhizimisi vari mukuru wesangano reCEO Round Table Zimbabwe VaKipson Gundani vatiwo nyaya dzezvirango zvakatemerwa vatungamiri venyika zvinopa kuti kukwezva vekunze kunetse. Nyanzvi munyaya dzezvemabhizimisi, vari mukuru we sangano reZimbabwe Institute of Directors, Doctor Proctor Nyemba vanoti shuviro ye mabhizimisi ndeyekuti pabude chinobatika mukupera kwemusangano uyu. Vemapato anopikisa nedzimwe nyanzvi munyaya dzezvehupfumi vari kuti musangano uyu uchatosiya Zimbabwe yanyura muzvikwereti nekuti wose anoenda kumusangano weWorld Economic Forum anofanira kubhadhara mari inosvika zviuru gumi nemakumi mapfumbamwe kana kuti 19 000 US Dollars. Mutungamiri wenyika nechikwata chake vari kunzwiwo vari kubhadhara mari inosvika zviuru makumi matatu zvemadhora ekuAmerica paawa kana kuti 30 000 per hour pakuhaya ndege. No media source currently available ",VaMnangagwa Voenderera Mberi neMisangano kuDavos Vamwe Vachiti Ngavagadzirise Nhamo Yavasiya kuMusha
"Hurumende inoti iri kushushukana zvakanyanya nekukura kuri kuita dambudziko remhirizhonga ine chekuita nevanhukadzi pamwe nevanhurume, kana kuti Gender Based Violence. Vachitaura pamusangano wavaita nevatori venhau muHarare senzira yekugadzirira kutanga kwekucherechedzwa kwemazuva gumi nematanhatu ekurwisa mhirizhonga iyi, mutevedzeri wegurukota rezvevanhukadzi nekusimudzirwa kwemabhizimusi madiki, Amai Jennifer Mhlanga, vati dambudziko iri rakakura zvakanyanya huye munhu wese anofanirwa kuzvipira kurirwisa kuitira kuti ripere munyika. Amai Mhlanga vatiwo denda reCovid-19 rakawedzerawo kukwira kwe mhirizhonga iyivakatikuroodzwawo kwevana vasati vabve zera kwakakwirawo zvakanyanya. Amai Mhlanga vatiwo mapurisa emunyika akazivisa kuti gore rino kubva muna Kubvumbi kusvika muna Chikumi, mapurisa akatambira vamhangari vemhando iyi yemhirizhonga zviuru zvina nezana nemakumi mashanu nevatatu. Vatiwo munguva imwe chete iyi kwakamhangarwa mhosva chiuru chimwe chete nemazana maviri nemakumi masere nepfumbamwe dzine chekuita nekubatwa kwevanhu chibharo . Munyori mubazi iri, VaMoses Mhike, vatsinhirawo vakati nyika inofanirwa kukoshesa kupedza nyaya yemhirizhonga iyi. VaMhike vatiwo nyika haigoni kuenderera mberi kana madzimai achiri kushungurudzwa munyika. Vatiwo zvakakosha kuziva kuti mhirizhonga iyi haibati vanhukadzi chete sezvo varumewo vari kushungurudzwawo. Vachitaura pamusangano uyu, vakafanobata chigaro chemumiririri weUnited Nations muZimbabwe, VaAlex Gasasira, vatiwo dambudziko remhirizhonga yakadai riri kukwira uye mapazi eUnited Nations akazvipira kushanda nehurumende mukupedza dambudziko iri. Mazuva gumi nematanhatu ekurwisa mhirizhonga iyi anotanga mangwana kusvika musi wa10 Zvita. Hurumende yati kunyange hazvo ichaita zviitiko zvakawanda pamazuva aya, zuva guru richange riri mangwana apo vachaenda kumusha weEpworth kunovhura One Stop Center, iyo ichange ichibatsiravanhu vanoshungurudzwa. Kuchavhurwawomusikauchabatsira madzimai akarasikirwa nemabasa nekuda kweCovid-19. Zimbabwe yave nenzvimbo nhanhatu dzinobatsira vanenge vasangana nemhirizhonga iyi idzo dzakaumbwa kuburikidza nerubatsiro rwunobva kumasangano akasiyana siyana pamwe neUnited Nations. No media source currently available ",Hurumende Inoti Iri Kushushikana neNyaya yeMhirizhonga
"Vashandi vehurumende dzenyika dzemuAfrica vari kusangana kuVictoria Falls kwemazuva matatu, kutanga nezuro, Muvhuro. Musangano uyu ndewekucherechedza kukosha kwemabasa anobatwa nevashandi vehurumende muAfrica yose. Musangano uyu, uyo wakarongwa nesangano reAfrican Union, ndewechisere kuitwa, uye uri kupindwa nevamiriri vanobva kunyika pfumbamwe chete. Dzimwe nyika dzose dziri kutevera musangano uyu kuburikidza nedandemutande nekuda kwemitemo inodzivirira kupararira kweCovid-19, iyo inorambidza kuungana kwevanhu vakawanda. Mutevedzeri wemutungamiri wenyika, VaConstantino Chiwenga, ndivo vakavhura musangano uyu zviri pamutemo nezuro vachitauramashoko avo padandemutande vari muHarare. VaChiwenga vakakurudzira kuti vashandi vehurumende vange vachipiwawo mihoro inovagutsa, vachiti hurumende yavo iri kugadzirisa zvichemo zvevashandi vayo kuburikidza nekuita nhaurirano .Nyika dzine vamiriri kumusangano uyu dzinosanganisira Zimbabwe, South Africa, Rwanda, Kenya, Algeria, Tanzania neZambia. Mutevedzeri wemunyori mukuru wesangano rinomirira vashandi vehurumende re Zimbabwe Confederation of Public Sector Trade Unions, VaGibosn Mushangu, avo vari kuVictoria Falls, vanoti musangano uyu wakavakoshera zvakanyanya sezvo uchivapa mukana wekudzidzawo kubva kune vamwe vashandi vemuAfrica. No media source currently available",Vashandi veHurumende dzemuAfrica Voita Musangano weMazuva Matatu kuVictoria Falls
"Gweta rinorwira kodzero dzevanhu munyika vachishanda nesangano reHuman Rights Watch VaDewa Mavhinga vanoti mutungamiri wenyika VaRobert Mugabe havafanire kurambira pachigaro vachiti vachena vangazodzoka. VaMugabe vakataura mashoko aya nemusi weChishanu kumhemberero dzekusvitsa makore zana kweUniversity of Fort Hare kuEastern Cape, South Africa kunova kwavakadzidza. VaMugabe vakati varikuramba vari panyanga nenyaya yekuti vakabva vapambepfumi vanodzoka votanga kutungamira nyika. Vakati vakaramba vari pachigaro hazvife zvakaita kuti vachena vade kudzoka zvekare. VaMugabe ndivo mutungamiri wenyika akwegura kudarika vamwe vose pasi rino sezvo vave nemakore makumi mapfumbamwe nemaviri.  No media source currently available  Munyori mukuru musangano reZimbabwe National Students Union VaMakomborero Haruzivishe vashora VaMugabe nekuramba vachitumira vadzidzi kuFort Hare vamwe vari munyika vachinonga svosve nemuromo. VaHaruzivishe vanoti pane huori hwakanyanya hunoitwa pakupa vadzidzi mukana wekuenda kuFort Hare. No media source currently available  ",VaMugabe Voshorwa neKurambira paChigaro Vachiti Varungu Vanogona Kudzoka
"Vamwe vagari vemudunhu reMasvingo pamwe nemamwe matunhu munyika vane hama dzinoshandira mudunhu reCabo Delgado kuMozambique uko kune hondo iri kukonzerwa nechikwata chinopfuririkidza mwero vanoti vave kugara vakabartira hana mumaoko. Hondo iyi iri kukonzerwa nechikwata chinopfurikidza mwero chinodyidzana neIslamic State kana kut ISIS. Nyaya yekusagadzikana muhana kwevakawanda muMasvingo iri kuuya apo chimwe chizvarwa cheZimbabwe VaNyasha Mugwagwa vaishanda mudunhu rine hupfumi hwezviwanikwa zvakaita semafuta edzimotokari negas reCabo Delgado chapondwa nevarwi veISIS ava masvondo maviri adarika. Vakawanda muMasvingo zvikuru kuChiredzi kwakaganhurana neMozambique vanoti vane hama dzakawanda dziri muMozambique dzimwe dziri munyika iyi zvisiri pamutemo. Mumwe mugari wekwaMajange, Amai Docas Maruta, vane mwana anoshandira mudhorobha rePemba kudunhu Cabo Delgado, vanoti vanogara vachityira mwana wavo kunyange vachigara vachitaura naye parunhare. Izvi zvatsinhirwawo, naVaCaleb Mambo, avo vane munin’ina anoshandira kuPalma kwakapiswa nekugurwa vanhu misoro.\n\nMugari wekuRujeko, VaNickson Kwirirai, vati hurumende inofanira kuita chirongwa chekuchengetedza nekubudisa zvizvarwazvayo zviri muCado del gado. Munyori mubazai rezvekudyidzana nedzimwe nyika, Ambassador James Manzou, mumashoko avakatura kuvatori venhau svondo rapera vakati hurumende iri kushanda nenyika yeMozambique pamwe nemakambani eikoko kuti vawane mazita evanhu vemuZimbabwe vari kushandira kwamuka hondo uku kuti vava batsire. Vakakurudzira vanhu munyika vane hama dziri kushaikwa kudunhu reCabo Delgado kunyanya kuguta rePalma kuti vabate bazi ravo vabatsirikane pakutsvakwa kw vadikani vavo. Vamwe vagari vemudunhu reManicalanda kunyanya kuChipinge kunovawo nemuganhu neMozambique zvekare vanoti vari kutyirawo hama dzavo dzinogaroenda nekushandira kuMozambique. Mukuru wesangano rePlatform for Youth and Community Development kuChipinge, VaClaris Madhuku, vanoti vanhu vanogara pedyo nemiganhu neMozambique kuChipinge, vakutyirawo kuti zvikwata zviri kuita hondo zvichapedzisira zvosvika munzvimbo dzavo. Hondo irii kuMozambique inonzi yakaita kuti vanhu vanopfuura zviuru mazana manomwe vatize misha yavo uye vatarisane nenzara. Vatungamiri vesangano renyika dzekuchamhembe kweAfrica reSADC vakatotenderana kuti vapindire vachibatsira Mozambique. Nyika yeSouth Africa yakatombotumira mauto kunonunura zvizvarwa zvayo zvainge zvapinda munjodzi nekuda kwehondo iyi. Tichiri panyaya iyi, Marvellous Mhlanga-Nyahuye weStudio 7 akaitawo hurukuro nechimwe chizvarwa cheZimbabwe chainge chiri kuabo Del Gado VaDomingos Manhise. No media source currently available No media source currently available No media source currently available ",Vari kuMasvingo neChipinge Votyira Hama Dzavo Dziri Kushanda kuCabo Delgado kuMozambique
"Mhuri dzinopfuura gumi nembiri dzinosanganisira yaVaPhilemon Johwani Kambeni avo vane madzimai gumi nemana neMuvhuro dzakaungana pamuzinda wamudzviti weMutare VaCosmas Chiringa dzichiratidzira nekutsutsumwa kwadzo nenyaya uekushayirwa dzimba dzekugara dzinovakwanira kubva padzakatamiswa kuenda kuArda Transau dzichibva kwaChiadzwa. Mhuri idzi dziri kusungirwa kubuda mudzimba dzavakabvuta kuArda Transau idzo dzaifanirwa kunge dzichigarwa nevadzidzisi, Asi kambani iyi yakakwira kumatare zvakapa kuti mhuri idzi dzitumirwe masamanisi ekuti dzibude mudzimba idzi. Asi mhuri idzi dzakabva dzatakura mikwende ndokuenda pamuzinda wamudzviti weMutare VaCosmas Chiringa uri pedyo nenzvimbo inokwirirwa mabhazi yeMurahwa vaine vana vacheche, madzimai nevakweguru uye tutundu tune mbatya, dzekupfeka zvekudya pamwechete nehuni. Parizvino vanhu ava vagere pagedhe rinopinda pamuzinda wamudzviti. VaKambeni vaudza Studio 7 kuti vauya pamuzinda waMudzviti nemamwe emadzimai avo kuzoisa musasa senzira yekutaridza nyunyuto yavo nekusagadziriswa kwedambudziko rekushaya pekugara panokwanira madzimai avo. VaKambeni vanoti mhuri yavo ine madzimai anokwana gumi nemana avo vainge vakavimbiswa kuwanirwa imba pamudzimai woga woga asi izvi zvakava zviroto. Vanoti panguva ino vatove nechinangwa chekugara pamuzinda uyu kudzimara nyaya yavo yagadziriswa. Vanoti chimwe chiri kuvarwadza inyaya yekuti vakanyorerwa masamanisi ekuti vange vabuda mudzimba dzinofanirwa kunge dzichigara vadzidzisi nemusi weChipiri. Nemusi uyu zvakare vari kutarisirwa kunge vachimiswa pamberi pemutongi wedare pamusoro pemasamanisi avakapihwa. Vamwe vari pamuzinda waMudzviti ndiAmai Elizabeth Gamera. Amai Gamera ichirikadzi uye vanoti zvichitevera masamanisi avakanyorerwa ekuti vabude mudzimba idzi havana kumwe kwekuenda. VaJingo Mangiza mumwe wevanhu vari pamuzinda waMudzviti maMutare avo vanoti havanachina kumwe kwekuenda, uye vanoda kuti mudzviti avape pekugara sekuvimbiswa kwavakaitwa pavakatamiswa kubva kwaChiadzwa. Mudzviti weMutare VaChiringa vanoti dambudziko remhuri iri rinozivikanwa nevakuru vemuhurumende kunyanya kuhofisi yekwa Provincial Administrator, VaFungai Mbetsa uye kugurukota rezvekutongwa kwedunhu reManicaland muzvare Mandi Chimene. VaChiringa vanoti hofisi yavo yakamboedza kubatsira mhuri yaVaKambeni nevamwe vavo asi vaingoita zvokusarura pekugara vachisiya nguva ichifamba dzimba dzichipera. Kambani yeAnjin Investments yakavimbisa dzimba dzinokwanirana dzakatamiswa asi izvi hazvina kuzozadzikiswa pavakatamiswa. Mhuri dzinosvika churu nemakumi matatu dzakatamiswa nemakambani anochera mangoda anosanganisira matatu anoti Anjin, Mbada Diamonds, uye Diamond Mining Company DMC. Asi makambani aya kusvika parizvino pane zvimwe zvakawanda zvaasati akwanisa kuzadzikisa mhuri dzakatamiswa idzi zvinosanganisira dzimba dzakaringana, minda yekurima yemadiridzo, mafuro ezvipfuyo, chikoro, chipatara uye kuwanira mabasa vanhu venharaunda iyi. Gweta rinorwira kodzero dzevanhu vachishanda neZimbabwe Lawyers for Human Rights Amai-Peggy Tavagadza vanoti vachapikisa mudare neChipiri kutandwa kwemhuri idzi mudzimba dzinonzi ndedzevadzidzisi. No media source currently available Chimwe chonetsawo pakuzadzikiswa kwezvivimbiso izvi inyayay yehurumende yekuti mangoda ave kupera zvekuti hakuna kana kobiri rowanikwa kwaChiyadzwa.",Vanhu VekwaChiyadzwa Voratidzira neKushaya peKugara
"Apo pasi rose riri kushushikana nekuchinja kwemamiriro ekunze, uko kwave kukonzera kusanaya zvakanaka kwemvura, vamwe varimi vekuLupane vari kukwanisa kuramba vachirima zvisinei nekushomeka kwemvura vachidhandisa hunyanzvi hunoita kuti vazive huwandu hwemvura inodiwa muzvirimwa zvavo -kana kuti climate-smart technology muChirungu. Amai Linda Ncube, avo vane makore makumi mashanu nemasere ekuberekwa vanoratidza kufara vachibatsirwa nevamwe kupepeta nekupakicha mumasaga goho ravo regorosi. Amai Ncube ndeimwe yenhengo makumi matanhatu nemumwe dzeTshongokwe Irrigation Scheme iyo iri kumaruwa ekuLupane mudunhu reMatabeleland North. Varimi vemubatanidzwa uyu vaive vambomira kurima gorosi kwemakore matatu apfuura nekuda kwekushomeka kwemvura yavanoshandisa kudiridzira kubva mudhamu reTshongokwe. Kunyange havo vachifara kuti vakawana goho rakanaka regorosi, Amai Ncube vanoshushikana nenyaya yekuti mvura yemudhamu inokasika kupera nekuda kwekusanaya zvakanaka kwave kuita mvura uyewo nekuti vanodiridzira minda yavo vachishandisa migero izvo vanoti zvinopedza mvura yakwanda. Nekuda kwekuona dambudziko rekushaikwa kwemvura paTshongokwe, mamwe masangano anoshanda akazvimirira ega ari pasi pemubatanidzwa weSizimele Consortium, achitungamirwa nesangano reDanChurchAid reluDenmark, akachera migodhi miviri iyo yave kushandiswa nevarimi kudiridzira nenzira yedrip irrigation, chimwe chikamu chemahekita makumi maviri nemana chinorimwa nevarimi ava Pasi pachirongwa chimwe chete varimi ava vakadzidziswawo kushandisa michina midiki uye isinganetse kushandisa, uye Amai Ncube vanoti izvi zviri kuvabatsira mukurima kwavo. Amai Kethiwe Ndlovu ndeimwe nhengo yeTshongokwe Irrigation Scheme. Amai Ndlovu vanotsinhira kuti kushandisa ruzivo rwechizvino-zvino kuri kubatsira kuti varimi nenzira inovabatsira kuti vachengetedze mvura vachikwanisawo kurima zvirimwa zvakasiyana siyana kana zvichienzaniswa nemarimiro avachiita kare. Kunze kwekurima zvirimwa zvakadai sechibage negorosi, varimi veTshongokwe vave kurimawo muriwo, madomasi, mabutternut magake nebhinzi izvo vanotengesa kuHwange, Victoria Falls neBulawayo. Varimi ava vanorima minda mina uye munda mumwe chete mahekita matanhatu nechidimbu, murimi mumwe chete aine chidimbu chake muminda iyi. Amai Ndlovu avo vaimbogara nemurume wavo muguta reBulawayo vanoti zvisinei nedambudziko rekushomeka kwemvura vanoona vachiwana pundutso mukurima. VaChristopher Moyo avo vane makore makumi mana nemashanu ekuberekwa vakasiya basa ravaiita rekuchengetedza nzvimbo muguta reBulawayo makore gumi apfuura kuti vavewo nhengo yeTshongokwe Irrigation Scheme. Vanhurume vechidiki vakawanda munzvimbo dzemumatunhu ekuMatabeleland vanowanzoenda kunotsvaga mafuro manyoro kuSouth Africa neBotswana asi VaMoyo vanoti havana kumboita pfungwa iyi. Senzira yekuvandudza chirongwa chekurima kuchishandiswa ruzivo runoita kuti varimi varime zvine hungwaru, paTshongokwe lane inonzi muChirungu automated weather station iyo inoshandisa magetsi anobva kusimba rezuva. Nzvimbo iyi inoongorora zvose zvine chekuita nemamiriro ekunze kusanganisira kupisa kana kutonhora, kunaya kwemvura nekuvhuvhuta kwemhepo. Zvose izvi zvinotumirwa necomputer iri pachiteshi ichi zuva nezuva kumuzinda weMeteorological Services kuHarare uye muzinda uyu unozozvishandisa kuzivisa varimi ava nezvemamiriro ekunze. VaThandanani Ndlovu murimisi nebazi reAgritex kuLupane. Vanoti zvose zviri kuitika izvi zvinobatsira varimi zvikuru nekuti vanokwanisa kukohwa pakuru vasina kushandisa mari mari yakawanda. Zimbabwe yave nemakore akawanda yakatarisana nedambudziko renzara nekuda kwezvikonzero zvakawanda kusanganisira kusanaya zvakanaka kwemvura. Chikamu chesangano reUN cheUnited Nations Development Programme chinoti gore rakapera vanhu vanosvika mamiriyoni manomwe nezviuru mazana manomwe vaive vakatarisana nenzara munyika. Dzimwe nyannzvi dzinoti kushandisa hunyanzvi hwechizvinozvino kunogona kubatsira zvikuru kuti varimi varwise kushanduka kuri kuita mamiriro ekunze. No media source currently available ",Varimi vekuLupane Vokohwa Pakuru neKushandisa Hunyanzvi Hutsva Mukurima
"Vazhinji vane zvekuita nemotikari neavo vanotenga nekutengesa motikari muZimbabwe vari kuti mutemo mutsva wakadzikwa nehurumende svondo rapera wave kuvakanganisa, zvikuru makambani eavo vanotengesa motikari sezvo vasisakwanisi kufambisa motikari dzekutengesa kubva kumabhodha eZimbabwe kuenda kumaguta kwavanoda kuendesa motikari mukati menyika. Svondo rapera, hurumende yakadzika mutemo wekuti motokari dzisina kunyoreswa kana dzisina ma ‘number plates’, hadzichabvumidzwa pa ma’tollgate’ munyika. Muzvinabizimisi, VaObert Masvotore, avo vanotengesa dzimotokari, vanokurudzira hurumende kuti dai yambomisa mutemo uyu kuti ipe vanhu nguva yekugadzirira sezvo ma’number plates’ asiri kuwanikwa nekukurumidza kubva ku Central Vehicle Registry. Vatiwo vanhu vazhinji havasi kukwanisi kuwana mari yekunze inodiwa neCentral Vehicle Registry kana munhu achida kutenga ma’number plates’ emotokari yake. Taedza kubata gurukota rinoona nezvekubudiswa kwemashoko, Amai Monica Mutsvangwa, pamwe chete nemunyori mubazi rezvekubudiswa kwemashoko, VaNick Mangwana, asi vese havana kukwanisa kudaira nharembozha dzavo kana kupindura mibvunzo yatavatumira. No media source currently available ",Hurumende Yokurudzirwa Kumbomisa Mutemo Unorambidza Motokari Dzisati Dzanyoreswa
"Seneta wemuAmerica anomirira dunhu reArizona, VaJeff Flake, avo vanova zvakare sachigaro wekomiti yedare reSeneti inoona nezvekudyidzana nenyika dzemuAfrica, vaburitsa mashoko anotevera zvichitevera sarudzo dzakaitwa muZimbabwe musi waChikunguru 30, 2018. “Mumazuva akawanda apfuura, ndakaita rombo rakanaka kuongorora sarudzo dzemuZimbabwe. Zvichitevera makore akawanda ehutongi husina kunaka hwaVaRobert Mugabe, Zimbabwe inofanirwa kuva nehurumende inoremekedza vanhu vayo. “Zvichitevera kuvhota murunyararo musi waChikunguru 30, mhirizhonga yakaitika musi Nyamavhuvhu1, iyo yakatora hupenyu hwevanhu vatanhatu, uye ikakuvadzisa vanhu vakawanda, yakadzora nyika shure kumakore ekare. “Kushandiswa kwemauto mukupindira kana kumisa mhirizhonga yezvematongerwo enyika, kanawo kushandiswa kwesimba rakanyanya remapurisa mukuvhiringidza misangano yemapato ezvematongerwo enyika nevatori venhau, hazviratidzi gwara idzva rehurumende, asi kuti zvinoratidza maungira emanyakare anotyiwa nevakawanda.   “Senzira yekuti vanhu vavimbe nezvakabuda musarudzo, Zimbabwe Electoral Commission inofanirwa kuzadzisa vimbiso yayo yekuburitsa zvose zvakabuda musarudzo nenzira iri pachena inosanganisira zvose zvakabuda panzvimbo yekuvhotera uye zvakaiswa runyoro nevese vaimirira vaikwikwidza vakaona kuverengwa nekupenengurwa kwezvakabuda musarudzo. ""Zvipingaidzo zvakasanganwa nazvo musarudzo zvinofanirwa kugadziriswa nenzira dzakatarwa nemitemo. “Apo ndaishanyira nzvimbo dzakawanda dzaivhoterwa munyika yose kumaruwa emuZimbabwe, ndakaona zvizvarwa zveZimbabwe, vechidiki nevakwegura vachifamba nzendo dzakarebesa vachienda kunovhota.  “Ndakaona vamiriri veZanu PF neveMDC Alliance vakagara vose vachitaura vachiwirirana pamwe nekubatsirana kuti huwandu hwevanhu vavhota huburitse chokwadi. “Munhu wese wandakasangana naye munguva iyi, ndakaona muzviso zvavo ramangwana rakajeka renyika, uye rine hutongo hwejekerere nebudiriro yakanaka yeremangwana eZimbabwe. “Ndinokushuvirai kuti remangwana racho rakajeka, rava kusvika.”",Seneta Jeff Flake Voshuvira Zimbabwe reMangwana Rakajeka
"Nhepfenyuro yeStudio7 yasvitsa makore gumi nemana itipfenyura zviri kuitika muZimbabwe. Vanhu vazhinji munyika vanoti vari kufarira zvikuru nhepfeunyuro iyi, vamwe vachiti Studio7 inofanira kuwedzera nguva dzekutepfemyura. Asi vamwe vanoti Studio7 inofanira kutepfenyura iri munyika sezviri kuitwa nedzimwe nhepfenyuro vachiti pari zvino zvairi kuita zviri kunze kwemutemo. Mutauriri weMDC inotungamirirwa naVaMorgan Tsvangirai, VaObert Gutu, vakorokotedza Studio7 nekusvitsa kwayaita makore gumi nemana iri pamhepo. VaGutu nevamwe vakawanda munyika vanosanganisira vanhuwo zvavo, pamwe nemasangano akazvimirira, vanoti Studio7, inhepfenyuro inopa vanhu vese mukana wekutaura zvisinei nekuti vakarerekera divi ripi. Mumwe mugari wemuHarare, Amai Winnie Mambo, vanoti Studio7 inhepfenyuro inovapa nhau dzakasiyana nedzimwe nhau dzavanonzwa pane dzimwe nhepfenyuro dzemuZimbabwe. Vanotiwo vanonzwa paStudio7 nhau dzezvinhu zvinotika munyika dzichipakurwa pachena. Mutauriri weMDC inotungamirirwa naVaWelshman Ncube, VaKurauone Chihwai, vanoti Studio7 inhepfenyuro inowanzopa mukana kumapato ese ezvematongerwo enyika uye inosvikawo kunzvimbo zhinji munyika dzisingasvikwe nedzimwe nhepfenyuror dziri munyika. VaGutu vanoti mukurumbira une Studio7 kumaruwa unoratidza kune inofarirwa neveruzhinji zvakanyanya. Asi kunyange hazvo paine mufaro nemabasa eStudio7, vakawanda vanotiwo dai nhepfenyuro iyi yavandudzawo mashandiro ayo. Asi Amai Mambo vanoti nhepfunyuro yeStudio 7 iri kuwanza nyaya dzemuHarare uye dai yatepfenyurawo nhau dzekumaruwa. Ukuwo VaChihwai vanoti shuviro yavo ndeyekuti dai Studio7 yatepfenyurawo nemimwe mutauro inotaurwa munyika. VaGutu vanoti kunyange hazvo pane nhepfenyuro dzakawanda dzakapihwa marezenisi makore mashonana apfuura, nhepfenyuro idzi dzinenge dzinotaura neizwi rimwe chete. Chikumbiro chaVa Gutu nebato ravo ndechekuti dai yawedzera nguva yekutepfenyura uyewo kuti dai yatepfenyura nemimwe mitauro yakaita seVenda, Tonga nemimwe. Mumwe wevechidiki muHarare, VaDenford Ngadziore, vanoti dai Studio7 yatotanga terevhizheni chaiyo. Asi nhengo yeZanu PF zvakare vachimirira Makonde muparamende, VaKindness Paradza, vanoti ivo nebato ravo havafariri Studio7 nekuti inotepfenyura zvisiri pamutemo uye ichitepfenyura kubva kunyika inovengana neZimbabwe. Vati Studio7 kana ichida kuwirirana nehurumende yeZanu PF, inofanira kunyoresa kuZimbabwe Media Commission yoshanda zviri pamutemo. Vati semaonero avo nhepfenyuro yeStudio7 inotaura manyepo uye inotsigira mapato anopikisa. Kunyange hazvo VaParadza vati bato ravo harifariri Studio7, vazhinji kusanganisira makurukota ehurumende, vatsigiri pamwe nenhengo dzeparamende, kusanganisira dzeZanu PF, dzinoteerera nhepfenyuro iyi, kana kutaura paStudio7. Asi VaParadza vanoti havanganyarari kana vabvunzwa mubvunzo. Asi veStudio7 vanoti vari kutepfenyura zviri pamutemo sezvinodiwa nemitemo yekutepfenyura pasi rose kunyange hazvo vamwe muhurumende yeZimbabwe vasingazvifarire. Mukuru weMedia Centre, VaEnerst Mudzengi, vanoti Studio7 inhepfenyuro iri kuita basa guru munyika zvikurusei pakupakuranhau dzine mativi ese mungava munyaya dzezvematongerwo enyika, hupfumi nezvimwe. Vanoti dai zvaibvira nguva inotepfenyura Studio7 yawedzerwa. Mukuru weZimbabwe Democracy Institute, Doctor Pedzisai Ruhanya, avo vaive mutapi wenhau kuDaily News apo pakatanga Studio7 muna 2003, vanoti nhepfenyuro iyi yakaita basa guru panyaya yekuburitsa nyaya yeZimbabwe. VaRuhanya vanobvumirana naVaMudzengi vachiti Studio7 iri kutorwadzisa vateereri vayo nekutepfenyura kwenguva pfupi. Vanoti dai Studio7 yaitawo nhau dzemangwanani nemasikati kwete kutepfenyura manheru chete. VeMedia Insitute of Southern Africa - Zimbabwe Chapter, vatenda zvikuru Studio7 nekuramba yakashinga nebasa ravo zvisinei nekuti hurumende yakamira mira zvikuru sei panguva yehurumende yemubatanidzwa kuti nhepfenyuro iyi ivharwe. Vanoona nezvekushambadzwa kwezvirongwa musangano iri, VaTabani Moyo, vanoti chimwe chasimbisa Studio7 inyaya yekuti nhepfunyuro iyi yaramba ichiburitsa nyaya dzinofarirwa neveruzhinji. Vatsinhirawo mashoko evamwe ekuti Studio7 inofanirawo kupinda mumaruwa ichiburitsa nyaya dzevanhu vakawanda munzvimbo idzi avo vari kushaya kwekutaura nhunha dzavo. Vatiwo kunyange hazvo munyika mave nenhepfenyuro dzakawanda, zhinji dzacho dzakarerekera divi rimwe izvo zvisingabatsire nyika neveruzhinji. Studio7 yakaparurwa nechirongwa cheChirungu musi wa 27 Ndira, 2003 apo zvinhu zvakange zvakaoma munyika munyaya dzekutora nhau, kutepfenyura pamwe nekufambiswa kwemashoko munyika. Zvirongwa zveNdebele neShona zvakazotanga kutepfenyurwa musi wa 7 Kubvumbi 2003. No media source currently available ",Studio7 Inosvitsa Makore Gumi neMana Ichitepfenyura
"Vechidiki veZimbabwe neve kune dzimwe nyika dzemu Africa vari muchirongwa cheMandela Washington Fellowship kana kuti YALI vapedzisa zvidzidzo zvavo kuzvikoro zvepamusoro soro zvakasiyana siyana muAmerica. Vechidiki ava vave kutarisirwa kudzokera kunyika dzavo svondo rinotevera mushure mekusangana nemutungamili wenyika yeAmerica VaBarack Obama. Kubva kuZimbabwe kune vechidiki vanosvika makumi matanhatu vange vari muchirongwa ichi. Vakapedza zvidzidzo zvavo kuchikoro cheWilliam and Marry University kuVirginia vanobva kuZimbabwe nemusi ndiVaAbel Chemura, VaTerry Mutsvanga naMuzvare Tinashe Mutsonziwa. Vatatu ava vanoti vakadzidza zvakawanda zvakanangana nehutungamiri hwejekerere, kuremekedzwa kwekodzero dzevanhu nezvimwe zvakawandawanda. VaMutsvanga, avo vanorwira kodzero dzevanhu vachishandisa mafirimu avanogadzira vanoti vavhurwa maziso pane zvakawanda. Vanoti zveZimbabwe inofanirwa kusimbisa nyaya dzekuremekedzwa kwekodzero dzevanhu. Vachemura, avo vanova mudzidzisi kuChinhoyi University of Technology, vanoti vadzidzawo zvakawanda. Mumwe wechitatu muzvare Tinashe Mutsonziwa vanorwirawo kodzero dzevanhukadzi uye vanoshanda neafrican union. Vachitaura pakupedza zvidzidzo zvavo Muzvare Mutsonziwa vakati vechidiki vanofanirwa kurwira kodzero dzavo sezvo vari ivo musimboti webudiriro neremangwana. No media source currently available  ",Zvizvarwa zveZimbabwe Zvopedza Zvidzidzo muAmerica Zvotarisira Kusangana naVaObama
"Vanamukoti navanachiremba vanga vasati vawana mari dzavo dzemabhonasi vanonzi vatanga kuwana mari idzi mumabhanga avo. Mutungamiri wesangano ravanachiremba, reZimbabwe Hospital Doctors Association, Doctor Fortune Nyamande, vanoti nhengo dzavo dzatanga kuwana mari dzemabhonasi idzi. Sangana ravana mukoti reZimbabwe Nurses Association mudunhu reHarare rakanga razivisa kuti nhengo dzaro dzaizoramwa mabasa kana hurumende ikakundikana kubhadhara mari dzavo dzemabhonasi. Gurukota rezvevashandi, Amai Priscah Mupfumira, vanonzi vavimbisa kuti vashandi vehurumende vasara vose vasati vawana mari dzavo dzebhonasi vachadzitambira musi wa 23 Ndira rinova svondo rinouya nemusi weChishanu. Zvichakadaro, hutungamiri hwesangano remubatanidzwa wemasangano evashandi vehurumemnde reApex Council, hwasangana negurukota idzva rezvevashandi nemabasa, Amai Mupfumira, muchiitiko chinonzi changa chakanangana nekuti vazivane. Vakafanobata chigaro chasachigaro weApex Council uye vari mutungamiri wePublic Service Association, Amai Cecilia Alexander, vanoti musangano uyu wavapawo mukana wekusvitsa zvinetswa zvavo kuna Amai Mupfumira uye vanoti vafadzwa zvikuru nekutambirwa kwavaitwa pamwe nekutambirwa kwaitwa zvichemo zvavo izvo vanoti zvanzi zvichatariswa. Amai Alexander vanotiwo musangano uyu wajekesawo pamusoro pekusavepo kwemisangano yeNational Joint Negotiating Council, iyo inoitwa pakati pehurumende nevashandi vayo. Hatina kukwanisa kubata Amai Mupfumira kuti tinzwewo divi ravo panyaya iyi. No media source currently available ",Bhonasi yaVanamukoti Yazobhadharwa
"Mutungamiri wenyika yeAmerica VaDonald Trump vatura mashoko kunyika yavo kumuzinda wavo weWhite House muWashington DC vachiti vamwe vapoteri vave kukanganisa magariro evanhu nekuponda uye kutengesa zvinodhaka. VaTrump vanoti nekuda kwemabasa akaipa aya vave kuda kuti pavakwe mudhuri kumuganhu weAmerica neMexico. Mexico iri kuchamhembe kweAmerica uye kunopinda vanhu vanenge vachibva kunyika dzakaita se El Salvado, Hondurus nedzimwe kuzopotera. Asi vebato rinopikisa remaDemocrats vanoti aya haasi mashoko echokwadi. Kunetsana kwaVaTrump nemaRepublicans kwapa kuti hurumende yeAmerica ivhare mamwe mapazi sezvo bhajeti risati ratambirwa naVaTrump. VaTrump vanoti vari kuda mari inosvika mabhiriyoni mabhiriyoni mashanu kuti vavake mudhuri uyu vachiti izvi zvikasaitwa havasi kuzoisa runyoro rwavo pabhajeti. Izvi zzvapa kuti mamwe mapazi ehurumende arambe akavharwa. Vashandi vehurumende vanosvika zviuru zvisere vari kungoenda kumabasa asi vasingatambiriswe mari. VaTrump vati kunetsana uku kuri kukonzerwa nevebato remaDemocrats VaTrump vati vanhu vemuAmerica vari kufa nenyaya yevanhu vari kungopinda munyika mavo zvisina mvumo vaine zvinodhaka. VaTrump vatiwo vana vadiki nemadzimai vanenge vachida kuzotsvaga hupoteri muAmerica vari kutyorerwa kodzero dzavo. Vatiwo vamwe vari kupinda munyika yeAmerica zvisiri pamutemo vari kuponda nekubata chibharo. Mutungamiri wenyika yeAmerica vatiwo mangwana vanenge vachisangana nevedare reCongress kuti vayedze kuita nhaurirano dzekuti vavhure mapazi ehurumende akavharwa. Asi vachipindura mashoko aya, mutauriri wedare reHouse of Representatives vari nhengo yemaDemocrats Amai Nancy Pelosi vati handi chokwadi kuti kune dambudziko kumuganhu weAmerica neMexico. Vatiwo VaTrump vari kubata hunhapwa vashandi vehurumende nekuti vashande vasingapihwe mari. Vanotungamira bato remaDemocrats mudare reSenate VaChuck Schumer vataura vachishoropodza mashoko aVaTrump. VaSchumer vati zviri kuitwa naVaTrump hazvienderana nezvinomirira nyika yeAmerica. Vatiwo zviri nani kuti hurumende ivhurwe nhaurirano dzichiitwa. Gweta rinorwira kodzero dzevanhu Muzvare Lucy Chivasa vari kuTexas, muAmerica pasi pechirongwa cheHubert H. Humphrey Fellowship Program vaudza Studio 7 kuti America inokwanisa kungodzika mitemo inoomesera vanopinza vanhu mabasa vasina mapepa akakwana. Nyanzvi munyaya dzezvehupfumi Muzvinafundo Elliot Masocha vari kuOhio, muAmerica vati kunetsana uku nekuvharwa kwemamwe mapazi ehurumende kuri kukanganisa hupfumi hwenyika sezvo vashandi vehurumende vasingakwanise kutenga zvinhu zvakawanda kana vasina kutambiriswa. Mukuyedza kusimbisa nyaya yavo yekuvaka mudhuri uyu, VaTrump vatri kutarisirwa kushanyira guta reMcAllen kuTexas. Mamwe mapazi ehurumende ave nemavhiki matatu akavharwa. No media source currently available ",VaTrump Vanoti Havasi Kuzodududza Pakuvaka Mudhuri Kunyangwe Mamwe Mapazi eHurumende Avharwa
Zimbabwe nemusi weMuvhuro yakabatana nedzimwe nyika mukucherechedza zuva rechirwere chepfari vanorarama nechirwere ichi munyika vanoti vanosangana nematambudziko akasiyana siyana kusanganisira kudhuura kwemishonga pamwe nekusarurwa. Muzvare Charity Mugawa vane makore makumi maviri nemaviri ekuberekwa vanoti vakabatwa chirwere chepfari vaine makore gumi nemanomwe uye vanotiwo vanhu vazhinji havanzwisise nezvechirwere ichi. Muzvare Mugawa vatiwo mishonga yepfari idambudziko guru munyika sezvo ichinetsa kuwana uye kudhura zvakanyanya. Izvi zvatsinhirwa naVaTaurai Kadzviti vanoshanda nesangano reEpilepsy Support Foundation Zimbabwe variwo mutungamiriri we Epilepsy Alliance Africa vachiraramawo nechirwere ichi. VaKadzviri vatiwo vazhinji vari kupedzisira vasingachanwi mushonga nenyaya yekudhura nekusawanikwa kwayo. VaKadzviti vatiwo kunyangwe hazvo muZimbabwe muchinzi pavanhu zvikamu zviviri kubva muzana vane chirwere chepfari vanoti vanofunga kuti huwandu hunodarika apa sezvo dzimwe mhando dzepfari dzisingaonekwi nemaziso. VaKadzviti vatiwo kurudziro yavo kuhurumende ndeyekuti mishonga yepfari igadzirwewo munyika. Nyanzvi munezvezvirwere zvepfungwa Dr Anesu Chinoperekwei vatsigirawo kuti mishonga idambudziko munyika zzvikuru kumaruwa. Dr Chinoperekwei vatiwo vanhu vanepfari vanosarurwawo nekusabatwa zvakanaka munharauda zhinji. Vatiwo chirwere ichi chinoitawo kuti vanhu vasakwanise kuita mamwe mabasa akadai sekutyaira kana kushandisa michina yakasiyana-siyana. Dr Chinoperekwei vakurudzirawo veruzhinji kuti vatsvake kubatsirwa kuzvipatara vachiti munhu akanwa mishonga anorarama hupenyu hwakanaka. Vatiwo munyika munodawo kuitwa dzidziso nezvechirwere ichi. Hatina kukwanisa kunzwa kubva kubazi rezvehutano nezvechirwere chepfari ichi sezvo vanoona nezvezvirwere zvisingatapuriranwi mubazi rezvehutano Dr Justice Mudavanhu vakati titaure naDr Patience Mavunganidze mukuru anoona nezvezvirwere zvepfungwa. Dr Mavunganidze vati vaida kutanga vapiwa mvumo yekutaura nesu uye vanga vasati vapindura mibvunzo yedu pataenda pamhepo. Sangano reWorld Health Organisation rinoti munyika dzichiri kubudirira zvikamu makumi mapfumbamwe kubva muzana zvevanhu zvine chirwere chepfari hazvisi kuwana mishonga. Sangano iri rinotiwo muAfrica vanhu vanosvika mamiriyoni gumi vane chirwere ichi uyewo vanosarurwa nekuti vamwe vanofunga kuti chirwere ichi chinotapuriranwa. Zuva rechirwere chepfari iri rinocherechedzwa Muvhuro wepiri mumwedzi waKukadzi gore negore.,Zimbabwe Yobatana neDzimwe Nyika Kucherechedza Vanorarama neChirwere chePfari
"Vagari vemuChinhoyi vanoti vari kurwadziwa nezvave kuita vanotengesa zvinhu avo vave kupa mitengo miviri kuchinhu chimwe chete nekuda kwekuti mumwe munhu anenge achitenga nema bond notes mumwe achitenga nemari yekuAmerica. Veruzhinji vanoti kupa mitengo miviri kuchinhu chimwe chete mucherechedzo wekuti mari yakaparurwa nebhanga guru renyika muna Mbudzi yema bond notes haina huremu hwakafanana nemari yekuAmerica. Vagari vemuChinhoyi ava vanoti zvave kuitika zvave kukonzera kuti mitengo yezvinhu ikwire sezvo mari yekuAmerica yave kuita shoma munyika. Mumwe mugari wemuChinhoyi, VaTonderai Makaya, vanoti mari yema bond notes yave kuita kuti zvinhu zvive nemitengo miviri uye kuti zvidhure sezvakamboitika nguva yakare yemugore ra2008. Mumwe mugari wemuChinhoyi, VaStewart Mwamuka, avo vanoita basa rekutakura vanhu nemotokari yavo, vanobvumirana naVa Makaya kuti mitengo miviri pachinhu uye kushandiswa kwemabond notes kwave kukwidza mitengo yezvinhu munyika. VaMakaya vanoti mabhangi ndiwo ari kukonzera kuipa kwezvinhu munyika sezvo vachiti munhu anoda kutumira kunze kwenyika anofanirwa kuunza mari yekuAmerica kunyange ane mari mubhangi vachiti ma bond notes. VaMakaya vanoti zvave pachena kuti manyepo ekuti mari yema bond notes ine huremu hwakafanana nemari yekuAmerica. VaMwamuka vanoti vanotengesawo vachibvuma makadhi kana kuti Swipe vari kubira vanhu sezvo vachiwedzera mitengo pazvinhu. Asi gurukota rezvemari, VaPatrick Chinamasa, vakaudza paramende neChitatu kuti vati vese vasiri kubatwa zvakanaka nevezvitoro kana mabhangi vanofanira kuenda nehumbowo hwavo kubhanga guru renyika. Kushaikwa kwemari yekuAmerica munyika kwave kukonzera kuti mari yekuAmerica itengeswe pamisika mitema nekune rumwe rutivi kushandiswa kwemari yema bond notes kwave kukonzeresa kukwidzwa kwemitengo yezvinhu. No media source currently available ",Kutenga neBond Note Kwava Kudhurira Vakawanda
"Sangano ravanachipangamazano, reCato Institute riri mu Washington, D.C, muno muAmerica, neMuvhuro rakazeya nyaya yeZimbabwe, zvikuru matambudziko akatarisana nenyika, uye zvingaitwe mukugadzirisa nyaya dzezvehupfumi pamwe nezvematongerwo enyika. Nyanzvi mune zvehupfumi uye vachinyorera bepanhau reWashington Post, VaBarry Woods, avo vakange vari muZimbabwe pakapfurwa vanhu vamwe vakafa mushure mesarudzo dzegore rapera, vakati zvakakosha kuti hurumende ive nehutongo hwejecherere uye iremekedze kodzero dzevanhu kuitira kuti zvirango zvakatemerwa nyika zvibiswe. VaWoods vakaenderera mberi vachiti nguva haisati yanyatsokwana yekuti nyika dzekunze dzidyidzane neZimbabwe, sezvo pachiri nezvizhinji zvinoda kugadziriswa. Muzvinafundo Steve Hanke, avo vanodzidzisa paJohn Hopkins University, vakaudza musangano uyu kuti Zimbabwe inokwanisa kubuda mumadhaka mairi kana ikagadzirisa mimwe mitemo inombunyikidza kodzero dzevanhu panyaya yevhu nezviwewo, nekugadzirisa nyaya yehupfumi hwenyika. Professor Hanke vakaenderera mberi vachiti Zimbabwe inokwanisa kushandisa hwaro sehwakashandiswa nenyika yeSingapore, iyo yakakwanisa kubuda munyatwa yekuwondomoka kwehupfumi hwenyika yayakanga iri yakanga yakadzama kutodarika matambudziko akatarisana neZimbabwe. No media source currently available Vakashorawo zvirango zvehupfumi zvakatemerwa nyika, vakakurudzira hurumende dzekunze kuti dzibvise zvirango izvi sezvo zvisiri kubatsira kushandura zviri kuitika muZimbabwe. Chimwe chizvarwa chekuAfrica, VaGyude Moore, vakatsinhirawo zvakataurwa naMuzvinafundo Hanke pamusoro pezvirango zvakatemerwa nyika. Vachitaurawo pamusangano uyu, gurukota rezve mari Muzvinafundo Mthuli Ncube vakati hurumende yavo iri mushishi kugadzirisa mimwe mitemo kuti hupfumi hwenyika huvandudzike. Musangano uyu wakapindwa nenhengo dzemasangano akazvimirira, hurumende yeAmerica nezvimwe zvizvarwa zveZimbabwe zvinogara muWashington D.C., kusanganisirawo Muzvare Pearl Matibe, avo vakati vakafadzwa nemafambiro aita musangano uyu. Asi vamwe vakapindawo mumusangano uyu vakati kana hurumende yeZimbabwe yakatevedzera zvakakurudzirwa nezvipangamazano zvakataura pamusangano uyu, nyika inokwanisa kusimuka zvakare ichimira yoga sezvayaive mumakore ekuma 1980 payakawana kuzvitonga kuzere.","Matambudziko eZimbabwe Anozeyiwa neNyanzvi kuCato Institute, kuAmerica"
"Gurukota rezvemari, VaPatrick Chinamasa, vaudza paramende neChipiri kuti chikwereti chehurumende kunyika nemabhanga ekunze chichakwira kusvika pamabhiriyoni manomwe emadhora kana hurumende ikatora chikwereti chebhanga guru renyika sezvairi kuronga pasi pebhiri remutemo weReserver Bank Debt Assumption Bill. No media source currently available Vachitaura mudare reNational Assembly apo bhiri iri raverengwa kwechipiri, VaChinamasa vati chikwereti chekunze cheRBZ chave pamamiriyoni mazana matanhatu emadhora uye kana bhiri iri rikapasa zvinoreva kuti chikwereti chenyika chekunze chichakwira kubva pamabhiriyoni matanhatu nechidimbu kusvika pamabhiriyoni manomwe emadhora. Vatiwo kutorwa kwechikwereti cheRBZ nehurumende kuchakwidza chikwereti chehurumende chemukati menyika kusvika kubhiriyoni nechidimbu chemadhora kubva pamamiriyoni mazana mana nechidimbu. Asi VaChinamasa vati hurumende isati yatora chikwereti cheRBZ ichatanga yaongorora kuti chikwereti chakamira sei uye vati bazi rezvemari rave kutoita izvi. Bhanga reRBZ rakaita chikwereti che$1.35 billion apo raita mabasa asineyi naro, asi araitumwa nehurumende, kana kuti quasi fiscal, uye chikwereti ichi chave kutadzisa kuti bhanga iri rite basa raro remazvo. Mamwe mabasa aiitwa nebhanga iri pasi pechirongwa ichi kutenga zvekurimisa, matarakita, motokari nezvimwe richizvipa kuvanhu pachena. Pasi pemutemo uri kuzeyiwa muparamende hurumende iri kuda kutura mutoro kubva kuRBZ nekutora chikwereti ichi. Asi nyanzvi munyaya dzehupfumi, VaNyasha Muchichwa, vanoti zvinoshanisa kuti hurumende iri kuda kutora chikwereti ichi asi iyo ichitadza kubhadhara zvikwereti zvaiinazvo nechakare. VaMuchichwa vati vese vakatora zvinhu kuRBZ vanofanira kubhadharwa kwete kuremedza hurumende nezvikwereti asi vakatora zvinhu varipo. Zvichakadai, pame chikwata chevemabhizimisi vekuFrance vapinda munyika nechinangwa chekuzoongorora mikana yekutanga mabhizimisi muno. Vari kutungamiri chikwata ichi, VaGerard Wolf, vati Zimbabwe ine mukana wekuita bhizimisi wakanaka chose uye makambani ekuFrance anoda kutora mukana uyu kutanga mabhizimisi muno. Chikwata ichi chichange chiri munyika kwemazuva matatu. VaMuchichwa vati vanobvumirana nemukuru wechikwata ichi kuti Zimbabwe ine mukana wakanaka wekuita mabhizimisi asi vakati chakashata chete mitemo yenyika yakaita semutemo wekupa masimba munyaya dzehupfumi kuvatema vemuno inovhiringidza vemabhizimisi vekunze.",VaChinamasa Vovandudza Mutemo Kuitira Kuti RBZ Ikwerete Mari
"Sangano remagweta anorwira kodzero dzevanhu, reZimbabwe Lawyers for Human Rights, ZLHR, raparura hurongwa hwekupinda muvanhu richitsanangura nezvebumbiro remitemo yenyika. Sangano iri raparura hurongwa uhu muChitungwiza neBulawayo. Pahurongwa uhu, sangano iri ranga richipawo vagari magwaro ebumbiro idzva iri akarerutswa mururimi rweShona, Ndebele neChirungu. Mumusha weChitungwiza, sangano iri ranga rakabatana nesangano rinomirira vagari vemuguta iri, reChitungwiza Residents Trust. Mutauriri wesangano ZLHR, VaKumbirai Mafunda, vanoti misoro yenyaya yanga yakanangana nemisangano iyi iri mukodzero dzevanhu panyaya dzemvura, hutano, dzidzo, pekugara pamwe nekodzero sezvizvarwa mune zvakasiyanasiyana. VaMafunda vanoti chirongwa ichi chichapindawo mumatunhu ose emunyika mushure mekuona chidokwadokwa charatidzwa nevagari vekuChitungwiza chekuda kunzwa zvizhinji pamusoro pebumbiro ravo remitemo. No media source currently available ",Sangano reMagweta reZLHR Rodzidzisa Vanhu Kunzwisisa Bumbiro reMitemo
"Dare reSenate muAmerica rakavhota kekupedzisira neChina rikatambira Amai Ketanji Brown Jackson kuti vave mutongi wedare repamusorosoro reSupreme Court. Judge Jackson vakavhoterwa nemaseneta makumi mashanu nematatu kusanganisira vose vebato remaDemocrats. Asi vebato rinopikisa remaRepublicans makumi mana nevanomwe vakaramba kuvatambira Nhengo nhatu dzemaRepublicans dzakavavhotera dzinoti Amai Susan Collins, Amai Lisa Murkowski naVaMitt Romney. Amai Jackson vamirira kutoreswa mhiko nemutongi mukuru wedare reSupreme Court. Izvi zvichapa kuti vave mudzimai mutema wekutanga munhoroondo yeAmerica kuva mutongi wedare reSupreme Court. Judge Jackson vakadomwa nemutungamiri wenyika yeAmerica VaJoe Biden kutora chigaro chaJustice Stephen Breyer avo vakaenda pamudyandigere. Vakatora mhiko vanenge vave wechina pamadzimai anenge ave vatongi mudare reSupreme Court sezvo parizvino paina Amai Sonia Sotomayor, Amai Elena Kagan naAmai Amy Coney Barrett.",Judge Ketanji Brown Jackson Vovhoterwa neSenate Kuti Vave Mudzimai Mutema weKutanga Kuva Mutongi weDare reSupreme Court muAmerica
"Vanhu vakawanda vari kushushikana zvikuru nehuwandu hwevanhu vakadomwa kuti vakaperekedze chikwata chenhanbvu yevanhukadzi, cheZimbabwe Netball Team, kumakwikwi emutambo uyu pasi rose ari kuitirwa kuBritain. Kunyange hazvo huwandu hwemari ichashandiswa nevanhu ava husiri kuzivikanwa, nyanzvi munyaya dzekufamba dzinoti izvi zvichadya zviuru nezviuru zvemadhora sezvo pachida mari dzendege, mari dzekugara mamahotera, mari dzechikafu mazuva ose nezvimwe zvinenge zvichidiwa nevanhu ava. Kuchema chema uku kunouya panguva iyo vanhu vachiri kutaura zvakaitika kumakwikwi enhabvu yevanhurume muAfrica, yeAfrica Cup of Nations, Afcon, kuEgypt. Vanhu vakaratidza kusafara nehuwandu hwevanhu vasingatambe bhora vakaendawo kumakwikwi e2019 Afcon panguva iyo Zifa yainetseka kubhadhara mari vatambi vechikwata chemaWarriors. Vakawanda vanoti hurumende yaifanirwa kunge yakashandisa mari iyi kubhadhara vatambi ava mumakwikwi avo eNetball World Cup. Vatambi veZimbabwe Netball Team vakambobuda mumapepanhau vasati vaenda kuBritain vachinzi vaishupika sezvo vakange vasingawane rutsigiro rwemari yakakwana kubva kuhurumende. Mushure mekunzwa mutauro wainge wasimuka zvakare neChishanu, hurumende yakaedza kuda kugadzirisa chimiro chayo ichiti kune vanhu makumi mashanu nevana chete vakaenda kumakwikwi aya kunyange hazvo vatambi chaivo vari makumi maviri chete. Izvi zvinoreva kuti vanhu makumi matatu nevashanu vanhuwo zvavo vakaperekedza chikwata ichi kuburikidza nemabasa avachange vachiita vari ikoko. Mashoko akaburitswa nebazi rezvekuburitswa kwemashoko nemusi weChishanu anoti vatambi gumi nevana vakabhadharirwa mari dzavo dzerwendo urwu nehurumende, vamwe vacho vatanhatu vari kubhadharirwa neZimbabwe Netball Association. Mashoko akaburitswa aya anotiwo pane vakuru vakuru vatanhatu veZimbabwe Netball Association vari kubhadharirwa mari dzerwendo urwu nesangano ravo reZimbabwe Netball Association. Chikwata chenyanzvi nomwe pamwe nevamiriri vehurumende vana vanonzi vakabhadharirwa mari nehurumende. Chikwata che Zimbabwe Netball Team chakasvika neChishanu muBritain. Vamwe vasina kudomwa kuti ndivanani vari muchikwata ichi vanosanganisira vatsigiri vechikwata che Zimbabwe Netball Team pamwe nevatori venhau. Chikwata cheZimbabwe chichange chichitungamirwa naAmai Yeukai Simbanegavi, vanone mutevedzeri wegurukota rezvemitambo. Mamwe makurukota anonzi ari kuBritain anosanganisira gurukota rezvekuburitswa kwemashoko, Amai Monica Mutsvangwa, gurukota rezvekushanyirwa kwenyika, Amai Prisca Mupfumira pamwe negurukota rezvevanhukadzi, Amai Sithembiso Nyoni. Nyanzvi munyaya dzemitambo nemari dzinoti hurumende haifanirwe kunge ichishandisa mari yakawanda yekutakura vanhu kuenda kunze kwenyika, vanodarika huwandu hwevatambi vacho vari kunomirira nyika mumitambo iyi. Nyanzvi idzi dzinoti kuita kwakadai kunoratidza kuti hurumende haina hany’a nekutambisa mari yenyika panguva iyo zvinhu zvisina kumira zvakanaka munyika. Studio7 yakundikana kubata munyori mubazi rezvekuburitswa kwemashoko, Va Nick Mangwana, kuti tinzwe divi rehurumende panyaya iyi. Asi mukuru wezvirongwa musangano re Zimbabwe Network for Social Justice, Va Tendai Rueben Mbofana, vanoti nemamiriro akaita zvinhu munyika, hurumende inofanirwa kuongorora zvakadzama kuti vanhu vangani vangaende kunotsigira nekubatsira chikwata chenyika. VaMbofana vanoti mari iri kushandiswa iyi inobva mumitero iri kubviswa nevanhu, nokudaro, hurumende inofanirwa kukoshesha matambudziko akatarisana nenyika iyo isina mishonga nemafuta edzimotokari. No media source currently available  ",Hurumende Yoshorwa Zvakare Zvichitevera Kutumira Vanhu Vakawandisa kuMakwikwi eNetball World Cup
"Zichitevera musangano waitwa nevamiriri vemasangano evarairidzi ose muHarare nhasi, varairidzi varonga kuratidzira pamuzinda wemutungamiriri wenyika we State House musi wa 27 Kubvumbi uye kuramwa mabasa muna Chivabvu kana hurumende ikasagadzirisa zvichemo zvavo. Mutungamiri werimwe remasangano aya, re Amalgamated Rural Teachers Union of Zimbabwe, ARTUZ, VaObert Masaraure, vaudza Studio 7 kuti vadzidzisi vane zvichemo zvinofanira kugadziriswa zvinosanganisira zvekuti vadzidzisi, zvikuru vari kumaruwa, vasashungurudzwa nevezvematongerwo enyika, zvikuru vatsigiri veZanu-PF. No media source currently available  ",Vadzidzisi Voronga Kumbomira Mabasa Kusvika Zvichemo Zvavo Zvagadziriswa
"Sangano rinomirira vashandi vemumigodhi, reNational Mine Workers’ Union of Zimbabwe rinoti riri kushora zvikuru kushandiswa kwechisimba nemapurisa mukuparadza kuratidzira kwakaitwa nevashandi pamwe nemadzimai avo nezuro pamughodhi weTurk Mine uri kuBubi, kunze kweguta reBulawayo kuMatabeleland North. Vashandi vemugodhi uyu vanonzi vakatanga kuratidzira vachinyunyuta nekusabhadharwa kwavo mihoro yavo kwemwedzi mitatu, sezvo kambani yavo iri kunzi iri kuti haisi kuwana mari. NeChitatu madzimai evashandi ava anonzi akazobatanawo nevarume vavo mukuratidzira uku, izvo zvinonzi zvakazoita kuti vakuru vemugodhi uyu vadaidze mapurisa, ayo anonzi akakundikana kumisa kuratidzira uku. Mapurisa aya anonzi akazoshevedza chikwata chinodzivirira mhirizhonga, icvho chinonzi chakasvikokonzera zhowezhowe mukomboni yose mushure merova chero munhu aisanganikwa naye uye kukanda utsi hunokachidza pamwe nekuridzira pfuti mudenga. Utsi hunokachidza hwakakandwa nemapurisa aya hunonzi hwakakanganisawo zvakare vana vechikoro cheTurk Primary School, avo vanonzi vakamanikidzwa kusiya zvidzidzo zvavo votiza. Studio7 yakundikana kubata vakuru vakuru vemugodhi uyu pamwe nemapurisa kuti tinzwewo divi ravo panyaya iyi. Asi VaNdodana Sithole, vanotungamira sangano reNational Mine Workers’ Union of Zimbabwe, vanoti havaoni chikonzero chekuti mapurisa ashandise chisimba sezvo kuratidzira uku kwaiitwa murunyararo. VaSithole vanoti pazoitwa musangano pakati pevamiriri vevashandi nevebazi rezvevashandi nemabasa, izvo zvinonzi zvazoita kuti vashandi vambodzokera pamabasa nyaya yavo ichizeyiwa. No media source currently available ",Mapurisa Oshorwa Nekushandisa Chisimba kuVashandi veMugodhi weTurk Vairaitidzira
"Munyori mukuru mudare remakurukota Doctor Misheck Sibanda vaburitsa gwaro rinokurudzira makurukota ehurumende, vatevedzeri vavo, uye vamwe vakuru muhurumende vanofanira kuzivisa kuti vane hupfumi hwakaita sei. Izvi zvinowanzoitwa kudziviririra nyaya dzehuori. Zvinhu zvagara zvichitaurwa zvakanyaya nemapato anopikisa maererrano nezvanoda kuti zviitwe nehutungamiriri hwenyika. Mutauriri weMDC-T VaObert Gutu vanoti muromo hauzarirwe nerwizi nekudaro mutungamiri wenyika VaEmmerson Mnangagwa vanofanira kunyatsorwisa huori kwete kungotaura nekusunga vanhu vavasingawirirane navo. No media source currently available  ",Makurokota eHurumende Anonzi Azivise VaMnangagwa nezveHupfumi Hwavo Kuyedza Kudzivirira Nyaya dzeHuori
"Vatsigiri veMDC-T vari kumba kwaVaMorgan Tsvangirai kuHighlands muHarare vanoti panofanirwa kuitwa musangano wechimbichimbi wekutsvaga achatsiva VaTsvangirai pahutungamiri hwebato ravo. Vatsigiri veMDC ava vaswera vakaungana kumba kwaVaTsvangirai vachiimba vachichema mutungamiri webato ravo uyo akafa nemusi weChitatu kuSouth Africa mushure mekurwara nechirwere chegomarara. Vamwe vevatsigiri veMDC vanga vari parufu apa vakaita saVaTendai Kanokanga vati zvakakosha kuti paitwe musangano wechimbichimbi kana kuti extraordinary congresswekusarudza munhu achatungamira bato vachiti VaTsvangirai munhu aida hutongi hwejekerere. Izvi zvinotevera musangano wakaitwa wekomiti yepamusoro-soro yebato iri yeNational Council uyo wakapa VaNelson Chamisa basa rekufanobata chigaro chemutungamiri webato kwegore rimwe chete. Izvi zvatsinhirwa naVaRutendo Bvute avo vati vabva kuRuwa kuzochema VaTsvangirai. Asi VaDenford Ngadziore vati hapasisina nguva yekuita kongiresi yechimbichimbi sezvo sarudzo dzave pedyo. VaChamisa vaudza Studio7 kuti kongiresi iyi ichaitwa chete kana komiti yavo yeNational Council yabvuma. Asi munyori mukuru muMDC-T, VaDouglas Mwonzora, vati bumbiro remitemo ndiro rinofanirwa kutevedzerwa. Ari kutaura akamirira mhuri yekwaTsvangirai uye ari munin’ina wemufi, VaManase Tsvangirai, vati hurongwa hwekuwunza mutumbi hwave pachinhano chepamusoro uye veruzhinji vachapihwa mukana wekuonekana naVaTsvangirai mune imwe nhandare yebhora muHarare . Mutumbi waVaTsvangirai wakatarisirwa kuradzikwa kumusha kwavo kuBuhera. No media source currently available ",Vakawanda Votsigira Kuitwa kweKongiresi yeChimbichimbi muMDC
"Sangano rinomiririra varairidzi vekumaruwa, reAmalgamated Rural Teachers Union of Zimbabwe, ARTUZ, rinoti hurumende yaisa varairidzi pa rumananzombe nenyaya yekuti vange vanyoresa nenzira ye ‘Biometric Registration’ mahofisi ehurumende asati avharwa nhasi, 30 Gunyana, 2019. Hurumende inoti inoda kubvisa mumabhuku ayo vanhu vari kubhadharwa vasingashandi. Mutungamiriri weARTUZ, VaObert Masaraure, vaudza Studio 7 kuti varairidzi havana mari yekufambisa kuenda pamahofisi ehurumende ari padyo navo uye nguva yekuti vakwanise kunonyoresa ishoma. VaMasaraure vati hurumende yaifanirwa kuonavo kuti vana vechikoro vari mumazuva ekunyora bvunzo naizvozvo varairidzi havangasiye vana vechikoro vega panguva iyi. No media source currently available ",ARTUZ Inoti Hurumende Yaifanirwa Kupa Varairidzi Nguva Yakakwana Yekunyoresa
"Mutungamiri weAmalgamated Rural Teachers Union of Zimbabwe, VaObert Masaraure, vanoti sangano ravo rabatana nemamwe masangano anomirira varairidzi mukuparura chirongwa chekuti hurumende isavabatira mari dzemapenjeni sezvo varairidzi vari kutambira mari shoma. VaMasaraure vati masangano abvumira kuti hurumende ndiyo inofanirwa kunge ichibhadharira vashandi vayo mari dzepenjeni. VaMasarura vanoti vari kutora danho iri sezvo zvinhu zvisina kumira zvakanaka munyaya dzehupfumi kumushandi wese. Vatiwo mari dzavari kubatirwa pari zvino, hadzisi kubhatwa zvakanaka izvo vanoti zvinotyora kodzero dzavo pamwe nebumbiro remitemo yenyika. Pari zvino vashandi vari kubatirwa mari inosvika zvikamu zvinomwe nechidimbu kubva muzana semari yepenjeni. Vatiwo masangano avo achatsvaga zviuru nezviuru zvevanhu kuti zvisaine petisheni ichazoiswa kuhurumende. Vati pachaitwa hurongwa mushure mekuenganidza magwaro anenge asainwa hwekuenda kunoratidzira kubazi rinotambirisa vashandi vehurumende yeSalary Service Bureau. Studio7 haina kukwanisa kunzwa mamwe masangano evarairidzi kana achinge apindawo musangano waitirwa kwaChikwanha, kuChitungwiza, uyo wabuda nechisungo ichi. Studio7 hainawo kukwanisa kunzwa kubazi rezvevashandi vehurumende kuti richaita seyi nedanho ratorwa nevarairidzi iri. No media source currently available ",Varairidzi Voronga Kuti Vasabatirwa Mari dzePenjeni
"Kuramwa mabasa kwevashandi veNational Railways of Zimbabwe, NRZ, kuchaenderera mberi zvichitevera kusabudirira kwemusangano pakati pasachigaro vebhodhi reNRZ, VaLarry Mavima, hutungamiri hwekambani iyi pamwe nevamiriri vemasangano evashandi nemusi weChina. VaMavima, avo vanonzi ndivo vakadaidzira musangano uyu, vanonzi vakakumbira vashandi vari pakuramwa mabasa kuti vadzoke kubasa kambani yavo ichitsvaga nzira dzekuunganidza nadzo mari dzavo. Asi mutungamiri werimwe sangano revashandi veNRZ, reZimbabwe Amalgamated Railways Workers Union, VaKamurai Moyo vanoti hapana chakabuda mumusangano uyu sezvo vashandi vari kuti vanoda kutanga vabhadharwa mari dzavo kuitira kuti vakwanise kuwana chekufambisa kuenda kumabasa, sezvo vave nemwedzi gumi nemitanhatu vasati vapiwa mari dzavo. “Nyaya iyi ndiyoyoka inongoripo yevashandi vari kuti havana mari yekudzokera kubasa. Saka board chairman vaiti izvo endai mukumbira vashandi vadzoke pabasa,” VaMoyo vanodaro. VaMoyo vanoti vashandi vari kuda zvikuru kuti vange vari pamabasa avo, asi havana mari dzekuti vafambise kuenda kumabasa. Vanoti VaMavima havana chavakavimbisa kupa vashandi kunze kwekungoudza vashandi nezvezvirongwa zvehurumende zvekuti hurumende iri kuzama kutora chikwereti cheZisco Steel pamwe nekuzama kuti itakure chibage kuti igopa vashandi mari. Svondo rapera NRZ yakapa vashandi vari kuramwa mabasa ava maawa makumi maviri nemana ekuti vange vadzokera pamabasa, kukundikana kwavo vaizotorerwa matanho. Asi kusvika pari zvino zvinonzi hapana mushandi ati amiswa basa kana kutorerwa matanho Studio 7 yaedza kubata mutauriri weNRZ VaFanuel Masikati kuti tinzwe divi rekambani yavo panyaya iyi, asi vati vanga vasati vapirwa nezvakabuda mumusangano uyu sezvo vasina kupindawo mumusangano uyu. No media source currently available  ",Kuramwa Mabasa kweVashandi veNRZ Kwoenderera Mberi Nekutadza Kuwirirana
"Nhepfenyuro yeVoice of America neChipiri yapemberera kusvitsa makore makumi masere kubva zvayakaparurwa muna 1942. Voice of America inotepfenyura kuvanhu vanodarika mamiriyoni mazana matatu ane gumi nerimwe kana kuti 311 million pasvondo rega-rega pasi rose mumitauro makumi mana neminomwe, kana kuti 47, munyika dzinoda kusvika zana, kusanganisira muZimbabwe, umo inotepfenyura seStudio 7. Zvirongwa zvayo zvinoburitswa pamasaisai anosanganisira marhedhiyo, materevhizheni, nharembozha nepamadandemutande pasi rose. Chizvarwa cheZimbabwe uye vari muteereri mukuru weVoice of America, VaFrenk Guni, vanoti nhepfenyuro iyi yabatsira zvikuru kuwanisa vanhu mukana wekunzwa nhau dzakaringana dzine hunyanzvi zvaita kuti vaive nepfungwa yekuti yakanangana nekushandura dzihurumende, zvikuru mubato riri kutonga reZanu PF nemuhurumende, vave nemaonero matsva. No media source currently available  ",Voice of America Inopemberera Makore Makumi Masere Yaumbwa
Dare ramejastiriri muHarare rapa hurumende simba rekutengesa imba yekuNyanga yevaive gurukota VaSaviour Kasukuwere. Imba iyi inoita zviuru mazana maviri nemakumi mashanu iri kutengeswa sezvo muchuchusi VaZivanai Macharaga vari kuti vakasukuwere vari kupomerwa mhosva dzehuori havasi kuuya kudare vachinyepera kurawara. Vange vachitarisirwa kupinda mudare musi wa 17 Ndira asi vainge vakumbira kuti nguva iwedzerwe sezvo vasiri kunzwa zvakanaka.,Dare Rinoti VaSaviour Kasukuwere Vatorerwe Imba
"Mutongi wedare ramajasitiriti, Amai Gloria Takundwa, nemusi weChipiri vakati vachaenda kudare repamusoro kuti vapihwe mazano ekuti vobata sei kutongwa kwenyaya yemutevedzeri wasachigaro weMDC, VaTendai Biti. Vakaita izvi mushure mekunge pabuda mashoko ekuti mumwe muchuchusi, VaMichael Reza, vainge voyedza kuda kupindira nekutora divi panyaya iyi. VaBiti vari kupomerwa mhosva yekutaura zvavaiti zvabuda musarudzo Zimbabwe Electoral Commission isati yazvizivisa. Asi VaBiti vari kuramba mhosva iyi. VaReza vanonzi vakanyora mashoko panharembozha yavo kuna VaThabani Mpofu vanotungamira bazi rekurwisa huori muhofisi yemutungamiri wenyika, kana kuti Special Anti-corruption Unit in the Office of the President and Cabinet, vachishora Amai Takundwa. VaReza vaiti zvainge zvaitwa naAmai Takundwa zvekubvumidza vatori venhau kuti vatepfenyure nyaya iyi vasina kupihwa mvumo nemutongi mukuru wematare. Gweta raVaBiti, Amai Beatrice Mtetwa, vati vareza vanofanira kuferefetwa nemapurisa uye mashoko avo anoratidza sekuti vematare havana kuzvimirira. Asi vekuhofisi yevachuchusi, VaJonathan Murombedzi, vati vanoda kuti patange paitwa ongororo yekuti VaReza vakatumira mashoko aya here zvechokwadi. Nyaya iyi yabva yanzi ichanzwikwa musi wa 21 Zvita asi Amai Mtetwa vabva vaisa chikumbiro chekuti VaBiti vapihwe gwaro ravo rekufambisa iro rakabatwa sechibatiso nematare. Mutauriri weMDC VaJacob Mafume vati havasi kufara nemabatirwo ari kuitwa nyaya iyi zvikuru zviri kuitwa naVaReza zvavati zvinota sekunge mhosva inotongwa ichitariswa kuti wabuda mumba maani. No media source currently available ",Muchuchusi Ozvimbirwa neMaitiro Ake Mukutongwa kwaVaBiti
"Vanhu vakawa munyika vari kurasikirwa nehupenyu nekuda kwezvirwere zvakaita sechegomarara, asi vamwe vanamazvikokota munyaya dzezvehutano vanoti huwandu hwevari kufa nechirwere ichi hunogona kudereredzwa nekudya cikafu chine hutano zvikuru chechinyakare. Mukuru weDepartment of Chemical Pathology paUniversity of Zimbabwe School of Medicine, Muzvinafundo Hilda Matarira, vaudza Studio 7 kuti tsvagurudzo yakaitwa nenyanzvi munyaya dzezvirwere yakaburitsa kuti chikafu chinokuiwa paguyo chinobatsira mukudzivirira vanhu kuti vasarware nechirwere ichi nezvimwe zvizhinji zvinonzi hazvirapike. Muzvinafundo Matarira vanoti vane shungu chaizvo yokudzidzisa ruzhinji maringe nezveongororo iyi iripasi pechirongwa cheCancer Nutrietics Cure Campaign, iyo yakaburitsa gwaro rinotaura kuti zvirwere zvese zvinokwanisa kurapwa nechikafu chinobva paguyo nokuti panopfupfunyuka anonzi nechirungu ma ‘minerals’, ayo anobatsira pakugadzirisa hutano hwemunhu pasina kunwa mishonga inodhura. Tsvagurudzo iyi yakatora makore masere ichiitwa naana Muzvinafundo vemapazi akasiyana siyana paUniversity of Zimbabwe School of Medicine, avo vakaona kuti zvinopfupfunyika paguyo nehuyo zvinokwanisa kubatsira pakuraramisa vagari vemunyika muno nemuAfrica yese kwemakore akawanda. Muzvinafundo Matarira vanoti vakajekeserwa kuti matombo anopfupfunyuka kubva paguyo ndiwo mushonga mukuru unorapa zvirwere zvinonzi hazvirapike. VaMatarira vaenderera mberi vachiti zvinopfupfunyuka izvi zvinogona kuiswavo mumvura yakachena kuti munhu anwe, zvichibatsira mukupora kwake. Vakurudzira vagari vekumaruwa kuti vadzokere mukudya chikafu chaigadzirwa pasichigare, vakaenderera mberi vachiti vagari vemumadhorobha vanokwanisa kusanganisa zvinobva paguyo nehupfu hunogaiwa nemichina yedhizhiri. Muzvinafundo Matarira vati vanoda kuti vanhu vazive kuti chikafu chine shuga chinotowedzera chirwere chegomarara. Gurukota rezvehutano, Doctor Obediah Moyo, vakaparura chirongwa cheCancer Nutrietics Cure Campaign musi wa19 Mbudzi. Parizvino, pave nevanhu vanodarika zana vari kufambisa mashoko etsvagurudzo iyi muZimbabwe nenyika dzemuAfrica. Muzvinafundo Matarira vakanyora gwaro rekuti vanhu veZimbabwe vazive nezvekudya zvinobva paguyo nehuyo, vachiti zvimwe zvidyiwa zvemazuva ano zvakapepetwa hazvina hutano zvachose. Vanotizve, kunwa mutuvi, uyo unowanikwa panovodzekwa mukaka wakakora, chimwe chezvinhu chinobatsira pakudzivirira chirwere chegomarara. Vana mazvikokota nenyanzvi dzinoona nezvechirwere chegomarara dzinoti vanhu vanodarika zviuru zvishanu varikubatwa nechirwere ichi pagore rega rega, vachitizve vazhinji vacho vanozoenda kunoona anachiremba chirwere chatopararira zvekuti chinenge chavekunetsa kurapa. No media source currently available  ",Vanhu Vokurudzirwa Kudya ZveChinyakare Kudzivirira Kubatwa neGomarara
"Mutauriri wemutungamiri wenyika VaGeorge Charamba vashora zvikuru zvirango zvakatemerwa mwanakoma wemutungamiri wenyika VaEmmerson Mnangagwa Junior uye vamwe vanoshanda neshoroma yakatemerwa zvirango kare VaKudakwashe Tagwirei vachiti zvinokanganis hupfumi. Asi America inoti zvakanangana nevanoita huwori nekutonga nedemo. Musangano mukuru pakati peAmerica nevamwe vatungamiri venyika dzemuAfrica watanga muWashington DC nhasi mutungamiri wenyika yeAmerica VaJoe Biden vachiti nyika yavo yaisa parutivi mari inosvika mabhiriyoni makumi mashanu nemashanu-US$55 billion mumabasa ekudyidzana neAfrica munyaya dzezvehupfumi. Mushashakabvu, Reverend Ndabaningi Sithole, vakarangarirwa segamba renyika nezuro manheru pachiitiko chekuparura kudhindwa kwebhuku ravo kechitatu rinonzi African Nationalism. Nyanzvi muanya dzezvehupfumi dzozeya rwendo rwechimwe chikwata cheIMF chiri munyika umo chinonzi chiri kuita misangano nemapoka akasiyanasiyana kusanganisira vehurumende nemasangano akazvimirira yekuzeya nezve mamiriro ehupfumi kana kuti 2023 Article IV. Misangano iyi iri kubatsira Zimbabwe nenzira dzipi? Nyanzvi idzi dzichatipa mhinduro. Muchirongwa chedu cheLiveTalk, The Connection na8 pm nhasi, Ntungamili Nkomo weStudio 7 ari kutarisa nezvemusangano mukuru wevechidiki uri kuitwa kumucheto kwemusangano mukuru weUS-Africa Leaders' Summit muWashington DC. Musangano wevechidiki uyu uri kutarisa zvikuru vechidiki vemuAfrica vari muAmerica nedzimwe nyika dziri kunze kana kuti diaspora. Munhau dzemitambo, tichazeya nezvemasemi-finals emitambo yeWorld Cup iri kutambirwa kuQatar. Kana muchida kupinda muchirongwa ichi, kanawo kutumira mashoko kuStudio7, shandisai WhatsApp nhamba dzinoti 001 202 465 0318. Vanoda kutererera Studio7, tibateyi na7pm pamasaisai anoti 909 am 4930; 13860, 15460 Kilohertz paShort Wave mazuva ose ","Misoro yeNhau dzaNhasi, Chipiri, Zvita 13, 2022"
"Zimbabwe yasvitsa makore maviri neMugovera kubva musi wakapfurwa vanhu vatanhatu vakafa muHarare mushure mekunge vanhu vakawanda vapinda mumigwagwa vachiratidza kusafara kwavo nemafambisirwo aitwa sarudzo dzegore ra 2018. Kuurayiwa kwevanhu ava kwakaitika pasi rose richiona sezvo vatori venhau vakabva kunyika dzakasiyana siyana, vakange vari muZimbabwe vachiona mafambiro aiita sarudzo yekutanga mutungamiri weZanu PF, VaEmmerson Mnangagwa, vachikwikwidza musarudzo yemutungamiri wenyika zvichitevera kubviswa pachigaro nechisimba kwakaitwa vaive mutungamiri webato iri, muchakabvu Robert Mugabe. VaMnangagwa vaikwikwidzana naVaNelson Chamisa veMDC Alliance, kusanganisirawo vatungamiri vemapato madiki anopikisa. Mushure mekupfurwa kwevanhu ava, hurumende yakamanikidzwa kuumba komisheni yekuti iferefete zvakaitika. Komisheni iyi yaiva nevaimbove mutungamiri weSouth Africa, VaKgalema Motlanthe, sasachigaro wayo. Komisheni iyi yakaburitsa gwaro rinoratidza kuti mauto nemapurisa ndiwo akauraya vanhu vatanhatu ava, ikati vakauraya vanhu ava vanofanirwa kumiswa pamberi pematare edzimhosva. Yakatiwo hurumende iripe hama dzevanhu vakaurayiwa ava. Komisheni yaVaMotlanthe yakatiwo hurumende inofanirwa kuendesa vana vevafi ava kuchikoro, uye kuti mapurisa nemauto asaise mutemo mumaoko awo kana vanhu vachinge vachiratidzira. Nyanzvi munyaya dzekodzero dzevanhu dzinoti hurumende haisati yatevedzera zviri muMotlanthe Commission. Asi gurukota rezvekuburitswa kwemashoko, Amai Monica Mutsvangwa, vanoti hurumende inoziva zviri muMotlanthe Commission uye ine hurongwa hwekuona kuti zvakatarwa nekomisheni iyi, zvazadziswa. Mumwe wemakomishina akanyora gwaro iri, VaLovemore Madhuku, avo vanove zvakare mutungamiri weNational Constitutional Assembly, vanoti komisheni yavo yakaita basa rayo ikapedza, chitsvambe chasarira kuhurumende yaVaMnangagwa kuona kuti yatevedzera zviri mugwaro ravakanyora. VaMadhuku vatiwo komisheni yavo yakabuda nechisungo chekuti hurumende iripe hama dzevafi nekuti vanhu ava vakapfurwa nemasoja nemapurisa. No media source currently available Nyanzvi munyaya dzekodzero dzevanhu uye vari mukuru weHuman Rights Watch kuchamhembe kweAfrica, VaDewa Mavhinga, vanoti hurumende haisi kuratidza chido chekuzadzisa zviri muMotlanthe Commission Report. VaMavhinga vanoti pava nemakore maviri gwaro iri raburitswa, asi hapana kana musoja ati asungwa sezvakakurudzirwa nekomisheni yaVaMotlanthe. No media source currently available ",Nyanzvi Dzokurudzira Hurumende Kuripa Vakaurayirwa Hama Dzavo neMauto Muna Nyamavhuvhu 2018
"Zvimwe zvizvarwa zveZimbabwe zviri kugara muSouth Africa zvinonzi zviri kukundikana kuwana mabasa nekuda kwekunonoka kwebazi rezvemukati menyika kuzvigadzirira magwaro eZimbabwe Exemption Permit, ayo anozvibvumidza kugara pamwe nekushanda munyika iyi zviri pamutemo. Vamwe vevanhu vanonzi vari kuita dambudziko iri varairidzi, avo vanonzi vave nemwedzi inosvika mipfumbamwe vasati vatambiriswa mihoro yavo nebazi rezvedzidzo iro rinonzi riri kuti rakamirira kuti vatange varisvitsa magwaro aya kuti rikwanise kuvabhadhara. Sachigaro wesangano rinomirira zvizvarwa zveZimbabwe zviri muSouth Africa, reZimbabwe Global Forum, VaSolomon Chikowero vanoti vari kutambira zvichemo zvakadai zuva nezuva kubva kuzvizvarwa zveZimbabwe zvakamirira magwaro aya. Asi VaChikowero vanoti sesangano havana masimba ekumanikidza bazi rezvemukati menyika kuti rikasike kugadzirisa magwaro aya, kunze kwekungorikumbira chete kuti rivayeukewo. Studio 7 haina kukwanisa kunzwa kubva kubazi rezvemukati menyika reSouth Africa panyaya iyi. No media source currently available ",Zvizvarwa zveZimbabwe muSouth Africa Zvomirira neMaziso Matsvuku maGwaro eZimbabwe Exemption Permit
"South Africa iyo ine vanhu vanodrika zviuru mazana maviri nemakumi matanhatu nevana kana 264,000 vabatwa nechirwere cheCovid-19 ndiyo myika ine vanhu vakawandisa muAfrica yose vabatwa nechirwereichi. Nemusi weSvondo, mutungamiri wenyika iyi VaCyril Ramaphosa vakazivisa kuti vainge vodzora mamwe matanho akaoma kuyedza kuderedza kutapuriranwa kwechirwere ichi. Doro rarambidzwa uye munhu wose ave kusungirwa kuti ange akapfeka chekudzivirira muromo nemunho kana kuti mask. Vanhu vari kunzi vange vave mudzimba pakati penguva dzepfumbamwe kusvika dzeina mangwanani. Pavanhu ava pane zvizvarwa zveZimbabwe zvine chitsama zvabatwa nechirwere ichi zvikuru muGauteng umo marura chirwere ichi. Mumwe abatwa nechirwere ichi mutungamiri wesangano reInternational Cross Border Traders Association VaDenis Juru avo vanoti vanofungidzirwa kuti vakatapurirwa chirwere ichi neimwe hama yavo. No media source currently available  Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika zviuru mazana mashanu nemakumi manomwe nemasere kana kuti 578 000 vabatwa nechirwere checoronavirus muAfrica, vanhu vafa vanosvika zviuru gumi nezviviri nemazana mapfumbamwe nemakumi masere nemapfumbamwe kna kuti 12, 989. Vanhu vapora kubva kuchirwere ichi vadarika zviuru mazana maviri zvine makumi masere nemana kana kuti 284, 000. Huwandu hwevanhu vabatwa nechirwere checoronavirus pasi rose hwadarika mamiriyoni gumi nezviviri zvine zviuru mazana manomwe kana kuti 12,7 million. Johns Hopkins University yemuAmerica iyo iri kuongorora kupararira kwechirwere ichi pasi rose inoti muamerica ndimo mune vanhu vakawandisa vabatwa nekufa nechirwere ichi ichiteverwa nebrazil. Vanhu vafa muAmerica vadarika zviuru zana zvine makumi matatu nemashanu kana kuti 135, 000, vabatwa nechirwere ichi vachidarika mamiriyoni matatu nezviuru mazana maviri kana kuti 3,2 million. Pasi rose vanhu vafa nechirwere ichi vadarika zviuru mazana mashanu nemakumi matanhatu nemasere kana kuti 567,000. Vapora vachidarika mamiriyoni manomwe kana kuti 7 million.",Chizvarwa cheZimbabwe Chiri kuSouth Africa VaDenis Juru Votaurwa nezveKubatwa neCovid-19
"Nhengo mazana mashanu nemakumi matatu nemasere kana kuti 538 dzedare rinozivikanwa nekuti Electoral College dzakatanga kuvhota nemusi weMuvhuro kuti dzisarudze zviri pamutemo vakasarudzwa kutungamira nyika yeAmerica VaJoe Biden vebato remaDemocrats. Asi kune mamwe matunhu kunonzi kuri kutyirwa mhirizhonga sezvo vamwe vatsigiri vemutungamiri wenyika VaDonald Trump vasiri kufara vachiti sarudzo dzakabirirwa kunyangwe vari kukundikana kuuya nehumbowo kumatare. VaTrump vari kungonyorawo padandemutande reTwitter kuti vakakunda kunyangwe ari manyepo. Dare reCongress richatambidzwa zviri pamutemo zvinenge zvabva kuElectoral College musi wa 6 Ndira. Mamwe maRepublicans anonzi ari kudazve kuyedza kuvhiringidza VaBiden mudare reHouse Of Representatives asi izvi zvinonetsa nekuti maDemocrats ndiwo akawanda mudare iri.​ VaBiden avo vari kumba kwavo muguta reWilmington, Delaware vari kutarisirwa kutura mashoko kunyika manheru eMuvhuro ano nezveElectoral College uye kusimba kwehutongo hwejekerere muAmerica. Nyaya dzezvematongerwo enyika Va Frank Chatonda vari kuSouth Carolina, muAmerica vanoti vari kutarisira kuti VaBiden vachasvitsa mavhoti anodiwa sezvo matunhu achisungirwa kutevera zvakabuda musarudzo dzemusi wa 3 Mbudzi. No media source currently available .  ",Dare reElectoral College Rotarisirwa Kudoma VaBiden Zviri paMutemo Munzira Yavo Yekunotoreswa Mhiko Yekutungamira America
"Dare reparamende remuAmerica neChitatu manheru rakapomera zviri pamutemo mutungamiri wenyika iyi, VaDonald Trump, mhosva yekuzvidza dare reCongress pamwe nekushandisa masimba avo zvisiri izvo. Izvi zvava kureva kuti VaTrump vachatongwa nedare reseneti mwedzi unouya, iro rinenge riine mukuru wevatongi vematare edzimhosva, ari sachigaro mukutongwa kwaVaTrump. Dare reparamende remuAmerica rine nhengo dzebato rinopikisa reDemocratic Party dzakawanda, asi nhengo dzebato riri kutonga reRepublican Party, rinove bato raVaTrump, ndidzowo dzine huwandu mudare reseneti. Izvi zvinonzi nevamwe zvinogona kuona nyaya dziri kupomerwa VaTrump dzichiraswa. Pamhosva yekutanga, VaTrump vari kunzi vakakumbira mutungamiri wenyika yeUkraine, VaVolodymyr Zelenskiy, kuti vavabatsire kuferefeta vaimbove mutewedzeri wemutungamiri wenyika munguva yehutongo hwaVaBarrack Obama, VaJoe Biden, pamwe nemwanakomana wavo. VaTrump vanonzi vakaita izvi vakabata mari inoda kusvika kumamiriyoni mazana mana yaifanirwa kupiwa serubatsiro kuUkraine, inove mhosva yechipiri yavari kupomerwa. VaBiden vari kutarisirwa kukwikwidzana naVaTrump musarudzo yemutungamiri wenyika gore rinouya. Vanoongorora zvematongerwo enyika, vari mudzidzisi wepachikoro chepamusoro cheMalone University, kuOhio muno muAmerica, Doctor Moses Rumano, vanoti vanofadzwa nedanho rakatorwa nenhengo dzeDemocratic Party iri sezvo richiratidza kuti muAmerica hapana ari pamusoro pemutemo. Doctor Rumano vanoti kana dai VaTrump vakasazosiiswa basa, zvinenge zvave munhoroondo yenyika iyi kuti ndemumwe wevatungamiri venyika vakambopomerwa mhosva muhupenyu hwavo. No media source currently available ","Dare reParamende remuAmerica Rinopomera Mutungamiri weNyika, VaTrump, Mhosva Zviri paMutemo"
Vatori venhau nhasi varatidzira muguta reHarare vachitsutsumwa nenyaya yekurohwa nekukanganiswa kana vachiita basa ravo nemapurisa eZimbabwe Republic Police pamwechete neekanzuru. Bazi rinoona nezvekuburitswa kwemashoko ranyora padademutande rayo reTwitter kuti hapana chakaipa kuti vatori venhau varatidzire murunyararo. Kuratidzira uku kunouya mushure mekunge mumwe mutori wenhau akuvadzwa nemusi weChina svondo rapera apo mapurisa akakanda hutsi hunokachidza mumahofisi enpfenyuro inwanobuditsa nyaya padandemutande reinternet ye263 Chat. Mapurisa eZRP nekanzuru vainge vachitandanisa VaLovejoy Mutongwizo vaitora mifananidzo yekunetsana pakati pevanotengesa mumigwagwa nemapusa aya. VaMutongwizo avo vanga vari pakuratidzira kwanhasi vaudza Studio 7 kuti vaneta nekura vachingorohwa pamwe nekushungurudzwa nemapurisa ekanzuru neeZRP. Mumwe mutori wenhau VaAndreas Josephs ati vafadzwa zvikuru nekuti vakwanisa kuendesa tsamba yenyunyuto kumapurisa epaCentral. Mumwe mutori wenhau zvakare VaTafadzwa Muranganwa vati mapurisa anofanirwa kuziva kuti vatori venhau iziso revanhu nekudaro vanofanirwa kuita basa ravo vakasununguka. Vatori venhau vanosiya tsamba yenyunyuto kuna Meya weguta reHarare VaHerbert Gomba avo vavimbisa kuti vachaongorora zvakaitika vozvigadzirisa. Imwewo tsamba yenyunyuto yaendeswa kumapurisa paCentral payatambirwa mushure mekunge vatori venhau vamira kwechinguva chakati rebei pasina ange achitambira tsamba iyi. Mapurisa azovimbisawo kuti vachaongorora nyaya iyi. MISA Zimbabwe iyo inorwira kodzero dzevatori venhau inoti mapurisa anofanirwa kuremekedza kodzero dzevatori venhau. No media source currently available  ,Vatori veNhau Voratidzira muHarare Vachiti Havasi Kufara neKushungurudzwa neMapurisa
Sangano rinotungamira vadzidzi muzvikoro zvepamusoro reZimbabwe National Students Union kana kuti Zinasu riri kupomera mapurisa mhosva yekutyora kodzero dzavo nekuvarambidza kuita misangano. Munyori anoona nezvekuenzaniswa kwemikana pakati pevanasikana nevanakomana musangano reZinasu muzvarwe Joana Mamombe vanoti mapurisa ari kutyora kodzero dzavo achishandisa mutemo wePublic Order and Security Act unonzi nevakawanda unotyora kodzero dzevanhu. Mapurisa ekuChinhoyi mukupera kwesvondo akatomboyedza kudzivisa musangano waida kuitwa neZinasu pachikoro cheChinhoyi University. Mapurisa akati musangano uyu usaitwe nekuti ainge asina vanodzivirira mhirizhonga vakakwana. Asi vadzidzi vanonzi vakaenderera mberi vachiita musangano wavo panze peUniverisity. Mapurisa paakanzwa nezvemusangano uyu anonzi akauya nemarori maviri akazara mapurisa anodzivirira mhirizhonga asi vadzidzi vakatsika madziro vakaenderera mberi nemusangano wavo. Hatina kukwanisa kubata mutauriri wemapurisa Senior Assistant Commissioner Charity Charamba kuti tinzwe divi remapurisa sezvo nharembozha yavo yange isiri kudairwa. Muzvare Mamombe vanoti neMuvhuro mapurisa akatumira shoko rekuti vanodiwa kukamba vakati vachaita izvi neChipiri. No media source currently available   ,Sangano reZINASU Rinoti Mapurisa Ari Kutyora Kodzero dzeVadzidzi
"Vamwe vaimbove vashandi vepamugodhi weOld Nic Mine kunze kweguta reBulawayo vapinda muzuva rechitanhatu vachigara panze mushure mekunge chikonzi nemapurisa vavadzinga mudzimba dzavange vachigara pamugodhi uyu. Vashandi ava, avo vanosvika makumi maviri nevasere pamwe nemhuri dzavo, vakadzingwa mudzimba dzepamugodhi wepaOld Nic Mine nemusi weChitatu svondo rapera vachinzi havachafanirwe kuramba vari mudzimba idzi sezvo vasingachashande pamugodhi uyu. Asi vamwe vevashandi ava vaudza Studio7 kuti hapana kwavangaenda nekuti havasati vapiwa mari dzavo dzavakashandira kwemakore akawanda vasati vasiya basa. Mumwe wevanhu ava, VaSayinozi Ariyeri, vanoti vakashandira kambani yeOld Nic Mine kwemakore anopfuura makumi matatu asi kusvika nanhasi havasati vawana mari yavo. VaAriyeri vanotiwo vakabhadharira imba yavaigara kwemakore akawanda saka havawone zvakakodzera kuti vadzingwe mumba umu. Amai Mabel Chipazera vane murume wavo aishanda paOld Nic Mine ivo pachavo vaiitawo basa remumba vachishandira mumwe wevakuru vakuru vepamugodhi uyu. Amai Chipazera vanoti kudzingwa kwakasiya midziyo yavo yapunzika uye kwave kuita kuti vana vavo vatadze kuenda kuchikoro. Amai Grace Mavhangira avo vane mwana wavo ange achishanda pamugodhi uyu achivachengeta ivo pamwe nevamwe vana vavo, vatsinhirawo kuti kudzingwa mudzimba uku kwavaunzira matambudziko uye vave kutyira hutano hwavo sezvo vasingakwanise kuwana mvura yakachena yakakwana yekushandisa zuva nezuva. Mumwe mwana waAmai Mavhangira, Tendayi, uyo ari kuita Form 4 pane chimwe chikoro muBulawayo, anoti ave kutadza kugadzirira bvunzo dzake zvakanaka mushure mekudzingwa mumba uku. Old Nic Mine mugodhi wegoridhe waive pasi pekambani yeFalcon Gold. Pakupera kwegore ra2015 kambani iyi yakazivisa kuti yaive yave kuvhara mugodhi uyu nekuda kwekuti goridhe range rave kutengwa nemari shoma pamusika wepasi rose. Izvi zvakasiya vashandi vanosvika mazana matatu vatarisana nekurasikirwa nemabasa. Vanoziva nezviri kuitika vanoti pane imwe kambani yakazouya ikati ichazoramba ichiita basa pamugodhi uyu asi vakuru vakuru vekambani iyi vakati vaizotora vashandi vanenge vabvuma kuti vaisazopiwa mari yavo yavaifanirwa kupiwa nekambani yeFalcon Gold. Mumwe wevashandi, VaMaxmillan Taruvinga, vati chavonoda ndechekuti vapiwe mari yavo kuti vagokwanisa kuenderera mberi nehupenyu hwavo. Pari zvino nyaya yevashandi veOld Nic Mine iri mudare reHigh Court uko magweta evashandi ava ari kurwisa kuti vasadzingwe mudzimba vasati vapiwa mugove wavo wakakwana. Studio 7 haina kukwanisa kunzwa kubva kuvakuru vakuru veOld Nic Mine kana kumagweta evashandi ava. No media source currently available  ",Vakamboshandira Old Nic Mine Vodzinga Mudzimba
"Sachigaro vesangano revaimbove varwiri verusununguko, reZimbabwe Liberation War Veterans Association, VaChristopher Mutsvangwa, vanonzi havachina rutsigirwo rwedunhu reMashonaland West, nekudaro dinhu iri rava kuti vabviswe pachigaro chasachigaro. VaMutsvangwa, avo vari kurwisana kuti vakunde musarudzo dzema primary munzvimbo yeNorton mushure mekumbokundwa, vanzi vambomira kumiririra vaimbove varwiri verusununguko vachinzi hapana zvavari kuita panyaya dzematambudziko ari kusangana nevaimbove varwiri verusununguko ava. Nhengo dzekuMashonaland West dzakawirirana neChitatu kuti VaMutsvangwa vambomira kuvamiririra sezvo vatadza kugadzirisa zvichemo zvavo kunyange vari chipangamazano chemutungamiri wenyika, VaEmmerson Mnangagwa. Munyori mukuru mudunhu reMashonaland West, VaNyikadzino Mudarika, vabvuma kuti dunhu ravo rakawirirana kubvisa VaMutsvangwa sasachigaro wavo vachiti hapana zvavari kuita mukupedza datambudziko avo. VaMudarika vati vana vavo havasi kubhadharirwa mari dzechikoro uye mari dzavo dzemudyandigere hadzisi kuwedzerwa izvo vainge vawirirana kuti hurumende itsva igadzirise nekukurumidza. VaMudarika vati vakafunga kuti zvavo zvazoita apo VaMutsvangwa vakaitwa chipangamazano chemutungamiri wenyika asi vanoti vari kushamiswa kuti nanhasi hapana zvati zvaitwa. Sachigaro wevarwi verusununguko muMash West, VaCornelius Muoni, vabvuma kuti nhengo dzavo mudunhu hadzisi kufara nehutungamiri hwaVaMutsvangwa, vakati vachataura nemamwe matunhu kuti nyaya yaVaMutsvangwa vanoiona sei. VaMuoni vati dunhu rimwe chete harigone kudzinga VaMutsvangwa pasina kutsigirwa nemamwe matunhu. VaMuoni vati boka ravo rinofanirwa kungwarira vanhu vari kuda kuputsa boka ravo vachishandisa dzimwe nhengo dzavo vachiti vachapa VaMutsvangwa mukana wekutura nenhengo dzavo vasati vasangana naVaMnangagwa. Studio7 haina kukwanisa kunzwa divi raVaMutsvangwa panyaya iyi. Nyanzvi munyaya dzezvematongerwo enyika, VaButler Tambo, vati simba raVaMutsvangwa riri kuenda richipera muhurumende itsva. VaButler vati zvave kuitika muboka revaimbove varwi verusununguko zvinoratidza kuti VaMutsvangwa vanokundwa musarudzo dzekuNorton dziri kudzokororwa. Vaimbove varwi verusununguko avo vaigara vachiita hwakiti nagonzo nevaimbove mutungamiri wenyika, VaRobert Mugabe, vanoti hurumende haisi kukoshesa magariro avo sezvo mari dzechikoro dzavanofanirwa kupihwa zviri pamutemo dzisiri kuuya uye mari dzavo dzemudyandigere ishoma uye hadziuye nenguva. No media source currently available ","Dunhu reMash West Roti Harichina Chivimbo naSachigaro veZLWVA, VaMutsvangwa"
"Kanzuru yeguta reHarare inoti yabatana nekambani yekuFrance, yeVitens Evides International, kuti ibatsire mukuderedza huwandu hwemvura inorasika mupombi dzemvura isati yasvika kuvagari. Mutauriri wekanzuru iyi, VaMichael Chideme, vanoti zvakaonekwa kuti zvikamu makumi matanhatu nezvishanu kubva muzana zvemvura yakachena zvinorasika zvisati zvasvika kuvanhu, nekudaro kanzuru yakafunga kutsvaka rubatsiro kubva kukambani yekuFrance iyi. VaChideme vanotizve kanzuru yavo iri kutanga kuisa mamita emvura ekuti vagari vangoshandisa mvura yavanenge vabhadharira chete, kana kuti ma pre-paid water meter anosvika zviuru makumi masere. No media source currently available Zvichakadaro, sangano revagari vemuHarare, reHarare Residents Trust, rinoti kanzuru iri kutambisa mari pazvinhu zvisina basa zvainofanira kugona kuita yoga. Mutungamiri wesangano iri, VaPrecious Shumba, vanoti mvura iri kurasika isati yasvika kuvanhu iri kubiwa nnevanhu vari kusungirira pombi dzavo zviri kunze kwemutemo, izvo zvatsinhirwawo naVaChideme. VaShumba vati dai kanzuru yaedza kuisa pombi itsva dzemvura kana kiromita imwe chete zvayo pamwedzi pachinhambo chekutambisa mari ichishevedza vanhu vekuFrance kuzovabatsira. No media source currently available ",Kanzuru Yeguta reHarare Yabatana Nekambani YeFrance Kudzidziswa Kuchengetedza Mvura
"Mamwe masangano anomirira vatori venhau pamwe neanorwira kodzero dzevanhu munyika anoti haasi kufara nedanho rehurumende rekuongorora zvinonyorwa nevanhu pamadandemutande eindaneti bhiri rinoona nezvemashandisirwo emasaisai nemadandemutande reCyber Security and Data Protection Bill risati radzikwa kuve mutemo wenyika. Mubatanidzwa wemasangano anorwira kodzero dzevanhu munyika weCrisis in Zimbabwe Coalition unoti hausi kufara nehurongwa hwekuumba chikwata chichange chichiongorora kuti veruzhinji vanenge vachitaura kuti chii pamadandemutande kana kuti pa social media. Gurukota rezvekuburitswa kwemashoko, Amai Monica Mutsvangwa, vakaudza bepanhau reNewsday kuti vanhu vanofanira kuisa mashoko anovaka kwete kuputsa nyika pamadandemutande avo. Hatina kukwanisa kutaura navo pamwe nemunyori mukuru mubazi ravo,VaNick Mangwana kuti tinzwe kuti mashoko avasiri kuda kuti vanhu vataure paindaneti ndeapi sezvo vanga vasiri kudaira nharembozha dzavo. Asi mutauriri weCrisis in Zimbabwe Coalition, VaMarvelous Khumalo, vati danho ratorwa nehurumende iri rinokanganisa veruzhinji kuti vasataure zvavanoda vakasununguka vachiti izvi zvinotyora kodzero dzevanhu. Mutungamiri wesangano reMedia Institute of Southern Africa muZimbabwe, VaTabani Moyo, vati danho rehurumende iri rinokanganisawo vatori venhau mukuita basa ravo vakasununguka. Izvi zvatsinhirwawo naVaNigel Nyamutumbu avo vanoshanda nesangano reZimbabwe Union of Journalists pamwe nereMedia Alliance of Zimbabwe. Zvichakadai, VaKhumalo vashora hurumende nekuumba chikwata ichi panguva iyo mutungamiri wenyika VaEmmerson Mnangagwa vasati vasaina bhiri iri kuti rive mutemo wenyika vachiti kana. Sangano reCrisis in Zimbabwe Coalition ratiwo riri kutyira kuti hurumende ichashandisa mutemo uyu kana VaMnangagwa vachinge vaisa runyoro rwavo kuti bhiri iri uve mutemo wenyika kuzombunyikidza kodzero dzevanhu zvikuru sei vanorwira kodzero dzevanhu, vatori venhau pamwe nevemapato anopikisa. Bhiri iri kana rave mutemo richange richibvumidza hurumende kuti ipote ichidongorera mumadandemutande evanhu ichiona kuti vari kutaura zvipi. Bhiri reCyber Security and Data Protection iri rakapasiswa nedare reparamende rikazopasiswa zvakare mudare reseneti muna Chikunguru. Bhiri iri ramirira kuti mutungamiri wenyika asaine kuti rive mutemo wenyika. Hurumende yakambosunga mutori wenhau Hopewell Chin’ono, mutungamiri webato reTransform Zimbabwe, VaJacob Ngarivhume, mutauriri weMDC Alliance Muzvare Fadzayi Mahere pamwe nemutevedzeri webato rinopikisa iri VaJob Sikhala nevamwewo mushure mekuburitsa mashoko ainzi nehurumende aisvibisa zita renyika. No media source currently available  ",Vanorwira Kodzero dzeVanhu Voshushikana neHurongwa hweHurumende hweKusora Zvinoiswa paMadandemutande
"Bato reMDC-T rinotungamirirwa naVaDouglas Mwonzora rinoti riri kushushikana zvikuru nekubviswa kwevanga vakafanobata chigaro chameya weHarare, VaStewart Mutizwa, pachigaro nemakanzura ebato reCitizen’s Coalition for Change (CCC) musarudzo yakaitwa neChishanu muHarare. Sarudzo iyi yakaona VaEnock Mupamawonde vebato reCCC avo vachangobva kusarudzwa musarudzo dzema by-election dzakaitwa mwedzi wapera, vachitora chigaro ichi. Mutauriri webato reMDC-T, VaWitness Dube, vanoti bato reCitizens’ Coalition for Change harina mvumo yekudzinga meya werimwe bato, vachiti zvakaitwa nebato iri zviri kunze kwemutemo,. Vanotiwo zvinopikisana nezvakaziviswa negurukota rezvekutongwa kwematunhu VaJuly Moyo, zvekuti hutungamiri hwemakanzuru hahufanirwe kushandurwa mushure memusarudzo dza 26 Kurume idzi, zvichireva kuti makanzura matsva eCCC haafanirwe kubata zvigaro. VaMupamawonde vari kubata chigaro chaVaJacob Mafume vebato reCCC zvakare, avo vari pazororo. VaMafue vakaudza Studio 7 neChishanu kuti bato ravo rakanga risiri kuzotevera tsamba yaVaJuly Moyo iyi vachiti ivo nemaziviro avo emutemo vachatevera chikamu 96 chemutemo wekutongwa kwemaguta, kana kuti Urban Councils Act. Asi VaDube vanoti kana CCC yaipikisa danho regurukota iri, yaifanirwa kuenda kumatare, kwete kudzinga meya webato ravo. VaDube vanoti bato ravo richambozeya nezvenyaya iyi rozoona kuti rotora matanho api ari pamutemo. No media source currently available ","Bato reMDC-T Roshoropodza Kubviswa paChigaro kweVanga Vakabata Chigaro chaMeya weHarare, VaMutizwa, neMakanzura eBato reCCC"
"Vamwe vanhu vanoti kuwanda kuri kuramba kuchiita nyaya dzevanhu vanonzi vari kubira vanhu, kuponda pamwe nekuita zvemhirizhonga vachishandisa mabhemba, avo vave kuzivikanwa nerekuti “mashurugwi”, kunogona kuita kuti munyika mupedzisire musingachatevedzerwi mutemo zvachose.\n\nVamwe vataura neStudio 7 vati vave kutyira hupenyu hwavo nekuda kwekuwanda kwenyaya dzevanhu vari kuba kana kuponda vanhu vachishandisa mabhemba ayo anozivikanwa muChirungu kunzi “machetes”. Zvikwata izvi zvakatanga zvichinyanyowanikwa munzvimbo dzinowanikwa zvicherwa, asi pari zvino zvapararira nenyika yose. Mazuva mashoma adarika chimwe chikwata chevemabhemba ava chakarwisa vanhu vashanu muChegutu, madzimai maviri akafa, mamwe madzimai matatu akakuwara zvakaipisisa. Musvondo rapera irori zvakare chimwe chikwata chevanhu vanodarika makumi mashanu chinonzi chakanorwisa Kamba yemapurisa kwaNembudziya kuGokwe chichida kununura mumwe wacho akanga asungwa nemapurisa. Mukurwisana nemapurisa uku, vaviri vevanhu ava vanonzi vakapfurwa nemapurisa vakakuwara, vamwe makumi mana vakasungwa. Chimwe chikwata zvakare chemashurugwi chinonzi chakanorwisana nevanochengetedza mugodhi weGoodhope kuKadoma, mumwe wavo akapfurwa akafa. Ongororo yakaitwa nemapurisa inonzi inoratidza kuti akapfurwa akafa uyu yaive nhengo yechiuto, uye nhumbi dzechiuto dzakawanikwawo mumotokari yavaishandisa. Izvi zvakaitika mazuva mashoma shoma chimwe chikwata chevemabhemba ava chauraya mupurisa kuKadoma kwakare. Kunyange hazvo pave nenguva nyaya dzakadai dzichiitika, mumazuva mashoma apfuura veruzhinji muguta reGweru vakashamisika zvikuru mushure mekunge chikwata chevanhu vaive nemapanga akadaro chakasvika pachechi yeZAOGA mumusha weMkoba 16 ndokutorera vanhu vaive muchechi umu mafoni nemari. Studio 7 yaedza kutaura nemurume anochengetedza pachechi iyi kuti tinzwe zvizere asi aramba kutaura nesu achiti haabvumidzwi kutaura nevatori venhau. Asi mumwe mudzimai anogara pedyo nechechi iyi, uyo angozvidoma nezita rekuti Amai Moyo, ati nyaya iyi yakavhundutsa vanhu vakawanda zvikuru. Mumwe mugari wemuGweru, Muzvare Nozipho Rutsate vati maonero avo ndeekuti kuregererwa kwezvikwata zvave nenguva zvichirwisana nenyaya dzegoridhe munzvimbo dzakasiyanasiyana mudunhu reMidlands nekune dzimwewo nzvimbo munyika ndiko kwave kuita kuti dzimwe mbavha dzitevedzerewo hubhinya hwakadai. Amai Jennifer Chimange vanoti maonero avo ndeekuti vanhu vari kuita hubhinya nemhirizhonga yakadai vari kuregerwa vachiita madiro aJojina nekuti vane vakuru-vakuru vanovatsigira. Mumazuva mashoma apfuura paramende yakazivisisa kuti ichaita ongororo yekuedza kutsvaga kuti chii chiri kukonzera nyaya dzezvikwata-zvikwata zvevemabhemba izvi. Veruzhinji vanoti vari kushamisika kuti sei zviri kutorera mapurisa nguva yakareba kuparadza ""mashurugwi"", izvo zvinonzi zviri kuzoita kuti vafunge kuti pane vari kuvachengetedza. Mumiriri weGweru mudare reparamende, VaBrian Dube, avo vanovewo gweta vari nhengo yeMDC inotungamirwa naVaNelson Chamisa, vanoti zviri kuitika izvi zvinoratidza kuti munyika hamutevedzerwi mutemo sezvinogara zvichitaurwa nevebato ravo. VaDube vanotsigirawo maonero ekuti vanhu vari kuita izvi havasungwi nekuti vanoshandiswa nevamwe vakuru mubato riri kutonga reZanu PF mukuita mhirizhonga yezvematongerwo enyika. Taedza kunzwa divi remutauriri webato reZanu PF mudunhu reMidlands VaCornelius Mpereri vakati tiite zvekunyora mibvunzo yedu pasi asi vange vasati vapindura panguva yekuenda pamhepo. Asi vanoongorora zvematongerwo enyika vari nhengo yeZanu PF, VaGadzira Chirumhanzu vanoti zvikwata zvevanhu ava hazvineyi nebato riri kutonga, asi kuti imbavha dziri kungobirawo veruzhinji. Vanoti bato reZanu PF ndiro rine huwandu muparamende zvekuti haringatadzi kumisa vanhu vari kuita zvehubhinya ava. VaVincent Chakunda mudzidzisi wezvidzidzo zvepamusoro zvekutongwa kwematunhu pamwe nebudiriro uye muongorori wezvehupfumi akazvimirira. Vanoti nyaya iyi haigoni kupera kana pakasave nekutaura nenzwi rakasimba kwevakuru venyika vachishora nyaya iyi. VaChirumhanzu vanoti mutungamiri wenyika, VaEmmerson Mnangagwa vakatotaura kare nezwi guru pamusoro penyaya iyi, izvo zvave kuita kuti “mashurugwi” asungwe nehuwandu hwavo. Kunyange hazvo vamwe vevanhu vari kuita humbavha nemhirizhonga yemabhemba vari kusungwa, vamwe vanhu havazi kugutsikana kuti mapurisa ari kuita basa rawo nemazvo panyaya iyi. nekune rumwe rutivi, mapurisa mumatunhu akati kuti kusanganisira muGweru, akatodzika mutemo unorambidza kutakurwa kwemabhemba aya kanawo mapanga kwemwedzi mitatu. Kusvika paonekwa nzira yekugadzirisa dambudziko iri risati rakomba, veruzhinji vacharamba vachifamba vakabatira ura mumaoko vachityira hupenyu hwavo kuti vangapondwa nemashurugwi aya. No media source currently available  ",Veruzhinji Votyiswa neKuwanda kweNyaya dzeKushandiswa kweMabhemba neMashurugwi
"Vatsigiri vakawanda veMDC inotungamirwa naVaNelson Chamisa mudunhu reMarondera vanonzi havana kukwanisa kuenda kuRufaro stadium kumhemberero dzekusvitsa makore makumi maviri kubva pakaumbwa bato iri muna 1999, sezvo vari kuchema kushaya kwemudzimai wameya weMarondera, VaChengetai Murova. Amai Murova vakashaya nemusi weChishanu mangwanani. Mutauriri weMDC mudunhu reMarondera Central, VaFarai Nyandoro, avo vaimbove meya weMarondera, vanoti bato ravo rarasikirwa zvikuru neamai vaive nerudo nevana vavo. VaNyandoro vanoti vatsigiri vebato ravo vari kurwadzikana zvikuru nekushaya kwaAmai Murova, avo vatsanangudza semunhu aifarirwa nemunhu wese, zvikuru vagari vemuDombotombo. Amai Murova vari kutarisirwa kuradzikwa kumusha kwemurume wavo kuMadziva mudunhu reMashonaland Central. No media source currently available ",Marondera Yochema Kushaya kweMudzimai waMeya weGuta
"Vakarema mudunhu reMasvingo vari kuchema chema kuti chirongwa chekunyoreswa kuvhota chiri kuitwa neZimabwe Election Commission hachisi kunyatsvovika kwavari, sezvo vari kutadza kusvika munzvimbo dziri kunyoresa nekuda kwematambudziko akasiyana siyana anoenderana nekuremara kwavo, Masangano anomirira kodzero dzevakaremara ataura neStudio 7 anoti kodzero dzavo dziri kutyorwa sezvo vazhinji vavo vari kutadza kunyoresa kuvhota nekuda kwezvimhingamupinyi zvakawanda. Vemasangano ayo vanoti dzimwe nzvimbo dziri kunyoreswa hadzisvikiki nevanhu vanofamba nemawheelchair kana madondoro sezvo zvimwe zvikoro\nzviri kushandiswa neZEC, zvisina zvivakwa zvekuti vashandise kana vasvika. Sachigaro wesangano reZimbabwe Disability Advocacy Empowerment and Rehabilitation Technology, (ZIDAET), Pastor Cover Mugwadi, vanoti kunyange ZEC iri kupinda mumaruwa haisi kusvika munzvimbo dzine vanhu\nvakaremara.\n\nIzvi zvatsinhirwa nemukuru webasa musangano reDisability Amalgamated Community Trust (DACT), VaHenry Chivhanga, vati mashoko ekushambadza chirongwa ichi haasi kusvika kune vakaremara zvekuti vamwe havatozivi kuti kune chirongwa chakadai. Vemasangano aya vanoti mamwe matambudziko anosanganisira kushaikwa kwezvitupa muvanhu vakaremara avo vasingakwanisi kufamba nzendo\nrefu kuenda kwana mudzviti zvovotadzisa kunyoresa kuvhota. Pastor Mugwadi vati varikushushikana nenyaya yekushaya zvitupa zvakanyanya. \n\nMukuru webasa musangano rinomiria kodzero dzevanhu musarudzo, reElection Resource Centre(ERC), VaSolomon Bobosibunu, vati vakaremara vanofanira kupuwa kodzero dzavo dzekunyoresa kuvhota pachiromgwa chiri kuitwa neZEC.\n\n\nMukuru webasa musangano reZEC muMasvingo, VaZEX Pudurai, vati vari kuzama chose kupinda pose pane vanhu vakaremara kuti vanyorese kuvhota. Sangano reZEC rakaparura richirongwa chekupinda muvanhu kuti vakwanise kunyoresa kuvhota musi wa 1 Kurume uye chichapera musi wa 28 mwedzi uno.",Vakaremara Vanoti Havakwanise Kusvika Kune Dzimwe Nzvimbo Dzekunyoresa Kuvhota
"Gurukota rinoona nezvehunyanzvi mukufambiswa kwemashoko, VaSupa Mandiwanzira, vazivisa kuti vakuru vekambani yeTelecel International i vari kupinda munyika neChipiri kuzoita musangano nehurumende zvichitevera kukanzurwa kwerezezinisi yekambani iyi svondo rapfuura. No media source currently available Telecel International ine zvikamu makumi matanhatu kubva muzana mukambani yembozhanhare yeTelecel Zimbabwe Vachitaura kukomiti yeparamende inoona nezvemakambani embozhanhare pamusoro pezviri kuitika mukambani yembhozhanhare yeTelecel Zimbabwe, VaMandiwanzira vati Telecel ine mukana wekudzorerwa rezenisi rayo kana ichinge yatevedza mitemo yenyika ino. Vazvivisa kuti vachaita musangano nevakuru vakuru vekambani yeTelecel International pamusoro penyaya iyi. Vati rezenisi reTelecel rakatorwa nePost and Telecommunications Regulatory Authority, POTRAZ, svondo rapfuura mushure mekunge kambani iyi yatadza kutevedza mutemo wePost and Telecommunications Act uyo unosungira kuti zvizvarwa zvemuno zvive nezvikamu makumi mashanu nechimwe kubva muzana mumakambani anoita zvembozhanhare. VaMandiwanzira vati kwemakore gumi nemashanu apfuura, kambani iyi yatadza kutevedza mutemo zvisinei neyambiro dzakawanda dzayaipihwa nePOTRAZ. Vanoti zviri pachena kuti kambani iyi iri kuzvidza mitemo yenyika ino. Vati mutemo wakatevedzwa pakutora rezenesi yeTelecel. Asi sachigaro wekomiti iyi, VaNelson Chamisa, vaudza VaMandiwanzira kuti danho rakatorwa nehurumende harifadzi veruzhinji sezvo zvichireva kuti vashandi vanodarika chiuru vacharasikirwa nemabasa uye hurumende icharasikirwa nemari yemitero. Vatiwo danho iri rinoita kuti vekunze vasade kuzotanga mabhizimisi munyika. Telecel Zimbabwe inoti yakabhadhara zana remamiriyoni emadhora semari yemutero kubva muna 2009 kusvika pari zvino. Vanhu vanoshandisa mbozhanhare dzeTelecel vakapihwa mazuva makumi matanhatu kuti vatore mari dzavo dziri muTelecash pamwe nekuenda kune mamwe makambani embozhanhare sezvo Telecel ichamira kushanda panopera mazuva makumi matatu. Zvichakadai vashandi VeTelecel vanoti vanoshushikana zvikuru nedanho rekuvhara Telecel. Mumashoko avaburitsa neMuvhuro, vashandi ava vati varwadziwa chose kuti POTRAZ yakaramba kutambira hurongwa hwavo hwekutenga zvikamu gumi nechimwe zvekambani iyi kuti kambani iyi isvike pazvikamu zvinodiwa nehurumende.",Mandiwanzira: Vakuru veTelecel Vopinda Munyika neChipiri Kuzotaurirana neHurumende
"No media source currently available Mutauriri wemutungamiri weMDC Alliance VaNelson Chamisa VaNkululeko Sibanda vanoti bato ravo rakakwanisa kuendesa mapepa avo kudare reconstitutional court pachiri nenguva uye kwete zviri kutaurwa mumabepa nhau ehurumende. Va Sibanda vanoti MDC Alliance yakato kwidzwa nyaya yenyunyuto dzavo sezvo vane humbowo hwakawanda unoratidza kuti vakabiridzirwa uye mutungamiri wavo VaNelson Chamisa ndivo vakakunda musarudzo zvinemutsindo kwete Va Emmerson Mnangagwa sezvakataurwa nesangano reZimbabwe Electoral Commission. VaSibanda vanoti vaChamisa vatori mushishi mekuronga hurumende yavo yemangwana kuitira kuti pachazozeyewa nekupedzwa nyaya yavo vange vakarongeka. VaSibanda vanoti vachaziva zvichabuda mumavhiki maviri inotevera. ""VaChamisa nhasi vaenda kusvondo semunhu anonamata, asi vatori mushishi mekuronga hurumende yavo yamangwana kutiira pavachakunda mumatare vozowanikwa vachigadzwa semutungamiri mutsva wenyika sezvo vari ivo vakakunda,"" VaSibanda vaudza Studio7. VaMnangagwa vange vakatarisirwa kutoreswa mhiko nhasi asi izvi zvakambomiswa sezvo MDC Alliance yakakwidza nyaya iyi kumatare.",MDC Alliance Inoti Yakasvitsa Mapepa Ayo kuConstitutional Court neNguva
"United Nations iri kuenderera mberi nekuzeya matambudziko akatarisana nemadzimai pasi rose kana kuti UN Commision on the Status of Women. Musangano uyu wakatanga svondo rapera uye uri kupera nemusi weChishanu kumuzinda weUN kuNew York muAmerica. Nhengo yeparamende inomirira bato re MDC-T kuMufakose Amai Paurina Mpariwa Gwanyanya mumwe wemadzimai ari kumusangano mukuru uri kutarisa nhunha dzemadzimai uyu. Amai Mpariwa Gwanyanya vanoti vane zvizhinji zvavadzidza pamusangano uyu zvavachada kunoparurira mamwe madzimai ari kumusha pachapera gungano iri. ""Ndadzidza kuti mimwe mitemo yedu munyika yakanangana nenyaya yekuremekedzwa kwekodzero dzemadzimai nevanasikana inofanirwa kuvandudzwa kuti ienderane nebumbiro remutemo idzwa renyika. Tikatarisa kuti dare guru remunyika rakapa mutongo wekuti kuroodzwa kwevanasikana vasati vabve zera kwave mhosva hapasati pave nemutemo unozadzikisa mutongo uyu munyika,"" Amai Mpariwa Gwanyanya vaudza Studio7. Zimbabwe yakamirirwa pamusangano uyu negurokota rinomirira madzimai Amai Nyaya Chikwinya, sachigaro ve Women's Parliamentary Committee Amai Monica Mutsvangwa uye nhengo dzedare reparamende dze kubva kumapato ose ezvematongerwo enyika. Amai Mpariwa Gwanyanya vanoti mafambiro ari kuita musangano uyu ari kuvafadza zvakanyanya. ""Ndiri kufadzwa ne ruzivo rwatiri kuwana nyanya nzira dzekuyananisa mikana inopihwa madzimai zvingave zviri panyaya yemabhizinesi, nyaya yekuwana mvura yakachena, nyaya yedzidzo nedzimwe nhunha dzinotarisana nevanhukadzi,"" Amai Mpariwa Gwanyanya vaudza Studio7. No media source currently available  ",Madzimai emuZimbabwe Obatana Nevamwe kuUnited Nations Kuzeya Matambudziko Akatarisana Nawo muNew York
"Zimbabwe Revenue Authority kana kuti ZIMRA inoti mari yemutero yawedzera nezvikamu makumi maviri nemapfumbamwe kubva muzana kana kuti 29% kusvika pabhiriyoni imwe nezviuru zana rimwe chete kana kuti US$1,1 billion mumwedzi mina yekutanga kwegore. Mumashoko kuvatori venhau, sachigaro weZIMRA Amai Wilia Bonyongwe vakati mari yemutero iyi yakawanda kudarika gore rapera panguva imwe chete. Gore rapera rose, mari yemitero yakange iri mabhiriyoni matatu nemazana makumi mapfumbamwe nemasere kana kuti US$3,98 billion. Nyanzvi munyaya dzezvehupfumi Muzvinafundo Elliot Masocha vanodzidzisa paDevry University kuOhio muno muAmerica. No media source currently available  ",ZIMRA Inoti Mari yeMutero Yowedzera
"Apo nyika yatarisana nesarudzo nemusi weMuvhuro, zvinhu munyaya dzezvehupfumi zvaramba zvakaita manyama amire nerongo. Mari yave kunyanya kushaikwa uye mitengo yezvinhu yave kuramba ichiita chamurambamhuru. Mapato ari kupinda musarudzo idzi ose ari kuvimbisa kuti akasarudzwa achaita maminimini ekugadzirisa hupfumi. Asika muromo hauzarirwe nerwizi. Mapato ari kunzi neongoro yeAfrobarometer anokwanisa kukunda musarudzo iMDC Alliance iri kutungamirwa naVaNelson Chamisa neZanu-PF iri kumirirwa naVaEmmerson Mnangagwa musarudzo yemutungamiri wenyika. Munyori mukuru muMDC-T inotungamirwa naVaChamisa, VaDouglas Mwonzora, vanoti Zanu-PF yakundikana kugadzirisa nyaya dzezvehupfumi. Asi munyori wezvemutemo muZanu-PF, VaMunyaradzi Paul Mangwana, vanoti vatotanga kugadzirisa nyaya dzezvehupfumi. No media source currently available ",Ndiyani Angagadzirise Hupfumi Zanu-PF Kana MDC Alliance?
"Vakaremara vobatana nevari kuratidzira muAfrica Unity Square muHarare vachichema chema nemamiriro aita zvinhu munyika. Hurumende yotora mimwe minda kubva kumakambani enzimbe kuChiredzi. MDC-T yochinja zuva rekuratidzira kuManicaland kuti VaMorgan Tsvangirai vapindewo mukuratidzira uku Munhau dzemitambo, tichatarisa gadziriro yeZimbabwe pamutambo weAFCON 2017 neMalawi uchatambirwa kunhandare yeNational Sports Stadium nemusi weSvondo. Muchirongwa cheWomens Round Table na8.30 pm tiri kutarisa nyaya yekupambwa kwemadzimai achiendeswa kuKuwait neSaudi Arabia. Kana muchida kupinda muchirongwa ichi, kanawo kutumira mashoko kuStudio 7, shandisai whats app panhamba dzinoti + 1 202 465 0318. Vanoda kuteerera Studio7, tibateyi na 7pm pamasaisai anoti 909 AM ne 4930 Kilohertz pa ShortWave. No media source currently available  ","Misoro yeNhau – China, Chikumi 02, 2016"
"Vagari vekuDomboshawa mudunhu reMashonaland East havasi kuwirirana pahurongwa hweimwe kambani yekuChina iri kuda kuparadza gomo rinoyera riri munharanda yavo kuti igaye matombo ekuvakisa. Vagari vemuDomboshawa vatadza kuwirirana pamusangano wavaita nenhengo inovamirira muparamende, VaEnergy Mutodi, kanzura weWard 4, VaTapiwa Murima, Mambo Chinamhora vanomirira dunhu pamwe nevamiriri vekambani iyi. VaMurima vaudza Studio7 kuti vari kuda kuti kambani yemaChina iyi ienderere mberi nekuchera gomo iri vachiti kuuya kwekambani iyi kuchasimudzira nzvimbo yavo. Asi VaMutodi, avo vabva panga pachiitirwa musangano uyu tisati tataura navo, vanonzi havasi kuda kuti kambani yemaChina iyi ibvumidzwe kugaya matombo emugomo reGarimo. VaMutodi vaudza Studio7 parunhare kuti kambani iyi ikabvumidzwa kugaya matombo emugomo iri, zvichakanganisa nyaya dzekushanyirwa kwemapako emuDomboshawa ayo akabatana negomo iri uye zvichakanganisa hutano hwevanhu vari munzvimbo yakakomberedza gomo iri sezvo pachizobuda huruva pakugayiwa kwematombo aya. Mambo Chinhamhora varamba kutaura pamusangano uyu vachiti vachatevedzera zvinenge zvabvumiranwa nevagari venzvimbo iyi. Mumwe mugari wemubhuku rekwaZimbiru, VaFungai Chimugoti, vatsinhirawo zvataurwa parunhare naVaMutodi. Mumwe mugari wenzvimbo iyi, VaBarnabas Machadu, vatiwo gomo reGarimo ndiro ravanoitira chivanhu chavo, nokudaro kambani yemaChina iyi haifanire kubvumidzwa kuenderera nehurongwa hwayo. Asi VaWilliam Moss, vanoshanda nekambani yeGeo Global iyo inova chipangamazano chekambani yemaChina iyi ye China Ayou Jialli, vati kucherwa kwegomo iri kuchabatsira vagari vemuDomboshawa mune zvakawanda uye zvichaita kuti vazhinji vavo vawane mabasa., Zvichakadai, vamwe vagari vanga vachibvumirana nehurongwa hwekambani yemaChina vasaina magwaro avati vachaendesa kune vanoona nezvemagariro akanaka munharaunda veEnvironmental Management Agency kana kuti EMA vachitsigira hurongwa hwemaChina uhwu. Vasiri kubvumiranawo nehurongwa uhwu vatiwo vachanyorawo tsamba yenyunyuto yavachaendesa kuEMA. No media source currently available  ",Vagari Vopesana kuDomboshawa Pamusoro peHurongwa hweMugodhi weMatombo
"Vatsigiri vemapato anopikisa hurumende yeZanu PF vaungana muHarare vakaita kurudziro yekuti mafambisirwo esarudzo avandundzwe munyika pamberi pesarudzo dzegore rinouya. Vemapato anopikisa vaungana paFreedom Square muHarare vachiti komisheni inowona nezvekufambiswa kwesarudzo yeZimbabwe Electoral Commission, ZEC, inofanira kuvandudza mashandiro ayo pamwe nemafambisirwo esarudzo munyika. Vachitaura pamusangano uyu, mutngamiri weMDC, VaMorgan Tsvangirai, vati yakwana zvino nguva yekuti ZEC ishandure mashandiro ayo vachiti semubatanidzwa wemapato aro pasi peboka riri kuzvidaidza kuti National Election Reform Agenda, kana kuti NERA, havasi kuzobvuma kuti sarudzo dzifambiswe nenzira dzinoita kuti zvido zvevanhu zvisatevedzerwe. Mutungamiri wePeople’s Democratic Party, VaTendai Biti, vati sarudzo dzichaitwa idzi dzinofanira kuita mutungamiri wenyika, VaRobert Mugabe, vabve pachigaro vachiti yakwana nguva yekuti vachinozorora. Vamwe vatungamiri vemapato vakaita saVaDidymus Mutasa veZimbabwe People First, naMuzvare Sifiso Sithole, veZanu Ndonga, vaudza vanhu vanga vari pamusangano uyu kuti vari kutsigira kuti VaTsvangirai vave ivo vachakwikwidzana naVaMugabe vakamirira mubatanidzwa wemapato anopikisana nehurumende yeZanu PF. Papera musangano uyu, vanhu vanga vari pamusangano uyu vafora vachipinda mudhorobha kunyange hazvo mapurisa nematare vakaramba kuti vanhu ava vafore. Vanga vachiratidzira ava vazomhanyiswa nemapurisa asi hapana kana mumwechete watanzwa asungwa. Zvichakadai, pane motokari mbiri dzemapurisa dzatemwa nematombo nevaratidziri ava asi hadzina kukuvara zvakanyanya. Varatidziri ava vazonoungana pamahofisi eZec pazosvitswa gwaro renyunyuto dzemapato aya nemunyori muMDC-T, VaDouglas Mwonzora, uku mapurisa anga akapakatira zvombo achirambidza veruzhinji kupinda mumahofisi aya. VaMwonzora vaudza Studio 7 kuti havana kukwanisa kuona sachigaro weZEC, Amai Rita Makarau, asi vati gwaro ravo renyunyuto ratambirwa. Gwaro renyunyuto ramapato aya iro riri mumaoko meStudio 7 riri kukurudzira kuti paumbwe imwe komisheni inofambisa sarudzo uye kuti mitemo yose inofambisa sarudzo ivandundzwe. Gwaro iri rinotiwo zvichashandiswa mukunyoresa vanhu sevavhoti kana kuti biometric voter registration zvinofanira kupinzwa munyika nesangan reUnited Nations Development Program sezvakambobumiranwa nemapato anopiksa pamwe nehurumende kwete kuti hurumende yeZanu PF iite izvi. Gwaro rinotiwo komisheni iyi inofanira kuchinjwa poiswa imwe sezvo komisheni iripo iri kupomerwa mhosva yekudyidzana neZanu PF. Hatina kukwanisa kutaura naAmai Makarau kuti tinzwe divi ravo panyaya iyi. Zvichakadai, vamwe vanga vari pamusangano wanhasi vakaita saVaPromise Mkwananzi vesangano reTajamuka vanoti havasi kuzorega mavhoti achibirirwa. Mapato anopiksa anoti sarudzo dzakapfuura hadzina kufambiswa zvakanaka kunyange hazvo Zanu PF ichiti sarudzo idzi dzakaitwa zviri pachena. Amai Joice Mujuru nehutungamiri hwebato ravo reNational People's Party havana kubatana nevamwe vavo pachitiko ichi. No media source currently available ",Mapato Anopikisa Ari muNera Anoti Zec Ngaivandudzwe
"Mutungamiri weAmerica, VaDonald Trump vanonzi havasi kuda kusiyana nepfungwa yavo yekudzinga basa muchuchisi mukuru ari kuferefeta kupindira kweRussia musarudzo dzemuAmerica, Va Robert Mueller. Nyaya iyi yave negore ichiferefetwa, uye zviri kubuda zvishoma zvinonzi hazvinyatsofadza VaTrump. Dzimwe nyanzvi mune zvematongero enyika dzinoti zviri kuitwa kuna VaTrump ndizvo zvinofanira kuitwa kuvatungamiri venyika pasi rose kana vasingaiti zvinhu nemutemo. Imwe yenyanzvi idzi uye vachidzidzisa paHuddersfield College kuUnited Kingdom, Doctor Nkululeko Sibanda, vanoti zvinofadza kuti apo South Africa iri mubishi rekutongesa vaimbove mutungamiri wenyika, VaJacob Zuma nenyaya dzehuwori, komiti yeparamende yeZimbabwe inoona nezvezvicherwa, iri kushevedzawo vaimbove mutungamiri wenyika, VaRobert Mugabe, kuti vazopindura mibvunzo pamusoro pemari inosvika mabhirioni gumi nemashanu emadhora inonzi yakabva mukutengeswa kwemangoda yavakati yakatsakatika. No media source currently available ","Mutungamiri weAmerica, VaTrump, Vosimbirira Nerekuda Kudzinga Muchuchisi Mukuru Basa"
"Mutongi wedare ramejasitiriti, VaLanzini Ncube, varasa chikumbiro chemutori wenhau, Hopewell Chin’ono, chekuti nyaya yaari kupomerwa yekuburitsa manyepo iraswe vachipa chikonzero chimwe chete chakapihwa panyaya yaVaJob Sikhala nemusi weChipiri chokuti mutemo uri kushandiswa nehurumende kumupomera mhosva uri pamutemo kunyange hazvo magweta ake achiti mutemo uyu wakaraswa nedare repamusorosoro munyika reConstitutional Court. Rimwe remagweta ake, VaHarrison Nkomo, vatenda kuti izvi ndizvo zvaitika mudare. Chin’ono pachake audza mutongi wedare paapihwa mukana wekupa hufakazi mudare kuti vanochengetedza vasungwa havasi kutevedzera zvakaturwa nedare kuti asakwidzwe mumotokari ine vamwe vasungwa sezvo achifungidzira kuti anogona kunge akabatira chirwere cheCovid 19 paaive kuSouth Africa. Chin'ono ati aunzwa kudare ari mumotokari yanga ine vasungwa makumi mashanu nevaviri vamwe vacho vanga vasina kupfeka zvipfeko zvekuzvidzivirira kuchirwere cheCovid 19 zvakaita semamasiki zvaati zvinogona kuisa vasungwa pamwe nevanochenegetedza vasungwa panjodzi yekubatira chirwere cheCovid 19. Chin’ono ati ave kuita mapundu kubva paakatanga kuiswa ngetani idzi. VaNkomo vatsinhira kuti dare raratidza kushushikana zvikuru nezviri kuitwa nevekumajeri izvi. Chin’ono asvitsawo chikumbiro chekuti atongwe achibva kumba chikumbiro ichi changa chichipikiswa nemuchuchisi wenyaya iyi, Amai Nancy Chandakaona. VaNcube vati vachatura mutongo wavo mangwana pachikumbiro chaChin’ono ichi. Zvichakadai, VaSikhala vanzi naVaNduna vadzoke kudare mangwana apo pachatanga kunzwikwa chikumbiro chavo chekuti vatongwe vachibva kumba kwavo. Rimwe remagweta avo, VaPaidamoyo Saurombe, vatenda kuti VaSikhala vasvimha misodzi padare vachigunun’una nemabatirwo avari kuitwa nevekumajeri. Chin’ono naVaSikhala pamwe chete nemutauriri weMDC Alliance, Muzvare Fadzai Mahere, vari kupomerwa mhosva yekunzi vakaburitsa mashoko emanyepo ekuti pane mwana akarohwa nemboma nemumwe mupurisa wemuHarare akafa zvichitevera imwe vhidhiyo yakatenderedzwa nevanhu vakawanda paindaneti. Asi mutauriri wemapurisa, VaPaul Nyathi, vakaburitsa mashoko vachiti mwana uyu haana kufa, haana kurohwa uye haana kana kukuvara zvakazoita kuti vatatu ava vasungwe. Asi vasungwa ava vanoti vari kushungurudzwa zvine chekuita nezvematongerwo enyika. No media source currently available ",Dare Rinorasa ChIkumbiro chaHopewell Chin'ono
"Nyika yeRwanda neSvondo iri kucherechedza kusvitsa makore makumi maviri nemashanu vanhu vangangosvika mazana masere ezviuru vapondwa mukurwisana kwemarudzi. Vazhinji vevanhu vakaurayiwa ava ndeverudzi rwechiTutsi, avo vakarohwa, kutemwa nemapanga nematemo, uye kupfurwa nepfuti neverudzi rwechiHutu, mumazuva zana ekupondana uku. Kupondana kwemarudzi uku, uko kwakaitika muna 1994, kwakasiya vanhu vakawanda vatiza misha yavo, uye misha yakawanda yaparadzwa, izvo zvakazoita kuti nyika iyi ivakwe patsva mushure mekumira kwekurwisana uku. Mutungamiri weRwanda, VaPaul Kagame, vanotendwa zvikuru nekukwanisa kwavo kuunza runyararo munyika yakanga yaparadzwa nekurwisana uku, runyararo urwo rwakaita kuti marudzi airwisana aya agarisane zvakare murunyararo. Nyanzvi mune zvematongerwo enyika vachitungamira sangano revarairidzi rePTUZ, Doctor Takavafira Zhou, vanoti izvi zvakakwanisa kuitika chete nekuti hurumende yaVaKagame haina kuviga chokwadi chezvakaitika, sezvavanoti zviri kuitika muZimbabwe pamusoro peGukurahundi. Doctor Zhou vanoti munhu akataura nezveGukurahundi muZimbabwe anoita seamutsa ngozi, sezvo vari muhurumende vasingade kuti zvakaitika izvi zvitaurwe pachena. Vanotiwo zvakakosha chose kuti nyika dzose dzemuAfrica dzitevedzere zviri kuitwa nehurumende yaVaKagame, izvi zvaburitsa budiriro inotyisa munyika yakanga ichirwisana zuro uno. No media source currently available ",Nyika yeRwanda Yopembedzwa neKusaviga Chokwadi Pamusoro peKupondana kweMarudzi
"Mamwe madzimai ekuMasvingo anoti atotanga kupindwa nekutya kuti sarudzo dzegore rinouya dzinogona kuita mhirizhonga yakawanda ichava kanganganisa. Vachitaura pamusangano waitwa mudhorobha reMasvingo, madzimai abva kunzvimbo dzakasiyana siyana ati nyaya dzekutyisidzirana dzakatotanga nekudaro mhirizhonga inogona kukanganisa kuitwa kwesarudzo dzakanaka gore rinouya. Madzimai aya atizve mashoko ari kubuda mudunhu ravo ndeekuti Zanu PF yatotanga kudzidzisa vechidiki mhirizhonga, uye madzishe nemasabhuku mumaruwa atotanga kutyisidzira vanhu. Mumwe mudzimai apinda musangano wanhasi, Amai Sungano Zvarebwanashe, vati vari kuona ropa richideuka gore rinouya sezvo Zanu PF yavhundutswa nemaubatanidzwa wemasangano anopikisa uri kurongwa. Nhengo yeMDC-T inogara kuMucheke, Amai Patricia Ngezi, vatiwo mhirizhonga yegore rinouya inogona kuwedzera sezvo zvinhu zvisina kumira zvakanaka muZanu PF. Asi nhengo yeZanu PF, Amai Tsitsi Mudumo, avo vaive murwiri werusununguko munguva yehondo, varamba mashoko emhirizhonga vachiti bato ravo riri kuzopinda musarudzo murunyararo. Asi vamwe vakaita saAmai Florence Gwede vati mhirizhonga ichange iripo uye madzimai anosangana nematambudziko akawanda panguva yakadai akaita sekubatwa chibharo. Vamwe vataura vati mhirizhonga inogona kuititka sezvo yakatotanga muZanu PF apo vatsigiri vayo vakarakashana kuBulawayo masvondo mashoma apfuura. Musangano wanhasi wanga wakarongwa nesangano reHeal Zimbabwe Trust uine chinangwa chekuti vanhu vataure pamusoro pekodzero dzavo, uye kugara murunyararo. No media source currently available  ",Madzimai Otyira Mhirizhonga Musarudzo dza 2018
"Nyika zhinji, zvikuru dzeku Europe, hadzisi kufara nemabatirwo ari kuitwa kuedza kumisa kupararira kwechirwere che Covid-19 mu America. Nyika idzi dzinoti zviri kuitwa muAmerica mukuedza kumisa kupararira kwechirwere zvave kukonzera kuti nyika zhinji dzisatambire vashanyi vanobva kuAmerica. America ndiyo nyika ine vanhu vakawandisa vari kubatwa nechirwere ichi uye ndiyo ine vanhu vakawandisa vari kufa nacho kudarika dzimwe nyika dzepasi rose. Dzimwe nyika dzave kuti America haisi kurwisa chirwere ichi nesimba sezvadziri kuita idzo, naizvozvo dzave kutya kubvumidza vanhu veku America kuti vapinde munyika dzavo. Vanoongorora zvematongerwo enyika, uye vari nyanzvi munyaya dzehutano, Doctor Rhoderick Machekano, vanoti nyaya iyi haisi yezve coronavirus bedzi, asi kuti ine zvematongerwo enyika mukati. Doctor Machekano vanoti kubva paita VaTrump mutungamiri wenyika, America yakatanga kurasikirwa nemadzisahwira akawanda, naizvozvo nyika idzi hadzioni zvichibatsira kumira pamwe chete neAmerica panguva iyo nyika dzose dzichifanirwa kushanda pamwe chete mukurwisa denda iri. No media source currently available ",Vashanyi Vanobva kuAmerica Varambidzwa Kushanyira Dzimwe Nyika nePamusoro peCoronavirus Yawandisa muAmerica
"Mutungamiri wenyika VaEmmerson Mnangagwa nemusi weMuvhuro vakati hapana chakaipa pakuti vanhu vabvise masendi maviri padhora rega rega kana vachishandisa makadhi ekubhanga. VaMnangagwa vakataura mashoko aya pamusangano wavakaita nemadzimai ari mumabhizimisi ari pasi pesangano re Professional Women, Women in Business ne Business Women Forum muHarare. Gurukota rinoona nezvemari Muzvinafundo Muthuli Ncube rakaparura hurongwa hwekuwedzera mutero uyu. VaNcube vanoti mari yemutero iyi inobatwa pamari iri pasi pemadhora gumi. VaMnangagagwa vakati vanoziva kuti zvinhu zvakaomera vanhu asi havana zvakanyanya zvokuita sezvo nyika yakatarisana nematambudziko uye chikwereti chakakura zvikuru munyika nekunze. VaMnangagwa vavimbisa kuti vachagadzirisa zviri kunetsa munyika munyaya dzezvehupfumi asi vachiyambira kuti zvichamboremera vanhu vakawanda. Asi mutauriri webato rinopikisa reMDC VaJacob Mafume vanoti hurumemende yaVaMnangagwa yaremerwa nezvinhu. Mumashoko avo kuvatori venhau, vamafume vati Zanu-PF haikwanise kugadzirisa zvinhu munyaya dzezvehupfumi nekuti haina mazano acho. Mutungamiri wesangano reConfederation of Zimbabwe Retailer’s VaDenford Mutashu vanoti kusanyatsojeka kwegwara rekutora panyaya dzezvehupfumi ndiko kuri kupa kuti mitengo yezvinhu isagadzikane.",VaMnangagwa Vanoti Vanotsigira Mutero Urikuwedzerwa naVaMthuli Ncube
"Vechidiki vebato reMDC-T vatanga kuungana pamuzinda webato iri weHarvest House muHarare usiku huno vachichema kushaya kwemutungamiri webato ravo, VaMorgan Tsvangirai. Mukuru wevechidiki mubato iri, VaHappymore Chidziva vanoti vane kurwadziva kukuru, zvikuru sevechidiki, nekushaya kwaVaTsvangirai uku. VaChidziva vanoti tarisiro yavo sevechidiki yakanga iri panaVaTsvangirai. “Zvese zvakaitika munyika yeZimbabwe kusvika pano nhasi kuti vanhu titi kwakuitika mapato akasiyanasiyana, tinozviziva kuti zvaibva nekuda kwekutanga kwavakaita ivo bandiko ratakaita reMovement for Democratic Change. Saka tine kurwadziwa kwakanyanya nekurasikirwa nemutungamiri wedu,” VaChidziva vanodaro. Mumwe wevechidiki vaungana paHarvest House, VaMorgan Ncube, avo vanoona nezvekurongwa kwemusangano muboka revechidiki vachibva kuMateleland South, vanotsinhirawo mashoko aVaChidziva ekuti varasikirwa aya, vachiti VaTsvangirai vakapa vana veZimbabwe chivindi chekurwisana nehurumende yevaive mutungamiri wenyika, VaRobert Mugabe. “Tiri kuchema Baba VaTsvangirai. Baba vakarakidza vanhu veZimbabwe vakavapa chivindi chekurwisana [nevaive mutungamiri wenyika] naRobert Mugabe. Baba vakapa kuti vana veZimbabwe tive netariro yekuti munyika muno munogona kuvawo nemumwe mutungamiri asiri Mugabe. Tiri kuchema. Tiri kurwadziwa,” VaNcube vanodaro. VaTsvangirai, vashayira kune chimwe chipatara chemuSouth Africa neChitatu uko vanga vachirapwa chirwere chegomarara change chavatambudza kwenguva yakareba. Mutevedzeri waVaTsvangirai, VaElias Mudzuri, vatenda kuStudio7 kuti ichokwadi kuti mutungamiri webato ravo ashaya. VaMudzuri ndivo vakanzi nemhuri yaVaTsvangirai vanotaura nezvehurwere hwaVaTsvangirai vakamirira bato. Mashoko ekushaya kwaVaTsvangirai atsinhirwawo nehama yepedyo yaVaTsvangirai, iyo yati haikwanisi kutaura zvakawanda panguva ino. VaMudzuri vati bato ravo rarasikirwa zvikuru nekushaya kwaVaTsvangirai VaTsvangirai, avo vakamboita mutungamiri wehurumende munguva yehurumende yemubatanidzwa nebato reZanu PF, vashaya vave pedyo nekusvitsa makore makumi matanhatu nematanhatu ekuberekwa, uye vashaya panguva iyo mubato ravo muine makakatanwa ekuti ndiyani akafanobata chigaro chemutungamiri webato iri pakati paVaNelson Chamisa naVaElias Mudzuri. MDC-T yanga yakatarisirwa kuita musangano wechimbi chimbi nemusi weChina muHarare wekuzeya makakatanwa ari mubato iri. Zvichakadaro, mizinda yeAmerica neBritain muZimbabwe yaburitsa mashoko ekunyaradza zvichitevera kushaya kwaVaTsvangirai. Mashoko aburitswa nemizinda iyi padandemutande reTwitter anoti inobatana nevana veZimbabwe munyika yose mukuchema kushaya kwemutungamiri wezvematongerwo enyika akanga asinganeti kurwira rusununguko pamwe nehutongo hwegutsa ruzhinji. Muzinda weAmerica wati unoremekedza kurwira kwavo kuti mapato ose ezvematongerwo enyika abatwe zvakaenzana, uye kurwira kwavo kuti izwi remwana weZimbabwe wese rinzwikwe. No media source currently available  ",Vechidiki veMDC-T Voungana paHarvest House Vachichema Kushaya kwaVaTsvangirai
"Mutongi wedare kwaMutare ramejastiriti kwaMutare VaPoterai Gwezhira nemusi weChipiri vakaburitsa muhusungwa nhengo gumi neshanu dzesangano revadzidzi reZimbabwe National Students Union dzakasungwa nemusi weMugovera dzichiita musangano kuPenhalonga. Vadzidzi ava vakasungwa vachiita musangano paForestry Industry Training Centre. Asi vamwe vadzidzi vaviri vanzi vadzoke kudare nemusi weChitatu kuti paonekwe kuti vopihwa mukana wekubvisa mari yechibatiso here kana kuti kwete. Vadzidzi ava vange vachimirirwa nemagweta anova nhengo dzeZimbabwe Lawyers for Human Rights anoti VaTinoziva Bere, VaBlessing Nyamaropa naVaChris Nldovu. VaBere vanoti mapurisa ange achivapomera mhosva yekutyora mutemo wePublic Order and Security Act kana kuti POSA. No media source currently available Magweta aya anoti vadzidzi vechisikana vange vachityorerwa kodzero dzavo vari muhusungwa sezvo vange vasingakwanise kuona zvinhu zvekuti vachengetedze hutsanana hwavo uye vachityisidzirwa.",Vadzidzi VeZINASU Voburitswa Mutirongo
"Mutungamiri wenyika, VaEmmerson Mnangagwa, vakasimuka nezuro vakananga kuUganda kumabiko ekugadzwa kwemutungamiri wenyika iyi, VaYoweri Kaguta Museveni, avo vari kugadzwa nhasi kumabiko ari kuitirwa kuKololo Independence Grounds. Vatungamiri venyika makumi maviri neimwe vari kutarisirwa kunge vari pamabiko aya. VaMnangagwa vakaperekedzwa negurukota rezvekudyidzana nedzimwe nyika, VaFrederick Shava. VaMuseveni vakakunda musarudzo dzakaitwa muna Ndira wegore rino, idzo dzine zvakabuda zvaipikiswa nevavaikwikwidzana navo, Va Robert Kyagulanyi Ssentamu avo vanonyanyozivikanwa nerekuti Bobi Wine, vachiti sarudzo dzakabirwa zvemhando yepamusoro uye dzakakanganiswa nemhirizhonga. VaMuseveni vatonga Uganda kubva muna 1986 kusvika pari nhasi. Gweta rinoongorora zvematongerwo enyika uye vari mukuru weHuman Rights Watch kuchamhembe kweAfrica, VaDewa Mavhinga, vanoti VaMnangagwa vari kunyanya kufamba izvo vanoti zvinopedza mari yenyika. VaMavhinga vanoti VaMnangagwa vaikwanisa kungomirirwa nemumiriri weZimbabwe kuUganda ikoko. No media source currently available Asi vanoongorora zvematongerwo enyika vari nhengo yeZanu PF, Doctor Simba Mavaza, vanoti hapana chakaipa pakuenda kwaVaMnangagwa kuUganda, kunze kwekuti kune vamwe vanongoshoropodza zvose zvaitwa nemutungamiri wenyika. No media source currently available",VaMnangagwa Vari muUganda kuMabiko eKugadzwa kwaVaMuseveni paNyanga
"Vanhu vakawanda vari kubvunza mibvunzo yekuti mamwe mapato madiki nevanhu vakazvimirira vega vacharamba vachiita zvematongerwo enyika here kana sarudzo dzapera. Mumwe wechidiki uye vari murwiri wekodzero dzevanhu, VaNkosilathi Moyo, vanoti zvisineyi nekuvepo kwemapato akawanda ezvematongero enyika pamwe nevari kukwikwidza vakazvimirira vega, vanoona makwikwi chaiwo ari pakati pemutungamiri wenyika nebato reZanu PF, VaEmmerson Mnangagwa ,nemutungamiri weMDC Alliance, VaNelson Chamisa. VaMoyo vanoti kana kuchitariswa zvinhu zvakasiyana-siyana kusanganisira ongororo yemapoka akaita seMass Public Opinion Institute pamwe neAfrobarometer, vanoona mubatanidzwa unopikisa waVaChamisa uine mukana wakakura wekukunda musarudzo. VaMoyo, avo vanotungamira Zimbabwe Organisation for Youth in Politics, vanoti kuvepo kwemapato akawanda pamwe nevanokwikwidza vakazvimirira vega vakawandawo, kunogona kuve mucherechedzo wekuti munyika mave nekusununguka munyaya dzekuti vanhu vaite zvematongerwo enyika vakasununguka, izvo zvainetsa panguva yehutongi hwaVaRobert Mugabe. VaMoyo vanoti hapana chinobatika kana kubatsira veruzhinji nekuvepo kwemapato akawanda kana vanhu vakawanda vari kukwikwidza vakazvimirira vega sezvo vachiti havaone kure kwavanosvika. Asi mutauriri webato reZimbabwe Partnership for Progress, VaInnocent Mupanganyama Netanyahu, vanoti bato ravo harina kuvepo kuti ringopinda musarudzo dzemusi weMuvhuro unouya chete asi kuti rine chinangwa chekuda kuunza shanduko yechokwadi munyika. Mutauriri webato reZapu, VaIphithule Maphosa, vanoti kuve nemapato anopikisa akawanda munyika chinhu chakanaka chinogona kuvandudza hutongi hwejekerere, asi vanoti maonero avo ndeekuti zviri kuitika munyika zvinotovhiringidza hutongi hwejekerere uhu. Sekutaura kwevakuru, ruzhinji ruchaona kunowira tsvimbo nedohwe mushure mesarudzo kuti mapato madiki acharamba ari mune zvematongerwo enyika here kana kuti kwete. No media source currently available ",Vakawanda Vobvunza Remangwana Remapato Madiki Pamwe neVari kuKwikwidza Vakazvimirira
"United Nations inoti Protais Mpiranya uyo ange achitsvagwa nemhosva dzekuponda vanhu muRwanda muna 1994 ainge akahwanda muZimbabwe nguva yose iyi achinzi aitodyidzana nehurumende. Mpiranye ndiye munhu aidiwa kusungwa kudarika vamwe vose muAfrica yose nenyaya yemhosva dzaaipomerwa. Asi hurumende yeZimbabwe yange ichiramba kuti ari munyika. Hatina kukwanisa kubata gurukota rezvekuchengetedzwa kwenyika Amai Oppah Muchinguri kuti tinzwe divi rehurumende. United Nations yakasimbaradza kumutsvaga mushure mekusungwa kweaibatsira nemari vaiponda vanhu muRwanda, Felicien Kabuga ainge ari kuFrance. United Nations kuburikidza nesangano reMechanism of International Criminal Tribunals inoti Mpiranya ainge ari muHarare umo akazobatwa nechirwere cherurindi kana kuti TB muna 2006 ndokufa gore rimwe chete iroro. Mhuri yake yakayedza kuvanza nezverufu rwake kusanganisirawo kunyora zita risiri iro paguva rake kuGranville muHarare. Mpiranya ainge ave nemakore makumi mashanu ekuberekwa anonzi ndiye akatungamira mauto ekudivi remutungamiri wenyika kana kuti Presidential Guard raaitungamira kuponda vanhu zvakasiya vanhu zviuru mazana masere kana kuti 800,000 vafa. Mauto aya akatungamira kupodwa kwevanhu verudzi rwechiTutsi nevamwe vechiHutu mukurwisana kwemarudzi. Mpiranya anonzi ndiye akati mutungamiri wehurumende yenyika iyi Amai Agathe Uwilingiyimana, vapondwe pamwe nemauto gumi ekuBelgium aiva chengetedza. Izvi zvakaitika muna Kubvumbi zuva rimwe chete ndege yainge yakatakura mutungamiri wenyika iyi mushakabvu Juvenal Habyarimana isati yadonhedzwa nezvombo zvehondo. United Nations inoti pahondo yemuDRC, Mpiranya akarwa achibatsira mauto emunyika iyi airwisana nevainge vapandukira hurumende iyi vachitsigirwa nemauto eRwanda. Zimbabwe yaibatsira DRC muhondo iyi ichitsigirwawo neAngola nedzimwe nyika/ Mpiranya anonzi akamboenda kuZimbabwe senhumwa yeDemocratic Forces for the Liberation of Rwanda (FDLR) yaive nevaive mauto vechiHutu vaipomerwa mhosva dzekuponda vanhu uye kuba zviwanikwa kuDRC. FDLR yaipikisa hurumende yeRwanda. Vachuchusi veUnited Nations vakatanga kutsvaga Mpiranya muna 2002 zvakapa kuti abve atizira kuHarare achishandisa zita remadunhurirwa. Mudzimai nevana vake vanonzi vaive kuBritain. United Nations inoti mumazuva ake ekupedzisira aigara akabatira hana mumaoko achitya kubatwa nekutongerwa mhosva dzekuponda. ",United Nations Inoti Zimbabwe Yaichengeta Mpiranya Aitsvagwa kweMakore neKutungamira Kupondwa kweVanhu kuRwanda
"Dare ramejasitiriti muHarare rakatura neChipiri mutongo wekuti bato reMDC-T iri kufanotungamirwa naMuzvare Thokozani Khupe ribvise vechidiki vanonzi ndivo vakabvuta muzinda weMorgan Richard Tsvangirai House uri muHarare neSvondo vachiti vanobuda chete mumuzinda uyu kana vakuru vemapato eMDC-T neMDC Alliance iri kutungamirwa naVaNelson Chamisa vatauarirana kuti vashande pamwechete zvakare. Vechidiki ava vanoti vari kutevera mutongo wedare reSupreme Court wekuti vaive nezvigaro muna 2014 vafambise mabasa muMDC-T, vachiti ndivo vaive pazvigaro gore iri. Bato reMDC-T pamwe nemunyori mukuru waro, VaDouglas Mwonzora, vakakwira dare neMuvhuro vachikwirira bato reMDC Alliance, VaChamisa, VaPaul Gorekore, VaHappymore Chidziva, VaDenford Ngadziore pamwe nemukuru wemapurisa mudunhu reHarare. MDC-T yakatora muzinda uyu kubva kuMDC Alliance muna Chikunguru ichibatsirwa nemapurisa. Mutongi wedare akati vashanu vekutanga vakakwirirwa dare vanofanirwa kudzosera muzinda uyu kuMDC-T, uye vaburitse muhutapwa vanhu vanonzi vakavharirwa mumuzinda uyu. Tabata VaMwonzora kuti tinzwe divi rebato ravo panyaya iyi. No media source currently available Asi mutevedzeri wemutauriri weMDC Alliance, VaClifford Hlatywayo, vanoti vakatoshamiswa nekuona mutongo uyu uchiisawo bato ravo pamwe nemutungamiri wavo VaChamisa mukati sezvo vasineyi nechekuita nezviri kuita pamuzinda weMorgan Richard Tsvangirai House. VaHlatywayo vanoti vakangonzwawo kuti muzinda uyu wakatorwa nevechidi vaiti ndivo vaive pazvigaro muna 2014 pakaitwa kongiresi yebato iri. No media source currently available   ",Dare Rinopa Mutongo Unoti Vechidiki Vakatora Muzinda weMorgan Tsvangirai House neSvondo Vabviswe
Mutumbi waAmbassador Trudy Stevenson avo vakashaya kuSenegal nemusi wa24 Nyamavhuvhu uri kutarisira kusvika munyika nhasi. Amai Stevenson ndivo vaimirira Zimbabwe kuSenegal neGambia. Mwanakomana wavo VaGraham Stevenson audza Studio 7 kuti nemusi weChishanu vanhu vachaungana pakereke yeOur Lady of the Wayside Catholic Church kuMt Pleasant muHarare kutanga na10 mangwanani vachinekena kekupedzisira nemufi. Amai Stevenson vakamboita nhengo yedare reparamende uye vakambodzidzisawo paArundel muHarare. Vakasarudzwa kumirira Zimbabwe kuSenegal muna 2010 panguva yehurumende yemubatanidzwa vakamirira bato re MDC inotungamirwa naMuzvinafundo Welshaman Ncube. Mutauriri webato reMDC yaVaNcube VaKurauone Chihwai vanoti Zimbabwe yarasikirwa nemunhu aigona kushanda nevamwe murunyararo uye ainge akazvipira kushanda nemapato ose. No media source currently available  ,Mutumbi waAmbassador Trudy Stevenson Wosvika muNyika Nhasi
"Chikwata cheDyanamos chabuba mukanwa mamupere mumakwikwi eCastle Premier Soccer League mushure mekurova chikwata cheCaps United 2-1 nemusi weSvondo. Zvibodzwa zveDynamos zvakamwiswa naKingston Nkata (49’) naValentine Kadonzvo (75’). Chibodzwa cheCaps United chakanwiswa naJoel Ngodzo (43’). Dynamos iyo yainge iri pachidanho chechi gumi neshanu iri pakati pezvikwata zvina zvange zvakatarisina nekubuda mugungano iri. Asi nekukunda uku Dynamos yasimuka kusvika pachidanho chegumi nerimwe. Zvikwata zvina zviri pasi pasi iShabanie. Bulawayo City, Mutare City neYadah. Zviri pamusoro soro iFC Platinum. Ngezi Platinum, Chicken Inn neTriangle. Mimwe mitambo yakatambwa nesvondo yange yakamira kudai: Shabanie 1-1 Highlanders Black Rhinos 1-1 Harare City",Dynamos Yorova Caps United Ichibuda paZvikwata Zvina Zvatarisana neDivision One
"Vanhurume vakawanda munyika vanonzi havakoshesi nyaya yekuzvipinza munyaya dzekuronga mhuri kana kuchitariswa huwandu hwevanhurume vanotsvaka zvirongwa izvi kana kuperekedza madzimai avo. Mushandi kuZimbabwe National Family Planning Council, VaDennis Mlambo, vanoti kunyange hazvo vachikurudzira kuti vanoda kuronga mhuri vauye vari vose murume nemukadzi, varume vashoma vari kupinda munyaya dzekuronga mhuri. Mumwe mugari wekuBudiriro, VaJoshua Simango, vati ivo havapindi munyaya dzekuronga mhuri sezvo nzira zhinji dzekuronga mhuri dzakadai seJadelle, Loop nemapiritsi dziri nzira dzinoshandiswa nevanhukadzi chete. VaLeon Moyo vanotiwo nzira yenguva refu yekusunga machubhu (vasectomy) inogona kushandiswa nevarume kweupenyu hwese. Asi vanoti izvi zvinotyisa varume kuti vapinde munyaya dzakadai dzekuronga mhuri. VaMoyo vakurudzira kuti kutsvakwe dzimwe nzira dzakawandawo dzinogona kushandiswa nevanhurume asi dzisiri dzehupenyu hwese. Mumwe mugari wemuHarare, Amai Chido Madziya, vatiwo vanhurume nguva zhinji vanosaidzira madzimai ari ega kunyaya dzekuronga mhuri. Amai Madziya vati varume havadi kubatsirana nemadzimai mudzimba mukuronga mhuri. Asi VaHarrison Dube vanoshanda nesangano rakazvimirira reChiedza Childcare vaudza Studio7 kuti vanokoshesa zvikuru nyaya yekuronga mhuri sezvo zvichivabatsira kuti vana vavo vakure zvakanaka vakavasiyanisa. VaDube vati pamusoro pekusungwa zvachose, vanhurume vane mukana wekushandisawo makondumu chero hazvo achishandiswa zuva nezuva. Vanhurume vazhinji vaudzawo Studio 7 kuti havana ruzivo rwakanyanya nezvekuronga mhuri, kanawo nzira dzinogona kushandiswa nemadzimai avo. Vakurudzira masangano anodzidzisawo nezvekuronga mhuri kuti vaitewo zvirongwa zvekudzidzisa vanhurume zvakawanda. No media source currently available ",Varume Vanonzi Havafarire Kuronga Mhuri
"Vaive mutongi gava panhaurirano dzekuti vaimbova mutungamiri wenyika VaRobert Mugave vasiye basa, Father Fidelis Mukonori veRoman Catholic, vanoti Amai Grace Mugabe vaimbopindawo munhaurirano daiitwa pakati pemauto naVaMugabe. Vaive mutongi gava panhaurirano dzekuti vaimbova mutungamiri wenyika VaRobert Mugave vasiye basa, Father Fidelis Mukonori veRoman Catholic, vanoti Amai Grace Mugabe vaimbopindawo munhaurirano daiitwa pakati pemauto naVaMugabe. VaMukonori vanoti pane pamwe paidaidzwa Amai Mugabe kana paine zvaida kutsanangurwa zvikuru panyaya dzine chekuita nezvemashoko ekuti pane vaida kusunga kana kupfudza General Constantino Chiwenga. VaMugabe mbune vanonzi vakambodaidzawo mudzimai wavo kuti atsanangure nezvemashoko akaverengwa nevaive mukuru weZanu-PF Youth League, VaKudzai Chipanga, ekushora General Chiwenga, mutungamiri wenyika, VaEmmerson Mnangagwa, nevamwe vakuru vemauto vachivapomera mhosva yekuita zvehuwori. VaChipanga vanonzi vakaudza vakuru vemauto kuti gwaro ravakaverenga rainge rabva kuna Amai Mugabe. Asi Amai Mugabe vanonzi vakaramba vachiti Havana gwaro ravakapa VaChipanga VaChipanga vakaverenga mashoko avo aya mushure mekunge General Chiwenga vashora mabatirwo aiitwa vaive varwi vehondo yerusununguko mubato reZanu-PF. Pari zvino VaChipanga vari mujeri reChikurubi vachipomerwa mhosva yekuzvidza vakuru vemauto. Panyaya yekuti VaMugabe vakanzi vapihwe mari inosvika mamiriyoni gumi emadhora yekuti vaende pamudyandigere, VaMukonori vanoti havana ruzivo nezvenyaya iyi. No media source currently available ",Father Mukonori Vanotaura Zvaiitika Nguva Yavaiyananisa VaMugabe neMauto
"Sachigaro wesangano reZimbabwe Electoral Commission, ZEC, Amai Rita Makarau, vanoti vakaswera Chitatu chese vachitenderera kuChitungwiza neEpworth uko vange vachiona kuti hurongwa hwekunyoresa vavhoti huri kufamba sei. ZEC yakatanga kusimbaradza kunyoresa vavhoti nemusi weChipiri yavari kuti “blitz” ichivhura nzvimbo dzekunyoresa dzakati wandei. Asi mapato anopikisa uye mamwe masangano akazvimirira anoti chirongwa ichi hachisi kufamba zvakanaka sezvo sangano reZEC riri kunzi harina kunyatsogadzirira. Vanhu vari kuchema chema kuti mamwe mahofisi eZEC ari kunonoka kuvhurwa, kana kuti pane pasina zvikwanisiro kana vamwe vanhu vanodiwa zvikuru pakutoresa vanhu mhiko kana vauya nemapepa akanyorwa pavanogara kana kuti maaffidavits. Asi Amai Makarau vanoti panogona kunge paine kunonoka mune dzimwe nzvimbo asi vakagadzirira zvikuru uye pavatenderera vaona kuti zvinhu zvose zviri mugwara nekudaro vanokwanisa kunyoresa vanhu mamiriyoni manomwe. No media source currently available  ",Amai Makarau Vanoti Chirongwa cheBVR Chiri Kufamba Zvakanaka
"Zimbabwe yakapembererera kusvitsa makore makumi matatu nemanomwe yawana kuzvitonga asi zvinhu munyaya dzezvehupfumi hazvina kumira zvakanaka. Vamwe vanoti izvi zviri kukonzerwa nekutadza kutonga kwemutungamiri wenyika, VaRobert Mugabe. Nyanzvi munyaya dzezvehupfumi vachitungamira sangano reLabour and Economic Development Research Institute of Zimbabwe, Doctor Godfrey Kanyenze, vanoti chapa kuti hupfumi huende kumawere inyaya yekutadza kutungamira nyika kwehurumende. Asi vanotsigira VaMugabe vanoti nyaya yezvirango ndiyo yapa kuti hupfumi hwenyika huende kumawere. Munyori mukuru wevechidiki mubato reZanu-PF, VaKudzai Chipanga, vanoti chauraya Zimbabwe inyaya yezvirango zvakatemerwa nyika nenyika dzekunze. Asi mutungamiri webato reMavambo Kusile Dawn, Doctor Simba Makoni, uye vaimbova gurukota rezvehupfumi, vanotiwo kutadza kutungamira kwete zvirango kwauraya nyika. Nyanzvi munyaya dzezvehupfumi dzinoti kubva muna 1980 kusvika muna 1990, hupfumi hweZimbabwe hwainge hwakasimba zvikuru. Musimboti wehupfumi hwaibva mukurima, zvigadzirwa uye mahotera kuburikidza nekushanyirwa kwenyika. Asi kubva kuma1998 zvinhu zvakabva zvatanga kuita manyama amire nerongo munyika zvakapa kuti kubva muna 1991, Zimbabwe iparure chirongwa cheEconomic Structural Adjustment Program, kana kuti ESAP. Pakapera chirongwa ichi pakabva paparurwa chimwe cheMillenium Economic Recovery Program kubva muna 1998 kusvika muna 20000. Zvirongwa zvose izvi hazvina kubudirira kusvika paumbwa hurumende yemubatanidzwa muna 2009 apo pakaparurwa chirongwa cheShort Term Emergency Recovery Program, kana kuti STERP. Hupfumi hwenyika panguva iyi hwakawedzera nezvikamu zvina nezviga zvinomwe kubva muzana kana kuti 5.7%. Pakapera chirongwa ichi pakaparurwa chimwe cheMedium Term Policy. Muna 2013 pakapera hurumende yemubatanidzwa pakaparurwa chirongwa cheZimAsset asi hupfumi hwenyika hunenge hwatonyanyaya kuenda kumawere. Zimbabwe haisi kupihwa zvimwe zvikwereti nenyika dzekunze uye inoti izvi zviri kukonzerwa nezvirango izvi. Asi vaimbova gurukota rezvehupfumi vari mutungamiri webato rinopikisa rePeople's Democtratic Party, VaTendai Biti, vanoti Zimbabwe haisi kubhadhara zvikwereti nekudaro ndokusaka pari kushaya anoibatsira. Pakawana Zimbabwe kuzvitonga muna 1980, mari yemunyika yainge yakasimba zvikuru asi iko zvino Zimbabwe yave kushandisa mari dzekune dzimwe nyika. Hurumende inoti kushomeka kwemari kuri kukonzerwa nevamwe vezvitoro vasiri kuendesa mari kumabhanga. Asi VaMakoni vanoti handiro dambudziko chiri kupa kuti zvidai inyaya yekutadza kufambisa zvakanaka nyaya dzezvehupfumi. Asi gurukota rinoona nezvehumhizha mukufambiswa kwemashoko, VaSupa Mandiwanzira, vanoti VaMugabe vari kuzorwa mafuta enguruve yavasina kudya. VaMandiwanzira vanoti VaMugabe vakwanisa kuendesa hupfumi kuvatema. Muimbi ane mukurumbira munyika, Doctor Thomas Mapfumo, anoti nyaya yehuwori ndiyo yapa kuti nyika iende kumazivandadzoka. Hongu Zimbabwe iri kupemberera kuzvitonga kuzere asi munyika zvinhu hazvina kumira zvakanaka sezvo kusina mabasa, zvipatara hazvina mishonga nezvimwe zvinokosha muhupenyu hwevanhu. Asi hurumende inoti vanhu vane minda uye makambani akawanda ave mumaoko evatema. No media source currently available  ",Zimbabwe Yopembera Kuwana Kuzvitonga Hupfumi Huri kuMawere
"Bato rinopikisa reCitizens Coalition for Change rinoti munhu mumwe chete afa kuKwekwe mushure mekunge vanofungidzirwa kuti vatsigiri veZanu-PF varwisa vatsigiri veCCC. Muzvare Mahere vanyora padandemutande ravo reFacebook kuti pane munhu afa uye vamwe gumi nevanomwe vakuvara zvakaipisisa mushure mekurwiswa nemakano, matemo nesimbi. Vashorawo zvikuru hurumende nekupesvedzera mhirizhonga. Hatina kukwanisa kubata mukuru mubazi rezvekuburitswa kwemashoko muZanu-PF VaTafadzwa Mugwadi sezvo vange vasiri kudaira nherembozha yavo kana kupindura mubvunzo watavatumira. Gurukota rezvemukati menyika VaKazembe Kazembe kana mutauriri wemapurisa Assistant Commissioner Paul Nyathi vange vasiri kudairawo nharembozha dzavo Mumwe wevakuvara ava uyo ange ari mumwe wevechidiki weCCC Nelson Chaima ati angozoona ave kutemwa nebhodhoro nevanhu vaange asingazivi kuti ndivanaani.VaChamisa vasati vataura munyori wezvekufambiswa kwemabasa mubato reCCC VaAmos Chibaya vange vati bato ravo range richiziva kuti kune vamwe vanhu vange vauya pamusangano uyu kuzoita zvemhirizhonga vakakurudzira vatsigiri vavo kuti vasaita zvemhirizhonga. Vamwe vanhu vakawanda vataura neStudio 7 vashora zvikuru mhirizhonga iyi vachiti vanhu vanofanirwa kuregerwa vachitsigira mapato avanoda pasina zvemhirizhonga. Hatina kukwanisa kunzwa kumapurisa panyaya iyi. Mushure mekumbomiswa kwemusangano uyu nekuda kwemhirizhonga iyi, mapurisa anodzivirira mhirizhonga azombotenderera pange pachiitirwa musangano uyu kwechinguva chidiki. VaChamisa vashora zvemhirizhonga yezvematongerwo enyika vakati zvinogona kuita kuti vanhu vazopedzisira voisa mutemo mumaoko avo izvo zvinogona kukonzera kusagadzikana munyika. Vati bato ravo harisati raparurwa zviri pamutemo asi vakaona zvakakodzera kuti vapinde musarudzo dzemaby election nekuti izvi ndizvo zvido zvevanhu. VaChamisa vati havana kumboti vanoda kuendesa nyika kuvarungu sezvavari kupomerwa nemutungamiri wenyika VaEmmerson Mnangagwa asi kuti vakati bato ravo richakwezva vekunze vachasima mari munyika. Vaenderera mberi vachiti musangano wavo une hurongwa hwakajeka hwekuti hupfumi hwenyika husimukire vakakurudzira vanhu kuti vavhotere bato ravo musarudzo dzema by elections dzichaitwa musi wa26 Kurume. Zviuru nezviuru zvevatsigiri veCCC zvaunganawo kuSt Mary’s muHarare uko kwataurawo mutevedzeri wasachigario webato iri VaJob Sikhala. VaSikhala vanotiwo mangwanani anhasi pane vanofungidzirwa kuti vatsigiri veZanu-PF vamboyedza kuda kupisa tendi yavo husiku pavanga vachida kuitira musangano. Nezuro VaMnangagwa vakaitawo musangano muKwekwe mekare. Dunhu reMidlands rine maconstituency mashanu ari kuitwa sarudzo dzevamiriri veparamende. No media source currently available ",CCC Yopomera Zanu-PF Mhosva yeKuuraya Mutsigiri Wayo kuKwekwe paMusangano waVaChamisa
" Vadzidzisi vakawanda vanoti havasi kuenda kubasa panovhurwa zvikoro nemusi weMuvhuro sezvo nyaya dzemihoro yavo dzisati dzagadziriswa uye vasina zvikwanisiro zvekushandisa kana vari pabasa, ukuwo vabereki vachiti havana mari dzekubhadharira dzidzo yevana vavo.\n\nVachitaura pamusangano wakokerwa nemasangano anomiririra vadzidzisi eZimbabwe Amalgamated Rural Teachers of Zimbabwe, ARTUZ, neProgressive Teachers Union of Zimbabwe, PTUZ, padandemutande reFacebook vadzidzisi vakawanda vati havana mari dzekudzokera kuchikoro nemusi weMuvhuro. Vadzidzisi avo vati pamusoro pemihoro isingakwane iyo inopera musi wavanoipihwa, havana zvikwanisiro uye zvikoro zvakawanda hazvina mvura. Mutungamiri wePTUZ, VaTakavafira Zhou, vati vadzidzisi vabuda pachena kuti zvakona n’anga murapwa achida vachiti havakwanise kuenda kuzvikoro neMuvhuro. VaZhou vati hurumende inokanganwa kuti vadzidzisi vaberekiwo vanofanirwa kubhadharira vana vavo mari dzechikoro.\n\nMumwe mudzidzisi, VaRosten Mutapwa, avo vati ivo semubereki vanofanirwa kubhadharira vana vavo mari yechikoro, kutenga nhumbi dzechikoro uye kuzowana mari yekuenda kubasa. Mumwe mudzidzisi ari nhengo yeARTUZ, Amai Linia Nkiwane, vati hurumende inofanirwa kushandisa imwe mari yayakapihwa serubatsiro neInternational Monetary Fund kubhadhara vadzidzisi nekuvawanisa zvikwanisiro. Mutungamiri weARTUZ, VaObert Masaraure, vatiwo zvikoro zvichavhurwa mikova asi hapana kudzidzwa kunenge kuchiitwa. Mumwe mubereki akataura pamusangano uyu, Amai Mildred Kambaira, vati havaone vachikwanisa kuunganidza mari yevana vavo vatatu vanoenda kuchikoro.\n\nGurukota rezvekuburitswa kwemashoko, Amai Monica Mutsvangwa, vakataura nezuro muSenate kuti vabereki vasina mari vanofanirwa kutaura nevakuru vezvikoro kuti vapihwe mukana wekubhadhara mari yechikoro pashoma nepashoma. Asi Amai Kambaira vati mashoko Amai Mutsvangwa haana musoro sezvo zvavanotaura zvisingateererwe nevakuru vezvikoro avo vanoda mari dzechikoro mwana asati atanga kudzidza.\n\nMutungamiri webato rinopikisa Labor Economists and Afrikan Democrats, Muzvare Linda Masarira, vati vanofarira danho rekuvhurwa kwezvikoro sezvo vana vanga voita misikanzwa yekunwa nekuputa zvinodhaka. Asi vati hurumende ingadai yakapa vabereki nguva yekutsvaga mari dzechikoro kwete kuvapa nguva pfupi sezvayaita izvi. Muzvare Masarira vati hurumende inofanirwa kuona kuti mitemo\nyekudzivirira Covid-19 yachengetedzwa muzvikoro kusanganisira kubayiwa\nnhomba kwevadzidzisi muzvikoro. Asi vati havakurudzire kuti vadzidzisi varamwe mabasa. Mutauriri webazi redzidzo yepasi, VaTaungana Ndoro, vati vanokurudzira vadzidzisi vose kuti vang vari muzvikoro pazvinovhurwa nemusi weMuvhuro. Hurumende inoti zvikoro zviri kuvhurwa musi Nyamavhuvhu 30 zvichivharwa musi wa Zvita 17, 2021. No media source currently available  ",Zvikoro Zvovhurwa Paine Makatanwa Pakati peVarairidzi neHurumende
"Mutungamiri webato reMDC, VaDouglas Mwonzora vanonzi vashanyira mumiriri weZengeza West muparamende vari zvakare mutevedzeri wasachigaro vebato rinopikisa reCitizens Coalition for Change, VaJob Sikhala pamwe nedzimwe nhengo dzebato reCCC dziri muhusungwa kujeri reChikurubi muHarare. Mukuru muboka rezvekuburitswa kwemashoko muMDC, VaChengetayi Guta, vanoti sebato, vakaona zvakakodzera kuti vashanyire vasungwa ava vachivasimbisa munguva yavari yakaoma kudai, zvakaita kuti vakumbire mvumo mwedzi maviri yadari. VaGuta vanoti VaMwonzora vakanyorera kubazi rezvemitemo vachikumbira mvumo uye gwaro rekuti vaende kundoona VaSikhala vakazoriwana neChisnu chadarika. Havana kuda kutaura kuti zvii zvakurukurwa pakati pemutungamiri webato ravo naVaSikhala. No media source currently available Asi mutauriri wemhuri yekwa Sikhala vari gweta, VaFreddie Masarirevu, vanoti semaziviro avo VaMwonzora havana kusangana naVaSikhala, vachiti vaSikhala vakataura kare kuti havasi kuzosangana navo. VaMasarirevu vanoti VaSikhala vane zvikonzero zvakasiyanasiyana zvinoita kuti vasada kusangana naVamwonzora, zvinosanganisira chekutyira hupenyu hwavo. No media source currently available Vamwe vanoongorora zvematongerwo enyika vanoti VaMwonzora vave kushandisa kutambura kwaVaSikhala nevamwe vavo vari mujeri kuwana nazvo mbiri mune zvematongerwo enyika, izvo zvarambwa naVaGuta vachiti zvavaitira VaSikhala zvinhu zvavanogona kungoitira mwana weZimbabwe wese. VaSikhala nevamwe vavo gumi nevashanu vanosanganisira mumiriri weChitungwiza North, VaGodfrey Sithole, vave nemwedzi mina vari muhusungwa vachipomerwa mhosva yekukurudzira mhirizhonga kuNyatsime zvhcitevera kupondwa kwaMuzvare Moreblessing Ali vebato reCCC.","Mutungamiri weMDC VaMwonzora, vanoti Vashanyira VaSikhala neVamwe Vavo kuJeri reChikurubi"
"Sangano reZimbabwe National Liberation War Veterans Association kana kuti ZNLWVA nemusi weChishanu rakaita musangano nevatori venhau rikazivisa kuti harisi kuzotenda kuti hutungamiri webato reZanu-PF huiite kunge humambo hwekuti mhuri imwe chete yemutungamiri wenyika VaRobert Mugabe ndiyo inoramba ichitonga. Vachitaura nevatori venhau kuHarare Sports Club, vakuru vesangano reZNLWVA vakati havana kufara nemashoko aAmai Grace Mugabe panyaya yehutungamiri.  No media source currently available Amai Mugabe vakaudza musangano webazi reWomen’s League kumuzinda weZanu-PF muHarare nemusi weChina kuti mutungamiri wenyika VaMugabe vanofanira kudoma munhu achatora chigaro chavo. Mumashoko avo Amai Mugabe vakati, “Hakuna succession inoitwa without the involvement of Mugabe. Hakuna! Vane say as a citizen of this country.” Asi Munyori mukuru wesangano reZNLWVA VaVictor Matemadanda vakati zviri kutaurwa naAmai Mugabe kutyora bumbiro remutemo weZanu-PF sezvo vatungamiri vachisarudzwa paCongress. Vakatiwo havasi kufara nemashoko ari kutaurwa pamadandemutande ekuti Amai Mugabe vave kuda kutungamira nyika. VaMatemadanda vakati izvi zviroto, “Hope dzakanaka, asi chadzinozonakira ndechekuti kana wamuka unoona chokwadi.” Vakati VaMugabe vainge vasina masimba anodarika evamwe vakarwa hondo yerusununguko nekudaro havafanire kuita kunge hushe ndehwemhuri yavo. Asi Amai Mugabe vakati hapana chitsva pane chavari kutaura panyaya yehutungamiri, “Kune dzimwe nyika tiri kunzwa kuti mamwe mapresident vanenge vachiti ndinosiya nhingi. Imimi President musatye, tiudzei wamunoda kuti bhiza iri ngatifambe naro.” Vakaenderera mberi vachiti, “Fanike inini President mukandiudza kuti iri bhiza iri, unoonerera! Nekuti Zanu-PF tinoda zvinhu zviripachena. President mukangotiudza kuti, nyeu, ndobhiza racho iri, aha, tasimuka naro bhiza, pachena munhu wese achiona.” Asi vachipindira mashoko aya, VaMatemadanda vakati VaMugabe havana simba rekudoma achavatsiva uye vhoti yavo ingori imwe chete semunhu wose mubato. Vakarwa hondo yerusununguko ava vanonzi vanotsigira mumwe mutevedzeri wemutungamiri wenyika VaEmmerson Mnangagwa. Vakashorawo Muzvinafundo Jonathan Moyo vachiti igonye rapinda mubato reZanu-PF. VaMatemadanda vanotiwo vanhu vose vemuZimbabwe vanofanira kubatana zvisineyi nekuti vari kubato ripi kuti varwise nyaya yekushaya hutongo hwejekerere munyika. Munyori mukuru weZNLWVA uyu akashorawo mutungamiri wenyika VaRobert Mugabe nenyaya yekuti vanhu vasapindire munyaya dzezvematongerwa enyika vachiti VaMugabe vaitendera vachakabvu VaSolomon Mujuru uye VaJosiah Tungamirai kupinda mumisangano yePolitburo vari muchiuto. Vatiwo vanotsigira mashoko akataurwa nemukuru wemauto General Constantino Guveya Chiwenga ekutuka VaMoyo. No media source currently available Vachitaura panhepfenyuro yeStudio 7, VaMahiya vakatsinhira mashoko aVaMatemadanda vachiti havasi kufara nezviri kuitika muZanu-PF. No media source currently available ",Vakarwa Hondo yeRusununguko Voshora Mhuri yaVaMugabe neKuda Kuita Hutungamiri Kunge Hushe hweMhuri Yavo
"Kushomeka kwevashandi vezvehutano muzvipatara zvehurumende kunonzi kuri kukanganisa kurwiswa kwedenda reCOVID-19 ratekeshera munyika. Izvi zviri mugwaro raburitswa nechipatara chehurumende cheParirenyatwa zvichitevera ongororo yakaitwa nechipatara ichi. Gwaro iri rinoti kunyange hazvo chipatara ichi chakavandudza nzvimbo yekurapira varwere vanobatwa neCoronavirus, chipatara ichi chiri kukundikana kubatsira varwere vakawanda nekuda kwekushomeka kwevashandi vezvehutano. Mushure mekubudisa gwaro rinobata mafambiro ehurongwa hwekurapa chirwere ichi nematambudziko avakasangana nawo kubva musi wa1 kusvika 24 Chikunguru, mutauriri wechipatara ichi, VaLinos Dhire, vati dambudziko guru kushaikwa kwevashandi vezvehutano. VaDhire vati nekuda kwedambudziko iri, Parirenyatwa haisi kukwanisa kutora varwere mazana mana ane makumi maviri nevashanu panguva imwe chete kana vashandi vezvehutano vakakwana. VaDhire vati chipatara ichi chinoti pari zvino chiri kutora varwere makumi matatu panguva imwe chete. VaDhire vatiwo ongororo yakaitwa nechipatara ichi inoratidza kuti vanhu vazhinji vanozouya kuchipatara chirwere cheCovid-19 chadzika midzi izvo zvinokanganisa itsvo pamwe nekukwidza chirwere cheshuga. Chipatara ichi chiri kuchema-chemawo nekushomeka kwemishonga yekubatsira varwere pamwe nekushaikwa kwezvekushandisa mukudzivirira kutapurirwa kwechirwere kuvashandi vezvehutano. Sangano rinomirira vanachiremba vose munyika, reZimbabwe Medical Association (Zima), rinoti kuva nevashandi vakakwana muzvipatara zvehurumende kunobatsira kuti nyika ikunde kurwisa chirwere cheCOVID-19 ichi. Mutevedzeri wemutungamiriri weZima, Doctor Kudzai Masinire, vakurudzira bazi rezvehutano kuti rikurumidze kugadzirisa matambudziko evashandi vezvehutano vachiti izvi ndozvingasimbisa kurwisa chirwere ichi. Vaimbova gurukota rezvehutano muhurumende yemubatanidzwa, Dr Henry Madzorera, vanotiwo kunonoka kuenda kuzvipatara kwevarwere kunogona kuri kukonzerwa nekusamira zvakanaka kwezvinhu munyaya dzezvehutano vachiti zvipatara zvizhinji zvehurumende hazvina vashandi, sezvo vari kuramwa mabasa. VaMadzorera vatiwo avo vanofanirwa kuzoongorora vanofungidzirwa kuti vane hutachiona hweCoronavirus vari kutora mazuva akawanda vasati vaenda kwavanenge vadeedzwa, vakati izvi zvinoita kuti chirwere chikombe. Hurumende inotiwo zvekushandisa pakuongorora kuti munhu ane hutachiona hwecoronavirus kana kwete zvishoma munyika. Vashandi vezvehutano vari kuramwa mabasa vachinyunyuta nenyaya dzemihoro isingakwani pamwe nekushaya zvekushandisa zvakakwana. Studio 7 haina kukwanisa kunzwa kubva kudivi rehurumende kuti pane zviri kuitwa here kugadzirisa matambudziko evashandi vezvehutano. Patafonera munyori mubazi rezvehutano, Dr Jasper Chimedza, vati tinyore mibvunzo yedu asi yanga isati yapindurwa pataenda pamhepo. Asi masangano eSenior Hospital Doctors Association neZimbabwe Nurses Association audza Studio7 kuti kubva pakagadzwa mutecedzeri wemutungamiri wenyika, VaConstantino Chiwenga, segurukota rezvehutano, hapana musangano wati waitwa nemasangano anomirira vashandi vezvehutano senzira yekuratidza kuti hurumende ine chido chekugadzirisa zviri kunetsa bazi iri. Studio7 haina kukwanisa kunzwa divi raVaChiwenga sezvo nharembozha yavo yanga ichinetsa kubata. Mune imwewo nyaya, zvinhu zviri kuwedzera kuipa munyaya dzezvehutano munyika sezvo kanzuru yeHarare yavhara mamwe makirinika ayo nekuda kwekushaikwa kwevashandi. Makirinika ekanzuru ndiwo anonyanyoshandiswa nevagari kunyanya mumisha inogara vazhinji. Mukuru anoona nezvehutano mukanzuru yeHarare, Dr Prosper Chonzi, vati kuramwa mabasa kwevashandi pamwe nekubatwa kwevamwe vashandi vavo nedenda reCOVID-19 kwasiya makirinika asina vashandi vakakwana izvo zvakaita kuti vavhare mamwe makirinika aya vachisiya kirinika imwe chete mudunhu rega-rega Vanhu vakawanda vaziva nezvekuvharwa kwemakiriniki aya pavanga vaenda kumakiriniki ekanzuru vachida kurapwa. No media source currently available ",Chipatara cheParirenyatwa Chinoti Chiri Kukundikana Kubatsira Varwere veCovid-19 Sezvo Zvikwanisiro Zvisipo
"Zimbabwe yabatana nenyika dzemuAfrica mukucherechedza zuva reDay of the African Child ichikurudzirwa nevanorwira kodzero dzevana kuti iremekedzewo zvibvumirano zveAgenda 2040, izvo zvinosanganisira hupenyu hwakanaka hwevana pamwe nehutano hwavo hwakanaka. Vachitaura neStudio7 vari muHarare, mukuru wesangano rakazvimiriria reYouth Forum Zimbabwe, VaAshton Bumbira, vakurudzira hurumende kuti iparure zvirongwa zvekusimudzira vana vechidiki, zvikuru vari kumaruwa. Mumwe murwiri wekodzero dzevana, Amai Chinga Govhati, vati zuva ranhasi rakakosha zvikuru sezvo richipa Zimbabwe nedzimwe nyika dzemuAfrica mukana wekuzvibvunza kuti zvii zvaitwa mukusimudzira kodzero dzevana. Amai Govhati vati kunyange hazvo Zimbabwe yakasaina chibvumirano cheAgenda 2040 chine zvisungo gumi zvinosimudzira hupenyu hwakanaka hwevana, vati Zimbabwe iri mumashure mukuzadzikisa zvibvumirano izvi. Mumwe wevechidiki, VaPride Mukono, vatiwo zuva ranhasi rinoyeuchidza vechidiki kuti vave nehushingi hwekurwira kodzero dzavo. Vati izvi ndizvo chete zvinounza budiriro yevechidiki. Asi mukuru we Zimbabwe National Council for the Welfare of Children, Reverend Taylor Nyanhete, vati Zimbabwe iri kuedza mukuzadzisa zvibvumirano zveAgenda 2040 vakapa muenzaniso wemutemo wedzidzo wakagadziriswa uyo wava kubvumirawo vanasikana vanoita nhumbu vari muzvikoro kuramba vachidzidza. VaNyanhete vatiwo zvirongwa zvekuwanisa vanasikana zvekushandisa munguva yekutevera zvasimudzirawo hutano hwevanasikana apo vanenge vachiita zvidzidzo zvavo muzvikoro. VaSungano Chisina, avo vanoshanda nesangano reZimbabwe Youth Council, vatiwo Zimbabwe iri kuedza kusimudzira vana sezviri mubumbiro remitemo yenyika. Studio7 haina kukwanisa kuziva kana panga paine hurongwa hwehurumende hwekucherechedza zuva sezvo sezvo takundikana kubata munyori mubazi rezvekuburitswa kwemashoko, VaNick Mangagwa. Zuva reDay of the African Child rinocherechedzwa musi wa16 Chikumi gore rega rega kubvira muna 1991. Zuva iri rakavambwa senzira yekukurangarira vana vakaurayiwa kuSouth Africa muSoweto vachirwira kodzero yedzidzo. No media source currently available ","Vakawanda Vanocherechedza Zuva reVana muAfrica, Day of The African Child"
"Mapurisa atadzisa vashandi vehurumende kuratidzira kwavanga vachida kuita kunyange hazvo vashandi vehurumende ava vakambenge vapihwa mvumo yekuratidzira. Vashandi vehurumende nhasi vawana nzvimbo yavanga vakazivisa kuti vachatangira kuratidzira yakakombwa nemapurisa anga akapakatira zvombo uye aine motokari dzanga dzizere mvura inovava. Zvisinei, vashandi vehurumende vane chitsamba vakwanisa kusvika pamahofisi ePublic Service Association pavanga vachifanira kusangana apa pasina avadzivisa ndokutanga kuimba zvakaomarara vachigadzirira kuti vanosiya magwaro enyunyuto kumahofisi egurukota rezvemari, VaMthuli Ncube, pamwe negurukota rezvevashandi, Amai Sekai Nzenza. Pavatanga kufamba vachibva pamahofisi ePSA aya vakatakura zvinyorwa zvakasiyanasiyana, mapurisa abva avavharidzira achishandisa chisimba mushure mekunge varatidziri ava vaedza kumanikidzira kuti vapfuure pamudhuri wevanhu wanga wagadzirwa nemapurisa. Vamwe vevaratidziri ava vabva vagara pasi zvazoita kuti mapurisa avazvuzvurudze achivadzosera kwanga kuine vamwe vavo. Sachigaro weApex Council, Amai Cecelia Alexander, nehumwe hutungamiri hwemasangana anomirira vashandi vehurumende vamboedza kutaura nemapurisa aya asi mapurisa aramba akatsika madziro achiti audzwa nevakuru vavo kuti kuratidzira uku hakusi kuzoenderera mberi. Amai Alexander vashora zvaitwa nemapurisa izvi vakabva vabvarura magwaro enyunyuto avanga vachida kunosvitsa kuhurumende. Mutungamiri wesangano rinomirira vadziddzisi vekumaruwa reAmalagamated Rural Teachers Union of Zimbabwe, VaObert Masaraure, vati chanetsa ndechekuti hurumende yaVaEmmerson Mnangagwa yave kufunga kuti yave kupandukirwa nevashandi vayo kunyange hazvo vashandi vakangomira nenyaya yekuda kuwedzerwa mari dzemihoro. Munyori mukuru musangano reProgressive Teachers Union of Zimbabwe, VaRaymond Majongwe, vati vashandi vehurumende vave kunhonga svosve nemuromo zvekuti havachatokwanisi kuenda kubasa kubva zvino zvichienda mberi. Zvichakadai, VaMunyaradzi Gwisai avo vanoshanda nesangano reInternational Socialist Organization, vati chave kudikanwa ndechekuti vashandi nevarombo vachibatana voita chinhu chimwe chete mukuedza kumanikidza hurumende kuti igadzirise matambudziko akatarisana nenyika. Hatina kukwanisa kutaura nemutauriri wemapurisa, VaPaul Nyathi, kuti tinzwe kuti sei mapurisa azorambidza vashandi vehurumende kuratidzira iwo akambenge avapa mvumo sezvo vanga vasiri kudaira nharembozha yavo. Asi Amai Alexander vati vave kukwidza nyaya yekurambidzwa kuratidzira kwavaitwa nemapurisa kusangano reInternational Labour Organization. Gurukota rezvemari, VaMthuli Ncube, vati tigovafonera zvakare kuti tinzwe pamire hurumende panyaya dzemihoro yevashandi vayo. Asi VaNcube vakaudza nhengo dzeparamende kumusangano wekugadzirira bhajeti renyika wakaitirwa kuVictoria Falls kuti homwe yehurumende yakabooka zvekuti hurumende haikwanise kubhadhara vashandi vayo mari yavari kuda yakaringana ne interbank rate. Vashandi vehurumende vanoti yakwana zvino nguva yekuti vabatane vataure nezwi rimwe chete sezvo vachiti hurumende iri kungochinjachinja serwaivhi panyaya dzemihoro nemari dzemabhonasi. Vashandi vehurumende vanotiwo havasi kufara kuti hurumende haisi kuvabudira pachena panhaurirano dzavanoita pasi peNational Joint Negotiating Council, NJNC, pamusoro penhau dzekuwedzera vashandi mari dzemihoro nemabhonasi vachiti hurumende inozongozwikwa yotaura pfungwa dzayo mumapepanhau isingashandise misangano yeNJNC kuisa pfungwa dzayo patafura. Vashandi vehurumende vanoti mari dzavari kutambiriswa nehurumende hadzichavakwaniri kuenda kumabasa pamwe nekuraramisa mhuri dzavo pakatariswa kusamira zvakanaka kwezvinhu munyika munyaya dzezvehupfumi. Hatina kukwanisa kutaurawo naAmai Nzenza kuti tinzwe pamire bazi ravo panyaya iyi sezvo vanga vasiri kudaira nharembozha yavo. No media source currently available ",Mapurisa Anotadzisa Vashandi veHurumende Kuratidzira
"Nhandare yeHarare International Airport yapihwa zita idzva uye ichange yave kudaidzwa kuti Robert Gabriel Mugabe International Airport. Vachitaura pakuchinjwa kwaitwa zita renhandare yeHarare International Airport kupinda muzita ravo panhandare yendege iyi, mutungamiri wenyika, VaRobert Mugabe, vati vanofara zvikuru kuti vapihwa ruremekedzo urwu. Nhengo yeboka revechidiki muZanu PF, VaTongai Kasukuwere, vanoti kuchinjwa kwaitwa zita renhandare yendege hombe munyika kupinda muzita raVaMugabe, chinhu chakakodzera pakatariswa nhoroondo yaVaMugabe neruremekedzo rwavanovapa mubato ravo. Gurukota rinowona nezvinoitika kunze kwenyika, VaWalter Mzembi, vati hapana chinoshamisa kuti nhandare yendege iyi yapihwa zita remutungamiri wenyika sezvo zviri zvinhu zvakaitikawo kune dzimwe nyika idzo dzakapa mazita enhandare dzendege kuvanhu vakashanda zvikuru munyaya dzezvematongerwo enyika munyika dzavo. Mashoko aburitswa nebato guru rinopokisa munyika reMDC inotungamirwa naVaMorgan Tsvangirai anoti hazvikodzere kuti nhandare iyi ipihwe zita remutungamiri wenyika nepamusana pekuipa kwavanoti kwakaita hutongi hwavo. MDC T inoti zvinotoshamisa kuti nhandare yendege iyi yachinjwa zita kuiswa muzita raVaMugabe avo bato iri rinoti vane migwagwa yakaiswa muzita ravo mumaguta nemadhorobha mazhinji munyika. MDCT inoti izvi zvava kuita sekuti VaMugabe vave kutora nyika yose kuisa muzita ravo. Mutauriri webato iri, va Obert Gutu, vanoti zviri kuitwa mu Zanu-PF ndezvokuda kuti Zimbabwe ive mumaoko emhuri yekwa Mugabe zvachose. Vanoshorawo zvavanoti zvirongwa zve Zanu-PF zvekuda kuti mudzimai wava Mugabe arambe achikwiridzirwa kuti ave mutevedzeri wemutungamiri wenyika kana kutozova mutungamiri wenyika kana vaMugabe vabva pachigaro. No media source currently available No media source currently available ",Nhandare Huru yeNdege Yopihwa Zita raVaMugabe
"Mudzimai wemutevedzeri wemutungamiri wenyika VaConstantino Chiwenga, Amai Marry Chiwenga, vamiswa pamberi pedare vachipomerwa mhosva yekuda kuuraya murume wavo, kubuditsa mari kunze kwenyika zviri kunze kwemutemo pamwe nekuita chikiribidi kuti vachatiswe murume wavo achirwara. Amai Chiwenga, avo vakasungwa neMugovera, vamiswa pamberi pedare ramejasitiriti muHarare vachipomerwa mhosva yekuda kuuraya VaChiwenga pavaive muchipatara kuSouth Africa, kuburitsa mazakwatira emari kunze kwenyika zvisiri pamutemo pamwe nekuita chikiribidi chekuti vagochatiswa nemurume wavo iye ari muhurwere. Muchuchisi wenyaya iyi, Michael Reza, vaudza dare kuti Amai Chiwenga vairambidza VaChiwenga kuti vabude muhotera kuSouth Africa kwezuva rimwechete vakazotorwa zvechisimba nevanovachengetedza vakazovaendesa kuchipatara. VaReza vatiwo Amai Chiwenga vakazobvisa zvaishandiswa navanachiremba muchipatara kuSouth Africa kwakare vachiedza kuraramisa VaChiwenga zvakazoita kuti murwere abude ropa zvakanyanya. VaReza vati izvi vaizviitira kuti VaChiwenga vafe uye vaive vasina mvumo yekuita izvi. Mutongi wedare VaCrispen Mberewere vatura mutongo wekuti Amai Chiwenga vadzoke kudare musi wa30 mwedzi uno uye vati Amai Chiwenga vakumbire kudare repamusoro reHigh Court kana vachida kutongwa vachibva kumba sezvo vati dare ravo harina masimba ekunzwa chikumbiro ichi pakatariswa huremu hwemhosva yavari kupomerwa. Zvichakadai, VaReza vaudza dare kuti Amai Chiwenga vakaburitsa mari kunze kwenyika inodarika miriyoni imwechete nezviuru mazana mapfumbamwe zvemadhora ekuAmerica zvisiri pamutemo mumazuva akasiyana vakatenga dzimba mbiri pamwe nemotokari nhatu kuSouth Africa. VaReza vati mhosva idzi dzakaparwa kubva gore rapera kusvika gore rino Amai Chiwenga vachishandisa kambani yavo yeEast Town Holdings, uye vakaburitsa mari inoita zviuru zana negumi nezvina zvemadhora ekuAmerica kuenda kuChina vachishandisa mutyairi wavo VaCarrington Kazingizi nemumwe anzi anonzi Terrance Mutandwa, uyo asina kutaurwa kuti anoita nezveyi. VaReza vaudzawo dare kuti Amai Chiwenga vakanyepera mukuru wevatongi kana kuti Judge President, VaGeorge Chiweshe, kuti vakange vabvumirana nemurume wavo kuti vachate zvakapa kuti mukuru wemamejasitiri VaMunamato Mutevedzi varonge kuchatisa vaviri ava panguva iyo VaChiwenga vaiva muchipatara, izvo zvakazopa VaChiwenga kuti vamhan’are nyaya iyi vadzoka kubva kuChina uko kwavakazopedzisira vave kurapwa. VaReza vati Amai Chiwenga vakange vatogadzirisa mhete dzemuchato mbiri dzengoda dzavaizopfekedzana nemurume wavo musi wemuchato usina kuzoitwa uyu. Mutongi wedare aramba kutambira chikumbiro chegweta raAmai Chiwenga, VaTaona Nyamakura, chekuti Amai Chiwenga vatongwe vachibva kumba kwavo achiti Amai Chiwenga vanogona kutiza munyika vakasamirira kutongwa kwenyaya idzi vachiti kuve ne diplomatic passport hakuvatadzise kubuda munyika zvisiri pamutemo. VaMberewere, avo vati Amai Chiwenga vadzoke zvakare kudare musi wa30 Zvita, vati matare anofanira kutura mitongo inotsigira hurumende pakurwisana nehuwori sezvo huwori chiri chinhu chakaipa kwazvo. No media source currently available Pavabuda mudare VaNyamakura varamba kutaura zvakawanda nevatori venhau vachiti havana kupihwa mvumo nemusungwa yekutaura nevatori venhau asi vati vachakwidza nyaya idzi kudare repamusoro nekuchimbidza. VaChiwenga vakatokwidza nyaya yekurambana kwavari kuita nemudzimai wavo kudare repamusoro uko kwavari kuda kuti vagovaniswe hupfumi hwavo. Zvichakadai, hama dzaAmai Chiwenga dzinonzi dzatyisidzira vatori venhau pamatare apa avo vanga vachidzivera. Mumwe mutori wenhau anoshanda nekambani yeNewZimbabwe.com Costa Nkomo audza Studio 7 kuti apotsa arohwa naamai vemudzimai waVaChiwenga. Mune imwewo nyaya yanga iri mumatare, vaimbova mutevedzeri wemutungamiri wenyika panguva yehutongi hwaVaRobert Mugabe, VaPhelekezela Mphoko, vanyimwa mukana wekuti vakwidze nyaya yavo kudare repamusorosoro munyika reConstitutional Court pamhosva yehuwori yavari kupomerwa. Mutongi wedare, VaHosea Mujaya vatura mutongo wekuti hapana chikonzero chekuti VaMphoko vanzwikwe nedare reConstitutional Court sezvo mutemo wekuti havamiswe pamberi pematare usisashande kwavari nekuti havasisiri pachigaro. VaMphoko vakange vasvitsa chikumbiro chekuti vanzwikwe nedare reConstitutional Court vachiti havafanire kutongwa nemhosva yavanonzi vakapara vachiri mutevedzeri wemutungamiri wenyika. VaMphoko vari kupomerwa mhosva yekushandisa masimba avaive nawo zvisirizvo pavanonzi vakakonzeresa kubuditsa muhusungwa kwevakuruvakuru mukambani yehurumende inoona nezvemigwagwa, yeZINARA, avo vaipomerwa mhosva dzehuori. VaMphoko vanzi vagodzoka kudare musi wa23 Ndira apo pakatarisira kutanga kutongwa kwemhosva yavari kupomerwa iyi. ","Amai Marry Chiwenga Vanomiswa muDare Vachipomerwa Mhosva Yekuda Kuuraya Murume Wavo, VaConstantino Chiwenga"
"Gurukota rinoona nezvedunhu reManicaland zvakare vari sachigaro wekomiti yehurumende inoona nezvekupa vanhu minda mudunhu iri, Doctor Ellen Gwaradzimba vakaudza paramende neChipiri kuti hapana chavakatadza apo vakanyora tsamba kune vaimbove gurukota rezvekurima, muchakabvu Perence Shiri, kuti mwana apihwe munda papurazi reFarefell Coffee Estate kuChipinge muna 2018. Komiti yaVaJustice Wadyajena iri kuda kuziva kuti sei Amai Gwaradzimba vakanyora tsamba kunaVaShiri kuti mwana wavo, Rememberance Mbudzana, apihwe munda papurazi reFarefell pasina kutevedzwa gwara. Mukuru anoona nezveminda kuManicaland, VaClifford Mukoyi, vaudza komiti iyi kuti kunyange hazvo VaMbudzana vainge vanyorera kuti vaida munda, komiti inoona nezvekupa minda, haina kunge yagara kuti izeye nyaya yavo uye vakotozoona tsamba yekuvapa munda ichibva kukumahofisi aVaShiri. VaMukoyi vati Amai Gwaradzimba vakazovivisa komiti vatopedzerana naVaShiri. Amai Gwaradzimba vati ivo sachigaro wekomiti inoona nezvekupa vanhu minda kuManicaland vane mvumo yekumirira komiti iyi vachiti ndozvakaita pavaitsvagira mwana wavo munda. Vati zvese zvavakaita zvaiva pamutemo. Kupihwa munda kwaVaMbudzana, paFarfell Coffee Estate, kwakamutsa mutauro munyika sezvo muridzi wepurazi iri , VaRichard Le Vieux, vakatangawo kuchema chema vachiti vainge vave kunganganiswa bhizimisi ravo rekutengesa Coffee kunze kwenyika. Izvi zvakazoita kuti dare remakurukota ritsvagire VaMbudzana rimwe purazi kuChipinge kwekare. Dr Gwaradzimba vati havaoni chikonzero chekuti paramende irambe ichivabvunzurudza pamusoro penyaya iyi sezvo yakatopedzwa nedare remakurukota. Asi VaWadyajena vaudza Dr Gwaradzimba kuti paramende inota basa rayo zvisineyi nezvinege zvaitwa nedare remakurukota. Vati havana kufara nekuti Dr Gwaradzimba pamwe naVaMukoyo havana kuuya nehumbowo hwange hwakatarisirwa uye vavati vadzoke zvekare nematasamba anoratidza magwaro aVaMbudzana ekutsvaga munda, maOffer letters avo ekuFarfell nekupurazi kwavati vakazvipa pamwe nemamwe magwaro anoratidzawo misangano yese yeProvincial Lands Committee kuManicaland. VaWadyajena vatiwo komiti yavo haina kufara kuti Dr Gwaradzimba naVaMukoyi vakatora nguva inodarika gore kuti vauuye kuzopindura mibvunzo kuparamende. No media source currently available ",Gurukota reManicaland Amai Gwaradzima Voramba Kuti Vakaita Huori paKuti VaPerrance Shiri Vape Mwana Wavo Purazi
"Mutungamiri webato rinopikisa, reMDC Alliance, VaNelson Chamisa, vanoti vanokumbira ruregerero kubva kuruzhinji rwevanhu pamusoro penzira yange ichishandiswa nebato ravo mukusarudza vanomirira bato iri. VaChamisa vanoti vanoona kuti vanhu vazhinji mubato iri, vanhu vanotsvaka hupfumi vasina basa nezvido zvevanhu. Vachitaura panhepfenyuro yesangano re Centre For Innovation & Technology (CITE) nezuro, VaChamisa vakati bato ravo richazivisa nzira itsva ichashandiswa mukusarudza vanomirira bato iri musarudzo dziri kuuya. Vakati chinangwa chevamiriri vazhinji ndechekuchengetedza zvinzvimbo zvavo muparamende kana mukanzuru, kwete kumirira vanhu, vachiti mitemo mitsva iri kugadzirwa nebato ravo ichaita kuti pasarudzwe vamiriri vevanhu vechokwadi. Vakati vakadzidza zvinhu zvizhinji, kusanganisira kuti vanhu vazhinji vakauya kubato ravo havana kuuya kuzobatsira kugadzirisa zvinhu asi kuzoshandisa bato mukutsvaka hupfumi hwavo. Mashoko aVaChamisa anouya mushure mevamiriri vazhinji vebato ravo muparamende nemumakanzuru vadzingwa basa uye vamwe vavo vachibuda mubato ravo vachipinda mune mamwe mapato. Nyanzvi mune zvematongerwo enyika, VaRejoice Ngwenya, vanoti VaChamisa vakazviziva kare kuti vanhu vazhinji vari kushandisa bato ravo mukutsvaka mari, vachiti kubvuma kwavaita uku kuchabatsira bato nekukurudzira vazhinji vanovatsigira. VaNgwenya vanoti pane mutsauko mukuru pakati pevanhu vanomirira bato neavo vanomirira vanhu vachiti, kazhinji vanomirira bato ndivo vanosarudzwa, izvo vanoti zvikonzera kuti vanhu vagumbuke nekuti anenge asarudzwa nebato haasi iye anodikanwa nekuziviwa nevanhu. VaNgwenya vaanoti izvi ndizo zvinokonzera kuti vanhu vasiye bato vachienda kune rimwe bato nekuti vanenge vasineyi nezvido zvevanhu vavanomirira. Asi vanoti chinhu chikuru ndechekuti VaChamisa vazviona vega uye vazvitaura pachena, vachiti izvi zvichakurudzira vatsigiri vavo nevamwe. No media source currently available ",MDC Alliance Inoti Iri Kushandura Nzira Dzinoshandiswa Kusarudzwa kweVamiriri Vayo
"Gore rimwechete mutungamiri wenyika VaEmmerson Mnangagwa vatora matomhu kubva kuna VaRobert Mugabe kuburikidza nekupindira kwakaita mauto munyaya dzezvematongerwo enyika, bato rinopikisa reMDC rinoti zvinhu hazvisisina kumira zvakanaka kana zvichienzaniswa nepaiva naVaMugabe muhutongi. Asi bato riri kutonga reZanu PF rinoti pane zvakawanda zvashanduka munyaya dzehupfumi zvinoratidza kuti hupfumi hwenyika huri kukura. MDC inotungamirwa naVaNelson Chamisa inoti hupfumi hwenyika huri kuramba huchiwira pasi zvisinei nekuti ruzhinji rweZimbabwe rwakabatana muna Mbudzi gore rapera mukuratidzira zvichitevera kupindira kwakaita masoja munyaya dzezvematongerwo enyika zvakazopedzisira zvaita kuti VaMugabe vasiye basa. Muaturiri weMDC, VaJacob Mafume, vanoti hurumende yaVaMnangagwa yatadza ktungamira nyika zvakanaka sezvo vachiti makambani mazhinji arikuvhara magonhi awo kubva pakapinda VaMnangagwa panyanga. VaMafume vanoti kuvhara kuri kuita makambani uku kubudikidza nekusamira zvakanaka kwehupfumi hwenyika kwakonzera kuti mabasa anyanyonetsa munyika. Kunyange hazvo tatadza kutaura nemutaurir weZanu PF VaSimon Khaya Moyo nezvenyaya iyi sezvo vanga vachiti vari mumusangano, imwe nhengo yeZanu PF, VaTafadzwa Mugwadi vanoti pane zvakawanda zvinobatika zvaitwa nehurumende yaVaMnangagwa zvinoratidza kuti hupfumi hwenyika huri kukura. VaMafume vanotiwo chimwe chiri kunetsa inyaya yehuori hwavanoti hwatekeshera muhurumende asi VaMnangagwa vasingatore matanho akasimba kuti vauraye honye iyi. Asi VaMugwadi vanoti kusungwa kwakaitwa vamwe vaimbova makurukota ehurumende yaVaMugabe kunoratidza VaMnangagwa vakazvipira kurwisana nehuori. Zvichakadai, VaMafume vanoti chiri kukonzera kuti zvinhu zvisafambe munyika inyaya yesarudzo dzemusi wa30 Chikunguru vachiti chinodiwa ndechekuti akakunda chaiye musarudzo iyi ave iye anotungamira nyika. VaChamisa vanoti ndivo vakakunda musarudzo idzi kunyange hazvo komisheni inoona nezvesarudzo yeZimbabwe Electoral Commission yakazivisa kuti VaMnangagwa ndivo vakakunda izvo zvakatsinhirwa nedare repamusorosoro munyika reConstitutional Court. VaMafume vanotiwo nyaya yekucherechedzwa kwekodzero dzevanhu iri kuramba ichitarisirwa pasi sezvaingitwa nehurumende yaVaMugabe vachitiwo vemapato anopikisa vari kuramba vachingopomerwa mhosva dzavasina kupara. Zvichitevera kuramba zvakabuda musarudzo kuri kuitwa naVaChamisa, imwe nyanzvi munyaya dzezvematongerwo enyika uye vachiwanzotaura vakarerekera kuZanu PF, VaGadzira Chirumhanzu vanoti veruzhinji vakataura kuti wavanoda kuti avatungamirire ndiVaMnangagwa vachiti kugadzwa kwakaitwa VaChamisa neveruzhinji mwedzi wapera semutungamiri wevanhu kana kuti People’s President hakuna zvakunoreva. VaChirumhanzu vanoti veruzhinji vanenge vachitambisa nguva yavo kana vakaswera vachiteerera zvinoitwa pane nekutaurwa naVaChamisa neMDC. Zvichakadai, muaturiri wemubatanidzwa wemasangano anoshanda akazvimirira weCrisis in Zimbabwe Coalition, VaTabani Moyo, vanoti chinodikanwa kuti zvinhu zvinake munyika ndechekuti vemapato ezvematongerwo enyika, vemasangano anoshanda akazvimirira, vedzisvondo pamwe nevemabhizimusi vaite musangano mukuru wekuzeya kuti chii chingaitwa kugadzirisa gakava riri munyika. Dzimwe nyanzvi munyaya dzezvematongerwo enyika pamwe nehupfumi dzinoti zvinhu zvicharamba zvakawoma munyika kudzamara gakava rezvematongerwo enyika rine chekuita nesarudzo ragadziriswa. Nekune rumwe rutivi, VaMnangagwa, avo vanoti vakakunda zviri pachena musarudzo dzapfuura, vanoti hurumende yavo yakazvipira kuti nyika idyidzane nedzimwe nyika munyaya dzemabhizimusi uye kugadzirisa mitemo yose inoita kuti kodzero dzevanhu dzicherechedzwe kubudikidza nekunanganisa mitemo iyi nebumbiro idzva remitemo yenyika. ",VeMDC neZanu-PF Votatsurana neMaonero paHutongi hwaVaMnangagwa
"Ukraine inoti Russia yatanga kurwisa nemuchadenga nzvimbo yeAzovstal Steel Factory muguta reMariupol mushure mekunge mutungamiri wenyika iyi VaVladimir Putin vamboudza mauto avo akakomberedza nzvimbo iyi amire kurwisa. Zvichakadaro, sangano reInternational Committee of the Red Cross mumashoko kuvatori venhau razivisa nhasi kuti riri kushushikana nemamiriro akaita zvinhu muMariupol umpo vanhu vasina zvekudya uye vakawanda vakakuvara vasina nzira yekubuda muguta iri. Sangano iri rati rinoda kupihwa mukana wekubatsira vanhu ava. Kurwiswa kweUkraine kuri kuuya apo mutungamiri wenyika iyi VaVolodymyr Zelenskyy vari kutarisira kuita musangano muguta guru renyika iyi reKyiv nemakurukota emuAmerica anoti gurukota rezvekudyidzana nedzimwe nyika VaAntony Blinken uye gu rezvekudzivirirwa kwenyika VaLloyd Austin.",America Yotumira Makurukota Ayo kuUkraine
"Kambani yeZimbabwe National Water Authority inoti yave kutadza kuita basa rekutsigira varimi nemvura nemazvo nekuti varimi munyika vari kuramba kubhadhara mvura yavanenge vashandisa. ZINWA inoti varimi ava vane chikweti chisati chabhadharwa chemamiriyoni makumi matatu nemapfumbamwe emadhora. Mashoko aya akataurwa nevakuru vakuru vekambani iyi apo vaitaura zviri kuitwa nekambani yavo mukusimudzira mabasa ekurima kukomiti yeseneti inoona nezvekupa masimba ehupfumi kuvatema mazuva mashomanana apfuura. Vakuru veZINWA vakati varimi havasi kubhadhara mvura kunyange hazvo bazi rezvemvura rakadzikisa mutengo wemvura kuvarimi vese zvisinei nekuti vanorima vari kumarruwa here kana kumapurazi makuru. Mumwe mukuru anoona nezvemari muZINWA, Amai Ellen Chivaviro, avo vaive nemukuru mukuru wekambani iyi, VaJeffter Sakupwanya, nevamwe vakuru mukambani iyi vakaudza maseneta kuti dambudziko guru nderekuti varimi havasi kubhadhara mvura. Vakati izvi zviri kuitika kunyange hazvo ZINWA ichipa varimi mukana wekuti vabhadhare mvura kana vachinge vatengesa zvirimwa zvavo. Amai Chivaviro vakati izvi zvave kukanganisa basa reZINWA rekuchengetedza madhamu nemidziyo yavanoshandisa. Vanoongorora nyaya dzehupfumi vakazvimirira, VaMasimba Kuchera, vaudza Studio7 kuti nyika haigoni kubudirira kana varimi vasingade kutenga mvura. VaKuchera vati kusashanda zvakanaka kweZINWA kunogona kukanganisa hupfumi hwenyika sezvo hupfumi huchirarama zvakanyanya nemabasa ekurima. Imwewo nyanzvi munyaya dzehupfumi uye vakamboshanda mubazi rezvemari, VaMasimba Manyanya,vanoti hurumende yakadzidzisa varimi tsika yakaipa yekuti vanofanira kupihwa zvinhu zvese mahara. Vati kuramba kuri kuita varimi kubhadhara hakuvashamisi nekuti makore apfuura hurumende yakapa nyika mutoro wekubhadhara chikwereti chevarimi che$1.5 billion chembeu, fotireza, magejo, matirakita nemimwe michina yakapihwa vanhu neReserve Bank of Zimbabwe pasi pechirongwa cheFarm Mechanisation Programme. Vanoti mabasa ekurima haagoni kusimukira munyika kana varimi vachifunga kuti vanokwanisa kurima pachena vasingabhadhare mvura nemagetsi. Mukuru werimwe remasangano anomirira varimi munyika, reZimbabwe Farmers Union, VaPaul Zakariya, vanoti zvakaoma kuita murimi vachiti murimi anobhadhariswamitero yakawanda zvekuti anotadza kubhadhara mitero yese kunyange atengesa zvirimwa zvake. Vanoti nyaya yekurima yave kuda kuti vanhu vese munyika vagare pasi kuti varonge kuitira kuti kurima kungafamba zvakana sei munyika pasina kuomesera murimi. Bazi rezvemvura rakatoderedza mutengo wemvura kuvarimi zvisinei nekuti munhu anorima ari kupi. No media source currently available ",Varimi Votadza Kubhadhara Zvikwereti kuZinwa
"Dzimwe nyanzvi munyaya dzezvematongerwo enyika dzinoti mutongo wabuda mudare re Constitutional Court haurambiki nekuti ndiro dare repamusorosoro munyika. Asi nyanzvi idzi dzinoti kutmbira mutongo uyu hazvirevi kuti wakanaka. Nyanzvi munyaya dzezvematongerwo enyika, uye vachidzidzisa ku Kent University, Doctor Alex Magaisa, vanoti dare harina kuzeya nyaya iyi zvakanaka sezvo vatongi vasina kutora mativi ose enyaya zvakaenzana. Vachipa mutongo wavo, mutongi mukuru wematare edzimhosva, Justice Luke Malaba, vati magweta aVaChamisa akakundikana kuburitsa pachena humbowo hunobatika hunotaridza kuti vakabirirwa musarudzo. Asi Doctor Magaisa vati magweta aVaChamisa akaita zvese zvavaikwanisa kuita kuratidza divi ravo renyaya chero hazvo vatongi vakati zvavakaisa pamberi pedare hazvina kukwanisa kuratidza huchapupu hwevaitaura. Vati dare rakazadzisa zvinodiwa pamutemo kuti nyaya iyi ezeyiwe asi harina kuzadzisa zvido zvevanhu. Doctor Magaisa vatiwo pasvika nyaya iyi zvava kuda kuti vatungamiri vemapato ezvematongerwo enyika kunyanya maviri anokwikwidzana re Zanu PF nereMDC Alliance, vagare pasi vowirirana kuti vashande vese kuitira kuti nyika ienderere mberi zvakanaka sezvo vaine huwandu hwevatsigiri husina kunyanyosiyana No media source currently available ",VaMagaisa Vanoti Kutambira Mutongo Hazvirevi Kuti Wakanaka
"Dzimwe nyanzvi munyaya dzemitemo dzinoti kupikisa kuri kuita hurumende mutongo wakapihwa nedare repamusoro richimanikidza kuti mukuru wevatongi vematare edzimhosva, VaLuke Malaba, vaende pamudyandigere, kuchaita kuti nyaya iyi ishaye anotonga. Imwe yenyanzvi idzi, VaAlex Magaisa, vati mutongo uri kupikiswa nehurumende uyu unonetsa kuti nyaya yacho inzwikwe nematare sezvo vatongi vanotarisirwa kutonga nyaya iyi vari munyaya iyi. Imwe nyanzvi mune zvemutemo vari mutungamiriri weMDC T, VaDouglas Mwonzora, vati vanoona nyaya iyi ichiora iri kumatare pasina anoitonga. VaMwonzora vati vakaenda kumatare vachiti VaMalaba vamanikidzwe kuenda pamudyandigere sezvo kuwedzerwa mamwe makore vari pabasa kwaityora bumbiro remitemo vakakanganisa nekuisa vatongi vese vekumatare epamusoro eSupreme Court neConstitutional Court mumapepa avo. Gweta rinoshanda neZimbabwe Lawyers for Human Rights, VaMarufu Mandevere, vatiwo sezvo nyaya iyi iri kubata vatongi vese vekumatare epamusorosoro, panotoda kugadzirwa rimwe dare rinonzwa nyaya iyi. VaMagaisa vatiwo hurumende yakakanganisa kuendesa nyaya kudare reSupreme Court vachiti nyaya dzine chekuita nebumbiro remitemo yenyika, dzinofanirwa kunzwika kudare reConstitutional Court. Studio7 haina kukwanisa kunzwa kubva kugurukota rebazi remitemo, VaZiyambi Ziyambi. Asi mushure memutongo wakamanikidza VaMalaba kuenda pamudyandigere, VaZiyambi vakati vatongi venyaya iyi Justice Happias Zhou, Justice Edith Mushore naJustice Helena Charewa vainge vari muhomwe yehurumende dzekunze kunyaya America neEuropean Union. Asi munyori mubazi rezvemutemo, Amai Virginia Mabhiza, vaburitsa gwaro kuvatori venhau vachiti hurumende inoremekedza kusununguka kwematare uye inoremekedza mutongo wakapiwa nemusi weMugovera. Asi vati havawirirani nemutongo uyu uye vasiira matare kuti anzwezvakarenyaya iyi. Judicial Services Commission yakadoma vaive mutevedzeri waVaMalaba, Amai Elizabeth Gwaunza, kuti vafanobate chigaro chemutongi mukuru wematare kudzamara padomwa mutongi mukuru mutsva. No media source currently available ",Magweta Obvunza Kuti Ndiyani Achatonga Nyaya Iri Kupikisa Kuendeswa kwaVaMalaba kuMudyandigere
"Sachigaro wevechidiki muMDC-T, Va Happymore Chidziva, vanoti vakarohwa zvakawomarara nemasoja neMuvhuro manheru mu Harare. Va Chidziva vaudza Studio7 vachibva kuchipatara kwavaenda kunorapwa kuti vakazvindikitwa nemasoja mudhorobha re Harare neMuvhuro manheru mushure mekunge vamira pane rimwe garaji rinotengeswa mafuta emotokari. No media source currently available Va Chidziva vakurudzira hurumende kuti ione kuti masoja nemapurisa vachengetedza veruzhinji kwete kuti vawanikwe vari ivo vari pamperi pekutyora kodzero dzeveruzhinji. Vaenderera mberi vachiti munyika mungangoita kusagadzikana kana masoja nemapurisa akasiiwa achishungurudza vanhu. Nyanzvi munyaya dzezvematongerwo enyika uri vari mukuru wesangano re Zimbabwe Democracy Institute, Va Pedzisayi Ruhanya, vanoti kushungurudzwa kuri kuitwa vanhu nemasoja nemapurisa kunosvibisa zita remutungamiri wenyika, Va Robert Mugabe, vanove zvakare sachigaro weSADC pamwe ne African Union. Va Ruhanya vanoti zvose zviri kuitika munyika izvi zvave kutoda Va Mugabe pachavo kuti vazvimise sezvo vari ivo mutungamiri wehurumende. Mutauriri wemapurisa, Amai Chairty Charamba, vati mapurisa haasati atambira chichemo chekurohwa kwaVa Chidziva saka nokudaro havana zvavanokwanisa kutaura nezvenyaya iyi. Kurohwa kwaVa Chidziva, avo vakakuvadzwa ziso, kunouyawo apo mutungamiri we Occupy Africa Unity Square, Va Itai Dzamara, vasiri kuwanikwa zvichitevera kupambwa kwavakaitwa nevari kufungdzirwa kuti vasori masvondo maviri adarika. Va Dzamara nesangano ravo vari kurudzira kuti Va Mugabe vasiye basa vachiti hurumende yavo yatadza kutungamira nyika zvakanaka vachiti hurumende iyi iri kuputsira hupfumi hwenyika pasi. Kupambwa kwaVa Dzamara, avo vakambosiya basa ravo semutori wenhau kuti varwire kodzero dzevanhu munyika, kuri kushorwa nemasangano emuno anoshanda akazvimirira pamwe nehurumende dzekunze dzinosanganisira America pamwe ne European Union.  ",Sachigaro weMDC Youth Assembly Chidziva Anorohwa neMasoja?
"Gurukota rezvemari, VaPatrick Chinamasa, vakumbira dare reNational Assembly kuti risangane kwenguva refu kuitira kuti ripasise bhajeti ra2017 pamwe nemutemo wekushandiswa kwemari yemaBond Notes vachiti nguva yapera uye hurumende inogona kushaya mari yekushandisa. Zvichitevera chikumbiro chaVaChinamasa, dare iri raita chisungo chekuti richasangana kwenguva yakareba pazuva rega rega kudzamara mabhiri maviri aya apasiswa. Dare ratanga nekuzeya mabhiri eReserve Bank of Zimbabwe Amendment Act pamwe nere bhajeti ra2017 ayo VaChinamasa vati anofanira kupasiswa nekukasika sezvo nguva yapera. Asi nhengo dzeMDC inotungamirirwa naVaMorgan Tsvangirai dzati nyaya yekuita zvinhu nechimbi chimbi haina kunaka vachiti nyaya dzakaita sebhajeti dzinoda kuti vanhu vaise pfungwa pamwe chete vachizeya sezvo dziri nyaya dzehupfumi hwenyika. Vanokokera nhengo dzeMDC T muparamende, VaInnocent Gonese, vati bhajeti ringadai rakapasiswa muna Zvita gore rapfuura asi izvi zvakatadza kuitika nekuti dare iri rakavhara nekukasika richipa nhengo dzeZanu PF mukana wekuenda kumusangano wadzo wekupera kwegore kuMasvingo. Mumiriri weGlen View North, VaFanni Munengami, vati zvakaipa chose kuti nhengo dzeparamende dziite zvinhu nechimbi chimbi asi paive nemukana wekuzeya bhajeti gore rapfuura. Asi dzimwe nhengo dzedare iri dzakaita saVaJoseph Chinotimba veZanu PF dzati hadzione chakashata pakuti paramende igare kwenguva yakareba ichizeya bhajeti. VaChinamasa vati nhengo dzedare iri dzakava neguva yakareba chose yekuongorora bhajeti kubvira pavakaritura muZvita gore rapfuura uye chavave kuda kunhengo idzi ipfungwa dzavo chete. Vati nhengo dzese dzichapihwa mukana wekupa pfungwa dzadzo pamusoro pebhajeti ra2017 risati rapasiswa. Bhajeti ra2017 rinofanira kupasiwa musi wa 31 Ndira sezvo hurumende inenge isisina mvumo yekushandisa mari kana bhajeti risati rapaswa musi wa31 Ndira. Zvichakadai, mumuriri weWarren Park muNational Assembly, VaElias Mudzuri, vatiwo hurumende inofanira kujekesa mutemo wemaBond Notes vachiti pari zvino vezvitoro vari kuisa mitengo yakasiyana siyana pavanhu vanotenga nemaBond Notes kana madhora ekuAmerica kana kushandisa makhadhi. Asi vamwewo vakaita saAmai Sarah Mahoka vekuHurungwe East vanoti maBond Notes akanaka chose uye vatenda hurumende nekuunza mari iyi. Mutemo weRBZ Act uri kusandurwa kuti utambire kushandiswa kwemaBond Notes. Mari iyi yakatanga kushandiswa gore rapfuura pachishandiswa mutemo Statutory Instrument uyewo panodiwa mutemo weparamende kuti arambe ichishanda zviri pamutemo. No media source currently available ",Paramende Yozeya Bhajeti Chimbi Chimbi
"Kunyange hazvo hurumennde yakazivisa kuti yave kumotora zvipatara zvekanzuru yeHarare zvinorapa zvirwere zvekutapuriranwa zveWilkins Hospital neBeatrice Infectious Hospital kuitira kurwisa chirwere cheCoronavirus, kanzuru inoti haisati yapihwa mari inosvika mamiriyoni masere yekuAmerica yakavimbisa nehurumende kusimudszira mabasa pazvipatara izvi. Meya weguta reHarare, VaHerbert Gomba, vakatonokumbira muzinda weChina muZimbabwe kuti uvabatsire kugadzirisa zvivakwa rinova basa rakapera. Makambani nevamwe vanhu vari kukabatsirawo nezvimwe zvinhu zvakasiyana siyana kuti zvipatara izvi zvishande zvakanka sezvinotarisrwa nebazi reunited Nations rinoona nezvehutano reWorld Health Organization rinokurudzira kuti pave nezvipatara zvakakwana zvekurapa vane coronavirus hurumende isati yati vanhu ngavadzokere kumabasa. Gweta rinombomirira mutungamiri wenyika, VaEmmerson Mnangagwa, riri nhengo yeZanu-PF, VaTinomudaishe Chinyoka, vanoti danho rehurumende rakanaka chose sezvo richibatsira kusimbaradza nyaya yekurwisa chirwere cheCoronavirus nehutungamiri hwakajeka. Asi mutevedzeri wemunyori wezvematunhu muMDC, VaClifford Hlatywayo, vanoti hurumende iri kungotora zvipatara zvekanzuru iyo yatadza kugadzira zvipatara zvehurumende. No media source currently available ",Kanzuru yeHarare Inoti Hurumende Iri Kutora Zvipatara Zvayo Asi Isiri Kuzvisimudzira
"Sangano guru rinomiririra mabhizimisi muSouth Africa, reBusiness for South Africa, kana kuti (B4SA) rayambira hurumende yava Cyril Ramaphosa, kuti ivhure makambani nekukasika munguva yelockdown sezvo vanhu vakawanda vachapedzisira varasikirwa nemabasa. Imwe nhengo yepamusoro musangano iri, VaMartin Kingston, vanoti vanhu vanosvika mamirioni mana, kusanganisira vanobva kunze kwenyika, vacharasikirwa nemabasa kubva mukuvharwa kwemakambani nehurumende, ichiedza kuderedza kupararira kwechirwere cheCovid-19. Chikumbiro chavo, chinouyawo mushure mekunge hurumende yeSouth Africa, yazivisawo kuti iri kugadzirisa mutemo uchashandiswa, nemakambani emunyika iyi mukupinza zvizvarwa zvekune dzimwe nyika mabasa. Gurukota rezvevashandi munyika iyi, VaThulas Nxesi vakati mutemo uyu unofanira kudzikwa nechimbichimbi. Mutemo uyu, uyo uchashandiswa nevarimi, vemumahotera, nevanoita zvekuvaka, pamwe nevemudzimba, uchaomesera zvikuru vanobva kunze kwenyika sezvo ari iwo Mabasa akawanda anoitwa nezvizvarwa izvi.  Mudzidzisi pachikoro chepamusoro che Tswane University of Technology, Dr Rick Mkonza, vanoti chirwere cheCovid-19 chichaita kuti mhuri yeZimbabwe inorarama nekushanda iri muSouth Africa, itambure zvakanyaya. Mukuru wesangano reZimbabwe Cross Border Traders Association, kana kuti ICBTA, vaDenis Juru, vatsigirawo mashoko aya, vakati sangano ravo rinofanira kutsvaga nzira dzekubatsira nhengo dzaro. Vati sangano ravo richakurudzira mhuri yeZimbabwe ine mabhizimisi muSouth Africa, kuti vaedza nepose pavano kwanisa kubatsira nhengo dzeICBTA, kana zvinhu zvaita manyama amire nerongo. VaWellington Manyonda, avo vanomiririra sangano reZim Truckers Association, vanoti hurumende yeZimbabwe inofanira kukasika kugadzirisa mamiriro ehupfumi hwayo, sezvo nhengo dzesangano ravo dzinoshandira dziri muSouth Africa, dzave panguva yakaoma. VaNesbert Mahanya, vanobva kuMasvingo vanoti varikufunga zvekudzokera kumusha uko vanoti vachano zvitangira mabasa emawoko. Kutanga muna Ndira 2018, South Africa yakaparura chirongwa chinonzi Zimbabwe Exemption Permit kana kuti ZEP chekupa mapepa kune vanoda kudzidza nekushanda munyika iyi. Magwaro aya ari kutarisirwa kushanda kusvika muna Zvita gore rinouya uye zvinotaridza kuti kuda kuwedzera nguva kuchanetsa. Chirongwa cheZEP chakatsiva chimwe chainzi Zimbabwe Special Permit chakasvika kumagumo muna 2017. Zvizvarwa zveZimbabwe zvinoda kusvika zvuru zana nemakumi manomwe 170 00 ndizvo zvine magwaro ekugara muSouth Africa pasi peZEP. Mutauriri werimwe sangano rePeople Against Suffering, Oppression and Poverty (PASSOP) Muzvare Tendai Bhiza vanoti vatotanga kuona kushanduka kwezvinhu. Hapana anonyatsoziva kuti muSouth Africa mune zvizvarwa zveZimbabwe zvingani sezvo zvakawanda zvacho zvisina magwaro ari pamutemo ekugara munyika iyi. Asi vamwe vanofungidzira kuti zvinogona kusvika kana kudarika mamiriyoni matatu. No media source currently available   ",South Africa Yoronga Kuomesera Vanhu Vekune Dzimwe Nyika paNyaya yeMabasa
"Chizvarwa cheZimbabwe chinogara muJacksonville mudunhu reFlorida muAmerica, Doctor Emmanuel Nzuzu, avo vanove nyanzvi munyaya dzehutano hwepfungwa pamwe nezvekubatsira vane dambudziko nezvinodhaka, vanoti vakazvipira kubatsira vane dambudziko rezvinodhaka vari kumusha. Doctor Nzuzu pari vari zvino vari kumusha kuZimbabwe uko vari kushanda nevanhu vane matambudziko ekutadza kusiya zvinodhaka zvakasiyanasiyana zvinosanganisira mbanje, mapiritsi nedoro, kuburikidza nekuita misangano. Doctor Nzuzu, avo vave nemakore anodarika gumi nemanomwe vachiita basa rekudzidzisa vane matambudziko nezvinodhaka kuburikidza nekushanda muzvipatara zvakasiyanasiyana pamwe nedandemutande ravo, vanoti vakaenda kuZimbabwe nekuona kukura kwedambudziko nezvinodhaka ravanoti rabata nyika. Vanoti kubva pavasvika kuZimbabwe muna Mbudzi, vaita misangano miviri muHarare, uye vane tarisiro yekuti vachange vachiita mimwe misangano kunze kweHarare. Doctor Nzuzu vanoti kune vanoda kubatsirwa vanokwanisa kuvabata panharembozha yavo yavari kushandisa muZimbabwe inoti + 263 776 505 052, kanawo kutsvaga bhuku ravo rakanangana nekubatsira vanenge vaine matambudziko ekukundikana kusiya zvinodhaka rinonzi, “How to Stay Sober”. Vanoda rubatsiro vanokwanisawo zvakare kuenda padandemutande ravo rinoti https://www.howtostaysober.info, apo vanhu vanogona kuenda vachiwana zvidzidzo zvekuti vangakwanise sei kusiya zvinodhaka. Doctor Nzuzu vakaberekerwa kuChipinge vakazoenda kuAmerica muna 2003. No media source currently available ","Nyanzvi muNyaya dzeHutano hwePfungwa, Doctor Nzuzu, Vobatsira Vane Matambudziko eZvinodhaka Vari kuZimbabwe"
"Madzimai mana anove vamwe vevanhu makumi maviri nevatatu vari kukwikwidza musarudzo yemutungamiriri wenyika anoti anoda rubatsiro rwemari rwekuti akwanise kutsvaga vanhu vachaamirira panzvimbo dzekuvhotera pasarudzo dzichaitwa kupera kwemwedzi uno. Vachitaura pagungano rekuzeya sarudzo range rakarongwa nesangano reZimbabwe Election Support Network richikokerwa naMuzvare Violet Gonda neChina manheru, mutungamiri webato reMDC-T, Muzvare Thokozani Khupe, vakati kunyange hazvo vaine zvichemo zvakawanda pamusoro peZimbabwe Electoral Commission, Zec, chikuru chavanokoshesa kuchengetedzwa kwevhoti uye vanoda vanhu kana kuti ma elections agents maviri panzvimbo yega yega yekuvhotera munyika kuti vachengetedze mavhoti aya. Pane nzvimbo zviuru gumi dzekuvhotera uye Muzvare Khupe vakati vanoda vanhu zviuru makumi maviri kuti vange vari panzvimbo idzi. Vakati vanoda miriyoni yemadhora kudzidzisa vanhu ava basa pamwe nekuvaendesa kunzvimbo dzekuvhotera. Amai Violet Mariyacha vebato reUDM vakatiwo nyaya yevachavamirira panzvimbo dzekuvhotera kana kuti ma agents iri kuvanetsa uye vari kudawo rubatsiro kuti vakwanise kuendesa vanhu ava kunzviumbo dzekuvhotera. Amai Melbar Dzapasi ve#1980 Freedom Movement Zimbabwe vakati vano bvumirana nevamwe vavo kuti mari inodiwa kuendesa ma agents yakawandisa chose asi kuti vachashanda nezviripo. Amai Joice Mujuru vakati kunyange hazvo vachida rubatsiro rwemari, vachatsvaga vamiriri vanobva munzvimbo dzavanovhotera kuti vasanetseka nemari yezvekufambisa. Vana ava vakashora mashandiro eZEC vakati vacharamba vachishanda kuti komisheni iyi ishandure mashandiro ayo kuti nyika iite sarudzo dzakajeka. Vakatiwo kunyange hazvo mauto akaramba kuti haasi kupindira munyaya dzezvematongerwo enyika pane humbowo hwekuti mauto ari kuita izvi. Amai Mujuru vakati vakatovhiringidzwa kuChitsungo, kuMashonaland Central nevasori nevamwe vanofudzingirwa kuti masoja. Vana ava vakatura hurongwa hwazvavachaita kana vachinge vasarudzwa asi zvakabuda pachena kuti veruzhinji vakapinda pahurukuro iyi vanoona sekuti Zimbabwe haisati yagadzirira kuve nemumutungamiriri wechidzimai. Mumwe wevanhu ava ndaVaTafadzwa Mugwadi avo vanoongorora zvematongerwo enyika vakarerekera kuZanu PF. Murairiridzi wepaUniversity of Zimbabwe, Muzvinafundo Charity Manyeruke, vakati zvakanaka kuti vanhukadzi vakwikwidze musarudzo dzemutungamiriri wenyika, vachiti asi zvakakosha kuti vapinde musarudzo vaine zvikwanisiro. Vakati havaoni nyika ichitungamirirwa nemunhukadzi pakupera kwesarudzo mwedzi uno. Vakatiwo kunze kwekushaya mari mhirizhonga nemabatirwo anoitwa madzimai mumapato ezvematongerwro zvinoderedza mikana yavo yekukunda kana kuwana zvigaro zvakawanda musarudzo. No media source currently available     ",Madzimai Ari Kukwikwidza Musarudzo yeMutungamiri weNyika Otsvaga Rubatsiro rweMari
"Mutungamiri wenyika, VaEmmerson Mnangagwa, nezuro vakazopindura kutsamba yakanyorwa nemabhishopu ekereke yeRoma ari pasi pesangano reZimbabwe Catholic Bishops Conference (ZCBC) achikurudzira hurumende kuti igadzirise nekukasika matambudziko ari munyika anosanganisira nyaya dzekutyorwa kwekodzero dzevanhu. Vachitaura pamusangano wePolitiburo yebato ravo reZanu PF, VaMnangagwa vakati bato ravo rine hukama hwakanaka chose nevemakereke hunobva munguva yehondo yerusununguko. Asi mutungamiri wenyika vakati vanokatyamadzwa kuona kuti kune vamwe vemakereke vatanga kuda kushandisa kereke dzavo kuendesa mberi zvinangwa zvakahwandika zvekuda kubvisa hurumende vachishandiswa nenyika dzekunze. VaMnangagwa vakati vemakereke vanoda kupinda mune zvematongerwo enyika vanofanirwa kubuda pachena voumba mapato ezvematongerwo enyika anozokwikwidzana neZanu PF musarudzo dza 2023. Hurumende yagara iri kuramba kuti munyika mune matambudziko. Vachitaurawo kumusangano wemakereke kwaMutare nezuro, mutungamiri wekereke yeZion Christian Church (ZCC) uye vari mutungamiri wemubatanidzwa wemachechi emunyika, weZimbabwe Indigenous Interdenominational Council of Churches, VaNehemiah Mutendo, vakashoropodza danho resangano reZCBC rekutaura nezvenyaya yeGukurahundi vachiti makereke haafanirwe kuvhura mavanga akapora kare. VaMutendi vakati makereke anofanirwa kupedzera simba rawo mukubatanidza vanhu. Studio7 hainakukwanisa kunzwa divi reZCBC. Nyanzvi yezvematongerwo enyika vachidzidzisa paTswane University of Technology kuSouth Africa, Doctor Munyaradzi Ricky Mukonza, vanoti vanoona sekunge mhinduro yemutungamiri wenyika inoratidza kuti VaMnangagwa havasi kunzwisisawo dambudziko riri munyika pari zvino. No media source currently available ",Mamwe Makereke Oshorawo Tsamba Yakanyorwa neZCBC
"Mapurisa eZimbabwe Republic Police ari kuyambira vanhu kuti vasachengeta mari yakawanda mudzimba dzavo, mumahofisi ebasa kana kufamba vakatakura mari zhinji, vachiti kuswera zuro muHarare, mbavha dzakanga dzakapakata pfuti dzakabira mumwe muzvinabhizimisi mari inoita zviuru makumi mana nezvishanu zvemadhora ekuAmerica (US $45,000) paakanga akamirira kuti robhoti richinje. Kwemwedzi mishoma yapfuura, huwandu hwembavha dzakapakata pfuti dzichipinda mudzimba dzevanhu dzichitora mari yakawanda zvikuru pamwe nekuuraya vanhu huri kuwedzera, izvo zvakonzera mapurisa kuti ayambire vanhu kuti vasachengeta mari mudzimba dzavo kana kunzvimbo dzekubasa. Nyanzvi munyaya dzezvehupfumi, Muzvare Chenayi Mutambasere, vaudza Studio 7 kuti vanhu havachavimbi nemabhanga, vachiti kazhinji vanhu vanotadza kuwana mari yavo pavanenge vava kuida, sezvakaonekwa mazuva maviri Christmas isati yasvika, apo vanhu vakatadza kutora mari dzavo. Muzvare Mutambasere vati vanhu havakanganwi zvavakamboitirwa apo vakamuka rimwe zuva vakaudzwa kuti huremu hwemari yavo yakanga iri mumabhanga hwakanga hwaenzana, dhora padhora, nedhora remuZimbabwe, izvo zvakakonzera kuti vazhinji varasikirwe nemari yavo, pamwe chete nemari dzemudyandigere dzakasiyiwa dzisisina basa. Vanoti chimwe chinonetsa ndechekuti vanhu vane mari yavo, vanogona kuitengesa kana kuitenga pamusika mutema, izvo vanoti zvinovabatsira kupfuura zvirikuitika kumabhanga. No media source currently available ",Vanhu Vokurudzirwa Kuti Vasachengeta Mari Yakawanda Mudzimba Dzavo
"Panguva iyo nhengo dzemamwe masangano evarairidzi ari pasi pemubatanidzwa weFederation of Zimbabwe Educators Union, FOZEU, dzakapinda mukuramwa mabasa kubva neMuvhuro dzichida kuti hurumende iwedzere mihoro yevashandi vayo, mumwe mubatanidzwa wemasangano evashandi vehurumende, weZimbabwe Confederation of Public Sector Trade Unions, unoti hausi kumhanyira kupinda mukuramwa mabasa. Sachigaro vemubatanidzwa uyu, Amai Cecilia Alexander, vanoti vari kumboda kupa mukana kuhurukuro nehurumende dzakatangwa Chipiri chadarika, vachiti mutemo wenhaurirano unoti kana madzitanga chimbopedzai nezvadzo musati matora matanho ekuramwa mabasa. Amai Alexander vanoti vanotarisira kuti svondo rino hariperi hurumende isati yashevedzera mumwe musangano kuitira kuti vapedze hurukuro dzavakatanga svondo rapera, apo hurumende yakazivisa kuti ichawedzera vashandi vayo mari dzavari kutambira dziri mumadhora ekuAmerica nezvikamu makumi maviri nezvishanu kubva muzana. Asi vashandi vanonzi vakati vari kuda kuti mihoro yavo yavanopiwa iri mumadhora emunyika iwedzerwewo zvakare, uye kuti mari dzekubatsirika dzinopiwa vashandi dzitarisiswewo. No media source currently available",Mubatanidzwa weVashandi veHurumende weZCPSTU Unoti Uchambopa Mukana kuNhaurirano neHurumende Vashandi Vasati Vatanga Kuramwa Mabasa
"Kuramwa mabasa kwavana chiremba vachangopedza zvidzidzo zvavo kwakonzera kuvharwa kwenzvimbo inosvikira varwere kuchipatara cheHarare Central sezvo vana chiremba vashoma vari kushanda pachipatara apa vachinzi vawandirwa nebasa. Mukuru wechipatara ichi, icho chinozivikanwa zvakanyanya nekuti paGomo, Amai Peggy Zvavamwe, vanyora tsamba ichienda kuvakuru vemapoka ose echipatara ichi vachizivisa kuti kutanga musi wa1 Kubvumbi 2016, vanenge vasisatambiri vanhu ku outpatient clinic. Vati vanenge vave kungotora vanhu vanenge vachirwara zvakanyanya chete. Amai Zvavamwe vati izvi zvakonzerwa nekutadza kuwirirana kuripo pakati peHealth Services Board navana chiremba ava pamusoro pezvibvumirano zvekupinda mabasa, izvo vari kuramba kusaina vachiti zvinotyora kodzero dzavo sevashandi. Vana chiremba vakakanda mapadza pasi mukutanga kwemwedzi waKurume vachiramba zvimwe zviri muzvibvumirano izvi, kusanganisira kusabuda pachena kwehurumende kuti vanenge vachitambiriswa marii pamwedzi. Hurumende svondo rapera yakabuda nerimwe gwaro rakavandudzwa rave kutaura kuti vanachiremba ava vanenge votambira mazana nasere nemakumi mapfumbamwe emadhora nemadhora mashanu asi vana chiremba vahciri kungoramba kuasaina. Chipatara cheMpilo Central Hospital kuBulawayo chakavharawo kunosvikira varwere svondo rapera nezvikonzero zvimwechetezvo. Studio 7 haina kukwanisa kubata vakuru vechipatara cheharare central kanawo gurukota rezvehutano Dr. David Parirenyatwa sezvo vange vasiri kudaira nharembozha yavo. Asi Dr. Martin Mlilo vanove mumwe chiremba ane ruzivo nezviri kuitika pachipatara apa vanoti kuvharwa kwechipatara ichi kuchatoomesera vanhu zvakanyanya sezvo vazhinji vanga vachimhanyirako kana vawirwa nematambudziko. No media source currently available Izvi zvatsinhirwawo naDr. Rutendo Bonde vanowe sachigaro weZimbabwe Association of Doctors for Human Rights, avo vanoti vari kunyanyoomerwa varombo avo vanga vachiponera pazvipatara zvikuru zvavharwa izvi. “Chiitiko chinosiririsa panguva imwecheteyo chiri chiitiko chinonzwisisika kana takatarisa nyaya dzine chekuita nehutano hwakanaka dziri kusimudzwa nevashandi vehutano vari kushandira pachipatara apa,” Dr. Bonde vanodaro. Vanoti kana vanachiremba vachinge vawandirwa nevarwere vasisakwanisi kuvaona nekuvabatsira, vashoma vachiri pabasa ivavo vanoremerwa izvo zvinopedzisira zvokanganisa zvavanotarisirwa kunge vachiita. Dr. Bonde vanoti zvakakosha zvikuru kuti bazi rezvehutano ribate nyaya iyi sechimbichimbi kuburikidza nekutora matanho anodzivirira njodzi. “Gurukota rezvehutano ringadai rakatotora matanho echimbichimbi akaita sekushevedza vanachiremba vekuchiuto kuti vapinde muzvipatara zvehurumende nekuti hapana anga asingazivi nyaya yekuramba kutambirwa kwezvibvumirano zvemabasa izvi navanachiremba ava kubva gore rapera chairo,” vanodaro Dr. Bonde. No media source currently available  ",Chipatara cheHarare Central Chovhara Divi reKunosvikira Varwere
"Mamwe mapato matatu anopikisa hurumende anoti MDC-T inotungamirwa naMuzvare Thokozane Khupe, CODE iri kutungamirirwa naVaTrust Chikohora, nePDP inotungamirwa naAmai Lucia Matibenga, ari kusangana muHarare kuti ayedze kukurudzira nhaurirano munyika. Mapato aya anoti atora danho iri mushure mekuratidzira kwapa kuti munyika musagadzikane semakaberekera ingwe, mauto nemapurisa achipomerwa mhosva yekutyora kodzero dzevanhu. Mutevedzeri wemutungamiri weMDC-T, VaObert Gutu vanoti vamiriri vemapato matatu aya vachange vachizoitawo musangano nevatori venhau vachipawo maonero avo pamusoro penyaya nenhaurirano iyi. No media source currently available ",Mamwe Mapato Anopikisa Osangana Pamusoro Pekuti Munyika Muitwe Nhaurirano
"Komiti yedare reparamende muAmerica inoona nezvemitemo yatanga nhasi kubvunzurudza Amai Ketanji Brown Jackson kuti vakakodzera here kuti vave mutongi wedare repamusoro soro reSupreme Court. Vachitaura pamberi pekomiti iyi, Amai Jackson vavimbisa kuti vachatevedzera bumbiro remutemo pakupa mitongo yavo. Sachigaro wekomiti yezvemitemo iyi VaDick Durbin vati kusarudzwa kwavo kwakakosha zvikuru munhoroondo yeAmerica. Vakatambirwa ndivo vanenge vari mudzimai mutema wekutanga kuva mutongo wedare iri munhoroondo yeAmerica. Sangano remagweta reAmerican Bar Association rakatovatambira nemusi weChishanu pasina kupokana rikati vakakodzera kuva mutongi wedare reSupreme Court.",Amai Jackson Votarisirwa Kuva Mudzimai Mutema weKutanga Kuva Mutongi weDare rePamusoro Soro muAmerica
"Musangano wevashandi vehurumende wanga wakatarisirwa kuitwa pasi pesangano reApex Council watadza kubudirira mushure mekunge mamwe masangano arega kuenda nezvikonzero zvisati zvazivikanwa. Vane ruzivo nezvemusangano uyu vanoti wanga uchitarisirwa kubuda nechisungo panyaya yekuti vashandi voramwa mabasa here kana kuti kwete. Zvinonzi masangano mashanu chete kubva mumasangano gumi nemana anomirira vashandi vehurumende ndiwo aenda kunzvimbo yanga ichitarisirwa kuitirwa musangano uyu, iyo inonzi yanga yakakiyiwa. Mumwe musangano wakaitwa masvondo maviri apfuura unonzi wakanga wasunga kuti masangano aende kunhengo dzawo kunonzwa kana dzakanga dzichitsigira pfungwa yekuramwa mabasa, ozosangana neChipiri kuti azeye zvinenge zvabva kunhengo dzawo. Asi zvinonzi masangano evashandi aya haasi kuwirirana panyaya yekuramwa mabasa iyi. Mukuru weZimbabwe Teachers Association, ZIMTA, VaSifiso Ndlovu, vanoti kunyange hazvo musangano uyu wakundikanda kubudirira, vanotarisira kuti vashandi vehurumende vachawirirana mune zvisungo zvavo. Asi VaNdlovu vanoti semaonero avo nzira yekuramwa mabasa haisi iyo yoga inogona kushandiswa. Munyori mukuru weProgressive Teacheras Union of Zimbabwe, VaRaymond Majongwe, vanoti vakatyamadzwa nedanho ratorwa nemamwe masangano anoti anomirira vashandi rekusaenda kumusangano uyu. VaMajongwe vanoti vanofunga kuti paita kufurirana pakati pemamwe msangano kuti asapinda mumusangano uyu sezvo humwe hutungamiri hweApex Council hwatadza kuenda kumusangano uyu kunze kwasachigaro VaRichard Gundani. No media source currently available No media source currently available ",Musangano weVashandi veHurumende Unokundikana Kuitwa
"Vagari vemudhorobha reMasvingo vatosvorana neKanzuru yavo iyo yavari kupomera mhosva yekuisa hupenyu hwavo munjodzi mushure mekupedza mavhiki anodarika maviri vachiwana mvura yakasviba mupombi dzavo. Mumwe mugari wemumuhsa wekuRujeko, Muzvare Cecilia Makono, anoti vave nenguva yakareba vachiisa zvichemo kukanzuru kuti mvura iri kubuda mudzimba yakasviba asi vakuru vedhorobha vari kuisa zvimiti munzeve. Vamwe vagary vanoti havasi kunzwisira kuti sei kanzuru isiri kutenga mishonga yekuchenesa mvura ivo vachibhadhara mitero mwedzi wega wega.\n\nAmbuya Ropafadzo Tabe, vekuMucheke D, vanoti chiri kuvarwadza inyaya yekuti kanzuru haisi kuvaudza kuti chii chiri kunetsa. Meya weguta reMasvingo, VaCollen Maboke, vati vane hurombo nekubuda kwemvura yakasviba izvo vati zviri konzerwa nemapaipi akadhuuka ave kupinza jecha mumvura uye vakurudzira vagary kuti vambomira kunwa mvura iyi. Asi vaonona nezvekufambiswa kwemabasa musangano revagari reMasvingo United Residents and Rate Payers Allaince(MURRA), Muzvare Rumbidzai Magururpira, vapikisa meya vachiti dambudziko iri rave neguva yakareba risina kugadzirwa.\n\nMuzvare Magurupira, aenderera mberi achiti kanzuru inofanira kukoshesa hupenyu hwevanhu nekudaro inofanira kugadzirisa dambudziko iri nechimbi chimbi. Zvichakadaro vagari vemudhorobha reMasvingo vakurudzira bazi rinoona nezvesarudzo kuti risvitse mashoko echirongwa chekunyoresa vanhu kuvhota muvanhu sezvo vazhinji vasingazivi nezvacho. Vachitaura pamusangano wakaitwa neMurra pakati pevagari ne ZEC nezuro, vagari vazhinji vakati havasi kuziva nezve chirongwa ichi nekuti hachisi kunyatsoshambadzirwa zvakakwana. Mumwe mugari Amai Tracy Musakaruka, vanoti vechidiki vazhinji vanofanira kunyoresa kuti vavhote havasi kuenda munzvimbo dziri kunyoreswa neZEC dzinogara veruzhinji nekuti havana ruzivo nezvechirongwa ichi. Chirongwa ichi chinova chechipiri chakatanga musi wa 11 uye chinopera musi wa30 mwedzi uno. Pachirongwa chekutanga chakaitwa muna Kukadzi, ZEC yakakwanisa kunyoresa vanhu zviuru zvitanhatu chete mudunhu rese reMasvingo vanova vanhu vashoma shoma. Hatina kukwanisa kubata mukuru weZEC muMasvingo VaZex Pudurai kuti tinzwe divi ravo sezvo vashandi veZEC vange vari pamusangano vakaramba kutaura nevatori venhau vachiti havabvumidzwe.",Vamwe Vagari veMasvingo Vogunun'una neMvura Yakasviba Yobuda Mupombi Dzavo
"Kuverengwa kwemavhoti ezvakabuda musarudzo dzekutsvaga mutungamiri mutsva wenyika yeKenya kwapinda muzuva retatu sangano rinowona nezvesarudzo reIndependent Electoral and Boundaries Commission (IEBC) risati razivisa kuti ndiani akunda. VaWilliam Ruto naVaRaila Odinga ndivo vari kutatsurana mumakwikwi asati azivikanwa kuti achakunda ndeupi aya. Sachigaro vebato reJubilee party raVaKenyatta nhasi yazivisa kuti pangangove nekubiridzirwa kwesarudzo izvo zvinonzi zvingangotadzisa kuverengwa kwemavhoti kwaksununguka munyika iyi. Sangano reIEBC riri kurambidza vatori venhau nemakambani avo kuti vadome ari kukunda musarudzo idzi. Mutungamiri wesangano reZimbabwe Peace Project, Muzvare Jestina Mukoko, avo vakanga vari kuKenya, vanoti vakakokwa nesangano re Zimbabwe Elections Support Network (ZESN) kuti vaende kunowongorora sarudzo idzi. Vanoti Zimbabwe inogona kudzidza zvakawanda kubva kuKenya panyaya yekufambiswa kwesarudzo. No media source currently available ",Kuverengwa kwemaVhoti Koenderera Mberi muKenya
"Vamwe vagari vemuGweru vanoti vakahadzika zvikuru uye vari kutsutsumwa nekukwidzwa kwakaitwa mitero nekanzuru yavo zvisinei kuti kanzuru yaive yati ichakwidza mitero iyi zvishoma nezvishoma.\n\nVagari vakawanda vataura neStudio7 vati zvinoshamisa kuti kanzuru yasarudza kukwidza mitero panguva iyo vanhu vakaomerwa nehupenyu nekuda kwechirwere cheCoronavirus. Mumumwe mugari, Muzvare Florence Dube, avo vanogara mumusha weMkoba 1 vati vange vachibhara mari yemvura nemitero isingasvike mazana maviri emadhora pamwedzi, asi ikozvino vave kunzi vabhadhare mari inopfuura mazana mashanu emadhora. Mumwezve mugari, Muzvare /Va Nyasha Mahwende, avo vakaremara uye ari murwiri wekodzero dzevakaremara vati vanhu vakawanda vakaita saivo vanoroja sezvo vasina dzimba dzavo pachavo. Vati kuwedzerwa kwemitero uku kuchaita kuti hupenyu hwavo huwedzere kuoma. Mukuru werimwe remsangano anomiririra vagari, reGweru Residents and Ratepayers Association, VaCornelia Selipiwe, vati vanonzwisisa kuti kanzuru inoda mari yekuti ikwanise kuta nemazvo mabasa ainofanirwa kuita. Asi VaSelipiwe vati dai mitero iyi yakwidzwa zvishoma nezvishoma. Meya veguta reGweru, VaJosiah Makombe, vati mushure mekunge bhajeti ravo regore rino remadhora bhiriyoni imwe nemazana masere ezviuru zvemadhora ratambirwa nehurumende, vakatora danho rekuti vakwidze mitero zvishoma nezvishoma nekuziva kuomerwa kwevagari. Vatiwo vari kuziva nezvekunyunyuta kuri kuita vanhu nekuda kwemitero vakati vachaona zvekuita, Tatadza kunzwa divi rehurumende panyaya iyi sezvo gurukota rezvekutongwa kwematunhu, VaJuly Moyo, vange vasingadavire nharembozha yavo ukuwo yemutevedzeri wavo, Amai Marian Chombo, yange isingabatike. Zvichakadaro vamwe vana mukoti vanoshandira kanzuru yeGweru nezuro vakaita sit-in sekuratidza kusafara kwavo nekushanda vasina mbatya dzinobatsira kuvadzivirira kuti vasabatwe nechirwere cheCoronavirus kana kuti Personal Protective Equipment. Studio7 haina kukwanisa kunzwa divi ravana mukoti panyaya iyi. Asi VaMakombe vati vanoziva nezvenyaya iyi uye vari kugadzirisa kuti vashandi vanoshanda mumakiriniki ekanzuru ari manomwe vawane zvipfeko izvi. Zvichakadaro, hupfu hwasvika kunzvimbo dzakasiyana-siyana muguta reGweru pasi pechirongwa cheGrain Millers Association of Zimbabwe chekuti vanhu vawane hupfu husingadhure. Asi vamwe vagari vanoti chirongwa ichi hachizi kubastira sezvo hupfu uhu huri kudhuriswa. Mumwe mugari angozvidoma nezita rekuti Amai Tata vati kuSengwa kwavanogara hupfu hwange huchitengeswa nemari chaiyo chaiyo kwete mari yepafoni kana yepamakadhi. Hupfu huri kunetsa kuwana munyika nekuda kwekuti nyika haina kuwana goho rakanaka rechibage zvichitevera kusanaya zvakanaka kwemvura Sangano reWorld Food Program rinotiriri kupemha mari inoita zana nemakumi matatu emamiriyoni emadhora kuitira kuti ritengera vanhu chikafu chinosvika muna Nyamavhuvhu. Sangano iri rinotiwo vanhu vanoda rubatsiro rwechikafu muZimbabwe vanosvika mamiriyoni manomwe nemazana manomwe ezviuru. No media source currently available ",Kanzuru yeGweru Inokwidza Mitero Inodarika Zvikamu Makumi Mana Kubva muZana
"Hurumende neChitatu yakatsigira kutengeswa kwemhuru dzenzou kunyika dzakaita seChina ichiti izvi zviri kuitwa pamutemo kupedza dambudziko renzou idzo inoti dzakawandisa kudarika dzainokwanisa kuchengeeteka. Gurukota rinoona nezvekushanyirwa kwenyika zvakare vakasanobata chinzvimbo chegurukota rezvekuchengetedzwa kwezviwanikwa, VaWalter Mzembi vati pane nzira dzakawanda dzekupedza dambudziko rekuwandisa kwenzou uye imwe nzira yacho kudzitengesa kunyika dzinokwanisa kudzichengeta. Vachitaura apo Zimbabwe yange iri kupihwa zana rezviuru zvemadhora nenyika yeNetherlands kuti indoratidzira pazviratidzwa zvekukoka vashanyi vekunze chekunyika iyi chinonzi Vakantiebeurs, VaMzembi, vati mari inowanikwa pakutengeswa kwenzou idzi inoshandiswa mukuchengetedza zviwanikwa. Vati zviri kuitwa nemamwe masangano emuno neekunze zvekupikisa kutengeswa kwenzou hazvina maturo uye masangano iwawo haana zvaarikuita mukubatsira nyika kuchengeta nzou nezvimwe zviwanikwa. Vati imwe nzira yekupedza dambudziko rekuwandisa kwenzou kuti dzivhimwe nevanodzida asi vati nyika haikwanisi kutora nzira iyoyo sezvo America yakaisa zvisungo zvekuti nzou dzemuZimbabwe dzisavhimwe gore rapfuura. Zimbabwe iri kutengesa nzou diki kunyika dzakaita seChina neUnited Arab Emirates asi vemasangano anoona nezvekuchengetedzwa kwemhuka akaita seZimbabwe Conservation Taskforce vari kuda kuti Zimbabwe irambidzwe kutengesa nzou idzi uye vari kutofamba pasi rese vachikumbira maparamende akaita seenyika dzekuEurope ne America kuti idzike mitemo inorambidza kutengeswa kwenzou. Asi VaMzembi vati nzou idzi dziri kutengeswa pachitevedzwa mutemo wepasi rese. Zvichakadai VaMzembi vatenda Netherlands nekupaZimbabwe mari yekuti iiende kuzviratidzwa zve Vakantiebeurs vachiti izvi zvichaita kuti nyika ikwanise kukwenezera vashanyi kana kuti vauye vachibva kunyika dzekumawirira. Vatendawo Netherlands nekubatsira Zimbabwe kutsvaga kambani ichange ichishambadza Zimbabwe kunyika iyi nedzinwe nyika dzeku Europe Mumiriri weNetherlands muZimbabwe, Amai Gera Sneller, vati nyika yavo yakaona zvakakodzera kubatsira Zimbabwe kuti izvishambadze vakati izvi zvinoita kuti vanhu vanoshanyira Zimbabwe vawande. Vati izvi zvino simudzira makambani emuZimbabwe neNetherlands uye zvinoita kuti hupfumi hwenyika mbiri idzi husimukire. No media source currently available   ",Hurumende Yotsigira Kutengeswa KweNzou Dzainoti Dzawandisa
"Chimwe chizvarwa cheZimbabwe chiri muno muAmerica, Doctor Tawuya Katso, vannoti kurima ndiyo chete nzira inokwanisa kusimudzira hupenyu hwevanhu muZimbabwe kuburikidza nekutengesa zvirimwa zvavo kumisika mikuru inosanganisira yenyika dzekunze. Doctor Katso, avo vakaita zvidzidzo zvekurima, pari zvino vari kushanda samaneja anoona nezvekutengeserana muzvitoro zvinotengesa zvekudya vari kudivi rekutengwa nekutengeswa kwezvirimwa, kana kuti Agri-Business, vari mudunhu reMaryland muAmerica. Doctor Katso vanobva kuBocha mudunhu reManicaland asi vakazokurira kuBulawayo. Pavakapedza zvidzidzo zvavo zvesekendari, vakazoenda kuBritain uko vakanoita zvidzidzo dhigirii ravo rekutanga rakanangana nezvekurima. Muna 1998 vakazoenda kuAmerica uko vakazoita zvimwe zvidzidzo zvepamusorosoro zvePublic Administration nePublic Policy vakanangana nekurwisana nehurombo, kana kuti poverty alleviation. No media source currently available ","Nyanzvi yezveKurima, Doctor Katso, Vanoti Kurima Ndiyo Chete nzira Inoburitsa Zimbabwe muHurombo"
"Hurongwa hwekugadzirisa nhandare yeRufaro Stadium uri kuenderera mberi panguva iyo mabasa akawanda ambomiswa nekutya kupararira kwechirwere checoronavirus. Vashandi vane chitsama vekanzuru yeHarare havana kumira basa panguva ino yezororo remazuva makumi maviri nerimwe chete yakatarwa nemutungamiri wenyika iyi. Asi vashandi ava vaparadzirwa kushanda panzvimbo dzakasiyana- siyana kuedza kudzvivirira kupararira kwechirwere chashura mare pasi rese ichi. Mutauriri weguta reHarare VaMichael Chideme vanoti havana kumisa basa rekugadzirisa Rufaro neGwanzura Stadium asi kuti vakangodzikisa huwandu hwevashandi ava zvichienderana nezvakatarwa nehurumende. Nhandare yeRufaro pamwe nedzimwewo dzakaita seNational Sports Stadium neGwanzura muHarare dzirikugadziriswa mushure mekuonekwa dzisingakodzere kutambirwa nhabvu yepamusoro nezvikwata zvenyika uye mitambo yePremier Soccer League. Mutsigiri weDynamos VaOliver Musongoro vanoti nhandare yeRufaro inofanira kupera nechimbi-chimbi kuti vasazonoshandisa musha wevamwe. Studio Seven yashanya kuRufaro Stadium ndokuona magedhe akavharwa asi muchiratidza kuti mune basa ririkuitwa. Mumwe mushandi wekanzuru abuda munhandare iyi ataurira nhepfenyuro yeStudio 7 kuti havana kumbobvira vamira basa kubvira musi wa 30 Kurume apo pakatanga lockdown. Mushandi uyu, uyo aramba kudomwa nezita sezvo asingatenderwe kutaura nevatori venhau ati havasi kushanda vakaungana panzvimbo imwechete asi kuti vamwe nevamwe vane basa ravo ravarikuita. Mumwe mugari wemuHarare VaTapuwa Jakarasi vanoti vese vari kuenda kumabasa panguva ino vanofanira kuzvidzivirira coronavirus kuti vasazotapurire chirwere ichi kune vamwe VaChideme vanoti vakaita kuti vashandi ava vauye kubasa nekuti rimwe basa rakatangwa rinofanira kupedziswa richiri nyoro nekuti kusaita izvi kunozoda kutangisa patsva zvekare. Sekutaura kwavaChideme nhandare dzeRufaro neGwanzura dziri kutarisirwa kuve dzapera kugadziriswa makundano enhabvu emwaka uno asati atanga. Zvinhu zvikafamba zvakanaka, makwikwi aya ari kutarisirwa kutanga muna Nyamavhuvhu.",Kanzuru yeHarare Yoenderera Mberi neKugadzirisa Nhandare yeRufaro
"Nyanzvi munyaya dzezvehutano dzinoti huwandu hwevanhu vari kubatwa nechirwere chekuoma mutezo huri kuramba huchikwira zvakanyanya munyika zvinonzi zviri kukonzerwawo nezvirwere zvemoyo kana kuti Blood Pressure uye cheshuga. Vanhu vanodarika mamiriyoni mazana matatu kana kuti 300 million pasi rose vane chirwere chemoyo chinogona kuti vagume vaoma mutezo. Pavanhu ava, panawo VaObert Murwira vanobva kwaNyashanu kuBuhera. VaMurwira avavo vari kugara nemwana wavo muHarare kuSouthlea Park parizvino vanoti vari kurapwa chirwere chemoyo necheshuga zvakapa kuti vazoguma vaoma mutezo. Nyanzvi munyaya dzezvemitezo VaHelkias Mbiru Chourombo vanoti kuoma kwemitezo kunokonzerwa netsinga dzinenge dzabvarukira muhuropi. Imwe nyanzvi munyaya dzezvehutao Dr Josephat Chiripanyanga vanoti kune vane chirwere chemoyo neshuga, kuoma mutezo kanodarika kaviri zvinoreva kuti zvirwere izvi zvine zvisiri kurapika zvakanaka. Vati zvakakosha kuti vane zvirwere izvi vadye chikafu chavanenge vakurudzirwa navanachiremba kuchengetedza hutano hwavo. Ko munhu angazive sei kuti ave kuda kuoma mutezo? Nyanzvi munyaya dzezvehutano dzinoti munhu anogona kutanga kunzwa kupera simba, kutadza kusimudza ruoko, uye kutadza kunyemwerera zvakanaka. Kazhinji izvi zvinoitika kudivi rimwe chete remuviri. Vanhu vanogona zvekare kutadza kunzwa kurwadziwa kana vakabaiwa netsono chaiyo uye kutadza kutaura zvakanaka vachikweva mazwi. Vamwe vanotadza kumira zvakanaka kana kutadza kumedza. Kune vamwe vanonzwa musoro uchirwadza votadza kuziva kuti zvinhu zviri kufamba sei. Nyanzvi munyaya dzezvehutano dzinoti kana zvadai, zvakakosha kuti varwere vamhanyiswe kuchipatara.",Nyanzvi Dzoyambira Nezvekuipa kweChirwere Chekuoma kweMutezo
"Gurukota rezvekuburitswa kwemashoko, Amai Monica Mutsvangwa, vakazivisa nezuro kuti kubayiwa kwenhomba yekudzivirira Covid-19 yakabva kuChina neMuvhuro kuri kutanga munyika yose nemusi weChina, 18 Kukadzi 2021. Hurumende inoti ichabaya vanhu vanozvipira zvavo kubayiwa nhomba iyi. Vachizivisa zvakabuda mumusangano wemakurukota, Amai Mutsvangwa vakatiwo kugoverwa kwenhomba iyi kuchatevera hurongwa hwemagoverwo hwagara huripo nechakare. Hurumende dzeZimbabwe neChina dzakazivisa neMuvhuro kuti nhomba iyi inoshanda sezvinotarisirwa, dzichiti veruzhinji havafanirwe kutya kuishandisa. Asi dzimwe nyanzvi mune zvehutano dzinoti hapana humbowo hunoratidza kuti nhomba iyi inokwanisa kudzivirira hutachiwana hutsva hunonzi hwakawanikwa kuSouth Africa. Dare remakurukota rakazivisa nezuro kuti hutachiwana hwekuSouth Africa uhwu hwave munyika, uye ndihwo hune chekuita nezvikamu makumi matanhatu nechimwe kubva muzana zvevanhu vari kubatwa neCovid-19. Nyanzvi mune zvehutano vachidzidzisa zvehutano paNottingham Trent University kuBritain, Doctor Mathew Nyashanu, vanoti kubaiwa kwevanhu nhomba iyi kwakanaka chose, asi vanhu vanofanirwa kubaiwa nemushonga unozivikanwa kuti unoshanda zvakadii. Doctor Nyashanu vanoti nhomba yekuChina iyi haina nhoroondo yekuti yakaongororwa nenyanzvi dzakazvimirira, kana kuti peer reviewed. Ngatinzweyi hurukuro yavaita naJonga Kandemiiri weStudio 7. No media source currently available ",Nyanzvi dzeHutano Dzovhunza Nhoroondo yeKushanda kweNhomba yeSinopharm Yakabva kuChina
"Mutevedzeri wemunyori wevechidiki muZanu-PF Youth League VaKudzai Chipanga nemusi weChitatu vanonzi vakayambira vamwe vakuru mubato iri zvikuru vakarwa hondo kuti vanogona kudzingwa mubato sezvakaitwa vamwe vakavamba bato iri. VaChipanga vanoonekwa nevamwe sevanotsigira chikwata cheGeneration 40 icho chinerutsigiro rwaAmai Grace Mugabe. Chikwata ichi chiri kunetsana nechikwata chinotsigira mumwe muetevedzeri wemutungamiri wenyika VaEmmerson Mnangagwa. Izvi zvinoratidza pachena kuti zvinhu muZanu-PF zvinenge zvaramba zvakaita manyama amire nerongo sezvo mutungamiri wenyika VaRobert Mugabe vakakurudzira kuti vanhu vamire kukandirana makobvu nematete uye kudzingana mubato. Asi hapana ari kuzviterera. Vachitaura paCooksey Hall muChinhoyi VaChipanga vakati munhu wese anorasa gwara remusangano anodzingwa mubato reZanu- PF sezvakaitwa vaimbove munyori mukuru mubato iri VaEdgar Tekere kunyange vari mumwe wevakavamba bato reZanu PF muna 1963. VaChipanga vati musangano weZanu PF mukuru kudarika dungamunhu uye havatye kudzinga ani zvake anorasa gwara remusangano sezvakaitwa vaimbove mutauriri webato VaRugare Gumbo nevamwe. VaChipanga vati vaneta nevanhu vavanoti vanonyepedzera kuda mukuru webato varizve mutungamiri wenyika VaMugabe. Vati munhu anoda VaMugabe anofanirwa kuda mudzimai wavo Amai Mugabe, vana vavo vose pamwe nembwa dzavo zvakare. VaChipanga vayambira vechidiki kuti vasashandise ruzivo rwechimanjemanje rwedandemutande kutuka nekushoropodza mudzimai wemutungamiri wenyika Amai Mugabe. Vamwe vechidiki vapinda musangano uyu vanosanganisira VaInnocent Hamandishe murongi wemisangano, VaTungamirai Mutonhodza anowona nezvekuchengetedzwa kwevanhu muboka revechidiki munyika naVaLotius Takarusikirwa vanoona nezvekukwiridzirwa kwemadzimai echidiki munyika. Zvichakadaro munyori mukuru musangano reZimbabwe National Liberation War Veterans Association VaVictor Matemadanda vati havaone paine chakaipa kuti nhengo dzavo dziende kumatare kana pasina kuwirirana zvikuru pahutungamiri. Bepanhau reHerald range richitungamira mukushora nhengo dzebato reZanu-PF idzo dziri kuendesana kumatare nenyaya dzekunetsana idzi.",VeZanu-PF Youth League Voshorazve Vamwe Vakuru muBato neVakarwa Hondo
"Vanhu vakawanda munyika vanoti mutungamiri mutsva, VaEmmerson Mnangagwa, vanofanirwa kuzadzisa mashoko avo ekurwisa huori munyika kuburikidza nokuona kuti mari inonzi inosvika mabhiriyoni gumi nemashanu emadhora yakatsakatika kumangoda ekwaChiyadzwa. Mumwe wevanhu vari kuda kuti nyaya iyi iburitswe pachena, Amai Sungano Zvarebgwanashe, vanoti hurumende yaVaMnangagwa inofanirwa kuferefeta zvose zvine huori pasi pehutongi hwaVaMugabe, sezvo VaMugabe pachavo vakakundikana kusungisa vanhu vakaita kuti mari yakawanda kudai itsakatike. VaZivai Chaendera vanotiwo VaMnangagwa vanofanira kutsinhira mashoko avo ekurwisa nekubvisa huori munyika nekutanga kuferefeta nyaya dzakaitika kare uye vaipara mhosva vachisungwa zvisina rusarura. Asi vamwe vanoti zvinonetsa kuti VaMnangagwa vaongorore nyaya iyi nekuti vari kupomerwawo mhosva yekuti ruoko rwavo rwuripowo panyaya iyi. Aya mashoko akambobudiswa neaiva mukuru wevechidiki muZanu PF, VaKudzanai Chipanga, avo vakati vakuru vemauto pamwe naVaMnangagwa ndivo vakatora mari iyi. VaChipanaga vakatosungwa uye vari kumirira kutongwa vari mujeri. Asi VaTimitia Dziva vekwa Neshuro kuMwenezi vanoti VaMnangagwa vanofanira kuchenesa zita ravo nekuferefeta nyaya iyi vanhu voziva zvakaitika pamari iyi. Studio7 haina kukwanisa kubata VaMnangagwa kana mutauriri wemauto kuti vatipewo maonereo panyaya iyi. Asi nhengo yekomiti yeparamende inoona nezvwmigodhi munyika, Muzvare Thabhita Khumalo, vanotiwo VaMnangagwa vanofanirwa kuona kuti nyaya iyi yaferefetwa nechimbi chimbi, vakapara mhosva vosungwa. Muzvare Khumalo vaudza Studio 7 parunhare kuti komiti yavo ichiri kunetseka nekuwana mhinduro kubva kubhazi rezvemigodhi kuti mari yakafamba sei kubva zvakataurwa naVaMugabe kuti haisi kuowonekwa, nokudaro vanoti VaMnangagwa zvakavati vanoda kubvisa huori munyika, ngavachitanga nekutsvaka kwakaenda mari yemangoda iyi. Nyanzvi munyaya dzekodzero dzevanhu, uye vari mukuru weCenter for Natural Resource Governance, VaFarai Maguwu, vanoti VaMnangagwa vanofanira kutsvaga kwakaenda mari iyi kuitira kuti iwanikwe yobatsira kusimudzira nyika. Nyanzvi munyaya dzehupfumi dzinoti mari inonzi yakatsakatika iyi yakawanda zvikuru zvekuinifambisa mabasa ose ehurumende kwemakore mana pachitariswa bhajeti rehurumende pagore rega rega. No media source currently available ",VaMnangagwa Vokurudzirwa Kuferefeta Zvakaitika pa$15 Billion yeMangoda Yakatsakatika
"Zvizvarwa zveZimbabwe zviri kunze kwenyika zviri pasi pesangano reZimbabwe Citizens Initiative zviri kuungana paManchester University kuBritain neMugovera uno zvichirangarira murwiri wekodzero akapambwa akatsakatika, VaItai Dzamara. Vakafanobata chigaro chasachigaro wesangano iri, VaPromise Sande, vanoti vachatoravo mukana wekuungana uku kuti varangarirewo vose vakashungurudzwa kana kutyorerwa kodzero dzavo nehurumende, kusanganisira Gukurahundi. Murwiri wekodzero anoita zvemitambo, Silvanos Mudzvova, ari kutarisirwawo kutandadza vanhu nemutambo wake unonzi ""The Dungeon"". Nemusi weChina 9 Kurume gore rino, VaDzamara vari kusvitsa makore maviri kubva pavakambwa nevanhu vanofungidzirwa kuti vasori mumusha weGlen View muHarare musi wa 9 Kurume 2015. No media source currently available  ",Zimbabwe Citizens Initiative Yorangarira VaItai Dzamara neVamwe
"Mutungamiri weMDC, VaMorgan Tsvangirai, varamba mashoko ekuti vakaita chibvumirano nemutevedzeri wemutungamiri wenyika, VaEmmerson Mnangagwa, chekuti vaumbe hurumende yemubatanidzwa kana mutungamiri wenyika, VaRobert Mugabe, vabva pachigaro. VaTsvangirai varamba mashoko akaburitswa nesangano renhau reReuters nezuro ekuti vakabvumirana naVaMnangagwa kuti vagozoumba hurumende yemubatanidzwa kana VaMugabe vabva pachigaro. Mashoko aburitswa naVaTsvangirai anoti havasati vasangana naVaMnangagwa kubva pakapera hurumende yemubatanidzwa muna 2013. Mashoko aburitswa naVaTsvangirai aya atsinhirwa nemutauriri weMDC, VaObert Gutu. VaGutu varambawo mashoko ekuti pasi pechibvumirano chinonzi chakaitwa naVaTsvangirai naVaMnangagwa varungu vachawanikwa vachizodzoka mumapurazi avakatorerwa. Mashoko akaburitswa neReuters aya anotiwo hurumende yeBritain iri kutsigirawo chibvumirano ichi icho charambwa naVaTsvangirai. Mumwe muzvinahofisi pamuzinda weBritain muHarare uyo asina kuda kudomwa nezita ati hurumende yeBritain, iyo iri kumiririrwa naAmai Catriona Laing, inoshanda isina divi rayakarerekera,nokudaro mashoko akaburitswa neReuters aya haasi echokwadi. Nyanzvi munyaya dzezvematongerwo enyika uye vari mutungamiri wesangano reZimbabwe Democracy Institute, Doctor Pedzisayi Ruhanya, vati hazvingaite kuti VaMnangagwa vanzi vangaite chibvumirano chakadai naVaTsvangirai sezvo VaMugabe varivo vachakwikwidza vakamirira Zanu PF musarudzo dzegore rinouya. VaRuhanya vanoti kuburitswa kwakaitwa mashoko aya zviri kuratidza pachena kuti pane vari kuda kusvibisa zita raVaMnangagwa pamwe neraVaTsvangirai pamberi pesarudzo. Studio7 haina kukwanisa kunzwa kuna VaMnangagwa avo yakundikana kubata. MuZanu PF mune zvikwata zviviri zviri kurwira kutora matomhu kubva kuna VaMugabe uye chimwe chezvikwata izvi, icho chiri kudaidzwa kuti Team Lacoste, chinonzi chiri kutsigira VaMnangagwa kuti vatore masimba kana VaMugabe vabva pachigaro. Chimwe chikwata chiri kuzvidaidza kuti Generation 40 chinonzi chiri kutsigira mudzimai wemutungamiri wenyika, Amai Grace Mugabe, kuti vatadzise VaMnangagwa kutora matomhu kubva kuna VaMugabe. No media source currently available ",VaTsvangirai Vanoti Manyepo Kuti Vari Kuita Hurukuro Muchivande naVaMnangagwa
"Nhengo ina dzinorwira kodzero dzevanhu dzakasungwa neMuvhuro manheru dzichibva kumusangano wemasangano akazvimirira wakaitirwa kuMaldives dzapomerwa mhosva yekuronga zvekupidigura hurumende yaVaEmmerson Mnangagwa. Nhengo idzi, idzo dzinoti VaTatenda Mombeyarara vanoshanda nesangano reCirizens Manifesto, VaGeorge Makoni vesangano reCentre for Community Development in Zimbabwe, VaNyasha Frank Mpahlo vesangano reTransprency International - Zimbabwe; pamwe nemutungamiri wesangano reCommunity Tolerance and Development Trust, VaGamuchirai Mukura, vakasungwa pavakasvika panhandare yendege yeRobert Gabriel International Airport pavakamhara vachibva kuMaldives kumusangano wemasangano anoshanda akazvimirira. Mutauriri wemapurisa, Assistant Commissioner Paul Nyathi, vaudza Studio7 parunhare kuti vasungwa ava vakachengetwa mutirongo pakamba yeHarare Central vakati tinzwe zvakawanda kumunyori mubazi rezvekuburitswa kwemashoko, VaNick Mangwana, avo vanga vasiri kudaira nharembozha yavo pataenda. Rimwe remagweta evasungwa, VaJeremiah Bamu vaudza Studio7 vari pakamba iyi manheru emusi weChipiri kuti vasungwa ava vapomerwa mhosva yekuronga zvekupidigura hurumende yaVaMnangagwa pamwe nekukurudzira veruzhinji munyika kuti vaite zvemhirizhonga vachigunun’una nemamiriro akaita zvinhu munyika dzezvehupfumi. VaBamu vati mhosva iri kupomerwa vasungwa ava inonzi yakaparwa vari kunze kwenyika kwavanga vachipinda musangano uyu uye vati vasungwa ava vakatarisira kumiswa pamberi pedare nemusi weChitatu. Mutauriri wesangano reCrisis in Zimbabwe Coalition, iro rinotungamira masangano mazhinji anoshanda akazvimirira muZimbabwe, VaTabani Moyo, vashora kusungwa kwevarwiri vekodzero dzevanhu ava. Vana ava vasungwa zvichitevera mashoko akaburitswa nebepanhau reHerald anoti vemasangano anoshanda akazvimirira ava vari kushanda pamwe chete neMDC yaVaNelson Chamisa mukuronga zvekupandukira hurumende. Asi MDC yakaramba mashoko akaburitswa neHerald ichiti manyepo. Mutauriri weMDC, VaJacob Mafume ,vaudza Studio7 kuti hapasisina musiyano pakati pehurumende yaMnangagwa neyevaimbova mutungamiri wenyika, VaRobert Mugabe, avo vakatsiviwa naVaMnangagwa muna Mbudzi 2017 pakapindira mauto munyaya dzezvematongerwo enyika. Zvichakadai, VaBamu vati vari kutarisira kuti vasungwa ava vamiswe pamberi pedare neChitatu apo vakatarisirwa kuramba mhosva dzavari kupomerwa. No media source currently available ",Varwiri veKodzero Vana Vopemerwa Mhosva yeKuda Kupidigura Hurumende yaVaMnangagwa
"Zvimwe zvizvarwa zveZimbabwe zvinogara muHuston kuTexas uko kwakarohwa nedutumupengo rine mafashamu, Hurricane Harvey, zvinoti kunyange zvazvo vamwe vavo vakakuvadzirwa dzimba dzavo, vanotenda Nyadenga kuti hapana kana munhu mumwe chete pakati pavo ati azivikanwa kuti akafa kana kukuvadzwa. Pari zvino dutumupengo iri rauraya vanhu vanoita makumi matanhatu nevatatu pamusoro pekupunza dzimba nezvivakwa mudunhu iri. Zvikoro nemakambani zvakavharwa uye migwagwa izere mvura zvekuti vazhinji vanotoshandisa zvikepe kusvika kuvanhu vanoda rubatsiro. “Inini ndinoda kutenda Mwari kuti handina kunyanya kushungurudzwa nedutumupengo iri. Harvey yakaita zvatisati tamboona; mvura kunge yaNoah chaiyo. Nemusi weChishanu ndakaona dambudziko guru chaizvo kuuya kumba ndichibva kubasa nokuti takange taudzwa kuti mvura nenhepo zvichasvika kuno uku pamwe neSvondo,” vanodaro Muzvare Muchuro. “Vese vekuZimbabwe vandinoziva vakapona. Kumativi kwavanogara hakuna kunyanya kuvhiringwa asi vamwe vandinoshanda navo vakapinda pakaoma, vakarasikirwa nezvinhu zvavo,” Muzvare Muchuro vanowedzera. No media source currently available Mumwe mugari wekuTexas, Muzvare Orissa Williams, vanotiwo mune dzimwe nzvimbo mvura yaisvika pamatenga edzimba. “Kwandinogara nzira dzema ‘highway’ dzange dzakavharwa zvekuti vamwe vaitoshandisa zvikepe kuenda kumabasa nekuti mvura muneimwe migwagwa yaisvika mumabvi,” Muzvare Williams vanotsanangura. Muzvare Williams vanoti vari kugara nedzimwe hama dzavo nokuti denga reimba yavo rakadonhera mumba yekutandarira mushure mekunge mvura nemhepo zvaparadza nharaunda yavo kwemazuva mashanu. “Inini pachangu handina kunyanya kuvhiringwa asi hama dzangu ndidzo dzakasvitswa pakaoma nokuti mvura haisi kudzika mumba mavo uye hapana rubatsiro rwavari kuwana pari zvino asi kungomirira vanhu ve Federal Emergency Management Agency, vanobatsira vanhu munguva dzakadai. Vanozviziva; takavaudza,” vanotsanangura Muzvare Williams. No media source currently available Muzvare Tariro Muchuro vanoti ivo nevamwe vekuZimbabwe vanogara muHuston vanorwadziwa chose kuona zvakaitika kune vamwe muguta iri, avo vakasara vasisina dzimba. Zvichitevera dambudziko iri, hurumende yaVaDonald Trump inoti ichabatsira vanhu vakaradzirwa dzimba dzavo neHurricane Harvey, uye hurumende inoti iri kutarisira kubatsira vanhu ava nemari inosvika mabhiriyoni masere emadhora. Asi kuti mari iyi ipihwe vanhu ava, dare reCongress rinofanirwa kubvumirana kuti hurumende ishandise mari iyi. Dare reCongress riri pazororo uye rinotarisirwa kuzeya nyaya iyi parinodzoka kuti riite basa raro.",Vanhu Vanobva kuZimbabwe Vanopona Mudutumupengo reHurricane Harvey kuTexas
"Pastor Evan Mawarire avo vakazvipira kumapurisa nezuro vachibva vasungwa vave kupomerwa mhosva yakakomba yekuda kutyora bumbiro remutemo nekukurudzira kupidigurwa kwehurumende. Vamwe vechidiki vari muAmerica vanoti vachakumbira mutungamiri wenyika yeAmerica VaBarack Obama kuti vapindire panyaya dzekutyorwa kwekodzero dzevanhu. Dare repamusoro soro rinoti vasungwa vakatongerwa kugara mujeri hupenyu hwose pasina mukana wekusunungurwa vanokwanisawo kugerererwa nemutungamiri wenyika kana kuti Presidential Pardon. Muchirongwa cheLiveTalk na8.30 pm tiri kutarisa nyaya yekusungwa kwaPastor Evan Mawarire. Kana muchida kupinda muchirongwa ichi, kanawo kutumira mashoko kuStudio 7, shandisai whats app panhamba dzinoti + 1 202 465 0318. Vanoda kuteerera Studio7, tibateyi na 7pm pamasaisai anoti 909 AM ne 4930 Kilohertz pa ShortWave. No media source currently available ","Misoro yeNhau, Chitatu 12 Chikunguru, 2016"
"Vakafanobata chigaro chemutungamiri weZimbabwe People First, Zim PF, VaAgrippa Mutambara, vanoti vanotsigira hurongwa hwekuti mapato ezvematongerwo enyika anopikisa abatane mukubvisa hurumende yeZanu PF. Vachitaura kuchitsama chevatsigiri vebato iri nemusi weMugovera kwaMutare, VaMutambara vakati vanoda hurongwa uhu kuedza kusapatsanura mavhoti musarudzo dzegore rinouya. VaMutambara vakati kuva nenhengo imwe chete inomirira mapato anopikisa musarudzo dzegore chinhu chakanaka chose kana veruzhinji vachida kubvisa hudzvanyiriri hweZanu PF. VaMutambara vakati bato ravo riri kusangana nematambudziko sezvo vasori nenhengo dzeZanu PF vari kupinda mubato iri vaine chinangwa chekuriparadza. Vakatiwo huwori hwakomba mumapazi ose ehurumende, zvikuru kumapurisa uye nekumatare edzimhosva. Vakatiwo hutsinye uye kusatonga zvakanaka kwaVaMugabe kwakatanga pavakawana mudzimai wechikidi, Grace Marufu.Vakati panguva yemudzimai wavo wekutanga, Sally Mugabe, VaMugabe vaive mutungamiri ane gwara, chiremera, uye rudo neruzhinji. VaMutambara vakati nyika yave mumaoko aAmai Grace Mugabe nevamwe vakauya kuZanu PF manje-manje. Mumwe wevatsigiri weZim PF vaive pamusangano uyu, VaMabhobho Zhamba, vanoti vakafarira mashoko aVaMutambara sezvo akapa hushingi kuti vamisidzane neZanu PF pamwe chete nemamwe mapato ezvematongerwo enyika musarudzo dzegore rinouya. VaMutambara, avo vaive Brigadier muchiuto, vaitsigirwa pamusanmgano uyu naVaKudakwashe Bhasikiti, VaClaudius Makova nevamwewo. No media source currently available ",VaMutambara veZim PF Votsigirawo Mubatanidzwa weMapato
"Kunyange hazvo mutengo we bond note neRTG’s uyo wange uchiita chamurambamhuru, waderera zvichinzaniswa nedhora rekuAmerica, zvinhu zvakawanda muzvitoro zvichiri kuramba zvichishaikwa uye zvimwe zvitoro zvichiri zvakavharwa. Nemusi weChishanu huremu hwemari yebond note neRTG’s hwange hwave pamadhora zana nemakumi masere kubva pamazana mashanu kana kudarika mumazuva mashoma apfuura zvichienzaniswa nedhora rekuAmerica. Asi zvinhu zvakaita sehuku, mafuta ekufambisa dzimotokari, mafuta ekubikisa, furawa, shuga, Mazowe nezvimwe zvichiri kunetsa kuwana. Zimbabwe iri kutatarika kuti iwane mari yekutenga zvinhu kunze zvopa kuti zvidhure. Vemabhizmisi vari kuchema chema kuti mutero wakadzikwa negurukota rezvemari, VaMthuli Ncube, wekuti vanhu vabhadhare masendi maviri padhora rega rega, uri kuvaomesera uye mitemo yacho iri kudzikwa pasina nhaurirano. Mutungamiri weConfederation of Zimbabwe Industries, VaSifelani Jabangwe, vanoti Zimbabwe inofanira kugadzira zvakawanda zvekutengesa kunze kuti igadzirise hupfumi hwayo. No media source currently available Zvichakadaro, vamwe vanamuzvinabhizimisi kubva kuZimbabwe vari muAmerica umo vari kuyedza kukwezva vamwe vanamuzvinabhizimisi kuti vashande navo. Pari zvino vari kuTexas uye vari kutarisirwawo kuenda kuWashington DC. Muzvinabhizimisi vari sachigaro weChief Executives Officers Africa Roundtable, VaOswell Binha, vanoti vane chivimbo chekuti vachakwanisa kukwezva vemabhizimisi vekunze. No media source currently available ",Huremu hweBond neRTG's Hwoderera Zvakanyanya
"Bato rinopikisa reMDC T rinoti riri kutambira danho rinonzi rakatorwa nekomisheni inorwisana nehuwori, yeZimbabwe Anti-Corruption Commission, ZACC, rekuti makambani akawanda pamwe nevanhuwo zvavo vakaita zvehuwori vave kuongororwa. Asi bato iri rinoti harioni paine chikukutu chinobuda kubva mumashoko aya sezvo aka kasiri kekutanga kunzwa komisheni iyi ichiti iri kuongorora vanhu nemakambani vakaita zvehuwori asi zvichizongofa zvakadaro. Mutauriri weMDC T, VaObert Gutu vanoti chino shamisa ndechekuti komisheni iyi yakasarudza kusataura nezvemari inosvika mabhiriyoni gumi nemashanu emadhora yemangoda ekwamarange inonzi yakangotsakatika. “Hakasi kekutanga kunzwa veZimbabwe Anti-Corruption Commission ZACC pamwe nehurumende yeZanu PF vachitaura nezvekuti aah, iye zvino tave kuda kuzogadzirisa nyaya dze corruption. Vanhu vanoita zve corruption takuzovasunga, asi nekupera kwenguva hapana chaizoitwa hapana aisungwa,” VaGutu vanodaro. Bepanhau reSunday Mail neSvondo rakaburitsa mazita emakambani nevanhu vanonzi vakaita zvehuwori vari kuferefetwa, avo vanosanganisira VaWicknell Chivayo, vanove mukuru wekambani yeIntratrek, VaPhillip Chiyangwa vekambani yePinnacle Holdings, pamwe naVaPaddy Zhanda veVeracity Private Limited. Studio 7 yakundikana kubata VaChiyangwa, VaChivayo pamwe naVaZhanda kuti tinzwewo mativi avo panyaya iyi. Takundikanawo kubata vakafanobata chigaro chemutauriri weZACC, Senior Assistant Commissioner Silence Pondo kuti tinzwe divi rekomisheni yavo. No media source currently available Mumwe wevanonzi vari kuferefetwa neZACC, meya weguta reHarare VaBenard Manyenyeni vaudza Studio 7 kuti vari kufereretwa nenyaya yekupinza kwavobasa VaJames Mushore. VaManyenyeni vanoti vatoshanyirwa kumahofisi kwavo nechikwata cheZACC, uye vavapa zvose zvavanga vachida kuziva pamusoro penyaya iyi. “Asi ini ndinoramba ndakamira pakuti hapana chatakakanganisa pakupinza VaMushore basa. Ndingati kubva 1980 kusvika nhasi hapana munhu ati apinzwa basa semapinziro ataita VaMushore,” Vanodaro VaManyenyeni. No media source currently available Zvichakadaro, VaManyenyeni vadzoka kubasa mushure mekupera kwemazuva makumi mana nemashanu vambomiswa basa negurukota rezvekutongwa kwematunhu, VaSavior Kasukuwere. VaManyenyeni vanoti kudzoka kwavaita kubasa kwasanganawo netsamba yanyorwa nevakafanobata chigaro chegurukota rezevkutongwa kwematunhu, Professor Jonathan Moyo vachinzi vadzoke pabasa. Vanoti hapana zvataurwa mutsamba iyi pamusoro pezvanga zvaita kuti vambomiswa basa, kunze kwekungonzi vadzoke pabasa. No media source currently available ",MDC T Yokurudzira Kuti Zimbabwe Anti-Corruption Commission Itore Matanho paNyaya dzeHuwori
"Chirwere chekorera icho chakauraya vanhu vana mwedzi wapera muChegutu, chava kukonzeresa mutauro pakati penhengo dzechitenderano cheMuslim nevakuru vezvehutano pamwe nevematongerwo enyika. Mugwaro raro rekubvuma kuti chirwere chekorera chainge chauraya vanhu vana muChegutu, bazi rezvehutano rakati mavigirwo anoitwa vafi nenhengo dzechitendero cheMuslim, zvimwe zvezvinhu zvakakonzeresa kuti chirwere chekorera chipararire muguta iri.\n\nGwaro iri rinoti pakafa Ambuya Laita Mungulisia, pavanhu vakageza mufi, vatatu vavo vakafawo, mumazuva mashoma akatevera, zvichikonzerwa nemagezero avakaita mufi.\n\nNhengo dzechitendero cheMuslim dzinoti hadzina kufara nemashoko akaburitswa nebazi rezvehutano.\n\nMunyori mukuru wechitendero ichi muChegutu, VaIdhi Chiutila, vanoti magezero avanoita nhengo dzavo dzinenge dzafa akasiyana nezvinoitwa nemamwe makereke kana pachivanhu. Asi vanoti havasvine matumbu sezvinotaurwa nevakawanda.\n\nVaChiutila vanoti vanogeza mufi semagezero aayiita achiri mupenyu uye mvura inenge yageza munhu anenge afa inoraswa zvine hutsanana sezvo zvichiitirwa mumba yakagadzirirwa izvozvo.\n\nVaChiutila vanoti manyepo kuti nhengo dzavo dzinosvina matumbu emunhu anenge afa sezvinotaurwa nevanhu vakawanda. VaChiutila vanoti manyepowo zvakare kuti varume ndivo vakageza mudzimai akatanga kufa, sezvo mudzimai achigezwa nemamwe madzimai, murume achigezwa nevarume.\n\nIzvi zvinotsigirwa nemumwe wechitendero cheIslam, VaBenjamin Yusuf, avo vanoti murume anogezwa nevarume, mukadzi nevakadzi sezvinoitwa kutsika nemagariro evanhu vakawanda.\n\nVaYusuf vanoti zvinhu zvavanoita kune munhu anenge afa vanozviita pachena hama dzemunhu anenge afa dziripo. VaYusuf vanoti vanhu vakaburitsa mashoko ekuti vanosvina matumbu emunhu anenge afa akatadzira maMuslim pasi rose.\n\n\nVaChiutila vanoti havasi kufara nemashoko akaburitswa uye vanokurudzira vanhu vakaburitsa mashoko emanyepo aya ivavo kuti vavakumbire ruregerero sezvo vakatadzira chitendero cheIslam.\n\nKunyange vatendi veIslam vachibvuma kuti chirwere chekorera chirimo muChegutu, vanoti nhengo yavo haina kufa nekorera, asi nechirwere cheshuga.\n\nImwe nhengo yechitendero cheMuslim, VaDavid Salim, vanoti Ambuya Mungulisia vakafa nekuda kwechirwere cheshuga.\n\nPatabvunza VaChiutila kuti sei vanhu vakafa vari vechiMuslim chete pari zvino, VaChiutila vanoti kune vanhu vakawanda vari kufa vasiri kutaurwa nezvavo vasiri nhengo dzavo, uye vanhu vari kurapwa vakawanda hadzisi nhengo dzavo.\n\nGurukota rezvehutano, Dr David Parirenyatwa, vanoti vanoremekedza zvitendero zvose zviri munyika, vachiti zvitendero izvi zvinofanirwawo kuita zvine zvinobatsira vatenderi vazvo.\n\nNyanzvi munyaya dzezvitendero, VaTonderayi Makaya, vanotiwo tsika dzezvitendero hadzifanirwe kuisa hupenyu hwenhengo dzavo panjodzi munyaya dzehutsanana. No media source currently available  ",Chirwere cheCholera Chokonzera Kunetsana Pakati peHurumende nevechiMuslim
"Mutungamiri wenyika VaEmmerson Mnangagwa vakapeta musangano wekudyidzana munyaya dzezvehupfumi nemutungamiri wenyika yeSouth Africa VaCyril Ramaphosa muHarare nezuro,asi dzimwe nyanzvi dzinoongorora nyaya dzezvehupfumi dziinoti hadzione paine zvichabuda. Mutungamiri wesangano reCoalition For Market and Liberal Solutions VaRejoice Ngwenya vanoti misangano yakadayi havawone ichiunza pundutso munyika yakatarisana nematambudziko ezvematongerwo enyika yakaita seZimbabwe. Vanoti kurudziro yaVaRamaphosa yekuti zvirango zvakatemerwa vamwe vakuru venyika zviviswe haina zvainobatsira kana Zimbawe ichiramba ichityora kodzero dzevanhu. VaNgwenya vanoti sezvo South Africa yakatarisana nesarudzo gore rino havaone ichizokwanisa kugadzirisa nhamo dzeZimbabwe panyaya yekuda chikwereti. ""Hurumende inokwanisa kugadzirisa zviga zviri kudiwa nehurumende yeAmerica nedzimwewo mukubvisa zvirango zvakatemerwa nyika pane kumirira misangano yekudyidzana nenyika dzakaita seSouth Africa"" VaNgwenya vaudza Studio 7. No media source currently available  ",Hurumende Yokurudzirwa Kuti Igadzirise Zvematongerwo Enyika Kwete Kukoshesa Misangano
"Mutauriri wemutungamiri wenhyika VaEmmerson VaMnangagwa, VaGeoge Charamba vaudza New Ziana kuti VaMnangagwa havasi kuenda kuBritain kurufu rwaMambokadzi Elizabeth. VaCharamba vati gurukota rinoona nezvekudyidzana nedzimwe nyika Va Fredrick Shava. Mukuru mubazi rezvekuburitswa kwemashoko muZanu-PF VaTafadzwa Mugwadi vaudza Studio 7 kuti ichokwadi kuti VaMnangagwa havasi kuenda kuBritain sezvataurwa naVaCharamba sezvo vario kugadzirira kuenda kumusangano weUnited Nations General Assembly kuNew York. Asi vanorwira kodzero dzevanhu vachishanda nesangano reRestoration of Human Rights Zimbabwe VaPanyika Karimanzira vaudza Studio 7 kuti zvange zvakaoma kuti VaMnangagwa vaende kuBritain sezvo vaigona kusungwa vachipomerwa mhosva dzekutyora kodzero dzevanhu. Vatiwo zvekuti vauye nendege yeruzhinji sezviri kukurudzirwakune vari kuenda kunyika iyi zvinogona kunge zvichivaremera. Britain iri kukurudzira vatungamiri venyika vari kuenda kunyika iyi kuti vasaende nendege dzavo. Asi vamwe vatungamiri venyika dzemuAficavakaita semutungamiri wenyika yeSouth Africa VaCyril Ramaphosa nemutungamiri weNamibia VaHage Geingob vari kuenda kurufu urwu. Vamwe vanoona nezvematongerwo enyika vaudza Studio 7 kuti zvinogona kurevawo kuti Britain yange isiri kuda kuti VaMnangagwa vange vari parufu urwu. Izvi vanoti zvakaitwa neAmerica mwedzi wadarika apo yakadaidza VaShava zvekare kwete VaMnagagwa pamusangano wekudyidzana uchaitwa muna Zvita nevatungamiri venyika dzemuAfrica. Hatina kukwanisa kubata muzinda weZimbabwe muBritain kuti ujekese nyaya iyi. Asi pambenge paita mashoko ekuti mutungamiri wenyika VaMnangagwa havana kukokwa azonzi padandemutande remuzinda weBritain munyika ange ari enhema. Mambokadzi Elizabeth vari kutarisirwa kuradzikwa musi weMuvhuro. Vakashaya kuScotland nemusi weChina. No media source currently available ",Kusaenda kwaVaMnangagwa Kurufu rwaMambokadzi Elizabeth Kwokonzera Mutauro
"Makambani akawanda ange achitarisirwa kutanga basa neMuvhuro mushure mekuvheneka vashandi vavo kuti havana chirwere checoronavirus here uye kuona kuti vashandi vanenge vasiri pedyo nepedyo pavanenge vachishanda. Asi nyaya yekushaikwa kwezvekuvheneka vanhu chirwere ichi kana kuti matest kits inenge iri kudzosera basa kumashure. Hurumende yakatara nzvimbo dzine chitsama kuti dzivhenekwe vashandi hutachiona uhu asi munyori mukuru mubazi rezvehutano Dr Agnes Mahomva vanoti kuti zvikurumidze, makambani anofanira kutenga zvekuvheneka vashandi kana kuti matest kits oga. Asi mutungamiri weEmployers Confederation of Zimbabwe Doctor Israel Murefu vaudza Studio 7 kuti zviri kukurudzirwa nehurumende zvdekuti vabhadhare mari yekuvheneka vashandi vose zvakaomera makambani nekuti vari kuvheneka vashandi ava vari kuda mari iri pakati pemadhora makumi maviri nemashanu nezana remadhora ekuAmerica. Vati makambani mazhinji ayo ange akavharwa ari kutotatarikawo kuwana mari kana yekutobhadhara vashandi yacho. No media source currently available  ",VeMabhizimisi Vanoti Havana Mari yeKuvheneka Vashandi Coronavirus Sezviri Kukurudzirwa neHurumende
"Kanzuru yeHarare iri kukurudzira vose vakakwikwidza musarudzo dzichangopera kuitwa kuti vabvise magwaro avo ekuzvishambadza, sezvo akapedza basa rawo. Mutauriri wekanzuru, VaMichael Chideme, vanoti mutemo wekanzuru unoti magwaro ekushambadza kana kuti ma poster, anofanirwa kubviswa mukati memazuva mana kana sarudzo dzapera, asi vakawanda vakakwikwidza havasi kubvisa magwaro avo. VaChideme vanoti ma ‘poster’ aya yatove tsvina mukati meguta vachiti vacharamba vachiyeuchidza vanhu ava pamwe nemapato avo kuti vaabvise pasina kunetsana. No media source currently available ",Kanzuru yeHarare Yokurudzira Kubviswa kweZvinorwa Zvakashaniswa Musarudzo
"Masangano emakereke akabatana achishanda neZimbabwe Devine Destiny anonzi ari kuronga kusvitsa gwaro renyunyuto kumutungamiri wenyika VaRobert Mugabe iro riri kuvakurudzira kuti vasiye chigaro nekuti vakundikana kutungamira nyika. Vari kutungamira hurongwa uhwu, Bishop Ancelimo Magaya, vanotungamira zvakare Zimbabwe Devine Destiny, vanoti gwaro ravo ravari kusvitsa neMuvhuro kuna VaMugabe iri rine zvinyunyuto zvikuru zvitatu zvinoti kuparara kweupfumi, kutyorwa kwekodzero uyewo kutambura kwevanhu. Bishop Magaya vanoti VaMugabe vanofanirwa kubvuma kuti havachakwanisi kugadzirisa Zimbabwe, vopa mukana kuvanhu vemuZimbabwe kuti vaite hurukuro inobvumidza kuti vanhu vagadzirise zvinhu pamwechete. Vanoti kana VaMugabe vakasatambira kuti vakundikana, vemakerekere ava vachaenda kudare reparamende kuti ribvise mutungamiri wenyika pachigaro, kana kuti impeach. Bishop Magaya vanoti vachasangana zvakare muHarare mukutanga kwaGumiguru vachitsinhira kurudziro yavo yekuti VaMugabe vabvume kuti vakundikana kufambisa nyika. Mamwe masangano ari muhuruongwa uhwu anosanganisira reChristian Voice, Prayer Network, neZimbabwe Pastors Forum. No media source currently available ",VeMakereke Voronga Kusvitsa Gwaro reNyunyuto Kuna VaMugabe
"Vanoongorora zvematongerwo enyika uye vari mukuru wesangano rinorwira budiriro yenharaunda, reFastforward Community Development Centre, VaAkson Potera, vanoti musangano waitwa pakati pemutungamiri wenyika, VaEmmerson Mnangagwa, navanachiremba, vanamukoti nevamwe vari mumapoka akakosha musangano wakanaka chose. Asi VaPotera vanoti havaoni hurumende ichizadzisa nekukasika zvose zviri kukurudzirwa nemapoka aya nekuda kwemamiriro ezvehupfumi hwenyika. VaPotera vanoti hurumende ine dambudziko remari zvekuti kuti ikwanise kuvhura nzvimbo dzekuongororera hutachiwana hwe coronavirus mumatunhu akawanda enyika pamwe nekukasika kuburitsa zvinenge zvawanikwa zviroto chaizvo, kunze kwekunge paita vamwe vanobatsira venenge vapindira. Vanotiwo zvakakosha zvikuru kuti vanachiremba navanamukoti vari kumberi mukurwisana nedambudziko rechirwere che COVID-19 ivo pachezvavo vaongororwewo kana vaine hutachiwana hwe Coronavirus, sezvo vachisangana nevarwere vakasiyanasiyana, Panyaya yekurudziro yaVaMnangagwa yekuti vanhu varemekedze mutemo wekugara kudzimba, VaPotera vanoti ruzhinji rwevanhu munyika rwunorarama nekupemha zuva nezuva, zvinove zvichanetsa kuti mutemo uyu uteverwe. No media source currently available ",Vamwe Vanoti Hurumende Haikwanise Kuzadzisa Zvichemo Zvinobata COVID-19
"Vakuru vakati “panorwa nzou uswa ndihwo hunoparara.” Izvi ndizvo zvinonzi zvinoitika nguva zhinji kana hurumende ichinge yadzika mimwe mitemo inonzi inopedzisira yakanganisa mashandiro emamwe mapoka. Izvi ndizvo zvinonzi nevashandi pamwe nevemabhizimusi zviri kuitika mushure mekusimbiswa kwemutemo unorambidza kufambafamba kwevanhu senzira yekudzivirira kupararira kwechiwere cheCovid-19, uyo wakatanga kushanda neMuvhuro. Munyori mukuru wesangano revashandi reZimbabwe Congress of Trade Unions, ZCTU, VaJaphet Moyo, vanoti mutemo uyu hachisi chinhu chitsva kwavari uye vave neruzivo kuti unorwadzisa vashandi zvakanyanya, sezvo vazhinji vavo vachirasikirwa neraramo dzavo. ""Nenyaya yema lockdowns taona matambudziko anouya nema lockdowns nenyaya yekuti hapana rubatsiro rwunoonekwa rwunozopiwa vanhu panguva yakaoma yema lockdown,"" vanodaro VaMoyo. Mutemo uyu haukanganisi vashandi chete, asi kuti kanawo vashandirwi, sezviri kutsanangurwa nemutungamiri wesangano revashandirwi, reEmployers Confederation of Zimbabwe, EMCOZ, Doctor Israel Murefu. ""Ma measures awa ma measures anoafekita bhizinesi nekuti mabhizinesi kana asingaoparete at full capacity yavanoda ivo zvinoita kuti production yavo idzikire, zvinozoita kuti production yavo idzikire."" Doctor Murefu vanoti chimwe chinoitwa nemutemo wekudzivirira kupararira kweCovid-19 uyu kupatsanura mabhizimusi uchiaisa mumapoka maviri, mamwe onzi anobatsira zvakanyanya mamwe onzi haana kukosha, kunyange vari kunzwisisa zvavo kuti sei matanho aya ari kutorwa. ""Hakuna bhizinesi rinonzi riri non-essential. Ese ari essential. Kana riri non-essential zvinoreva kuti harina zvarinobatsira'"" Izvi zvinotsinhirwawo neimwe nyanzvi mune zveupfumi vachishanda nesangano reLabour and Economic Development Research Institute of Zimbabwe, Doctor Prosper Chitambara, avo vanoti mitemo yose, ingava inorambidza zvishoma kana zvachose kuvhurwa kwemabhizimusi, inotokanganisa mashandiro emabhizimusi. Asi munyori mukuru werimwe remasangano anomirira vanorarama nekutengesa, reSurvival Vendors’ Union of Zimbabwe, VaEmmanuel Kwamira, vanoti vanotambira nemufaro mutemo uyu, sezvo uri kuvapawo kamukana kekutengesa kana zvichienzaniswa nemimwe mitemo yakatombovharisa misika nemabhizimusi nyika yose. Asi imwe nyanzvi, vachishanda vakazvimirira, VaMasimba Kuchera, vanoti kunyange hazvo mutemo uyu usina kubva wavharisa nyika sezvakamboitika pakutanga, unotokanganisa raramo dzevanhu vakawanda sezvo ruzhinji rwevanhu munyika rwave kuzvishandira rwega. Saka zvingakanganisa zvakadii kukura kwehupfumi hwenyika, uhwo hunonzi negurukota rezvemari, Muzvinafundo Mthuli Ncube, hwave kusimukira? VaKuchera vanoti, ""Zvinokanganisa zvikuru nekuti kana makazvitarisisa muchaona kuti vanhu vanga vave kudzoka kumabasa. Eeh, industry yanga yaita sekuti simukeyi."" Studio 7 yakundikana kubata gurukota rezvemaindaisitiri, Amai Sekai nzenza, kuti tinzwewo maonero avo pane zviri kutaurwa nevashani pamwe nevashandirwi pamusoro pemutemo uyu. Hurumende inonzi yakatora matanho aya mushure mekuona kukwira kuri kuita huwandu hwevanhu vari kufa pamwe nekubatwa neCovid-19, asi nenyaya yekuti hupfumi hwenyika hahuna kusimba, vakawanda vanonzi vanogona kutambura kuti vazviriritire nekuda kwenguva dzavanobvumidzwa kunge vachiri kumabasa, pangave pakambani, kana kwavanozviitira emaoko. No media source currently available ","Mutemo weCovid-19 Unorambidza Kufambafamba kweVanhu Wonzi Unokanganisa Makambani, Vashandi neVanhuwo Zvavo"
"Dare repamusoro remuBulawayo ramisa kugadzwa kwaVaBulelani Khumalo saMambo Lobengula mukumutsurudzwa kwehumambo hwerudzi rwemaNdebele kwange kuchida kuitwa muBulawayo. Mapurisa anodzivirira mhirizhonga vashandisa hutsi hunokachidza kuti vadzinge vanhu vange vachiimba vari panze peHigh Court vakamirira kunzwa kuti dare iri rinoti kudii panyaya yange yakwidzwa zvechimbi-chimbi pamusoro pekugadzwa kwashe uyu. Mutauriri we Royal Crown Trust, VaEffie Ncube, vaudza Studio7 kuti mutongi wedare, VaMartin Makonese, vati kugadzwa kwaVaKhumalo hakufanirwe kuenderera mberi sezvo kuve naMambo wemaNdebele kuri kunze kwemitemo yenyika. Vati havasati vaziva kuti vachakwira kudare reSupreme Court here kana kuti kwete kuti vapikise zvaturwa nedare reHigh Court. Nemusi weChitatu gurukota rezvematunhu, VaJuly Moyo, vakazivisa kuti kugadzwa kwamambo uku kwaisafanirwa kuenderera mberi. Panguva dzekuma 10 neMugovera makurukota ehurumende anosanganisira VaMoyo negurukota rezvemukati menyika, VaObert Mpofu, mukuru wemadzishe, Ishe Fortune Charumbira, nemamwe madzishe emumatunhu eMatabeleland vange vambosangana kuti vazeye nezvenyaya iyi. VaMoyo vati musangano uyu wanga uri wekuda kutsanangurira madzishe nezvedanho rehurumende asi vati hauna kuzoenderera mberi nekuda kwekuti nyaya iyi yange yakwidzwa kudare. VaMthandazo Ndlovu vati havazi kufara nekupindira kwehurumende munyaya yehumambo hwemaNdebele. Pane makakatanwa agara aripo panyaya yehumambo hwemaNdebele. Gore rakapera VaRaphael Tshuma Khumalo vakazviti ndivo Mambo Mzilikazi II. Masvondo maviri apfuura, VaPeter Zwide Khumalo, vakazvigadzawo saMambo. Ukuwo neMugovera, VaBulelani Khumalo, vange vachida kugadzwa saMambo zvekare. No media source currently available ",Matare Omisa Kugadzwa kwaMambo weMandevere
"Nyanzvi dzezvehutano dzinonzi dziri kuronga kuita ongororo kana kuti postmortem chero nguva kubva nhasi yekutsvaga chakauraya murwiri wekodzero ane mukurumbira uye vaive mukuru weHuman Rights Watch kuchamhembe kweAfrica, VaDewa Mavhinga, avo vakashaya neMugovera vari muSouth Africa. Mumwe wemhuri ane ruzivo nezvri kuitika audza Studio 7 danho iri rinogona kuitwa neMuvhuro kana kuti neChipiri, shure pezvo mutumbi wavo wozotarisirwa kutakurwa kuenda kumusha uko vanotarisirwa kuzoradzikwa. Izvi zviri kuitika panguva iyo vemasangano akasiyanasiyana akashanda pamwechete naVaMavhinga vari kutaura pamusoro pekurasikirwa kwavo nekushaya kwegamba rekodzero dzevanhu iri. Mumwe wevari kuchema kushaya kwaVaMavhinga ndaVaDenis Juru, vanove mutungamiri wesangano revanorarama nekutenga pamwe nekutenga kunze kwenyika, reInternational Cross Border Traders Association. VaJuru vanoti kushaya kwaVaMavhinga ipfumo rakabaya vanhu vakawanda pamwoyo sezvo vakanga vari munhu akanga achibatsira vamwe asingatarise kuti wabuda mumba maani uye vakanga vasiri munhu aitarisa matambudziko ezvizvarwa zveZimbabwe chete, asi kuti nezvekune dzimwe nyika dzakaita seEswathini, uko vanoti vanga vachibatsira zvikuru. VaMavhinga vakashaya vave nemakore makumi mana nemaviri ekuberekwa, uye vakasiya mudzimai nevana vana. No media source currently available ","Vakawanda Voenderera Mberi neKuchema Kushaya kweMurwiri weKodzero, VaDewa Mavhinga"
"Vamwe vagari mudunhu reMasvingo vanoti vave kuyaura nenzara\nsezvo zvikafu zvavakange vakachegeta zvopera apo nyika yapinda muzuva\nrechisere yaparura chirongwa chekuti vanhu vagare mudzimba vasingaende\nkumabasa senzira yekudzivirira kupararira kwechirwere checovid-19 kana\nkuti coronavirus. Vagari vataura neStudio 7 vanoti vari panguva yakaoma sezvo zvitoro\nzvinotengesa chikafu zvave kuvhurwa kwema awa mashanu uye mamwe mapurisa achimbovarambidza kubuda mudzimba. Vanhu vanonziwo vanofanira kutenga pazvitoro zviri pedyo pedyo navo chete. Amai Entrance Takaedza vashorawo nyaya yekukurumidza kuvhara zvitoro zvinotengesa mishonga kana kuti mapharmacies vachiti zvinoisa varwere munjodzi Vamwewo vekumaruwa vakaita saVaHery Makusha vanogara kuNemamwa vanoti kunze kwenguva diki iri kuvhurwa zvitoro vanhu vazhinji vave kutarisana ne nhamo yesadza sezvo hupfu huri\nkudhuriswa kubva pakatanga chirongwa chekuti vanhu vagare mudzimba.\nVaEdward Jacob Mnzanga vanorarama nekutengesa zvinhu mumigwagwa vanoti zvinhu hazvina kumira zvakanaka nekuti havachina chekubata. Hatina kukwanisa kunzwa divi rehurumnede panyaya iyi, sezvo gurukota\nrezve kufambiswa kwemashoko , Amai Monica Mutsvangwa, vati vange vari\nmumusangano. Asi mutungamiriri wenyika, VaEmmerson Mnangagwa, nezuro vakaudza vatori venhau mushure mekutenderera munzvimbo dzinogara veruzhinji kuHarare kuti vachaongororazve nezvechirongwa ichi. Mune imwewo nyaya sagano rinomirira vagari reMasvingo United Residents\nand Rate Payers Alliance(MURRA) nhasi raendesa kanzuru yeMasvingo\nkudare repamusoro richipa chikumbiro chekuti kanzuru, bazi rezvehutano nerematunhu manikidzwe kupa vagari mvura mudzimba nguva dzose kuti vakwanise kudzivirira chirwere cheCovid-19 icho chinoda kuhatsanana hwakawanda.\n\nGweta reMURRA VaMartin Mureri vanoti mvura yakakosha kuvagari panguva ino.\n\nMutongi wedare VaNeville Wamambo, vambosendeka nyaya iyi parutivi kusvika magwana vachiti vakamirira magweta emapazi ehurumende ayo atadza kuuya kudare nhasi. Dhorobha iri rave nemwedzi yakawanda vagari vasingawane mvura mudzimba izvo zvinoita kuti vararame nemvura yemuzvibhorani. MuHarare dare repamusoro rakatotonga svondo rapera kuti kanzuru nemapazi ehurumende aya vaone kuti vanhu vawaniswa mvura yakachena munyaya yainge yakwidzwa kumatare nerimwe sangano rinomirira vagari reCombined Harare Residents Association",Vagari vekuMasvingo Vanoti Nzara Yopfunya Chisero Apo Vari Kunzi Vagare Mudzimba
"Ongororo yakaitwa neMass Public Opinion, kana kuti MPOI, ichibatsirana nemamwe masangano akaita seAfrobarometer, yakaburitsa kuti vanhu vemuZimbabwe vane chivimbo zvikuru nemutungamiri wenyika, VaRobert Mugabe, yakonzera mutauro wakanyanya munyika. Zvimwe zvakabuda muongororo iyi zvichabuditswa nemusi weChitatu. Vatsigiri veZanu-PF vanoti ongororo iyi inoratidza zvavagara vachitaura kare kuti VaMugabe vanodiwa nevanhu. Asi vanopikisa vanoti ongororo iyi yakareva nepasipo. Ongororo iyi inoti vanhu vemuZimbabwe vane chivimbo chakanyanya nevakuru vemachechi uye masangano akazvimirira oga. Vanhu makumi matanhatu nevana kubva muzana vanonzi vane chivimbo naVaMugabe asi vanhu makumi mashanu nevatanhatu vachiti vane chivimbo nebato reZanu-PF. Vanhu makumi mashanu kubva muzana vanonzi vane chivimbo neZimbabwe Electoral Commission sangano rinoona nezvesarudzo munyika. Vanhu zvikamu makumi matatu nezvitanhatu kubva muzana vanonzi vane chivimbo nevanopikisa. Vanotungamira ongororo musangano reMPOI, VaStephen Ndoma, vanoti vakabvunza vanhu vanodarika churu nemazana maviri. No media source currently available Mukuru wesangano reZimbabwe Democracy Institute, Doctor Pedzisayi Ruhanya, vanoti ongororo dzakadai dzinonetsa sezvo muZimbabwe musina kugadzikana nekuti vanhu vanotya. No media source currently available  ",Ongororo Inoti VaMugabe Vanodiwa neVanhu Yokonzera Mutauro
"Sangano re Zimbabwe Tourism Authority rinoti gadziriro ye musangano mukuru wepagore we Sanangani – Hlanganani iri kufamba zvakanaka uye vanyarikani vari kubva kune dzimwe nyika vatotanga kusvika. Musangano uyu uchaitwa kuBulawayo svondo rinouya kubva musi wa 16 kusvika musi we Mugovera musi wa 18. Musangano uyu unoitwa panguva iyo nyika yakatarisana nedambudziko rekushaikwa kwemari asi vanoona nezvekufambiswa kwemashoko musangano iri VaSugar Chagonda vanoti vari kutaura nemakurokota anoona nezvekufambiswa kwemari kuti vaone kuti pane zvingaitwe here kuti vashanyi vasatarisane nedambudziko iri. “Isu tinoshuwira kuti vese vachashanya vakwanise kusiya mari dzamo munyika nekushandisa macredit card kuitira kuti mari iyi ishande mukurandudza hupfumi hwenyika yedu,” VaChagonda vaudza Studio 7. VaChagonda vonoti zvakakosha kuti musangano uyu uitirwe kuzvimbo dzakasiyana siyana saka gore rino uchange uri kuitirwa kuBulawayo senzira yekupa mukana kune vanyarikani vachange vari pamusangano uyu kuti vamboonawo dzimwe dzvimbo dziri muguta iri. Vamwe vanyarikani vakabva kuSouth Africa vanonzi vari kukurudzira kuti kuve nemari inoshandiswa ne nyika dzemu SADC sezvo mari yekuAmerica iri kuita kuti kushanya munyika kudhure. No media source currently available   ",Zimbabwe Tourism Authority Yokurudzira Vashanyi Kuti Vashandise maCard Pavanoshanya
"Mukuru weAlbino Trust of Zimbabwe, VaBrian Nyoni, vanoti vanhu vanodarika zviuru mazana matatu, 300 000, vachawana rubatsiro rwekupiwa magirazi okuverengesa pachena pachirongwa cheSight To the World. Sangano iri riri kushanda nebazi rezvehutano mukanzuru yeHarare. VaNyoni vanoti chirongwa ichi chichabatsira vanhu vanemazera ari pakati pemakore makumi mana nemashanu, 45, nemakumi matanhatu nemashanu, 65. Vaendera mberi vachiti chirongwa ichi chichaendawo kumatunhu mashanu enyika kwemakore mashanu anotevera. VaNyoni vatiwo chirongwa ichi hachisi kunangana nevanhu vanorarama nehusope chete. Vaendera mberi vachiti zvakakosha kuti munhu wese apinde muchirongwa ichi pasina rusarura izvo zvinozoita kuti vanhu vaone kukosha kwemasangano anomirira vanorarama nehusope uye nekunzwisisawo matambudziko avanosangana nawo. Imwe nyanzvi nyanzvi munyaya dzezvehutano isina kudomwa nezita yaudza Studio 7 kuti kune zvakawanda zvinokonzera kuti vanhu varware maziso uye vaendera mberi vachiti vanosanganawo nevana vari pasi pemakore gumi nemashanu, 15, vanenge vavhiringidzwa maziso nenzira dzakasiyana siyana. Vati rimwe donzvo rechirongwa ichi nderekudzikisa huhwandu hwevanhu vanoita tsaona pamigwagwa nenyaya yekusaona zvakanaka. Nyanzvi munyaya dzezvehutano Dr Chiripanyanga vatsanangura zvimwe zvezvirwere zvinokonzera kupofomara kwemaziso. Bazi rezvehutano rinoti kune vanhu vakawandisa vanoda magirazi okuonesa zvekuti vari kukurudzira varapwi kuti vaende kumakiriniki anosanganisira Sekuru Kaguvi iri paParirenyatwa Hospital, Norton Eye Hospital, Sakubva Clinic kwaMutare ne Richard Morris Hospital kuBulawayo. Nyanzvi munyaya dzezvehutano hwemaziso ine mukurumbira pasi rose Dr Solomon Guramatunhu vanoti zvinorwadza kuona varwere vachishaya rubatsiro munyika, asi dzimwe nyika dzichisimbaradza zvipatara zvehurumende kuitira kuti veruzhinji vakwanise kubatsirwa.",Vasope neVamwe Vasingaone Zvakanaka Vobatsirwa neMagirazi Pachena
"Mutungamiri weMDC, VaNelson Chamisa, vanoti mutungamiri wenyika, VaEmmerson Mnangagwa, vanofanira kutanga vakumbira ruregerero kana vachida kugadzirisa nyaya yeGukurahundi iyo vakati vanhu vanofanira kusungunuka kutaura nezvayo. No media source currently available Kubva muna 1983 kusvika 1987, vanhu vanogona kusvika zviuru makumi maviri vakaurayiwa kuMatabeleland neMidlands nemauto eFifth Brigade. VaMnangagwa ndivo vaive gurukota revasori panguva iyi. Vaive mutungamiri wenyika, VaRobert Mugabe, vanoti iyi yaive nguva yekumbopenga asi vakaramba kukumbira ruregerero. Asi VaMnagagwa kubva zvavakasarudzwa kuva mutungamiri wenyika, vakavimbisa kugadzirisa nyaya yeGukurahundi. Asi mutauriri waVaMnangagwa, VaGeorge Charamba, avo vakamboti VaMnangagwa vainge vasineyi nezvakaitika vachipomera VaMugabe mhosva vanoti iyi yaive hondo uye kwakafa vanhu kumativi ose. Studio7 yakundikana kubata VaCharamba kana gurukota rezvemutemo, VaZiyambi Ziyambi, sezvo vange vasiri kudaira nharembozha dzavo. Mutevedzeri wegurukota rezvekuburitswa kwemashoko, VaEnergy Mutodi, vanoti zvakataurwa naVaCharamba ndizvo chaizvo zvinomirira pfungwa dzehurumende zvekuti iyi yaive hondo. No media source currently available    ",VaChamisa Vanoti VaMnangagwa Ngavakumbire Ruregerero paNyaya yeGukurahundi
"Panonzi pave nekusawirirana mumasangano evarairidzi zvichitevera mashoko anonzi akataurwa negurukota rezvemari, Muzvinafundo Mthuli Ncube, ekuti hurumende yakakumbirwa nevarairidzi kuti imise kushandiswa kwemari yekunze munyika pamusangano wakaitwa nevamiriri vevarairidzi nemutungamiri wenyika, Vaemmerson Mnangagwa svondo rapera. Hurumende yakazivisa neMuvhuro svondo rino kuti mari yekunze yakanga isisabvumidzwi kushandiswa munyika, asi kuti mari yeBond Note neRTGS ive chete iyo inoshandiswa munyika mukutengeserana. Masangano evarairidzi ari pasi peApex Council anoti reZimbabwe Teachers’ Union of Zimbabwe, Teachers’ Union of Zimbabwe neZimbabwe Democratic Teachers Union pamwe nevamiriri vemamwe masangano evashandi akasangana nemutungamiri wenyika svondo rapera achipira zvichemo zvine vashandi vehurumende. Zvichemo izvi zvinosanganisira nyaya dzemihoro yavo, iyo vanoti haichina chainotenga, izvo varairidzi vainyunyutawo vachiti vanoda kuti vabhadharwe mihoro yavo nemari yekuAmerica. Sangano reProgressive Teachers’ Union of Zimbabwe, PTUZ, nemamwe masangano evarairidzi havana kupinda mumusangano uyu. Asi masangano asina kupinda mumusangano uyu anonzi ave kupomera masangano akasangana naVaMnangagwa mhosva yekutengesa Chimurenga chevarairidzi. Munyori wePTUZ, VaRaymond Majongwe, vanoti vakapinda mumusangano nemutungamiri wenyika vakanga vasingafanirwe kukurudzira zvekubviswa kwemari yekunze pasina dzimwe nzira dzekugadzirisa nadzo zvichemo zvevarairidzi. VaMajongwe vanoti hazvibatsire kuti nyika itore matanho akadai iyo isina mari yekunze yairi kupinda munyika kubva muzvicherwa nezvirimwa. Mukuru weTeachers union of Zimbabwe, VaManuel Nyawo, vanoramba kuti havana kukumbira kuti mari yekunze irambidzwe kushandiswa munyika, asi chete kuti vakati vanoda kutambiriswa nemari inotenga. Vanoti vakaudza VaMnangagwa kuti kana vezvitoro vachiti vanoda kuti vanhu vatenge nemari yekunze, vashandi vanofanirwawo kubhadharwa nemari yekuAmerica. No media source currently available ",Varairidzi Vopesana neNyaya yeKurambidzwa kweMari yeKunze Kushandiswa Munyika
"Sangano guru revashandi, reZimbabwe Congress of Trade Unions, rinoti hurumende haikwanise kudzinga basa vashandi ichishandisa mitemo yechimbi chimbi, kana kuti Statutory Instruments, sezvairi kutaura sezvo kuri kutyora bumbiro remitemo. Hurumende yakazivisa kuti kutanga nhasi, Muvhuro, vashandi vayo vose vanenge vasina kubayiwa nhomba vachamiswa basa vonyimwa mari yemihoro kunze kwekunge vaine zvikonzero zvakati tsvikiti. Vanenge vagarisa vasina kubayiwa vanonzi vanogona kudzingwa basa. Hurumende yakatoburitsa kare mugwaro rayo, reGovernment Gazette, kuti vashandi vose vange vabayiwa nhomba kusvika musi wa 15 Gumiguru. Mutevedzeri wegurukota rezvekuburitswa kwemashoko, VaKindness Paradza, vaudza Studio 7 kuti hapana kudududza panyaya iyi. Asi munyori mukuru weZCTU VaJaphet Moyo vaudza Studio 7 kuti kudzinga vashandi kutyora bumbiro remitemo uye vashandi vanokwanisa kuenda kumatare No media source currently available Zvichakadaro, rimwe sangano rinomirira varairidzi, reProgressive Teachers’ Union of Zimbabwe, rinoti rinokurudzira nhengo dzaro kuti dzirambe dzichienda kuzvikoro kusvika dzazonyorerwa tsamba dzekuvamisa basa nehurumende. Mutungamiri wesangano iri, Doctor Takavafira Zhou, vanoti pane zvikonzero zvizhinji zvinotadzisa vamwe vanhu kuti vabaiwe nhomba, vachiti iyi haisi nyaya yekumanikidza vanhu asi kuti hurumende ione kuti chii chiri kukonzera kuti vamwe vatsike madziro pakubayiwa nhomba yeCovid-19. No media source currently available ",ZCTU Inoiti Hurumende Haikwanise Kushandisa Mitemo yeChimbichimbi Kudzinga Basa Vashandi
"Tarisiro yemusangano pakati pevari kumirira mubatanidzwa weMDC Alliance VaNelson Chamisa nemutungamiri weZanu PF uwe vari mutungamiri wenyika, VaEmerson Mnangagwa kuti vakurukure maererano nesarudzo dziri kuuya musi wa 30 Chikunguru yoshaya basa sezvo VaMnangagwa vari kunzi vakaramba zvachose kusangana naVaChamisa sarudzo dzisati dzaitwa. Mutauriri wemutungamiri wenyika, VaGeorge Charamba vanoti VaMnangagwa havana hurongwa hwekusangana naVaChamisa kunze kwekumirira musi wesarudzo nekuti havaoni zviine chazvinovabatsira kusangana naVaChamisa pari zvino. VaCharamba vanoti kana VaChamisa vachida kusangana nemukuru wenyika ngavabatane nevamwe vavo vese vari kukwikwidza voita musangano mumwechete, kwete wavo ivo vari vega. Asi mutauriri waVaChamisa, Doctor Nkululeko Sibanda, vanoti uyu wanga uri mukana wekuti vaviri ava vawirirane kuita sarudzo dzakachena uye kuonesana mune zvinoda kugadziriswa nekuti ndivo vatungamiriri vakatarisirwa neruzhinji rwevanhu. VaSibanda vanoti Zanu PF iri kuratidza kuti iri kutya kukundwa musarudzo. Murongi wemusangano muMDC-T inotungamirirwa naVaNelson Chamisa, VaAmos Chibaya, vaudza Studio 7 kuti nguva yekugadzirisa zvinoda kugadziriswa yapera mazuva esarudzo atosvika, vachitiwo zvanga zvakanaka chose kuti VaMnangagwa naVaChamisa, sevatungamiriri vemapato ane mukurumbira munyika, vagare pasi kuitira kuti vaonesane zvinodiwa nezvizvarwa zveZimbabwe. No media source currently available ",VaMnangagwa Voramba Zvachose Kusangana NaVaChamisa Sarudzo Dzisati Dzaitwa
"Mutungamiri weMDC-T, VaMorgan Tsvangirai, vanoti nhengo dzavo hadzingarambi dzichirohwa mazuva ose dzakapeta maoko nenhengo dzeZanu PF. Vachitaura pamusangano mumusha weAlaska, muChinhoyi, VaTsvangirai vati zviri pachena kuti mapurisa havasi kudzivirira nhengo dzavo kumhirizhonga zvichitevera kuda kunganganiswa kwemusangano wavo nenhengo dzeZanu PF neChishanu. No media source currently available VaTsvangirai vayambira mapurisa neZanu PF kuti ivo nevamwe vatungamiri vebato ravo havafanirwe kuwanirwa mhosva kana nhengo dzavo dzave kuzvidzivirira kana dzorwisa nenhengo dzeZanu PF sezvaitika neChishanu kuAlaska. VaTsvangirai vati vanga vofunga kuti nyaya yemhirizhonga yainge yapera. Musangano weMDC-T waitwa zvechisimba mushure mekunge nhengo dzeZanu PF dzaedza kutadzisa kuti musangano uyu usaitwe apo vanga vachiimba nekutyisidzira nhengo dzeMDC-T. Mapurisa anodzivirira mhirizhonga anga achingombeya mbeya kusvikira musangano wapera. Mashoko aVaTsvangirai atsigirwa nemukuru wevechidiki mubato reMDC-T, VaHappymore Chidviva Gondo, avo vati hakuna munhu anonzi ndiye ega anogona kuita mhirizhonga. VaTsvangirai vataurira nhengo dzavo kuti vanyorese kuitira kuti vave vavhoti nekuti kuvhota chete ndiko kunoita kuti Zanu PF ibve pachigaro. Vaenderera mberi vachiti ivo chete ndivo vane zano rekuti nzara ipere munyika sezvo mutungamiri weZanu PF, VaRobert Mugabe, vakundikana. VaTsvangirai vati kunyange VaMugabe vakanyorerana zvibvumirano zvakawanda zvekuti vapiwe ruyamuro rwemari, hakuna mari yavanowana kunyange kubva kushamwari dzavo dzeku China. VaTsvangirai vari kushanya kwemazuva mana muMashonaland West vachisangana nevatsigiri vavo...",VaTsvangirai Vanoti Nhengo Dzavo Hadzirohwe Dzakapeta Maoko
"Musarudzo dzakaitwa neChipiri, vadzidzi vepa University of Zimbabwe vakasarudza munhu wechikadzi kuti ave mutungamiriri wekanzuru inomiririra vadzidzi, yeStudent Representative Council. Muzvare Abiona Mataranyika veZINASU vakawana mavhoti zviuru zviviri zvine mazana mashanu negumi nerimwe (2,511) vachikunda vamwe vaviri avo vakawana mavhoti chiuru nezana, mumwe ndokuwana mavhoti ari pasi pechiuru chimwe chete. Aka ndiko kekutanga chikoro ichi chichisarudza munhukadzi kuti abate chigaro ichi. Muzvare Mataranyika ave munhu wechikadzi wekutanga kuve mutungamiriri we Students Representative Council. Pakaita mhirizhonga mushure mekuverengwa kwemavhoti vamwe vakakuvadzwa uye pakapunzwa mahwindo. Muzvare Mataranyika vaudza Studio7 kuti chekutanga chavanoda kuita kuona kuti vadzidzi vechikadzi vapiwa zvehutsanana pachena nekuti iyi nyaya irkunetsa vadzidzi vechikadzi zvikuru. Muzvare Mataranyika vanoti vachaona kuti nyaya yemagetsi pachikoro ichi yagadziriswa nekukurumidza sezvo kudzimwa dzimwa kwemagetsi kuri kukanganisa vadzidzi pakudzidza nekuverenga. No media source currently available  ",Muzvare Mataranyika Vanosarudzwa Kutungamirira UZ Student Representative Council
"Zvizvarwa zveZimbabwe zvechidzimai zvinogara nekushanda muBotswana zvinoti kushaikwa kwemukana wekucherechedza zuva revanhukadzi pasi rose reInternational Women’s Day kunovatadzisa kuti vave nemazano angavabatsira kuti vabatsirikane. Vachitaura neStudio7 muFrancistown, Botswana pazuva reMadzimai kana kuti International Women's Day, Amai Priscilla Katsenga vanoti vanhukadzi vanobva kuZimbabwe nedzimwe nyika muBotswana neSouth Africa vanosangana nematambudziko makuru asi kwekuchemera hapana. Amai Tinotenda Mutungagore vaudza Studio7 kuti zvizvarwa zvechidzimai zvinobva kuZimbabwe hazvikwanisi kurakidzira kumbunyikidzwa kwazvo munyika dzazvinogara nekuti ruzhinji rwugere munyika idzi zvisiri pamutemo Muzvare Ethel Jairos avo vane makore makumi mana nerimwe vanorarama nekutenga zvinhu muBotswana vachinozvitengesa kumusha vanoti nhamo ndiyo inoita kuti vasafunge nezvekucherechedzwa kwezuva iri kunyangwe hazvo vachisangana nematambudziko. Zvichakadaro, Amai Memory Mlotshwa vanoti kusamira zvakanaka kwezvinhu muZimbabwe kunopa kuti madzimai agume opembererera nenyika kunge mombe dzemashanga. Musi wa 8 Kurume gore rega rega, vanhukadzi pasi rose vanocherechedza mabasa anoitwa nemadzimai. No media source currently available  ",Madzimai emuZimbabwe Anogara muBotswana Ochema neKushaya Mukana weKutaurawo Nhamo Dzavo
"Gweta rakaendesa mutungamiri wenyika VaRobert Mugabe kumatare richiti havachafanire kuramba vari pachigaro nekuti vakwegura uye hutano hwavo hauna kumira zvakanaka, VaTinomudaishe Chinyoka, vanoti vari kutarisira kuti nyaya yavo ichanzwikwa mudare muna Kubvumbi. Asi vanoti havasati vawana tsamba kubva kumagweta aVaMugabe kupikisa zvavakatura kudare repamuso. No media source currently available  Asi gweta rine mukurumbira munyika vari mutungamiri webato rinopikisa reNational Constitutional Assembly muzvinafundo Lovemore Madhuku vanoti zviri kuitwa naVaChinyoka kupedzera hoko padehwe retsindi nekuti bumbiro remutemo rinopa masimba ekuti mutungamiri wenyika haachakwanise kutonga kudare reparamende kweete kumnhuwo zvake. No media source currently available Asi dare reparamende parizvino rakazara nenhengo dzakawanda dzebato riri kutonga reZanu-PF dzinonzi nedzimwe nyanzvi munyaya dzezvematongerwo enyika hadzina chidokwa dokwa chekuda kubvisa VaMugabe pachigaro.",Dare Rotarisirwa Kuzeya Nyaya Yekuti VaMugabe Havachakwanise Kutonga Muna Kubvumbi
"Veruzhinji vanoti vari kukatyamadzwa zvikuru nekukwira kuri kuita mitengo yezvinhu munyika zvichitevera kurambidzwa kwemari dzekunze kushandiswa munyika. Vanhu vazhinji vanoti vaifunga kuti zvakaiswa mutemo mutsva nehurumende wekushandisa mari yemunyika chete, mitengo yezvinhu yaizogadzikana, asi vari kushamisika zvikuru vachiona mitengo ichiita chamurambamhuru kukwira. Vamwe vatengi vakaita sa Amai Chipo Murambiwa vanoti mitengo yezvinhu, kunyanya chikafu, yafuma yakaita chamuramba mhuru muzvitoro zvakaita seOK ne Pick & Pay nezvikamu zvinopfuura zana kubva muzana. Muchitoro che OK makeyiji makumi mashanu ehupfu aiita makumi matatu emadhora eRGTS, nhasi afuma achiita zana nemadhora maviri. Mafuta ekubikisa aiita madhora gumi nemashanu, ave kuita madhora makumi matatu, makeyiji maviri emupunga aiita madhora masere, ave kuita madhora makumi maviri nemanomwe, ukuwo keyiji yenyama yaiita madhora gumi nemashanu, yave kuita madhora makumi matatu emaRTGS. VaJohanes Chihwani, avo vanogara mumusha we Sisk, vanoti mutemo wakaiswa uyu watovaipira. Sachigaro weConsumer Council of Zimbabwe muMasvingo, VaProsper Muzambi, vanoti kukwira kuri kuramba kuchiita mitengo yezvinhu kunokonzera mutauro munyika. Vatiwo vemabhizimusi vakaramba vachidai, vanokurudzira vatengi kuti varatidzire nekuti vaifunga kuti mutemo wakauya uchaita kuti zvinhu zvidzike. VaTatenda Matumba, avo vane chitoro mudhorobha, vati vari kuramba vachikwidza mitengo nekuti vanozondotenga mari yekunze pamukoto nekuti kumabhanga haiwanikwi. Vanoongorora nyaya dzehupfumi hwenyika vakazvimirira, VaPardon Tshuma, vanoti mutemo wakaiswa nehurumende handiwo mhinduro yedambudziko rekukwira kwezvinhu muzvitoro kana nyika isina maindasitiri anogadzira zvinhu achitengesawo kunze kwenyika. Muzvinafundo pachikoro cheGreat Zimbabwe University, VaMunashe Shoko, vanoti mitengo ichiri kukwidzwa nekuti vatengesi vazhinji vakange vakahodha zvinhu nemari yekunze nekudaro pazvichapera mitengo ichadzikama. Asi vamwe vanoti kuti zvinhu zvigadzikane nyika inofanira kushandisa mari yekunze yeku nyika yeAmereka kusvika zvinhu zvazonaka. Studio 7 yakundikana kubata gurukota rezvemari, VaMthuli Ncube, avo vanonzi vari kunze kwenyika. Asi gurukota rinoona nezvekugadzirwa kwezvinhu nekutengeserana, VaMangaliso Ndlovu, vashora zvikuru vemabhizimusi nekukwidza mitengo yezvinhu zvisina tsarukano kubva pakarambidzwa mari yekunze kushandiswa munyika svondo rino. VaNdlovu vaudza vatori venhau pamusangano wavaita muHarare kuti hapana chikonzero chingapa kuti vemabhizimusi vakwidze mitengo yezvinhu. No media source currently available .",Mitengo yeZvinhu Muzvitoro Yorwadza Vakawanda
"Makakatanwa ekurwira chigaro cheanofanotungamira bato reMDC-T chakasiiwa nevaive mutungamiri webato iri, VaMorgan Tsvangirai, ari kutowedzera zvichitevera kubuda pachena kwemumwe wevatevedzeri vemutungamiri webato iri, Muzvare Thokozane Khupe, vachiti ndivo vakafanobata chigaro ichi, sezvo vari mutevedzeri akasarudzwa nekongiresi yebato ravo muna 2014. Muzvare Khupe vanoti izvi ndizvo zviri mubumbiro remitemo yebato ravo. Vanoti vamwe vose vari kuzviti ndivo vakafanobata matomu vari kutaura zvemugotsi matsuro sezvo vari kunzvenga chokwadi, chinove bumbiro rebato. Vachitaura kekutanga pamusoro penyaya iyi neStudio7, Muzvare Khupe vanoti vacharamba vachiremekedza bumbiro remitemo yebato ravo, asi vanofanirwa kujekesera nyika kuti ndivo vakafanobata chigaro chekutungamira bato zviri pamutemo. No media source currently available Ukuwo mumwe wevatevedzeri vemutungamiri webato, VaNelson Chamisa, vari kutiwo ndiwo vakafanobata chigaro ichi, zvichitevera kusarudzwa kwavo neNational Council yebato ravo. VaChamisa, avo varamba kunzi mutevedzeri wemutungamiri vachida kunzi vakafanobata chigaro chemutungamiri, vanotiwo vanhu vari kuti Muzvare Khupe ndivo vakafanobata matomu vari kutadza kunzwisisa zvikamu zvebumbiro remitemo yebato iri. Vanoti havadi kunyepera nyika kuti pakatyorwa bumbiro remitemo yebato, vachiti vanofamba nemutemo, uye ndomurawo zvaunotaura. VaChamisa vanoti havadi zvavo kuti vange vachifukura hapwa vachiburitsa zviri mubato ravo, asi vanoti vachashevedzera musangano wechimbichimbi pamuzinda webato ravo weHarvest House kuti vagadzirisane nevamwe vavo pamusoro penyaya iyi. Dzimwe nyanzvi munyaya dzemitemo dzinoti bumbiro remitemo reMDC-T rinoburitsa pachena kuti mutungamiri webato akasarudzwa nekongiresi, anotsiviwa nemutevedzeri wake mubato. Izvi zvinoreva kuti munhu uyu anofanirwa kunge akasarudzwa nekongiresi panguva imwe cheteyo bato rakasarudza mutungamiri waro. Kongiresi yeMDC-T yakaitwa muna 2014 iyo yakaona VaTsvangirai naMuzvare Khupe vachisarudzwa sevatungamiri vaviri vepamusoro mubato. Mushure memakore maviri kongiresi yaitwa, VaTsvangirai vakadoma VaElias Mudzuri naVaNelson Chamisa kuti vave vatevedzeri vavo kuitira kuti vavabatsire mukufambisa basa munguva iyo vainetseka nehurwere. Makakatanwa ehutungamiri mubato reMDC-T akatanga kuonekwa pakati paVaChamisa naVaMudzuri, asi kupindawo kwaMuzvare Khupe mudariro kwave kuita kuti makakatanwa aya akure. Studio 7 haina kukwanisa kunzwa divi raVaMudzuri panyaya iyi. Asi vamwe muMDC-T vari kuti kudomwa kwaVaChamisa kuri kunze kwebumbiro remitemo, vachiti panofanirwa kuitwa kongiresi yechimbichimbi yekusarudza mutungamiri mutsva. VaTsvangirai, avo vakashaya neChitatu chapfuura kuSouth Africa, vavigwa neChipiri kumusha kwavo kwaHumanikwa, kuBuhera mudunhu reManicaland. No media source currently available ","Muzvare Khupe Vopika Kuti Ndivo Vari paNyanga muMDC-T, Kwete VaChamisa"
"Mapurisa anodzivirira nyonganyonga kana kuti Anti-Riot Police apinda zvine chisimba munzvimbo inoshandira vatapi venhau yeMedia Centre akasunga nhengo yeTakajamuka mushure mekunge vaita musangano nevatori venhau vachishora zviri kuitwa nemapurisa zvekurova vanotengesa mumigwagwa. Mapurisa ange aine mboma, pfuti nezvombo zvehutsi hunokachidza apinda muMedia Centre nechisimba achirova madziro nemboma dzawo nekukanganisa vatori venhau vange vachizviitira basa ravo. Paapinda muMedia Center, mapurisa aya asunga nechisimba VaMakwananzi ndokuvaisa cheni mumaoko ndokuvasunda nechisimba vachibuda navo vakananga kuHarare Central Police. Zvaitika ndezvekuti pane mamwe mapurisa ePolice Internal Security kana kuti PISI apinda mumusangano wanga uchitwa naVaMkananzi nevatori venhau achinyepedzera kunge vatori nenhau uye papera musangano vabva vaedza kusunga VaMkananzi uye pavaramba, mapurisa ePISI abvaa azokoka mapurisa ekudzivirira nyonga nyonga. Mumwe mutori wenhau aona zvaitika, Sofia Mapuranga, ati haana kufara nemaitiro emapurisa aya kusunga munhu wavange vachitaura naye. Mutauriri wesangano rinomirira vatapi venhau vechidiki, reYoung Journalists Association, VaLeopold Munhende, vati vange vave kutoenda apo vaona mapurisa achipinda nechisimba kuti azosunga VaMkwananzi. Mukuru weMedia Centre, VaEnerst Mudzengi, avo vange vasiri pabasa apo pauya mapurisa, vashora kuita kwemapurisa uku uye vati vachasvitsa chichemo kumapurisa mushure kana vachinge vanzwa zvizere pane zvaitika nhasi. Sachigaro veMedia Institute of Southern Africa-Zimbabwe, VaGolden Maunganidze, varatidzawo kusafara nekuita kwemapurisa. Vati mapurisa anemvumo yekusunga vanhu asi kwete panzvimbo dzinoshandira vatapi venhau. Vatiwo havatarisiri kuita kwakadai kubva kumapurisa zvikuru sei panguva ino apo mutungamiri wenyika, VaEmmerson Mnangagwa, vari kuti vashandi vehurumende vanofanira kuremekedza vanhu nekuita basa nemazvo. Mutauriri wemapurisa, Senior Assistant Commissioner Charity Charamba, vati vange vasati vave neruzivo rwezvaitika kuMedia Centre nhasi. Zvichakadai, mapurisa aenderera mberi achirova vanhu vanotengesa mumigwagwa nhasi uye arova mumwe munhu zvakapisisa vakamusiya achibuda ropa mumusoro nemumhuno uye atozendeswa kuchipatara nevamwe vake. Kanzuru yeHarare nemapurisa vari kubvisa vanhu vanotengesa mumigwagwa nechisimba vachiti vanhu ava vanofanira kuenda kunzvimbo dzakatarwa nenzira yekudzivirira kupararira kwechirwere chekorera icho chauraya vanhu vanodarika makumi matatu. No media source currently available ",Mapurisa Anosunga VaPromise Mkwananzi
"Mutauriri wedare reNational Assembly, VaJacob Mudenda, vanoti vane mvumo yekurambidza nhengo dzedare iri kuti dzisapfeka zvadzinoda nekuti mudare munogona kuita nyonga nyonga kana nhengo dzikauya dzakapfeka zvadzinoda. Mutauriri wedare reNational Assembly, VaJacob Mudenda, vanoti vane mvumo yekurambidza nhengo dzedare iri kuti dzisapfeka zvadzinoda nekuti mudare munogona kuita nyonga nyonga kana nhengo dzikauya dzakapfeka zvadzinoda. VaMudenda vakataura izvi mugwaro ravakanyorera kudare repamusoro soro vachipindura nyaya yakakwidzwa nemumiriri weMutasa South, VaTrevor Saruwaka veMDC-T, avo vari kuda kuti dare iri rivape mvumo yekupfeka bhachi ravo rakafana nemureza wenyika mushure mekunge vadzingwa muparande vapinda mudare vakapfeka bhachi iri. Muna Chivabvu gore rapfuura VaMudenda vakarambidza kupfekwa kwemabhachi kana kuunzwa kwemireza yanyika muparamende mushure mekunge nhengo dzebato guru rinopikisa munyika reMDC inotungamirwa naVaMorgan Tsvangirai dzauya dzakapfeka mabhachi ane mavara emureza yenyika pamwe nemireza yacho mudare. Vakaita izvi mushure mukuratidzira kwamufundisi, Evan Mawarire,pasi pechirongwa chavo cheHashtag This Flag. Asi kunyange hazvo VaMudenda vakange varambidza kupfekwa kwemabhachi ane mavara emureza wenyika, nhengo dzeMDC-T dzakaita saVaSaruwaka dzakaramba dzichiiuya kudare dzakapfeka mabhachi aya izvo zvakazoita kuti dzidzingwe mudare. Mushure mekudzingwa mudare kaviri, VaSaruwaka vakazokwidza nyaya yavo kudare repamusoro vachiti havawoni chakaipa pabhachi ravo, uyewo vachitiwo semutenderi wechiRasta vanopfeka bhachi rine mavara echitendero chavo awo akafananawo nemavara emureza wenyika. VaSaruwaka vanotiwo VaMudenda vari kutyora kodzero dzavo nekuvadzinga pamwe nekuvarambidza kupinda muparamende. Asi VaMudenda vanoti vakatopa mutongo panyaya iyi uye vanopiwa simba rekuita izvi nemutemo weparamende weStanding Rules and Orders. Asi gweta raVaSaruwaka, VaKudzayi Kadzere, vanoti hapana chakashata pabhachi raVaSaruwaka uye vanoda kuti dare repamusoro ripe mutongo wekuti zvakashata here kuti munhu apfeke hembe kana bhachi rinoenderana nechitendero chakeuyewo kuti chii chakaipa kuti vanhu vapfeke hembe dzine mavara emureza wenyika yavo. Pamashoko aVaMudenda ekuti vanopihwa simba rekurambidza nhengo idzi kupfeka zvadzinoda, VaKadzere vanoti maStanding Rules and Orders eparamende anotaura chete kuti nhengo dzedare dzinofanira kupfeka mabhachi asi haataure ruvara rwemabhachi anofanira kupfekwa. Asi VaMudenda vanoti hapana chinoshamisa pakudzingwa kwaVaSaruwaka mudare iri vakapfeka zvisingadiwe pamutemo vachiti handiwo vega vakadzingwa mudare nekuda kwaizvozvo. Vanoti semuenzaniso VaJustice Mayor Wadyajena veZanu PF vachimiriraGokwe Nembudziya muNational Assembly, vakadzingwa mudare iri mushure mekunge vapinda vakapfeka zvipfeko zvebato ravo muna Chikunguru. VaKadzere vanoti vapedza kugadzira musoro wenharo kana kuti Heads of arguments uye vanotarisira kuti nyaya yavo ichanzikwa mwedzi unouya. Muna Gumiguru mapurisa akapinda mudare iri nechisimba mushure mekunge mamuka mhirizhonga apo mumiriri weBudiriro muNational Assembly, Va ……..,vakapinda mudare vakapfeka bhachi rakaita seraVaSaruwaka vakaramba kubuda mudare mushure mekunge vanzi vabude vanobvisa bhachi ravo. VaMudenda neparamende vari kumiririrwa negweta VaSimplicius Chihambakwe panyaya iyi. Studio7 haina kunzwa divi raVaChihambakwe panyaya iyi. No media source currently available ",VaSaruwaka Vopikisa Kudzingirwa Bhachi Ravainge Vakapfeka Muparamende
"Sarudzo dzekutsvaga hutungamiri hwematunhu makuru muZanu PF dzakaitwa svondo rapera dzinonzi nevamwe dzakaunza kusawirirana kukuru mubato iri, vamwe vachiti hadzina kufambiswa zvakanaka, asi vamwewo vachiti sarudzo idzi dzakafambiswa negwara remusangano uyu regutsaruzhinji. Izvi zvinotevera kunyunyuta kwakanyaya kwedzimwe nhengo dzeZanu PF dzichiti sarudzo idzi dzakabirirwa uye dzaive dzizere nechikiribidi mune mamwe matunhu. Asi neChitatu komiti yepamusoro muZanu PF yePolitburo yakatambira zvakabuda musarudzo idzi kunyange hazvo paine vamwe vainyunyuta vachida kuti dzidzokororwe. Matunhu anonzi haana kufambisa sarudzo zvakanaka anoti Harare, Masvingo, Manicaland pamwe neMashonaland Central, achinzi akaitwa chikiribidi pakaitwa sarudzo idzi. Kunyange hazvo Politburo yakatambira zvakabuda musarudzo idzi, mutungamiri webato iri, VaEmmerson Mnangagwa, vakatoudzawo musangano uyu kuti vakanga vasiri kufara nechikiribidi chinonzi chakaitwa mumatunhu aya, kunyange hazvo vakakurudzira kuti vakakundwa vatambire zvakabuda musarudzo idzi, uye kuti nhengo dzebato ravo dzibatane. Vamwe vanoongorora zvematongerwo enyika pamwe nevebato rinopikisa reMDC Alliance vanoti kusafambiswa zvakanaka kwesarudzo muZanu PF uku mucherechedzo wemafambisirwo anoitwa sarudzo munyika, kunyange hazvo dzichitungamirwa neZimbabwe Electoral Commission. Sachigaro veMDC Alliance mudunhu reNorth America, VaTawanda Dzvokora, vanoti kunyunyuta kuri munhengo dzeZanu PF uku ndiko kunyunyuta kuzere muvana veZimbabwe vavanoti vanogara vachibirwa sarudzo nehurumende yeZanu PF. VaDzvokora vanoti chokwadi chiri kutoonekwa nekubirana kuri kuitika muZanu PF, zvichireva kuti vana veZimbabwe vanofanirwa kutosimba kuchengetedza mavhoti avo. Asi nhengo yeZanu PF, Doctor Masimba Mavaza, avo vari kuBritain, vanoramba kuti sarudzo dzakabiridzirwa vachiti zvinoitika muZanu PF hazvineyi nezvinoitika muhurumende sezvo zvinhu zviviri izvi zvakasiyana. Doctor Mavaza vanoti musiyano uripo pakati pebato ravo neMDC Alliance ndewekuti vanenge vakundwa musarudzo vanotambirra zvabuda musaruddzo havabude mubato vachinotanga mapato avo voga. No media source currently available ",Vanopikisa Vofananidza Chikiribidi Chavanoti Chakaitika Musarudzo dzeZanu PF neSarudzo dzeNyika
"Sangano revechidiki, reTajamuka/Sesijikile, rinoti chinangwa charo chikuru ndechekuona kuti kuratidzira mumigwagwa kunochengetedzwa sezvo iri iyo nzira yega yasara yekuti vanhu varatidze zvavanoda nezvavasingade. NeMuvhuro, nhengo dzesangano iri dzakaratidzira pamatare edzimhosva eRotten Row Court muHarare, dzichitsigira mutungamiri weZimbabwe National Students Union (ZINASU), VaTakudzwa Ngadziore, avo vaimira mudare vachikumbira mukana wekubvisa mari yechibatiso kuti vatongwe vachibva kumba kwavo. VaNgadziore vakapiwa mukana wekubvisa mari yechibatiso vakabudiswa mujeri asi vakanzi havabvumidzwi kusvika padyo pekambani yeImpala Car Rental, apo vari kupomerwa mhosva yekuratidzira vari zvichitevera kushandiswa kwemotokari yekambani iyi mukupaambwa kwaVaTwanda Muchehiwa, avo vanonzi vakatochwa zvakaipisisa nevanofungidzirwa kuti vasori. Dzimwe nhengo dzeTajamuka/Sesijikile dzinonzi dzakasungwawo panze pedare apa dzichipomerwa mhosva yekuratidzira. Mutauriri weTajamuka/Sesijikile, VaGift Ostallos Siziba, vanoti sangano ravo rakamirira kuona kuti vamwe vavo vakasungwa neMuvhuro ava vachimiswa mberi kwematare neChipiri here, vachiti zvekare vanoda kuonavo kuti avo vakarohwa nemapurisa vakakuvara zvakadini. Studio 7 yakaedza kubata mutauriri wemapurisa Assistant Commissioner Paul Nyathi asi vakati tivabate kwaedza sezvo hakaange hwave husiku uye vasisiri kumahofisi avo. No media source currently available        ",Tajamuka/Sesijikile Inoti Kuratidzira Mumigwagwa Ndiyo Nzira Yega Yasara Kuzivisa Zvinonetsa muNyika
"Mutongi wedare repamusoro muMasvingo, Justice Nevile Wamambo, nhasi vati mutevedzeri wa sachigaro weMDC, VaJob Sikhala, vabudiswe mutirongo votongwa vachibva kumba mushure meku bhadhariswa mari ye chibatiso inoita zviuru mashanu zve madhora ema RTGS. VaWamambo varamba chikumbiro chemuhuchusi, Amai Chiedza Muhwandavaka chekuti VaSikhala vabhadhare mari inosvika zviuru makumi mashanu emadhora emaRTGS. Amai Muhwandavaka vange vatizve VaShikala vasabvumidzwe kutaura pamisangano yezvematongerwe enyika kusvika nyaya yavo yapedzwa kutongwa. Asi mutongi wedare abvumirana ne gweta raVaSiikhala, VaAleck Muchadehama avo vati mari yange ichidiwa nehurumende yakawandisa uye VaSikhala vane kodzero dzavo dzekuita basa rezve matongerwe enyika nekudaro kutongwa kawavo hakunga vatadzisi kuita basa iri. VaMuchadehama vati pamusoro pekubhadhra mari yechibatiso kudare redzimhsova kuBikita, VaSikhala, vanzizve vagare pamba pavo ku St Marys’, Chitungwiza uye vaende kukamba yemapurisa eko kamwechete pavhiki Munyori mukuru webato reMDC, VaCharlton Hwende, avo vange vari padare pamwe chete ne chaunga che vatsgiri vebato ravo vati vanotambira nemufaro kuti mumwe wavo apuhwa mukana wekutongwa achibva kumba. Izvi zvatsinhirwa nasachigaro webato re MDC muMasvingo, VaJames Gumbi, vati VaSikhala vari kushungurdzwa nenyaya isina basa ne hurumende irikutadza kuita basa rayo. Mushure mekupuhwa kwaVaSikhala mukana wekubhadhara mari yechibatiso, vatsigiri ve MDC vange vauya kuzovatsigira vabva vatanga kuimba vari panze pedare vachipembera. Izvi hazvina kufadza mapurisa anga akawanda padare apa ayo ayedza kuvanyararidza asi vakudikana. VaSikhala vari kupomerwa mhosva yekuda kupidigura hurumende, apo musi wa 6 Chikunguru, vanonzi vakati vachabvisa mutungamiriri wenyika VaEmerson Mnangagwa, panyanga gore ra2023 resarudzo risati rasvika. VaSikhala vanotarisirwa kudzoka kudare reBikita, musi wa 24 Mwedzi uno. Vakawanikwa vane mhosva vanogona kutongerwa kugara mujeri kwemakore makumi maviri. No media source currently available   ",VaSikhala Vanopihwa Mukana weKubvisa Mari yeChibatiso
"Vagari vemudhorobha reMasvingo vari kunyunyuta pamusoro pemashandiro ekambani yemagetsi yeZESA, iyo yavari kupomera mhosva yekuvashaisa magetsi zvisina tsananguro kwenguva yakareba, izvo zvave kuita kuti vafunge kuti dambudziko rekudzimwa dzimwa kwemagetsi radzoka. Vagari ava vanoti vave nemwedzi magetsi achienda zuva nezuva kwemaawa akareba munzvimbo dzinogara veruzhinji pamwe nemudhorobha umo munoshandirwa nevakawanda. Vamwe vanoti kuenda kuri kuita magetsi kunovarangaridza zvaiitika mugore ra 2008, ukuwo kambani yemagetsi iyi isiri kuvapa tsananguro yekuti seyi magetsi ari kushaika. Amai Samantha Mundawarara, vanoti ivo vari kurwadziwa zvikuru nekuenda kwemagetsi sezvo vachizopedzisira vave kuzotsvaga dzimwe nzira dzinodhura dzekuti vabikire mhuri chikafu kunyange hazvo vakagara vakatenga magetsi ekushandisa kare. VaHardlife Tangire vanoti kuenda kwemagetsi kunovashungurudza apo hupenyu huri kuoma munyika nekushaikwa kwezvimwe zvinhu zvakawanda. Vanoita zvemabhizimusi nevanoshanda mudhorobha vanoti kumboendwa kwemagetsi zvisina tsarukano kunoita kuti vashaiwe cheuviri mumabasa avo. VaZivanai Chikwanda, vanoti kuenda kuri kuita magetsi pakati pedhorobha kuri kuita kuti varasikirwe nemari yakawanda nekuti bhizimusi ravo rinenge rambomira kufamba sezvo richishanda nemoto wemagetsi. Mutauriri weZesa,VaFullard Gwasira, vange vasingadairi runhare rwavo kuti vatipe divi rekambani yavo, asi vanhu vanoti kambani yavo inofanira kuvapa tsananguro yezvirikuitika. Vagari vanoti havafaniri kushaiwa magetsi nekuti mazuvano kwave nemamita ekugara watenga moto wako kare, nekudaro vanofanira kuwana magetsi avanenge vakatenga nguva dzose. Sachigaro wesangano rinomirira vagari, reMasvingo United Residents and Rate Payers Alliance (MURRA) , VaThomas Mbetu, vanoti kambani yeZESA inofanira kubuda pachena kuti kureshenwa kwemagetsi kwadzoka munyika here pane kungonyarara. Mamwe mashoko anoti kureshenwa kwemagetsi kunogona kudzoka nekuti zvinonzi dhamu reKariba, uko kunobva mamwe magetsi enyika, rave nemvura shoma nekuti gore rino mvura haina kunaya zvakanaka. Mamwewo mashoko anoti kambani yekuSouth Africa, yeESKOM inotengeserawo nyika magetsi, iri kusangana nematabudziko akasiya-siyana, izvo zviri kuita kuti imbopota ichitapudzira magetsi anofanirwa kunge achienda kuZimbabwe.",Vagari veDhorobha reMasvingo Vochemachema neKudzimwa kweMagetsi
"Vamwe vagari vemuGweru vari kutsutsumwa nenyaya yekushaikwa kwemvura, dzimwe nzvimbo dzichinzi dzave nenguva inopfuura mwedzi dzisingawane mvura, panguva iyo pane mashoko ehuwori mukanzuru. \n\nVagari vemunzvimbo dzakasiyana siyana muguta reGweru vakaudza Studio 7 kuti dambudziko rekushaikwa kwemvura idambudziko rave kuvashaisa hope sezvo vachimuka pakati pehusiku kuti vanochera mvura kune dzimwe nzvimbo dzainobuda husiku kusanganisira pane zvimwe zvibhorani\nzvishoma.\n\nAmbuya Thandiwe Matinyenya avo vanogara mumusha weMkoba 1 umo mave nenguva inopfuura mwedzi musina mvura vakati vanosiwana mvura pakamba yemapurisa paMkoba 1 asi pave kurambidzwa. Ambuya Matinyenya avo vanogara nevazukuru vavo vakati vave kutyira kutekeshera kwezvirwere.\n\nMumwe murume uyo akangozvidoma nezita rekuti Moyo anoti varume vanosiira vanhukadzi basa rekutsvaga mvura asi iko zvino vave kutobatsirawo nekuda kwekuti vanotyira kuti madzimai nevanasikana vanogona kuwira munjodzi pavanotsvaga mvura husiku.\n\nMuzvare Florence Madzikura vanoti vamwe vagari vashoma vanowana mvura nekuda kwekuti dzimba dzavo dziri pakaderera vave kutengesera vamwe mvura nemari yekunze.\n\nSachigaro wesangano reWomen’s Coalition of Zimbabwe , WCoZ, mudunhu reMidlands, Amai Alice Maqatha vanoti dambudziko rekushaikwa kwemvura rinonyanya kubata vanhukadzi vachitiwo dai kanzuru yaona zvekuita sezvo vagari vave kushaya zano nekuda kwedambudziko iri\n\nMumwewo mugari VaJohn Divala vanoti kunyange hazvo vachinzwisisa matambudziko akatarisana nekanzuru, havagutsikane nekuti kanzuru inoramba ichibhadharisa vagari mutero wemvura wakakura.\n\nDambudziko rekushaikwa kwemvura muguta reGweru riri kuuya panguva iyo paine nyaya dzehuwori dzinonzi dziri kupomerwa makanzura eguta iri.\n\nMeya weguta reGweru VaJosiah Makombe vabvuma kuti guta reGweru rakatarisana nedambudziko remvura vakati izvi zviri kunyanya kukonzerwa nekushomeka kwemvura mumadhamu uyewo kufa kwepombi dzinopomba mvura kubva kudhamu rimwe chete riri kushandiswa pari zvino.\n\nPanyaya yehuwori hwavari kupomerwa VaMakombe vati aya manyepo. Munguva pfupi yapfuura bazi rekutongwa kwematunhu rakanyorera makanzuru emunyika kuti aendese magwaro kubazi iri anoratidza nzvimbo dzekuvakira dzakatengwa nemakanzura mumaguta nemadhorobha emunyika uye mari dzavakabhadhara.\n\nVaMakombe, avo vanovewo mukuru weUrban Councils Association of Zimbabwe, vati kanzuru yavo nemamwe yakaendesa magwaro aya.\n\nHatina kukwanisa kunzwa kubva kune munyori webazi rezvekutongwa kwematunhu VaZvinechimwe Churu sezvo nharembozha yavo yange isingabatike.\n\nVaCharles Mazorodze avo vanove mukuru wesangano reGweru Residents Forum vati dambudziko rekushikwa kwemvura harizi muGweru chete asi mumaguta nemadhorobha akwanda emunyika vakatiwo zvakakosha kuti hurumende ive nehwaro hwakajeka hwekubatsira makanzuru panyaya iyi.\n\nZvichakadaro mune imwewo nyaya, kanzuru yeguta reBulawayo inoti dambudziko rekushakwa kwemvura muguta iri iro rakawedzerwa nekuda kwekubiwa kwakaitwa tambo dzemagetsi pane imwe nzvimbo inochengeterwa mvura yakachena, richaita nani pakupera kwemwedzi uno apo kanzuru inotarisira kuti tambo idzi dzinenge dzagadzirwa.\n\nKanzuru yeguta reBulawayo yange ichipa vagari mvura kamwe chete pavhiki nekuda kwekushomeka kwemvura mumadhamu anopa guta iri mvura asi dambudziko iri rakawedzera munguva pfupi yapfuura nekuda kwekubiwa kwetambo dzemagetsi uku.",Vagari vemuGweru Vochema Chema neKushaya Mvura
"Kanzuru yeHarare inoti iri kukundikana kuita zvirongwa zvebudiriro nepamusana pekuti vamwe vagari pamwe nemamwe makambani vane zvikwereti zvakakura zvavasiri kubhadhara zvinodarika mabhiriyoni mashanu emadhora emunyika. Gwaro raburitswa nekanzuru rinoratidza kuti vagari ndivo vane chikwereti chakanyanya kukura, chinodarika mabhiriyoni maviri nemamiriyoni mazana mana emadhora emunyika, (ZWL$2.4 billion), vachiteverwa nevemabhizimusi, avo vane chikwereti chinodarika bhiriyoni imwechete nemamiriyoni mazana matanhatu emadhora emunyika (ZWL$1.6 billion). Makambani ane chikwereti chinodarika mamiriyoni mazana matanhatu nemakumi manomwe nematanhatu (ZWL$676 million) emadhora emunyika, kuchitiwo hurumende iine chikwereti chinodarika mamiriyoni zana nemakumi manomwe nepfumbamwe emadhora kana kuti (ZWL$179 million). Vemisika vane zvikwere zvinodarika mamiriyoni mazana maviri nemakumi maviri nematatu emadhora (ZWL$223 million), kuchitiwo mamwe makanzuru ane zvikwereti zvinodarika mamiriyoni makumi mapfumbamwe nematanhatu emadhora emunyika (ZWL$96 million. Mukuru werimwe sangano rinomirira vagari, reCombined Harare Resident Association, CHRA, Amai Loreen Mupasiri-Sani, vanoti nyaya yekusabhadharwa kwemitero inyaya yave nemakore muguta reHarare. Asi Amai Mupasiri-Sani vanoti chikuru chiri kutaurwa nevamwe vagari sechikonzero chiri kuita kuti vasabhadhara mitero yavo inyaya yemashandisirwo anonzi ari kuitwa mari nekanzuru asina kujeka. Vanotiwo chimwe chiri kunyunyutwa nacho nevagari inyaya yekuti kanzuru yavo iri kutungamidza mberi zvinhu zvisina kukosha ichisiya zvinonzi nevagari zvakakosha, zvakaita sekuwaniswa kwemvura yakachena, kutakurwa kwemarara nekugadzirwa kwepombi dzinorasa tsvina. No media source currently available  Amai Mupasiri-Sani vanoti sesangano, vari kuklurudzira kuti kanzuru nevagari vagare pasi vachiwirirana pazvinhu zvavanoona sezvakakosha, uye vanoti vari kukurudzirawo vagari kuti vabhadhare mitero yavo kuitira kuti kanzuru ikwanise kuvawanisa zvavanofanirwa kuwana.",Kanzuru yeHarare Inoti Vagari neMakambani Vane Zvikwereti Zvinodarika Mabhiriyoni Mashanu
"Nhengo yebato rinopikisa reCitizens Coalition for Change, CCC, vari zvakare mumiriri weChitungwiza North mudare reparamende, VaGodfrey Sithole, avo vakabuda mujeri reChikurubi neChina manheru vanonzi vave kutarisirwa kuongororwa hutano hwavo navanachiremba mushure mekugara mutirongo kwemwedzi ingada kusvika kumishanu. VaSithole vakaburitswa mushure mekubhadhara mari yechibatiso inoita madhora emunyika zviuru mazana matatu, (ZWL$300 000.00) kuitira kuti vatongwe vachibva kumba kwavo pamhosva yavari kupomerwa yekukonzeresa mhirizhonga. Pamusoro pekubhadhara chibatiso, vakanzi vange vachizviratidza kumapurisa eSt. Mary's Chitungwiza kamwechete pasvondo, vasakanganise vafakazi uye vape mumaoko edare gwaro ravo rekufambisa. VaSithole vakasungwa muna Chikunguru pamwechete nemumiriri weZengeza West VaJob Sikhala nedzimwe nhengo dzebato reCCC gumi neina vachipomerwa mhosva yekukonzera mhirizhonga mushure mekuwanikwa kwemutumbi wenhengo yebato ravo, Muzvare Moreblessing Ali, avo vakapondwa.","Nhengo yeBato reCCC, VaGodfrey Sithole, Votarisirwa Kuonekwa naVanachiremba Mushure meKuburitswa kuJeri reChikurubi"
"Kunyange hazvo veruzhinji muHarare vachiti havana ruzivo rwakanyaya pamusoro pemumwe wevatevedzeri vemutungamiriri wenyika vadomwa, VaReport Phelekezela Mphoko, ongororo yataita inoratidza kuti VaMphoko igamba rehondo yerusunungujo uye vakashanda muhurumende kwenguva yakareba vachimirira Zimbabwe kunyika dzakasiyana siyana. Vaimbova kanzura muHarare, VaWarship Dumba, vanoti havana chavanoziva pamusoro paVaMphoko uye vakatanga kunzwa nezvavo painge pave kuda kuitwa kongiresi yebato reZanu PF. VaWashington Ngirazi vekuMbare vanotiwo hapana zvavanoziva kunze kwenguti vaimbomirira Zimbabwe kunze kwenyika. Vanoongorora zvematongerwo enyika vakazvimirira, VaTakura Zhangazha, vanotiwo ndezvechokwadi kuti veruzhinji havana ruzivo ruzhinji pamusoro paVaMphoko uye zvakakosha kuti vazivikanwe neveruzhinji. Asi vanoti vane chivimbo chekuti vachaita basa ravo nemazvo sezvo vadoma nemutungamiriri wenyika. VaZhangazha vanotiwo chimwe chinofanira kuziva VaMphoko ndechekuti VaMugabe havapikiswe uye vanogona kusiya basa zvakaita vaimbove mutevedzeri waVaMugabe, Amai Joice Mujuru, kana vakada kukura musoro. Vanodzidzisa zvidzidzo zvematongerwo enyika paUniversity of Zimbabwe, Amai Charity Manyeruke, vanotiwo vanhu havangazive vanhu vese vakaenda kuhondo uye chakakosha ndechekuti VaMphoko igamba rehondo. Vanotiwo VaMphoko inhengo yeZanu pF yakavimbika ndosaka vasarudzwa nemutungamiriri wenyika. VaMphoko ndemumwe weavo vaitungamira mauto eZimbamwe People’s Revolutionary Army kana kuti ZIPRA uye vakambomirira ZAPU kuMozambigue Zimbabwe isati yawana kuzvitonga. Vari ikoko vakashanda nedzimwe nhengo dzebato reAfrican National Congress yeSouth Africa dzakaita semutungamiriri wenyika iyi, VaJacob Zuma. VaTjenesani Ntungakwa avo vanoongorora mashaindiro aiita bato reZAPU vanotiwo VaMphoko munhu aive nechinzvimbo chikuru munguva yehondo. VaMphoko vakambomirira Zimbabwe kunyika dzakaita seRussia uye vange vachimirira nyika kuSouth Africa kubva muna 2011 kusvika pavakasiya basa mwedzi mishonana yapfuura. No media source currently available ",VaReport Phelekezela Mphoko Vanoitwa Mutevedzeri weChipiri waVaMugabe
"National Blood Services Zimbabwe neChishanu yakaparura hurongwa hwekuunganidza ropa mudura rayo ichiti pazororo reKisimusi ratarisirwa kunodiwa ropa rakawanda zvikuru. Vachitaura neStudio 7 mushure mekuparura chirongwa ichi, mutauriri weNBSZ, Muzvare Esther Masunda vakati zororo reKisimusi rine tsaona zhinji, uyewo madzimai anosunguka anowanda. Muzvare Masunda vanoti izvi zvinosanganisirawo zvimwe zvirwere zvinoda kuti munhu apiwe ropa vachiti ndizvo zvakavasunda kuti vaparure chirongwa chekuunganidza ropa ichi. Muzvare Masunda vakatiwo kunyangwe zvazvo vanhu vari pakurwisana nechirwere cheCovid 19, kuwanikwa kweropa rakakwana kwakakosha sezvo zvichibatsira hupenyu hwevamwe. Vakati vari kutarisira kutsvaka ropa rinosvika mapainzi zviuru zvipfumbamwe nemazana manomwe nemakumi mashanu, kana kuti 9750, rekushandisa kubva pari zvino kusvika panopera zororo munaNdira gore rinouya. Muzvare Masunda vakatiwo NBSZ ichange ichitsvaka ropa nenzira dzakasiyana-siyana kusanganisira kuenda kudzisvondo nekumwe kunounganiwa kuti vakwanise kuwana ropa rinodiwa. Vakatiwo sangano reNational Blood Services Zimbabwe riri kukumbira veruzhinji kuti vari batsire neropa remhando ye Blood Group “O” sezvo ropa iri richinyanyodiwa zvakanyanya. Nyanzvi munyaya dzezvehutano huye vaimbove gurukota rezvehutano Doctor Henry Madzorera vaudza Studio 7 kuti zvakakosha kuti nyika ive neropa rakakwana panguva dzakadai sezororo reKisimusi kuitira kuchengetedza hupenyu hwevamwe. Sangano reNBSZ rinowana ropa rekuisa mudura reropa kune veruzhinji vanopa pachena uye rinoita zvirongwa zvekufamba richitsvaka ropa iri kunzvimbo dzakasiyanasiyana. NBSZ inotiwo kupa ropa kunochengetedza hupenyu hweavo vanenge vachida ropa. Asi gore rino nekuda kwechirwere cheCovid-19, vamwe vanoti tarisiro yekuwana ropa rakawanda inogona kudzikira zvichienzaniswa nemakore adarika. No media source currently available ",NBSZ Yotanga Hurongwa hweKuunganidza Ropa Kugadzirira Zororo reKisimusi
"Mumwe muzvina bhizinesi wechidiki, vaNigel Mugamu, avo vanozivikanwa nerekuti Sir Nigel ve263 Chat, vanoti vari kufara nekunge vari mumwe wevanhu vakawana mubayiro we Young Achievers Award wakakokerwa nebepa re Techno Mag. Mumwe muzvinabhizinesi wechidiki, VaNigel Mugamu, avo vanozivikanwa nerekuti Sir Nigel ve263 Chat, vanoti vari kufara nekunge vari mumwe wevanhu vakawana mubayiro we Young Achievers Award wakakokerwa nebepa re Techno Mag. VaMugamu vanoti izvi zviri kuvabatsira kuti basa ravari kuita rienderere mberi nemutsindo kunyangwe zvazvo zvinhu zvakawoma manyika. Mibairo iyi yakapihwa vakaita mabasa anonwisa mvura munyaya dzehumhizha mugore ra 2016. Vakokeri vemubairo uyu vakange vakabatana nehurumende nemakambani akazvimirira pachiitiko ichi. ""Tiri kutarisira kuita mabasa akawanda gore rinouya mubasa redu rehumhizha nekuti vanhu vari kuda kuwana nyaya dzakasiyana siyana dzichango burwa. Nzira dzirikunyanyo farirwa nevanhu mukuwana nhau dzinosanganisira Facebook ne WhatsApp pari zvino asi mubairo watakawana ndewekuve kambani ine hunyanzvi munyaya dzekupakura nhau paTwitter,"" Va Mugamu vaudza Studio 7. VaMugamu vanoti vakawana rumwe ruzivo kubva kune zvidzidzo zvavakawana kubva kuzvirongwa zvaikokerwa nemuzinda weAmerica uri muZimbabwe zvakava tumidzira kunyika yeAmerica munguva yapfuura. No media source currently available   ",Nigel Mugamo we263 Chat Anowana Mubayiro we Young Achievers Award
"Hama dzevaimbova mutungamiri wenyika, VaRobert Mugabe, dzinoti mutumbi waVaMugabe uchavigwa chete kana vachinge vapedza kuita chivanhu chavo. Hama dzaVaMugabe dzinoti kuradzikwa kwemufi kuchaitwa mushure mekunge zvose zvinodiwa kuitwa muchivanhu chedzinza ravo zvazadziswa. Mumwe wehama idzi ndiVa Dominic Matibili, avo vanoti babamukuru kuna VaMugabe. Vati pachaunzwa mutumbi waVaMugabe pamusha pavo, vesvondo vachapihwa mukana wekuita zvechechi, asi chivanhu ndicho chichange chiri pamberi. Vari kutaura vakamirira mhuri yemufi, VaLeo Mugabe, vakati VaMugabe, avo vakashaya svondo rapera kuchiptara cheGlenEagles kuSingapore, vacharadzikwa kwapera mazuva makumi matatu. Asi veruzhinji vari kubvunza kuti mutumbi waVaMugabe uchachengetedzwa sei kwenguva yakareba kudai. Vamwe vasingaite zvechivanhu vanoti hapana chinotadzisa kuti mutumbi uyu ugare kwenguva yakareba kudai uri mumba ine chando inochengeterwa vanhu vakafa kana kuti mochari. Asi munin’ina waVaMugabe, VaAugustine Chidhakwa, vaudza Studio7 kuti kunyange hazvo pasati pave nehurongwa hwakati tsvikiti hwekuti mutumbi uyu uchachengetedzwa sei kuti usaipe, vati pachivanhu pane mukana wekuti mutumbi uyu unoiswa muninga. Ishe Dununu Zvimba, avo vanezita rekuzvarwa rekuti Raphael Zvikaramba, vaudza Studio 7 kuti chivanhu chichaitwa pamutumbi waVaMugabe hachisi kuzoziviswa veruzhinji. Vati kuradzikwa kuchaitwa mutumbi waVaMugabe kumarinda anovigwa magamba enyika muzuva risati ranyatsozivikanwa, hakutadzise vehukama kuita chivanhu chavo pahama yavo. Pane mashoko anga achitenderera ekuti VaMugabe vaive mambo pachivanhu chekumusha kwavo zvichapa kuti vavigwe pachivanhu sezviri kutaurwa nemhuri yavo asi VaChidhakwa vati mufi akaramba hushe. Studio 7 yabva kwaZvimba yaendawo kumba kwaVaMugabe kuHarare iyo inozivikanwa nekuti Blue Roof kwatasvika madzishe achinzi anga ari mumusangano nevehukama vachizeya mafambisiro avachaita chivanhu chavo pakuvigwa kwaVaMugabe. Pataenda pamhepo tanga tisati taziva kuti ndechipi chaizvo chivanhu chichaitwa pakuvigwa kwaVaMugabe. Kumusha kwaVaMugabe migwagwa inoenda kumakuva yanga ichigadzirwa netarakita kunyange hazvo hurumende iri kuenderera mberi nekuita gadziriro dzekuviga VaMugabe paHeroes Acre. No media source currently available ",Mutumbi waVaMugabe Wovigwa Mushure Mekunge Chivanhu Chaitwa kwaZvimba?
"Apo pasi rose riri kucherechedza zuva rekodzero dzevanhu pasi rose neChina, mukuru weZimbabwe Peace Project, Muzvare Jestina Mukoko, vanoti vachiri kuedza kuvaka hupenyu hwavo zvichitevera kupambwa kwavakaitwa makore mashoma apfuura. Apo pasi rose riri kucherechedza zuva rekodzero dzevanhu pasi rose neChina, mukuru weZimbabwe Peace Project, Muzvare Jestina Mukoko, vanoti vachiri kuedza kuvaka hupenyu hwavo zvichitevera kupambwa kwavakaitwa makore mashoma apfuura. Muhurukuro yedu yeWomen's Forum, Marvellous Mhlanga Nyahuye weStudio7 ataura naMuzvare Mukoko pamusoro pezvinoreva zuva rekuremekedza kodzero dzevanhu takatarisa zvakaitika kwavari vari mumaoko ehurumende apo vakatochwa. No media source currently available ",Muzvare Mukoko Votaura Pamusoro peKodzero dzeVanhu
"Mutungamiri weMDC, VaNelson Chamisa, vakurudzira kuti paumbwe hurumende inombofanofambisa basa kwechinguvana zvichitevera kubirirwa kwanoti vakaitwa musarudzo dzemusi wa30 Chikunguru. Vachitaura nevatori venhau pamuzinda webato ravo paMorgan Tsvangirai House muHarare, VaChamisa vati kusafambiswa zvakanaka kwakaitwa sarudzo ndiko kuri kukonzera kuti zvinhu zvisafambe zvakanaka munyika izvo zvave kupa kuti veruzhinji vaomerwe nehupenyu. VaChamisa vati chave kudikanwa ihurumende inombofanobata matomhu kana kuti national transitional authority kwakamirirwa kuti paitwe sarudzo dziri pachena. VaChamisa vati zvinhu hazvina kumira zvakanaka muzvipatara,izvo vati zvinofanirwa kugadziriswa. Vanhu vanosvika makumi mashanu vakafa nechirwere chekorera, uye vanhu vanodarika zviuru zvina vakabatwa nechirwere ichi. Mitengo yezvinhu iri kukwira mazuva ose izvo zviri kuisa hurumende yaVaEmmerson Mnangagwa parumananzombe. VaMnangagwa vakatora masimba mushure mekubatsirwa nemauto muna Mbudzi gore rapera,ayo akabvisa pachigaro vaive mutungamiri wenyika, VaRobert Mugabe. VaMnangagwa vakanzi neZimbabwe Electoral Commission ndivo vakakunda musarudzo yemutungamiri, asi izvi zvakaramba kutambirwa neMDC Alliance kunyange hazvo dare reConstitutional Court rakatiwo VaMnangagwa ndivo vakakunda. Hatina kukwanisa kutaura nemutauriri webato riri kutonga reZanu PF, VaSimon Khaya Moyo, kuti tinzwe pamire bato ravo panyaya iyi. Asi VaMoyo vakamboudza bepanhau reHerald mazuva mashoma adarika kuti bato ravo rakasarudzwa musarudzo dzemuna Chikunguru kuti rizadzise zvido zvevanhu munyika vachiti zvakasarudzirwa bato ravo ndizvo zvavari kuita. Imwe nyanzvi munyaya dzezvematongerwo enyika uye vari mudzidzisi paGreat Zimbabwe University, VaTakavafira Zhou, vaudza Studio 7 chinhu chakanaka kuti paumbwe hurumende inombofanofanmbisa zvinhu munyika kwechinguvana asi havaone Zanu PF ichibvuma kuita izvi nekukara masimba kwavanoti kunoitwa nevari muhutongi. VaChamisa vakatokwidza nyaya iyi kukomisheni yesangano reAfrican Union inoona nezvekodzero dzevanhu yeAfrican Commission on Human and People’s Rights. Mune iwmewo nyaya, mukuwasha wevaimbova mutungamiri, VaRobert Mugabe, VaSimba Chikore, vamiswa pamberi pedare nhasi vachipomerwa mhosva yekupamba mumwe mudzimai wavaishanda naye kukambani yendege yeZimbabwe Airways. Gweta raVaChikore, VaJonathan Samukange, vaudza Studio7 kuti mutongi wedare ramejajasitiri apa VaChikore mukana wekubhadhara mari yechibatiso pamhosva yavari kupomerwa iyi. Nyaya iyi yanzi ichadzoka mudare musi wa9 Mbudzi apo VaSamukange vakatarisirwa kusvitsa chikumbiro chekuti nyaya iyi iraswe zvichitevera kuzivisa dare nhasi kuti izvi ndizvo zvavachaita pachadzoka nyaya iyi kudare mwedzi unouya. VaChikore vaperekedzwa kudare nemudzimai wavo Bona Mugabe Chikore. No media source currently available ",VaChamisa Vokurudzira Kuumbwa kweHurumende Itsva Inofanobata Matomhu
"Sangano reCitizens’ Initiative Zimbabwe rinoti riri kurova shiri mbiri nedombo rimwechete sezvo riri kupinda mumisha inogara veruzhinji richichenesa nzvimbo pamwe nekurasa marara, panguva imwechete richidzidzisa vechidiki kuita mabasa ekuzviriritira. Mukuru anoona nezvekufambiswa kwemabasa musangano reCitizens’ Initiative Zimbabwe, VaChengetai Guta, vanoti kubva zvavatanga kuchenesa nzvimbo pamwe nekurasa marara, vakwanisa kunge vachishandawo nevechidiki vane makore anobvira pamana kusvika pagumi nemasere. VaGuta vanoti vakwanisa kushanda nevechidiki mumisha inoti Epworth, Mbare neKuwadzana, uye vari kushanda pamwechete nekanzuru yeHarare mukuchenesa nzvimbo dzairi kuvapa kuti vashandire. Vanoti vakatora danho iri mushure mekunzwa chikumbiro chekanzuru chekuti vanokwanisa kuibatsira vapindirewo mukutakurwa nekuraswa kwemarara uyewo kuchenesa nzvimbo dzavanozokwanisa kushandisa kuita zvinorgwa zvemabasa emaoko, vachiti vakaitawo zvakare izvi senzira yekudzivirira zvirwere zvinobva mumarara. No media source currently available",Sangano reCitizens’ Initiative Zimbabwe Riri Kushanda NeKanzuru Mukuchenesa Nzvimbo
"Muzvinabhizimisi VaMutumwa Mawere avo vari kunetsana nehurumende nemakambani avo avanoti akatorwa nechisimba vanoti shoroma yekuNigeria VaAliko Dangote vanofanira kutamba vakachenjera mukudyidzana neZimbabwe. VaDangote vakazivisa mazuva apera kuti vanoda kuvamba mabhizimisi emari inosvika bhiriyoni imwe chete yemadhora munyika. Vari kuronga kuvamba mabhizimisi munyaya yesimende, kuchera marasha nemagwenya emagetsi. VaMawere nehurumende vave nemakore vachinetsana nenyaya yemigodhi yeShabanie Mashaba Mines. Zimbabwe yagara ichitadza kukwezva vekunze kuti vatange mabhizimisi ichipomerwa mhosva yekusakoshesa kodzero dzavana muzvinabhizimisi. Asi hurumende inoti chapa kuti nyika itatarike inyaya yezvirango zvainoti yakatemerwa nenyika dzekunze dzakaita seAmerica neBritain. Asi nyika idzi dzinoti Zimbabwe inotyora kodzero dzevanhu. No media source currently available ",VaMutumwa Mawere Voyambira VaDangote Kuti Vangwarire nezveKuvamba Mabhizimisi muZimbabwe
"Magonyeti maviri apiswa kuSouth Africa zvichitevera gakava riripo pakati pevatyairi vemunyika iyi nevatyairi vekune dzimwe nyika vari kugara nekushanda muSouth Africa. Mumhirizhonga inonzi inotyisa, vatyairi vemagonyeti muSouth Africa vavharidzira motokari dzinotyairwa nezvizvarwa zvekuZimbabwe vachiti vanhu ava vari kuvatorera mabasa avo. Vanhu ava vavhara mugwagwa pa Van Reenen Pass, mumugwagwa we N2 unova mumwe wemigwagwa mikuru mu South Africa. Zvimwe zvizvarwa zvekuZimbabwe zvawirwa nedambudziko iri zvinoti pavari hapana zvitoro, kana zvimbuzi, izvo zvavasiya vari panguva yakaoma. Vatyairi vemu South Africa vanoti vatyairi vese vekune dzimwe nyika ngavadzoserwe kunyika dzavo sezvo vari kuvatorera mabasa avo. Vatyairi ava vanonzi vanga vachipika kuti havasi kubva panzvimbo iyi kudzamara hurumende yaVaCyril Ramaphosa, yazivisa kuti vatyairi vekune dzimwe nyika vachabuda riini munyika iyi. Mumwe wevatyairi vavharirwawo pa Van Reenen Pass, VaEdgar Sigauke, vaudza Studio7 kuti vaswera vakangogara padondo apa vasina chavangaite kubatsirika nekuti nzvimbo yacho inonetsa kusvika, kana mapurisa auya angomira mira zvishoma ndokuvasiya vakadaro No media source currently available Vagona kusvika pedyo vanonzi vapinda mumusangano wevatyairi ava vakavavimbisa kuti havazoita zvekurwisana navo asi vanoda kuti gurukota rezvekufamba muSouth Africa riuye rizovaudza kuti zvizvarwa zvekunze, kunyanya zvekuZimbabwe, zvichadzoserwa riini kumusha kwazvo, izvo zvisina kuitika kusvika mukuvira kwezuva. Mukuru wesangano re International Cross-Border Traders Association, Va Denis Juru, vati vatyairi vazhinji ndeve kuZimbabwe uye panze pekutyira kupererwa nemabasa, vari kutyirawo hupenyu hwevanhu. VaJuru vati pakamboitika dambudziko rakadai makore apfuura, vanhu vakawanda vakarasikirwa nehupenyu hwavo. Studio7 haina kukwanisa kunzwa divi remapurisa panyaya iyi, kanawo kunzwa kuti hurumende yemuSouth Africa ichafambisa seyi nyaya iyi. No media source currently available ",Magonyeti Maviri Anopiswa muSouth Africa Zvichitevera Kunetsana kweVatyairi veMunyika neVekunze
"Veboka revechidiki muZanu-PF, avo vaimbenge vazivisa kuti vanodawo kufora neChipiri vachiratidzawo kuti vanotsigira zvakasimba mutungamiri wenyika VaEmmerson Mnangagwa vanoti vave kuzoita izvi nemusi weChitatu. Pange pave kutyirwa kuti paizogona kuita bata murefu bata mupfupi vatsigiri vechidiki ava vachirwisana nevemapato anopikisa, sezvo vemubatanidzwa weMDC Alliance vakazivisawo kuti vachafora neChipiri. asi veZanu PF varamba kuti kufora kwavanga vari kuronga kuita kwanga kwakarongerwa kuvhiringidza kuratidzira kweve MDC Alliance, avo vari kuda kuratidzira muguta reHarare senzira yekuratidza kusafara kwavo nezvavanoti mabatirwo ari kuitwa nyaya dzesarudzo neZEC, iyo yavari kupomera mhosva yekusaita zvinhu pajekerere. Mumwe wevari kuronga kufora uku VaGodfrey Tsenengamu vanotungamira vechidiki veZANU PF kuMashonaland Central vaudza Studio 7 kuti vaona zvisina kukodzera kuti vaite chiitiko chavo musi mumwechete ne veMDC Alliance, vachiti izvi zviri kuratidza kukura kwavo mune zvematongewro enyika nekunzwisisa kuti zvinhu zvachinja kubva papinda VaMnangagwa panyanga. Vanotiwo vazviita vachiteerera mashoko evakuru vavo vebato ekuti vari kuda kuita sarudzo dzakachena dzisina kurwisana ne mhirizhonga. Chirongwa chavo vati chichatanga na 9 mangwanani muHarare paRovert Mugabe Square kusvika masikati zuva rimwechetero. Kunyange hazvo vezanu PF vari kuratidza sevamisa kufora kwavo uku nenyaya yekuti kwanga kuchisangana neveMDC Alliance, mashoko atiri kutambira anoti mapurisa ndiwo amisa kufora uku mushure mekunge anyima vechidiki ava mvumo yekufora achiti zuva ravakasarudza rakatorwa kare nevakatanga, vanove veMDC Alliance. No media source currently available ",Vechidiki veZanu PF Vogadzirira Kufora neChitatu Vachitsigira VaMnangagwa
"Vakuru vakuru veZimbabwe Republic Police, kana kuti ZRP, vanoti vari pakati pekuvandudza mashandiro emapurisa kuitira kuti atevedzere zvinodiwa nemitemo inotara mashandiro emapurisa. Vachitaura muChinhoyi pamusangano wavaita nevatori venhau, mumwe mukuru wemapurisa, Assistant Commissioner Martin Nyirenda, vati mashandiro avange vachiita muhutongi hwevaimbove mutungamiri wenyika, VaRobert Mugabe, haasi anofanirwa kunge achiitwa nemapurisa, nekudaro vave kuvandudza mashandiro avo. VaNyirenda vati mukuvandudza mashandiro emapurisa, vari kudzidzisa kana kuyeuchidza mapurisa ose mashandiro akanaka sezvinodiwa nemutemo. Asi VaTendai Musonza, avo vane nyaya iri kumatare edzimhosva yekunyomba VaMugabe, vati havaone mapurisa achichinja mashandiro avo. VaMusonza vati chingangoshanduka pamashandiro emapurisa, kungoti vanenge votevedzera zviri kuda hurumende iripo yaVaEmmerson Mnangagwa, vachisiya zvaaiita pasi paVaMugabe. VaMusonza vati mapurisa anofanirwa kuita basa rawo asingarerekere kumapato ezvematongerwo enyika, asi kutevedzera zvinodiwa nemitemo inobata mashandiro emapurisa. Mukuru weboka reMedia Institution of Southern Africa kana kuti MISA Zimbabwe, VaTabani Moyo, vati kudzidziswa patsva kuri kuitwa mapurisa hakuyamure kana vakasashandura mashandiro avachaita. VaMoyo vati vakatombotaura nemapurisa muna 2016 vakamboita sevashandura mashandiro avo, asi vati dzidziso itsva iyi yakatadza kugamuchirika sezvo mapurisa akatangazve mabasa avo asina kunaka ekusunga vanhu vanenge vasina mhosva vakaita sevatori venhau, vanoita zvemitambo pamwe nevanotengesa mumigwagwa kuti vararame. Kunyange hazvo mapurisa ari kudzidziswa nzira dzakanaka dzekuita mabasa awo, nyanzvi munyaya dzekodzero dzevanhu dzinoti mapurisa achiri kushandiswa mune zvematongerwo enyika. Mwedzi wapera, vanorwira kodzero dzevanhu vanomwe, vakasungwa vachibva kumusangano wekodzero dzevanhu kuMaldives, vakapomerwa mhosva yekuda kupidigura hurumende, muchiitiko chinoonekwa nevakawanda vanorwira kodzero dzevanhu, sekushandiswa kwemapurisa munyaya dzematongerwo enyika. No media source currently available ",Mapurisa Anobvuma Kuti Mashandiro Avo Munguva yaVaMugabe Ainge Asina Kunaka
"Nyanzvi munyaya dzezvekurima, mamiriro ekunze pamwe nenharanyika dzinoti Zimbabwe inofanira kuregedza kushandisa mhando dzemoto dzinosvibisa mweya watinofema dzinokonzera kushanduka kwemamiriro ekunze yoshandisa mhando dzemoto dzinokwanisa kudzokorodzwa kushandiswa, kana kuti renewable energy. Vachitaura nepamusangano weUnited Nations unoona nezvekushanduka kwemamiriro ekunze kana kuti United Nations Climate Change Summit uyo uri kuitirwa kuGlasgow, Scotland, VaMnangagwa vakati Zimbabwe ine hurongwa hwekuona kuti yadzikisa kusvibiswa kwemhepo yatinofema kuburikidza nekudzikisa hutsi hwe carbon dioxide kana kuti ma greenhouse gas emissions nezvikamu makumi mana kubva muzana, 40%, panosvika gore ra2030. Imwe nyanzvi munyaya dzezvemamiriro ekunze, VaByron Zamasiya, avo vanoshanda nesangano reZimbabwe Environmental Lawyers Association, vaudza Studio 7 kuti zviri kutaurwa naVaMnangagwa izvi zvinoshanda kana pakatorwa matanho akasimba nehurumende. Asi mudzidzisi wezvenharanyika kana Geography, Muzvinafundo Desmond Manatsa, vati Zimbabwe inokwanisa kuita zvakataurwa naVaMnangagwa panosvika gore 2030 nekuti vanhu vazhinji vave kukwanisa kushandisa dzimwe mhando dzemoto dzisingasvibise mhepo. Mutungamiri wesangano reCentre for Natural Resource Governance, VaFarai Maguwu, vati nyaya yekutemwa nekupiswa kwemiti munyika, zvikuru sei mumadhorobha nezvimbo dzakapoteredza maguta, iri kukonzerawo kusviba kwemhepo yatinofema. VaManatsa vati kushanduka kwemamiriro ekunze kuri kukonzerwa zvinhu zvakawanda uye nyika yave kufanira kushandisa mhando dzemoto isingasvibise mhepo senzira yekuedza kudzivirira kushanduka kwemamiriro ekunze. Zvichakadai, nyanzvi munyaya dzezvekurima uye vachishanda neUniversity of South Africa kana kuti Unisa, VaTondepi Shonhe, vati kurimwa kwefodya iyo inozoita kuti vanhu vapise miti kwanyanya munyika zviri kubatsirawo mukushanduka kwemamiriro ekunze. VaShonhe kuti varimi vanoda kudzidziswawo kuti zvirimwa zvavangarime zvisingakonzere kushanduka kwemamiriro ekunze ndezvipi. Musangano weCOP26 wabvumiranawo kuti kutemwa kwemiti kunge kwapera panosvika gore 2030 uye musangano uyu wabvumirana zvakare kuti kudyarwe miti yakawanda senzira yekuchenersa mhepo inofemwa neveruzhinji. Musangano uyu waenderera mberi nhasi mutungami weCOP26, VaAlok Sharma, vachiudza varikupinda musangano uyo uri kuitirwa kuScotland uyu kuti nhaurirano dzekuti mari inodiwa kurwisana nekushanduka kwemamiriro ekunze ichawanikwa kupi kuti inoshanda kunyika dzichiri kubudirira dzatanga masikati ano kubudikidza nemisangano iri kuitwa nemakurukota ezvemari kubva kunyika dzakasiyana-siyana. Nyika dzakaita seAmerica, Britain, France neGermany neEuropean Union dzakazivisa nezuro kuti dzichapa South Africa mari inoita mabhiriyoni masere nechidimu emari yekuAmerica (US8.5 billion) ichashandiswa kuti South Africa iregedze kushandisa marasha asi isime mari iyi mukushandiswa kwemhando dzemoto unogona kushandiswa kakawanda, kana kuti renewable energy, senzira yekuderedza kusviba kwemhepo. No media source currently available ",Zimbabwe Yokurudzirwa Kushandisa Mhando dzeMoto Dzisingavandudze Mamiriro eKunze
"Nemusi weChipiri 09 Kukadzi, nhengo dzese dzedare reseneti remuAmerica dziri zana dziri kutarisirwa kusangana mudare iri kuti dzitange kutonga vaimbove mutungamiri wenyika iyi, VaDonald Trump, pamhosva yavari kupomerwa yekutyora bumbiro remitemo yenyika. VaTrump vari kunzi vakapesvedzera vatsigiri vavo kuti varatidzire zvine mhirizhonga pamuzinda weparamende, weCapitaol Hill musi wa 06 Ndira gore rino, izvo zvakasiya vanhu vashanu vafa. Aka kanenge kave kepiri kuti VaTrump vatongwe nedare iri, izvo zvinovaisa munhoroondo yeAmerica yekuve mutungamiri wenyika akatongwa kaviri. VaTrump vakanga vakumbirwa kuti vazomira pamberi pedare iri vachipa humbowo hwavo, asi magweta avo akaramba kutambira chikumbiro ichi. Kuti VaTrump vawanikwe vaine mhosva, maseneta anodarika makumi matanhatu, kana kuti two-thirds, anofanirwa kuvhota achivaroverera nemhosva, danho rinogona kusabudirira sezvo vebato reRepublican, rinove bato raVaTrump, vasingatarisirwe kuvhota vachivarovera nemhosva. Vebato reRepublican vakawanda VaTrump munhu asisiri muhofisi nekudaro haafanirwe kunge achitongwa. Ukuwo, nhengo dzebato riri kutonga, dzeDemocratic Party, hadzina huwandu hunodiwa uhwu, izvo zvinozoita kuti dzitarisire kunhengo dzinopikisa dzeRepublican Party. Chizvarwa cheZimbabwe uye vari vakafanobata chigaro chemutungamiri webato idzva rezvematongerwo enyika, rePatriotic Zimbabweans Party, VaCharles Mutama, vanoti hurongwa hwekutonga VaTrump idanho rakanaka chose sezvo pari kuteverwa bumbiro remitemo, asi havaoni zvichibudirira. VaMutama vanoti kupesana pamaonero kuri pakati penhengo dzedare seseneti zvichiendarana nekuti dzinobva kubato ripi ndizvo zvichaita kuti vaive mutungamiri wenyika ava vasakwanise kutongwa. Asi vanoti izvi zvakanakira hutongo hwejekerere, uye dzimwe nyika kusanganisirawo Zimbabwe, dzinowanawo zvekutorawo kubva mazviri. No media source currently available  ","Dare reSeneti muAmerica Rotarisirwa Kutonga Kepiri Vaive Mutungamiri weNyika, VaDonald Trump"
"Vanotengesera mumigwagwa mudhorobha reHarare vanoti havasi kufara nekubhadhariswa mari yechiwokomuhomwe kwavanoti vari kuitwa nemapurisa ekanzuru kuti vakwanise kutengesa zvinhu zvavo mumigwagwa. Mumwe wevanhu ava, Amai Lynette Marongwe vati havachatokwanisa kutengesa mumigwagwa kana vasina mari yechiwokomuhomwe. Izvi zvatsinhirwa naMuzvare Tendekai Mashavira avo vanoti vashandi vekanzuru vave kuzvimba matumbu nekuguta nemari dzechiwokomuhomwe ivo vachidya nhoko dzezvironda. Sachigaro webhodhi resangano rinomirira vanotengesera mumigwagwa reNational Vendors Union Zimbabwe, VaStan Zvorwadza vati mapurisa ekanzuru ari kushanda pamwe nevamwe vakuru-vakuru mukanzuru zviri kukonzera kuti mapurisa ekanzuru aya asasungwe kana vachinge vamhan’ara nyaya dzakadai kumapurisa. Asi mutauriri wekanzuru, VaMichael Chideme vati zviri kutaurwa nevanotengesera mumigwagwa ava hachisi chokwadi, vachiti mapurisa avo anoita basa zvemandorokwati. VaZvorwadza vati chimwe chiri kunetsa vanotengesera mumigwagwa inyaya yekuti kanzuru haisi kukwanisa kupa nzvimbo dzekutengesera kuvanhu vese vayakanyoresa kuti vatengesere munzvimbo dzakatarwa. VaZvorwadza vati uku kubirwa kuri pachena vachiti vanotengesera mumigwagwa vari kuramba vachingobhadhariswa mari nekanzuru asi pasina chinobatika chavari kuitirwa nekanzuru yacho. Asi VaChideme varamba mashoko aya vachiti vanhu vakanyoresa kukanzuru vanofanira kunoshandira kunzvimbo dzavakapihwa nekanzuru. Kanzuru yeHarare yakabvisa vanhu vakawanda mumigwagwa ichiti vaizadza tsvina pose pose uye vanhu vakanga vasisakwanise kufamba zvakanaka mudhorobha. Kusvika parizvino, nzvimbo zhinji dzakatarwa nekanzuru kuti vanhu vatengesere hadzina kugadzirwa zvakanaka uye vanotengesa ava vanoti havasi kuzoenda kune dzimwe dzenzvimbo idzi vachiti dziri kure nevatengi uye hadzina kushambidzika. Zvichakadai, vazhinji vevanotengesa ava vati havasi kuzobvuma kubuda mumigwagwa mavanotengesera vachiti vanoda kuti hurumende itange yavapa mabasa. No media source currently available  ",Vanotengesera muMigwagwa yeHarare Vochemachema nekuBhadhariswa Chiokomuhomwe.
"Dare repamusoro rapa mumiriri weHarare West muparamende, Muzvare Joanna Mamombe nevamwe vavo vaviri, Cecilia Chimbiri naNetsai Marova, mukana wekubhadhara mari yechibatiso kuitira kuti vatongwe vachibva kudzimba dzavo. Mutongi wedare, VaDavison Foroma, vatura mutongo wekuti Muzvare Mamombe, Muzvare Chimbiri naMuzvare Marova vabhdhare zviuru gumi zvemadhora ari maRTGS pamunhu wega wega semari yechibatiso pamhosva yavari kupomerwa yekunzi vakanyepa kuti vakapambwa vakatochwa vari mumaoko ehurumende. Vatatu ava vanziwo vazvipire kumapurisa katatu pasvondo, vasiye magwaro avo ekufambisa kudare uye kuti vasataure nevatori venhau kana kuenda pamadandemutande e social media vachitaura zvavanoda. Mutauriri weMDC Alliance, Advocate Fadzai Mahere, vaudza Studio7 kuti vafara nekusungunurwa kwaitwa vatatu ava nedare. Asi vatiwo havasi kufara nezvaturwa nedare zvekuti vasataure nevatori venhau pamwe nekuenda pa indaneti vachiti izvi zvinotyora kodzero dzavo. Vatatu ava vanoti vakapambwa vari mumaoko emapurisa mwedzi wapera vakatochwa ndokuzosiyiwa vakandwa kuBindura. Asi hurumende inoti haina chainoziva nezvekupambwa nekutochwa kwevatatu ava kunyange hazvo mutauriri wemapurisa munyika, VaPaul Nyathi, vakambobvuma kuti vatatu ava vakanga vasungwa uri vari mumaoko emapurisa musi wavanoti vakasungwa nemapurisa. Asi mapurisa akazochinja achiti akanga asingazive kwaive nevatatu ava. No media source currently available  ",Madzimai Matatu eMDC Anobvisiswa Mari yeChibatiso Kuitira Kuti Atongwe Achibva Kudzimba Dzawo
"Imwe nyanzvi mune zvemutemo, uye vari munyori mukuru webato rinopikisa reMDC-T, VaDouglas Mwonzora, vanoti kunyange hazvo bato reZanu PF radzinga mutungamiri waro uye vari mutungamiri wenyika, VaRobert Mugabe, kubva mubato, bumbiro remitemo rinovabvumidza kuti varambe vari mutungamiri wenyika kusvika vasiya basa vega kana kuti vapomerwa mhosva nenhengo dzeparamende izvo zvinozoita kuti vasiye basa. Asi VaMwonzora vanoti mumwe mutevedzeri wemutungamiri wenyika, VaPelekezela Mphoko, kudzingwa kwavaitwa mubato raeZanu PF kunoreva kuti havachina chigaro, sezvo vanga vari nhengo yeparamende. VaMwonzora vanoti kana VaMugabe vakanga vasiya basa, mutauriri wedare reparamende, VaJacob Mudenda, ndivo vanofanirwa kufanobata matomu kana kuti mutongi mukuru, kusvika Zanu PF yapa dare reparamende munhu anenge achitsiva VaMugabe.",VaMugabe Vokonzera Mutauro Zvichitevera Kutorerwa Chigaro muZanu PF
"Knazuru yeChitungwiza inoti haisi kufara nekupambwa kuri kuitwa masitendi mazhinji mudhorobha iri izvo inoti zvine chekuita nezvematongerwo enyika. Vachitaura nevatori venhau mu Harare, meya weChitungwiza, Va Phillip Mutoti, vati kanzuru yavo haisi kufara nekupambwa kuri kuitwa masitendi munzvimbo yeNyatsime zvine chekuita nezvematongerwo enyika vanhu vopedzisira vavaka dzimba zvisina mvumo yekanzuru yavo. No media source currently available Va Mutoti varamba kutaura kuti vezvematongerwo enyika vari kukonzera dambudziko iri ndivanani vachiti vave kutyira hupenyu hwavo nemhuri yavo zvichitevera kurwisana kwakaita vechidiki ve Zanu PF pamwe nevechidiki ve MDC-T masvondo mashoma adarika mumhirizhonga ine chekuita nenyaya dzemasitendi. Mhirizhonga iyi yakazobatanidzirwa nyaya dzezvematongerwo enyika apo vechidiki veZanu PF vaiti hapana mutsigiri weMDC-T anofanirwa kugara ku Nyatsime. Va Mutoti vati kunyange hazvo kanzuru yavo yakapa vamwe vanhu masitendi eku Nyatsime mashomanana, vazhinji vari kugara kunzvimbo iyi vari kugara zviri kunze kwemutemo. Vaenderera mberi vachiti kune huzvu dziri kuramba dzichitengesera vanhu masitendi zvisiri pamutemo vanhu vachidyirwa mari dzavo. Va Mutoti vatiwo nyaya yenzvimbo ye Nyatsime haisati yanyatsojeka sezvo kanzuru isati yapedzerana nehurumende panyaya yekutorwa kwepurazi iri iro riri kumahombekombe kwedhorobha reChitungwiza. Va Mutoti vakurudzira veruzhinji muChitungwiza kuti vashande nekanzuru yavo kana vachida masitendi vachiti veruzhinji vanogona kudyirwa mari vakasvinura sematemba. Zvichakadai, sangano rinomirira vagari mu Chitungwiza, re Chitungwiza Residents Trust, kana kuti Chitrest, rinoti harisi kufara nekupwanywa kwemba yemumwe mugari mu Chitungwiza makare kwakaitwa naVa Mutoti avo vanonzi vari kuda kuvaka imba yavo ipapo. Vanoona nezvekufambiswa kwemabasa mu Chitrest, Va Marvelous Khumalo, vati zvakaitwa naVa Mutoti izvi kushandisa masimba pasipo uye vanoti vave kutora matanho nezvenyaya iyi. Asi Va Mutoti varamba mashoko aya vachiti haasi echokwadi. Asi tsvagiridzo yaitwa ne Studio7 yaburitsa pachena kuti imba iyi ndeya Va Sakhelene Mudunge avo vakatenga sitendi iyi iyo iri ku Manyame Park kubva kukanzuru yeChitungwiza muna 2007. Mushure mekutenga sitendi iyi, vakavaka imba yavo ikapera. Va Mudunge vakatomhan’ara nyaya iyi kukamba yemapurisa yeSt Mary’s muChitungwiza makare. MDC-T yakambodzinga mamwe makanzura ayo muChitungwiza ichiapomera mhosva dzehuwori hune chekuita nenyaya dzemasitendi nezvimwe zvakadaro. Va Mutoti vakasarudzwa kuve meya weChitungwiza senhengo ye MDC-T.",Meya Mutoti Voshupika neKutengeswa kweMasitendi muChitungwiza Zviri Kunze kweMutemo
"Hurumende inoti nyika inofanirwa kutanga yaita mari yayo isati yapinda mumubatanidzwa wemari dzekuchamhembe kweAfrica we Common Monetary Area, uyo unoshandisa mari yekuSouth Africa yeRand pasi pe common monetary union. Izvi zvaziviswa nemutevedzeri wegurukota rezvemari, VaTerence Mukupe, avo varamba mashoko ari kubuda ekuti mutungamiri wenyika VaEmmerson Mnangagwa nemutevedzeri wavo, VaConstantino Chiwenga vakaenda kunosangana nehutungamiri hweSouth Africa nemusi weSvondo. Mashoko anga achibuda ndeekuti vatungamiri venyika ava vaida kuti vaone kuti Zimbabwe ingabvumidzwe here neSouth Africa kushandisa zviri pamutemo mari yenyika iyi yeRand, iyo iri kushandiswawo munyika pakati pedzimwe mari dzekunze kwenyika. VaMukupe vanoti kunyange hazvo hurongwa hwekubatana nedzimwe nyika mumubatanidzwa wecommon monetary union hwakanaka, pane basa rakawanda rinofanira kutanga ragadziriswa neZimbabwe, rinosanganisira kuumba hupfumi hwenyika, uye kudzosa mari yemunyika, isati yapinda mumubatanidzwa uyu. Pari zvino mubatanidzwa weCommon Monetary Area une nyika dzinoti South Africa, Namibia, Lesotho, neSwaziland, kunyange hazvo dzimwe nyika dziri kushandisawo Rand idzi dziine mari dzadzowo. No media source currently available ",VaMukupe Vanoti Nyika Inofanirwa Kuve neMari Yayo Kuti Ipinde muCommon Monetary Area
"Gurukota rezvemari, Muzvinafundo Mthuli Ncube, vati hurumende yashandisa mari shoma pane yavaifungira kuti vachange vashandisa kusvika pari zvino vakati zvinoratidza kuti hurumende ichangoshandisa mari yakatarwa yegore rino pamabasa ayo. Vachitura ongororo yavo yemashandisirwo emari yehurumende yegore rino inoitwa pakati pegore, VaNcube vati zvisinei nedenda reCOVID-19 riri munyika, pamari yaifanirwa kunge yakashandiswa kusvika muna Chikumu, pakasara mari inosvika mamiriyoni mazana masere emadhora emaRTGS. Va Ncube vazivisawo kuti mari inotambirwa nemushandi ichange ichizobatirwa mutero yakwidzwa kubva pamadhora zviuru zviviri kuenda pamadhora zviuru zvishanu. Vatiwo pamari yevashandi vehurumende yavari kupiwa nekuda kwechirwere cheCovid-19, ichange isingabatirwi mutero kwegore rese kutanga mwedzi waKubvumbi. VaNcube vatiwo kunyange hazvo pavakazivisa bhajeti regore rino vaitarisira kuti hupfumi hwenyika hukure nezvikamu zvitatu kubva muzana,vati izvi hazvichagoneki nekuda kwechirwere cheCovid-19 vakati hupfumi huchadzokera shure nezvikamu zvina nechidimbu kubva muzana. Dzimwe nyanzvi munyaya dzehupfumi hwenyika dzinoti VaNcube havana kutaura kuti nyika ichapedza sei matambudziko aripo. Nyanzvi munyaya dzezvehupfumi musangano re Labour and Economic Development Research Institute of Zimbabwe, VaNyasha Muchichwa, vati vanoshamiswa kunzwaVaNcube vachiti pane mari yakasara asi munyika muine matambudziko akawanda asina kugadziriswa sekuramwa mabasa kwaana chiremba huye kuwanisa vanhu zvekudya. Vatiwo mari isingabatirwi mutero ichiri shoma zvakanyanya. Mumwe mugari wemuHarare, VaOwen Dhliwayo ,vatiwo zvataurwa naVaNcube hazvishanduri hupenyu hweveruzhinji avo vanga vari kutarisira kurerutsirwa munyaya dzehurombo Mukuru wesangano reVendors Initiative for Social and Economic Transformation, VaSamuel Wadzayi, vatiwo VaNcube vanga vaine nhava yanga izere mhepo. Vati vanga vakatarisira kuti paunzwe hurongwa hwekubatsira vanoita mabasa emaoko avo vakakanganiswa zvakanyanya nechirwere cheCOVID -19. Vamwewo vatiwo vanga vachitarisira kuvandudzwa kwebhajeti renyika pachinzvimbo chekuudzwa kuti zvirongwa zvehurumende zviri kufamba zvakanaka nemari iripo. No media source currently available ",Hurumende Inotadza Kupedza Mari Yayakabhajeta
"Nhengo dzevechidiki dzebato riri kutonga reZanu PF dzinoti dzichamira nemutungamiri webato uye vari mutungamiri wenyika VaEmmerson Mnangagwa dzichipesana nevanhu vari kuda kuratidzira vachinyunyuta nemamiriro ezvinhu, zvikuru sei vechidiki vebato reMDC inotungamirirwa naVaNelson Chamisa. Vachitaura nhasi muChinhoyi pamusangano weboka revechidiki, sachigaro wevechidiki mudunhu reMashonaland West, VaVengai Musengi, vanoti vachatsigira VaMnangagwa nepose pavanogona uye vakaramba vachigona basa ravo vachavapa mumwe mukana wekutungamira nyika. VaMusengi vanoti bato reMDC riri kushandiswa nevanhu vavasina kudoma nemazita vachiti kunyange vakaratidzira hapana chinoshanduka pahutungamiri huripo, vachiti kunyange VaMnangagwa vakabva MDC hapana chainowana sezvo nhengo yeZanu ndiyo inongotonga. Imwe nhengo yevechidiki inoona nezvekuchengetedzwa kwemusangano muboka revechidiki, VaSilas Chimbiru, vanoti vachabvisa matanda anenge aiswa nevanhu nevanenge vachiratidzira pamwe nevanhu vacho. Vechidiki veZanu PF vasungawo chisungo chekuti vachatora motokari dzose dzebato dzakabviswa mufananidzo webato nenhengo dzebato ravo dzavanoti dzave kunyara kufamba nemotokari dzine mucherechedzo weZanu PF nekuda kwekuoma kwakaita zvinhu munyika. Panyaya yekubviswa pachigaro kwaVaMnangagwa nevhoti yemuparamende kana kuti impeachment, VaMusengi vanoti havaone izvi zvichiitika kunyange paine nhengo dzeparamende dzakapinda nechitsotsi. Asi nhengo yevechidiki yeMDC, VaDavid Malunga, vanoti havatyisidzirwe nemapanga emashanga vachiti vachaenderera mberi nekuratidzira sezvo vari kuda kununura munhu wese kusanganisira nhengo dzeZanu PF. Vechidiki veZanu PF vanotiwo vanofara nekupihwa chigaro chekurongwa kwemisangano mubato ravo kwakaitwa VaVictor Matemadanda naVaMnangagwa. VaMusengi vakurudzira vechidiki kuti vasanyare nemusangano weZanu PF nekudaro vanofanirwa kupfeka nhumbi dzebato nguva dzose. Vanoti vataura izvi nekuda kwekuti nhengo dzevechidiki dzapinda musangano wanhasi dzakawanda dzanga dzisina kupfeka nhumbi dzebato. No media source currently available ",Vechidiki veZanu PF kuMashonaland West Vopika Kuti Vachamira naVaMnangagwa
"Mutungamiri weSouth Africa, VaCyril Ramaphosa, vakakurudzira European Union kuti ichibvisa zvirango zvakatemerwa Zimbabwe, vachiti iri kuvandudza zvinhu. Vakatiwo mutungamiri wenyika, VaEmmerson Mnangagwa vanofanirwa kutsigirwa mubasa ravari kuita kunyukura Zimbabwe mumadhaka mairi. Bepanhau reChronicle rinoti VaRamaphosa vakataura izvi pamusangano uchangoitwa wechinomwe we South Africa European Union ku Brussels. Asi vamwe vanotevera zvematongerwo enyika vanoti manyepo eSouth Africa ndiwo anokonzera kutambudzika kweZimbabwe vachiti VaRamaphosa vanonyatsoziva kuti zvirango zvakatemerwa vamwe vakuru mubato reZanu-Pf kwete vanhuwo zvavo. Vanoti izvi zvakaitwea sezvo vakuru ava vachipomerwa mhosva yekutyora kodzero dzevanhu. Mumwe wevanoongorora zvematongerwo enyika, VaWilbert Mukori, vanoti VaRamaphosa varikurova imbwa vakaviga mupini. Vanoti zviga zvakatemerwa vakuru ava kuti zvirango zvibviswe hazvisati zvazadzikiswa. No media source currently available ",VaCyril Ramaphosa Vokurudzira European Union kuti Ibvise Zvirango Zvayakatemera Zimbabwe
"Mutungamiri wenyika VaEmmerson Mnangagwa nemusi weChitatu vari kutarisirwa kuparura chirongwa chechipiri chekuti vanhu vabayiwe nhomba yecovid-19 kuVictoria Falls. VaMnangagwa vari kutarisirwawo kubayiwa nhomba musi uyu nevamwe vatungamiri vari mugungano rePOLAD. Bazi rezvehutano rinoti riri kuda kubaya vanhu nhomba vanosvika zvikamu makumi matanhatu kubva muzana kuti chirwere ichi chisapararire. Asi kusvika parizvino, bazi rezvehutano rinoti kusvika neSvondo, vanhu zviuru makumi mana nemaviri zvine mazana manomwe nemakumi maviri nepfumbamwe kana kuti 42,729 ndivo vainge vabayiwa nhomba yeCovid-19 muchikamu chekutanga chine nhomba inosvika zana rezviuru kana kuti 100 000 yakapihwa Zimbabwe neChina. Chikamu ichi chinevashandi vemuzvipatara, vatori venhau, vanoshanda kumabhodha uye vanochengetedza majeri. Asi huwandu hwevabayiwa huchiri pasi zvakanyanya. Vakatanga kubayiwa munyika vanosanganisira vatori venhau, vakoti, vanachiremba nevamwe vashandi vemuzvipatara. Pasi rose ongororo yakaitwa neAmnesty International neUNI Global Union inoratidza kuti vashandi vemuzvipatara vanodarika zviuru gumi nenomwe kana kuti 17 000 vakafa nechirwere cheCovid-19. Asi vachitaura neStudio 7, mutungamiri weZimbabwe Nurses Association VaEnoch Dongo vanoti kushaya ruzivo kunopa kuti dzimwe nhengo dzesangano ravo dzizengurire kubayiwa. Kunyangwe hazvo paine vatori venhau vane chitsama vafa nekubatwa nechirwere cheCovid-19 munyika, vakawanda vavo vachiri kuzengurira kubayiwa nhomba. Mutungamiri wesangano rinomirira vatori venhau reZimbabwe Union of Journalists kana kuti ZUJ VaMichael Chideme vanotiwo kushaya ruzivo ndiko kuri kupa kuti vashoma vazvipire kubayiwa nhomba kunyangwe vari munjodzi huru yekutapurirwa chirwere. Komisheni yeZimbabwe Media Commission –ZMC- yazivisa padandemutande ravo nhasi kuti vatori venhau vanoda kubayiwa nhomba vanosungirwa kuenda panzvimbo dziri kubayiwa vanhu nhomba vaine kadhi rinovabvumira kushanda kana kuti press card kuti vabayiwe. VaChideme vanoti izvi zvakaitwa mushure memusangano wavo neZMC. Sachigaro werimwe boka revatori venhau reMedia Institute of Southern Africa kana kuti MISA, VaGolden Maunganidze vanoti vanofara kuti vatori venhau vakaiswa pachikwata chekutanga kubayiwa chevashandi vanosangana neveruzhinji mukushanda kwavo kunyangwe vari kuti vamwe Havana chivimbo nenhomba yeSinopharm yekuChina. Mumwe mutori wenhau akabayiwa nhomba yekutanga akamirira yechipiri VaConrad Mapesa vanoti vanonetsekana nehuwandu hushoma hwevatori venhau vari kuzvipira kubayiwa nhomba. VaMapesa vanokurudzira vatori venhau vose kuti vabayiwe nhomba yekudzivirira chirwere cheCovid-19 sezvo vachisangana nekutaura nevanhu vakawanda mukuita basa ravo.\n\nKunyangwe hazvo vanhu vashoma vari kubayiwa nhomba pazuva parizvino, mutauriri webazi rezvehutano VaDonald Mujiri vanoti hurumende ine chivimbo chekuti vakawanda vachabayiwa nhomba iyi. MuChinhoyi vatori venhau vana chete pavatori venhau makumi mana vakabayiwa nhomba. Asi mutungamiri wenyika VaEmmerson Mnangagwa mumashoko avo kunyika svondo rapera vakati vanhu vanofanira kubayiwa nhomba iyi sezvo iri iyo nzira yakanaka yekumisa nyaya yekuti vanhu vagare mudzimba kuti chirwere ichi chisapararire. Vanoti chirwere ichi chatora hupenyu hwevanhu vakawanda munyika. No media source currently available ",Zimbabwe Yotanga Kubaya Nhomba Muchikamu cheChichipiri Asi Vatori veNhau Vashoma Vachizvipira
"Mupepeti mukuru webepanhau reChroncle VaMduduzi Mathuthu vakadzingwa basa nemusi weChina vakabva vanzi vaende kunoshandira bepanhau reSouthern Times Newspaper riri kuWindhoek, Namibia. Mutsamba yakanyorerwa VaMathuthu nemukuru weZimbabwe Newspapers VaPikirai Deketeke iyo yainge iine zuva remusi weChipiri, Chivabvu 17 vakanzi kutanga musi wa 23 Chivabvu vanofanira kunge voenda kunoshanda kubepanhau reSouthern Times. VaDeketeke vakati VaMathuthu ndivo vanenge vave mupepeti mukuru webepa iri uye vaivashuvira kuti vashande zvakanaka. Vakabva vazivisawo mutsamba imwe cheteyo kuti mutevedzeri wavo kuChronicle VaInnocent Madonko ndivo vanenge vofanobata matomu kuChronicle. VaMathuthu avo vaimboshandira vakamboshandirawo bepanhau reDaily News uye repandemutande reinternet re New Zimbabwe.com. Vakadomwa kuita mupepeti mukuru weChronicle muna 2013. Vane ruzivo nezviri kuitika muhurumende vanoti nyaya yaVaMathuthu yekunyanya kudyidzana nevechikwata chinozivikanwa nekuti Generation 40 chinosanganisa gurukota rezvedzidzo yepamusoro Muzvinafundo Jonathan Moyo ndizvo zvapa kuti vagume vave mukanwa mamupere. Vanotsigira chimwe chikwata chinotsigira mutevedzeri wemutungamiri wenyika VaEmmerson Mnangagwa chinozivikana nekuti Team Lacoste vanonzi vairwa sengwena kuti VaMathuthu vabviswe kuChronicle. Zvikwata zviviri izvi zviri kurwira kutora chigaro chemutungamiri wenyika VaRobert Mugabe avo vave nemakore makumi mapfumbamwe nemaviri ekuberekwa. Hatina kukwanisa kubata VaMathuthu kana VaDeketeke kuti tinzwe kuti chii chainge chapa kuti vaendeswe kuNamibia.  ",VaMduduzi Mathuthu Vodzingwa Basa kuChronicle
"Mazuva ano zvinhu hazvina kumira zvakanaka munyika, umo vanhu vemapato ezvematongerwo enyika, vemasangano akazvimirira pamwe nevedzisvondo vari kupinda mukuratidzira vachiti hurumende yaVaRobert Mugabe isiye chigaro sezvo yatadza kutonga. Hurumende pamwe nevamwe vanoongorora zvematongerwo enyika vanoti vanhu vari kuratidzira ava vari kushandiswa nehurumende dzekumawirira kuti vamukire hurumende yaVaMugabe. Asi mashoko aya akarambwa nemizinda yeAmerica neFrance iri muZimbabwe, ichiti hurumende yave kungoda kuzora vanhu mafuta enguruve yavasina kudya. Zvizvarwa zvezimbabwe zviri kunze kwenyika zvakawanda zvinonzi zviri kupindawo mukuratidzira uku nenzira dzakasiyanasiyana, dzakaita sekuratidzirawo munyika dzavagere, kutumira mashoko ekusimbisana nezvimwe zvakadaro. Asi vamwe vanoti kuita kwakadai kufurira vanhu vari kumusha asi ivo vari kunze kwenyika vari kumafura mhepo asi vachi kurudzira vari kumusha kuti varatidzire kuburikidza nemadandemutande akaita se Facebook neWhatsapp. Mumwe wevari kunze kwenyika ndiMufundisi Richard Sabvute vechechi yeZAOGA, avo vari mumusha weFrederick, muMaryland muAmerica. Mufundisi Sabvute vanoti hapana chitsva pane zviri kuitika kumusha sezvo izvi zvakataurwa kare nebhaibheri. ""Ini samufundisi ndinoona sekuzadzisika kwezvinhu zvakawanda zvakataurwa naJesu mubhaibheri. Saka handitendi kuti chinhu chitsva chiri kuitika kuZimbabwe,"" vanodaro Mufundisi Sabvute. Vanoti chinhu chakanyorwa kare mushoko raMwari kuti pachasvika mazuva ezhove-zhove, achasvika mazuva ekusagutsikana kwevanhu panyika, izvo zvichazoita kuti vasimuke vachida kunzwikwa nehurumende dzavo. No media source currently available ",Vari Kunze kweNyika Votaurawo Pamusoro peZviri Kuitika Kumusha
"Hurumende inoti mitengo yemafuta edzimotokari inofanira kudzika zvakanyanya sezvo mitengo yemafuta aya yadzika zvakakomba pamisika yepasi rose. Vachitaura nevatori venhau muHarare neChishanu, gurukota rinoona nezvemhando dzemoto, VaSamuel Undege vakati mutengo wemafuta wakadzika zvikuru pamusika wepasi rose nekudaro vanotengesa mafuta munyika vanofanira kudzikisa mitengo. Mutengo wemafuta pamisika yepasi rose yadzika nezvikamu makumi mashanu kubva muzana kwemwedzi mitanhatu yapfuura. VaUndenge vakaudza vatori venhau mu Harare kuti vemakambani anotengesa mafuta edzimotokari vanofanira kunge vadzikisa mitengo yepeturu nedhiziri musi wa 14 Ndira usati wadarika uye vati vachatora matanho akawomarara kumakambani anenge asina kudzikisa mutengo uyu. VaUndenge vatiwo vemakambani anotengesa mafuta kune veruzhinji vanofanira kuzokwidza mitengo yepeturu nedhiziri mushure memasvondo maviri kana mitengo iyi yakwira pamisika yepasi rose. Parizvino, makambani anotengesa peturu anoti haasati adzikisa mitengo yepeturu nedhiziri achiti achiri kutengesa mafuta aakatenga mitengo isati yadzika pamisika yepasi rose. Asi VaUndenge vati zvinotora masvondo maviri chete kuti makambani apedze kutengesa mafuta aanenge ahodha. Parizvino, peturu iri kutengeswa ne $1.50 parita rimwe chete uye dhiziri ririkutengeswa ne $1.40 parita rimwe chete. VaUndenge vati kana makambani anotengesa mafuta akadzikisa mitengo, peturu inogona kudzika kusvika pamari isingadarike $1.20 parita rimwe chete. Pavabvunzwa kuti sei mutengo wepeturu uchiramba uri pamusoro iyo peturu yacho yavekusanganiswa ne ethanol inogadzirwa muno, VaUndenge vati chinokonzera izvi inyaya yekudhura kunoita kutakura peturu yacho kubva kwainosanganisirwa kuenda kune veruzhinji. Zvichakadaro, nyanzvi munyaya dzezvehupfumi dzinoti mitengo yezvinhu inotarisirwa kudzikawo muzvitoro kana mitengo yemafuta ichinge yadzikiswa. No media source currently available Sachigaro weLong Distance Bus Operators Association mudunhu reManicaland VaEsau Mupfumi vanoti vari kutambira nemaoko maviri danho ratorwa naVaUdenge. No media source currently available ",Hurumende Inoti Makambani Ngaadzikise Mutengo weMafuta eMotokari
"Nhengo dzebato rinopikisa muSouth Africa, reEconomic Freedom Fighters, EFF, dzinonzi dzambonetsana zvakasimba nenhengo dzechikwata cheOperation Dudula, icho chiri kurambidza vekunze kurapwa munyika iyi. Nhengo dzeEFF dzinonzi nhasi dzakwanisa kuvhurira vekunze kuti varapwe pakiriniki yeHillbrow iri muJohannesburg, iyo yakambenge yavharirwa vekunze neOperation Dudula kuti vasapinde. Chizvarwa cheZimbabwe chiri mu Pretoria, Mufundisi Richard Moyo vanoti kuchipatara chikuru cheKalafong Provincial Tertiary Hospital chiri muPretiora mapurisa arara akachengetedza kuti chisakanganiswa mashandiro. Vanotiwo vebato reEFF vanga vachibatsirawo kudzivirira vanobva kunze kwenyika zvazomboita kuti vakandirane zvibhakera neveOperation Dudula. Kutanga svondo rino veOperation Dudula vanga vachirambidza vekunze kupinda muzvipatara nemakirini ari pasi pehurumende vachiti vekunze havafanirwe kurapwa pachena muSouth Africa nekuti vari kupedzera zvizvarwa zvenyika iyi zvikwanisiro. No media source currently available ",Nhengo dzeBato Rinopikisa muSouth Africa reEFF Dzonetsana neChikwata cheOperation Dudula Icho Chiri Kurambidza veKunze Kurapwa muNyika Iyi
"Vakuru vakati mushonga wechironda kuchirapa. Izvi ndizvo zviri kukurudzirwa nevamwe kuti hurumende iite kana ichida kubvisirwa zvirango zvainoti zvakatemerwa nyika nenyika dzekumawirira. Vanhu ava vanoti hurumende inofanirwa kugadzirisa zvacho zviri kunzi ndizvo zvakakoka zvirango izvi zvinosanganisira kuremekedza kodzero dzevanhu, kwete kumhanyira kuti vanhu vafore mumigwagwa vachiratidzira. Vanhu ava vari kuti vanoda kuona kana paine chinoshanduka mushure mekufora uku, vachiti havaoni izvi zvichiita kuti America neEuropean Union vabvise zvirango zvavakatemera vamwe vakuru muhurumende pamwe nemakambani ainodyidzana nawo. Asi vamwe ndivo vari kuti zvinhu zviedzwa, chembere yekwaChivi yakabika mabwe yakanwa muto, zvinoramba mazama. SADC yakatara zuva remusi weChishanu, 25 Gumiguru sezuva rekutaura nezwi rimwechete kuti zvirango izvi zvibviswe. Hurumende yakatotara zuva iri sezororo renyika, uye iri kukurudzira kuti vanhu vese vabatane mukufora vachikukrudzira kuti zvirango izvi zvibviswe. Vanoongorora zvematongerwo enyika uye vari nhengo yebato riri kutonga reZanu PF, VaGadzira Chirumhanzu, vanoti MDC ndiyo yakanokumbira zvirango izvi kuAmerica neEuropean Union mushure mekutorwa kwevhu richipiwa kuvatema. Asi mumiriri weAmerica muZimbabwe, VaBrian Nichols varamba kuti nyika yavo yakadzika zvirango nekuda kwenyaya yevhu, vachiti zvirango zvikuru zviri muZimbabwe zvirango zvayakazvitemera yoga kuburikidza kusaremekedza kodzero dzevanhu pamwe nehuwori. VaNichols vapa semuenzaniso mabhiriyoni matatu emadhora anonzi haana tsananguro yakajeka kuti akashandiswa sei mushure mekunge adirwa kuzvirongwa zvekurima zveCommand Agriculture nePresidential Input Scheme, izvo zvinofanirwa kunge zvichibatsira varimi. Munyori anoona nezvekudyidzana nedzimwe nyika muMDC, Muzvare Gladys Hlatywayo, vanotsinhirawo mashoko aVaNichols aya, vachiti huwori nekutonga nedemo kweZanu PF ndizvo zvauraya nyika, kwete zvirango zviri kutaurwa izvi. Muzvare Hlatywayo vanoti chinongodiwa munyika kuti hurumende yeZanu PF igadzirise zviri kukurudzirwa nenyika dzekumawirira dzacho kana ichida kuti zvirango zvibviswe, kwete kufora vachitambisa imwe mari. Asi VaChirumhanzu vanoti zvinozivikanwa nemunhu wese kuti MDC ndiyo yakakoka zvirango, vachiti zvinoonekwa nekuramba minda kwakaitwa nenhengo dzebato iri dzchitya kutsamwisa varungu. \   ",Nyaya yeZvirango Yotsviriridza veZanu PF neveMDC Vachinakurirana Nyoka Mhenyu
"Murume wekuKariba ari kupomerwa mhosva yekudzikisira hofisi yemutungamiri wenyika nekutuka mutungamiri wenyika, VaEmmerson Mnangagwa, nemumwe mutevedzeri wavo, VaConstantino Chiwenga, akambomiswa nemusi weChitatu pamberi pedare ramejasitiriti kuKariba asi akazonzi adzoke kudare iri nemusi weChitatu svondo rinouya. VaAlexander Samuel Chidzedzere, avo vane makore makumi maviri nemasere ekuberekwa, vakasungwa nemapurisa pasi pemutemo weCriminal Law (Codification and Reform) Act vachinzi vakataura mashoko aya paNyamhunga Business Centre musi wa16 Nyamavhuvhu vachivapomerazve mhosva yekubirira sarudzo pamwe nebato ravo reZanu-PF. Mapurisa anoti mashoko aya akanangana nekuunza ruvengo nekushorwa kwemutungamiri wenyika. Vanhu vakawanda vari kusungwawo munzvimbo dzakawanda vachipomerwa mhosva imweyo yekukutuka mutungamiri wenyika. Vamwe vakasungwa vanosanganisira VaGustiv Kativhu, VaNorman Machipisa, VaMunyaradzi Shoko naVaDavid Ndlovu. Vamwe vanonzi vanenge vatuka VaMnangagwa padandemutande reFacebook vanosungwawo. Gweta raVaChidzedzere, VaUnit Saize, vanova nhengo yesangano reZimbabwe Lawyers for Human Rights, vanoti vari kuramba mhosva yavari kupomerwa. No media source currently available  ",Nyakunzi Akatuka VaMnangagwa naVaChiwenga Omiswa Pamberi peDare
"Gurukota rinoona nezvehutano Dr David Parirenyatwa vari kukurudzira vanamukoti vari kuramwa mabasa kuti vadzokere kumabasa zvichemo zvavo zvichigadziriswa. Mumashoko kuvatori venhau VaParirenyatwa vanoti zvichemo zvinavanamukoti ava vano zvitambira uye kutenda kuti zvinoda kugadziriswa. Vanotiwo vari kutaura nebazi rezvehupfumi kuti rione kuti ringape vanamukoti ava mari here. Vanamukoti vakatanga kuramwa mabasa nezuro vachiti hurumende yakundikana kugadzirisa zvichemo zvavo kubva muna 2010 zvinosanganisa mari yemihoro, kushaikwa kwemishonga muzvipatara uye zvimwe zvikwanisiro. Kuramwa mabasa uku kuri kuuya apo chirwere checholera chiri kuramba chichipararira muHarare nemuChitungwiza. Vanhu vanosvika makumi maviri nevana vabatwa nechirwere ichi kusvika parizvino.",Dr Parirenyatwa Vokumbira VanaMukoti Kuti Vadzokere kuMabasa Uko Cholera Ichipararira
"Paitazve ropa rakaipa pakati pekomisheni inoona nezvesarudzo reZimbabwe Electoral Commission, Zec, nesangano rinomirira mamwe mapato anopikisa reNational Electoral Reform Agenda, kana kuti Nera nezvemitemo yesarudzo. Zec yakaburitsa zviga zvesarudzo zvekuti vanhu vazeye kana kuti draft voter registration regulations. Zec inoti yapa mapato ose ezvematongerwo enyika pamwe nevane chekuita nesarudzo mavhiki maviri ekuti vape pfungwa dzavo. Zvimwe zviri kuda kunzi zvizeyiwe inyaya yehuwandu hwevanhu vanokwanisa kuvhota panzvimbo kana kuti polling station. Nera inoti yainge vatenderana neZec kuti vanhu ava vave churu chete asi Zec yave kuda kuti pavhote churu nemazana mashanu zvinonzi nevanopikisa zvinogona kupa kuti vamwe vatadze kuvhota. Vanopikisa vanoti mari iri kudiwa kuti vawane gwaro revavhoti yakawandisa. Nera inotiwo inoda kuti vana veZimbabwe vari kunze kwenyika vavhote. Mutauriri weNera, VaDouglas Mwonzora, vanoti havasi kufara nezviri kutaurwa neNera sezvo zvichizotadzisa vamwe vanhu kuvhota. No media source currently available Asi sachigaro weZec, Amai Rita Makarau, vanoti vasiri kufara nezvakatura komisheni yavo vakasununguka kuzotaura navo kuti vagadzirise pakakodzera kugadziriswa. No media source currently available  ",Zec Yotatsurana Zvakare neNera
"Nyaya yekudzingwa kwameya weGweru, VaHamutendi Kombayi, pamwe nakanzura Kenneth Sithole, yatora rimwe danho zvichitevera mutongo wakapiwa nedare repamusoro nezuro muBulawayo rekusendeka parutivi sarudzo dzinofanirwa kuitwa dzekutsiva VaKombayi naVaSithole. Gweta riri kumirira VaKombayi, VaBrian Dube, vaudza Studio 7 parunhare kuti dare reHigh Court rakatambira chikumbiro chavo chekuti sarudzo dzekutsiva VaKombayi, avo vaive kanzura aimirira Ward 1, pamwe naVa Sithole, avo vaimirira Ward 4, dzimbomira kuitwa, kusvika dare iri rapa mutongo waro pakupikisa kuri kuita vaviri ava kudzingwa kwavakaitwa. VaKombayi naVaSithole vakadzingwa negurukota rezvematunhu, VaSaviour Kasukuwere, pakupera kwaKukadzi mushure mekunge dare rakazvimirira kana kuti independent tribunal yavaive vasarudza yanzwa mhosva yaipomerwa vaviri ava pamwe nemamwe makanzura gumi nematatu eguta reGweru. Asi VaDube vati mutongi wedare repamusoro, Justice Nicholas Mathonsi, vakabvuma chikumbiro chekuti sarudzo dzekutsiva VaKombayi naVaSithole dzimbomiswa. VaDube vati vanotarisira kuti dare repamusoro richatanga rapa mutongo waro pachikumbiro chavo chekuti mutongo wekuti VaKombayi naVaSithole vadzingwe wakapiwa neIndependent Tribunal waive usina kufanira. VaKasukuwere vakamisa makanzura eGweru basa mugore ra2015 vachivapomera mhosva yehuwori pamwe nekutadza basa. Kunyange hazvo dare repamusoro raive rapa mutongo wekuti izvi zvaive zvisiri pamutemo, VaKasukuwere havana kukasika kuteerera izvi. Zvichakadaro, sachigaro wekambani ye Zimbabwe International Trade Fair, ZITF, Amai Ruth Ncube, vanoti gadziriro yechirongwa chavo chegore rino iri kufamba zvakanaka. Amai Ncube vakaudza vatapi venhau munguva pfupi yapfuura kuti kusvika pari zvino zvikamu makumi mapfumbamwe kubva mazana zvenzvimbo yeZITF zvainge zvabhukwa, uye pane nyika gumi neina dzemhiri kwemakungwa dzinosanganisira China, Germany, Japan, Indonesia pamwe nedzemuAfrica dzinosanganisira South Africa, Namibia neTanzania dzakatozivisa kuti dziri kuuya kuchiitiko ichi. ZITF yegore rino ndeye chimakumi mashanu nesere kubva zvakatanga chirongwa ichi. Chirongwa cheZITF chakangana nekuratidza vekune dzimwe nyika zvigadzirwa zvemuZimbabwe kuitira kuti zvitengwe kunze kwenyika - izvo zvinozoita kuti nyika iwane mari yekunze, iyo iri kutsvagwa nemaziso matsvuku, kuitira kuti ibatsire mukuvandudza hupfumi hwenyika. No media source currently available ",Dare Rinomisa Sarudzo dzeBy-Elections Mukanzuru yeGweru
"Bazi rezvehutano rakazivisa nemusi weChina kuti vanhu vaviri vakafa neCovid-19, mumwe kuMidlands nemumwe kuMasvingo, uye vanhu makumi maviri nevatatu vakawanikwa vaine chirwere ichi. Vese vanhu vakawanikwa vaine chirwere ichi vanhu vagara vari munyika, vasina nhoroondo yekubuda kunze kwenyika. Kushaya kwevanhu vaviri uku kwakasiya huwandu hwevanhu vafa neCovid-19 kubva patanga denda iri hwazvika pachiuru chimwe chine mazana mashanu nemakumi masere nevashanu, kana kuti 1 585. Huwandu hwevanhu vabatwa neCovid-19 hwakasvikawo pazviuru makumi matatu nezvisere zvine mazana matanhatu nemakumi matatu nevashanu, kana kuti 38 635. Kusvikawo nemusi weChina, vanhu vanosvika zviuru mazana matanhatu negumi nezvishanu nemazana maviri ane makumi mapfumbamwe mevatanhatu, kana kuti 615 296, vabaiwa nhomba yekudzivirira COVID-19 kubva zvatanga chirongwa ichi.","Vanhu Vaviri vanofa neCovid-19, Vamwe Makumi Maviri neVatatu vachiwanikwa Vaine Denda Iri"
"Vemakereke muZimbabwe vanoti hurongwa hwavo hwekuti mutungamiri wenyika, VaEmmerson Mnangagwa, nemutungamiri weMDC, VaNelson Chamisa, vaite hurukuro dzekuti nyika yotora gwara ripi, huri kuenderera mberi. Munyori wesangano remakereke, reZimbabwe Council of Churches, Reverend Doctor Kenneth Mtata, vanoti kunyange hazvo bato reMDC riri pakati pekugadzirira kongiresi yaro, hurukuro idzi dziri kuenderera mberi. “Tinotarisira kuti panguva inotevera kana zvinhu zvagadzikana tinoziva kuti mamwe mapato ange ane kongiresi yavo irikuuya tinotarisira kuti kana kongiresi yavo yapera pamwe tingatsvaka nzira yekuti mapato ese avepo patafura panyaya yekutsvaka nzira inofanirwa kutorwa nenyika,” Doctor Mtata vaudza Studio 7. No media source currently available  Nyanzvi mune zvematogero enyika vachidzidzisa pa University of Pretoria School of Public Management and Administration kuSouth Africa, uye vari nhengo yeMDC, Doctor Tyanai Masiya, vanoti vemakereke havangakwanisi kuyananisa vakuru vemapato vari kunetsana nekuti vakuru vemakereke vanoonekwa sevakarerekera kudivi reZanu-PF. Doctor Masiya vanoti SADC neAfrican Union dzinofanirwa kusheedzwa kuti dzivewo pakati pevayananisi. “Masangano eSADC neAfrican Union anofanira kuudzwavo. Kana vasimo munhaurirano idzi, hazvigone kuti zvifambe,: Doctor Masiya vakaudza Studio 7. Bato reMDC riri kuramba kutambira VaMnangagwa semutunagmiriri wenyika richiti havana kusarudzwa nevanhu kunyznge hazvo dare reConstitutional Court rakati ndivo vakakunda musarudzo. Ukuwo VaMnangagwa vari kuramba vakatsika madziro vachiti MDC inofanirwa kuvacherechedza semutungamiri wenyika kana ichida kuti paite nhaurirano. No media source currently available  ",Makereke Anoti Acharamba Achitsvaga Nzira Dzekuti VaMnangagwa naVaChamisa Vataurirane
"Mutungamiri webato rinopikisa reMDC Alliance VaNelson Chamisa vari kushora zvikuru hurumende nekusunga mutevedzeri wasachigaro webato iri VaJob Sikhala, meya weguta reHarare akamiswa basa VaJacob Mafume uye mutori wenhau VaHopewell Chin’ono nevamwe vachiti izvi hazvifanire kuitwa apo vanhu vari kuyedza kurwisa kupararira kwechirwere cheCovid-19. VaChamisa vanoti zvekusunga vanopikisa inzira yekuda kuvasvokosva uye kuda kuti vakandwe mumajeri umo musina kumira zvakanaka parizvino nenyaya yechirwere cheCovid-19. Asi vati vacharamba vakamira semusambangwena kusvika nyika yave nehutongo hwejekerere vachiita izvi murunyararo. VaSikhala avo vari mutirongo kuHarare Central Police Station pamwe naChin’ono vari kupomerwa mhosva yekugovera vamwe vhidhiyo yaiti mumwe mupurisa ainge arova mumwe mwana akafa muHarare amai vake vachinzi vainge vatyora mutemo wekuti vanhu vagare mudzimba. Mapurisa anoti mwana uyu haana kufa kunyangwe hake akarohwa nemagirazi ewindscreen yekombi payakarohwa nemboma yemupurisa uyu. Gurukota rezvemukati menyika VaKazembe Kazembe vanoti tsika yekuputsa mawindscreen inofanira kumiswa vachikurudzira vanhu kuti vagare mudzimba. VaMafume vanonzi vari kurwara vari mujeri umo muri kunzi mune vanhu vakawandisa. No media source currently available ","VaChamisa Voshora Kusungwa kwaVaSikhala, VaMafume naVaChin'ono Vachiti Hurumende Iri Kuvasvokosva"
"Panguva iyo vemapato anopikisa vari kurwisa kuti mitemo yesarudzo ivandudzwe sarudzo dzisati dzaitwa, uye kuti zvizvarwa zveZimbabwe zviri kunze kwenyika zvibvumidzwe kuvhota zviri munyika dzazvigere, veZanu PF vari kuti zvirango zvakatemerwa vamwe vakuru mubato iri zvinofanirwa kutangawo zvabviswa. Munyori anoona nezvemitemo muZanu PF, VaMunyaradzi Paul Mangwana, vanoti kubviswa kwezvirango kunobatsira bato ravo kuti rikwanise kuenda kunyika dzekumawirira kunotsvaga rutsigiro, kana vari kunze vakabvumidzwa kuvhota vari kwavari. VaMangwana vanoti seZanu PF, vakatozvisa vemapato anopikisa kuti havasi kuzobvumidza vari kunze kwenyika kuvhota kana zvirango zvisati zvabviswa. Asi munyori mukuru weMDC-T, VaDouglas Mwonzora, vanoti Zanu PF ndiyo yakakoka zvirango kuburikidza nekutonga kwayo nedemo, saka ndiyo inofanirwa kuona kuti yagadzirisa zvakamboshevedza zvirango izvi. Vanoti vari kudawo kuti vazive kuti kuchadhindwa mapepa mangani ekuvhotesa, achadhindwa nani, uye kuti vabvumidzwe kuvepo paanodhindwa. VaMwonzora vanotiwo semapato anopikisa, vari kuda kuti mauto nevasori vanonzi vari kushanda kuZimbabwe Electoral Commission vamiswe basa, uye ZEC ibvumidze kuongororwa kwegwaro revavhoti nevari kunze kwekomisheni iyi, kwete kuti izviongorore basa rayo. No media source currently available   ",Zanu PF Inoti Zvirango Ngazvibviswe Vari Kunze Vasati Vabvimudzwa Kuvhota
"Zimbabwe yaita mangange nhasi nemusi weSvondo neCongo Brazaville mumutambo wemakundano eAfrica Nations Cup. Mutambo uyu watambirwa kuLibreville, guta guru renyika iyi. Zimbabwe iri muGroup G pamwe chete neDR Congo neLiberia. Liberia neDRC dzakaitawo mangange 1-1 zvakasiya Zimbabwe iri panhongonya. Zvikwata zviviri zvinenge zviri pamusoro ndizvo zvichaenda kumakwikwi aya kuCameroon gore rinouya. Zimbabwe neDRC dzine mapoinzi mana mushure memutambo miviri ukuwo Liberia neCongo Brazzavile dziine poindi imwe chete.",Zimbabwe Yoramba Iri paNhongonya yeGroup G muAfrica Nations Cup
"Dare repamusoro reHigh Court rapa mutongo unomisa danho rakanga ratorwa neHealth Services Board, rekurambidza mutungamiri wesangano ravanamukoti reZimbabwe Nurses Association, VaEnock Dongo, kumirira vakoti munhaurirano dzemihoro dzinoitwa pasi peHealth Services Bipartite Negotiating Panel. Health Services Board yakanga yatora danho iri ichipa chikonzero chekuti VaDongo, avo vaimboshanda semukoti pachipatara cheSally Mugabe muHarare, vakanga vasisiri mushandi wehurumende mushure mekunge vasiya basa. Asi sangano reZimbabwe Nurses Association pamwechete naivo VaDongo vakapikisa danho iri kuburikidza nekuenda kudare reHigh Court vachiti danho iri rakanga rakanangana nekunyaradza VaDongo, avo vakanga vaendesa mushandirwi kumatare mune imwe nyaya vachipikisa danho rekurambidza mashandiro evakoti aivepo nguvayo akanga akasununguka, kana kuti flexible hours. Vachipa mutongo wavo, mutongi wedare repamusoro, Justice Webster Chinamora, vanonzi vati hapana mutemo unorambidza vakoti kumirirwa munhaurirano nemutungamiri avanoda, zvisineyi nekuti anoshanda muhurumende here kana kuti kwete. Studio 7 yakundikana kubata gweta reHealth Services Board, VaChitekuteku avo vabva kuhofisi yegweta guru renyika, kana kuti kwaAttorney-General. Asi VaDongo, avo vanga vachimirirwa mudare naVaTinotenda Matonhodze vekambani yemagweta yeMatizanadzo and Warhurst, vanoti vanotambira nemufaro mukuru mutongo wedare repamusoro uyu, sezvo wasimbisa mashandiro avo mukumirira vakoti. No media source currently available ",Dare rePamusoro Rinomisa Zvakaitwa neHealth Services Board Kuna VaDongo.
"Kubva mugore ra 2017, China iri kuenderera mberi nekushungurudza kwayo vanhu verudzi rwechi Uyghur, vechi Kyrgyz, pamwe chete nevechitendero chechi Moslem mudunhu reXinjiang. Izvi zvinotevera kugadzwa muna 2016, kwa VaChen Quanguo, senhengo yedare rePolitburo, pamusoro pekuve kwavo munyori mukuru webato re Communist Party mudunhu rinofanirwa kuzvitonga re Xinjiang Uyghur, uko vari mukuru zvekare we masangano ari pasi pehurumende yeChina. Kubva pavakasvika, VaChen Quanguo, vakatanga kusora vanhu, kuvavharira muhusungwa pamwe nekuvamanikidza kudzidza gwara rebato riri kutonga. Zvese izvi vaizviita vakanyanya kunangana nevanhu verudzi rwechi Uyghur nevatendi vemakereki madiki. Panguva ino, mazana nemazana evanhu vechiUyghur, vechiKyrgyz nevechitendero chechi Moslem vari muhusungwa pamusoro pezvinhu zvisina maturo, zvakaita sekuregera ndebvu dzichikura, kana kuramba kunwa hwahwa. Hurumende yaVaDonald Trump muAmerica yakazvipira kuchengetedza kodzero dzevanhu kwese kwese. Nepamusana pekushungurudzwa vanhu kuri kuitwa uku, mapazi eAmerica anoona nezvemari, pamwe nerezvekudyidzana nedzimwe nyika, akatemera zvirangopavakuru vanoona nezvekugadzikana mudunhu iri, VaChen Quanguo naVaWang Mingshan; mumwe wevakuru vebato muXinjiang, VaZhu Hailun; vaimbove mumwe wevakuru vaiona nezvekuchengetedzwa kwedunhu, VaHuo Liujun; vaimbove munyori webato mudunhu iri, VaSun Jinlong; uye nevaimbove mutevedzeri wemunyori mudunhu iri, VaPeng Jiarui. Bazi rezvemari muAmerica rakatemeravo zvirango pamakambani ehurumende paishandwa nevanhu ava, zvinoreva kuti havachabvumidzwa kupinda muAmerica uye mari dzemakambani aya dziri muAmerica, pamwe nenyika dzinodyidzana neAmerica, hadzichakwanisi kutorwa kana kushandiswa. America iri kurwira kuchengetedza kodzero dzevanhu veku China kupfuura nyika ipi zvayo. Gurukota reAmerica rinoona nezvekudyidzana nedzimwe nyika, VaMike Pompeo, vanoti kutyorwa kwekodzero dzevanhu kuri kuitwa neChinese Communist Party chitema chikuru chisati chambonekwa kwemakore mazhinji. “Hurumende yaVaTrump iri kutungamirira dzimwe nyika mukuranga China pamusoro pakudzvanyirira vanhu, kusunga vanhu, kuvavharira, kuvasora, kuvashandisa zvisina mubhadharo, pamwe nekuvamanikidza kusaita mhuri,” vanodaro VaPompeo. VaPompeo vatiwo America ichaenderera mberi ichitora matanho ekuranga vari kushungurudza pamwe nekudzvanyirira vanhu. No media source currently available ",Mashoko Aya Anoburitsa Pamire America Pane Zviri Kuitika muChina.
"Vamwe vagari vekuPenhalonga vopomera mugodhi weRedwing uri pasi pekambani yeMetallion Management Pvt Limited, mhosva yekusakoshesa hupenyu hwevanhu. Izvi zvinotevera kupfurwa kwevarume vaviri nevanochengetedza mugodhi uyu vachiuraya mumwe murume pamwe nekukuvadza mumwe mugari anonzi aiedza kubatsira shamwari yake yakanga yapfurwa. Vaviri ava vaipomerwa mhosva yekuchera goridhe mumunda wekambani iyi zvisiri pamutemo. Amai Violet Munorwei, mudzimai wemushakabvu VaTafadzwa Lewani vaudza Studio 7 kuti kubva zvaurawa murume wavo vakangowana mazana manomwe emadhora uye vanoti vakuru vemugodhi weRedwing havachadi zvehurukuro dzavaive vavimbisa. VaDavid Madzikatire ndemumwe wevakapfurwa musi waurawa VaLewani. VaMadzikatire vanoti vakapfurwa vaenda kunotora mushakabvu VaLewani avo vaive shamwari yavo. Kunyangwe zvazvo vakakuvara zvakaipisisa VaMadzikatire vanoti havana kana rubatsiro rwavakawana kubva kumugodhi weRedwing. Vaviri ava vanoti vave kuzoendesa mugodhi uyu kumatare edzimhosva kuti varipwe sezvo vakuru vemugodhi uyu vari kuramba kutaura navo. VaJacob Mafume vanova gweta rave kubatsira vaviri ava kuenda kumatare vanoti kuurawa nekushungurudzwa kwevanhu vanogara munharaunda mune zvicherwa kuri kuramba kuchikwirira nekudaro vachange vachibatsira vaviri ava kuti mimwe migodhi idzidze kukosha kwehupenyu. VaFarai Maguwu mukuru wesangano rakazvimiririra reCentre for Natural Resources Governance (CNRG), vari murwiri wekodzero dzevanogara kunowanikwa zviwanikwa vanoti makambani ari kuchera zvicherwa muZimbabwe ari kuregwa achiita madiro aJojina asi vachikonzera ndufu zhinji. Pavakanyorerwa tsamba nemagweta ekuti vachasungiswa nekutadza kubatsira mhuri mbiri idzi mushure mepfumvu yakakonzerwa nevanochengetedza mugodhi uyu, vakuru vekambani yeMetallion, inova murudzi wemugodhi weRedwing vakaramba kuti vane chekuita nevaviri ava kuburikidza netsamba iri mumaoko eStudio 7. VaCleton Matsika, avo vari kupomerwa mhosva yekuuraya VaLewani pamwe nevamwe vavo vanoti VaWilliam Mutuswa naVa Benedict Chikanda vari kupomerwa zvakare mhosva yekuda kuuraya VaMadzikatare, uye pari zvino vari kunze mushure mekubhadhara mari yechibatiso inoita zana remadhora pamunhu yakatarwa nedare. No media source currently available ",Kambani yeMetallion Yopomerwa Mhosva yeKuramba Kuripa Vanhu Vakapfurwa Vachichera Goridhe muMinda yeRedwing
"Nyanzvi munyaya dzezvehupfumi dzinoti nyaya yehuori hwatekeshera mukucherwa nekutengeswa kwegoridhe iri kupa kuti nyika irasikirwe nemari yakawanda zvopa kuti kugadzirisa hupfumi kurambe kuchinetsa. Vachitaura gore rapera apo vaishanyira makamba emapurisa muBulawayo, gurukota rinoona nezvekuchengetedza kwemukati menyika VaKazembe Kazembe vakati nyika inorasikirwa nemari inosvika bhiriyoni rimwe chete nemazana maviri emamiriyoni emadhora kana kuti US$1,2 billion pagore nekuda kwehuori mukutengeswa kwezvicherwa kunyanya goridhe. Asi sangano rakazvimirira reInternational Crisis Group rinoti Zimbabwe iri kurasikirwa nemari inosvika bhiriyoni rimwe chete nemazana mashanu emamiriyoni emadhora kana kuti US$1,5 billion pagore nekutengeswa kwegoridhe zvisiri pamutemo. VaKazembe vakavimbisa kuti vachatenga michina yekuona kuti hapana vanoburitsa goridhe munyika nemukoto zvikuru pamabhodha. Mashoko aya akatsinhirwawo nemutevedzeri wegurukota rezvemigodhi, VaPolite Kambamura, vaudza Studio 7 kuti hurumende ichasimbaradza mabhodha kuona kuti hapana vanobusitsa zvicherwa nemukoto. Asi kusungwa kwemutungamiri wesangano reZimbabwe Miners Federation, Muzvare Henrietta Rushwaya, negoridhe rinosvika makirogiramu matanhatu remari inosvika zviuru mazana matatu nemakumi matatu nezvitatu kana kuti US$333, 000 panhandare yeR.G Mugabe International muHarare uye kusungwa kwaVaTashinga Nyasha Masimire panhandare yendege yeOliver Tambo International kuSouth Africa negoridhe remari inosvika mamiriyoni gumi nerimwe kana kuti R11 million kunoratidza kuti dambudziko iri riri kuramba richikomba. Mukuru wesangano reCentre for Natural Resource and Governance, VaFarai Maguwu, vanoti hurumende haina kuzvipira kurwisa huori. Nyanzvi munyaya dzezvehupfumi dzinoti zvinonetsa kugadzirisa zvinhu sezvo vari kuchera goridhe vachisanganisira vekuChina, vatungamiri vemauto, mapurisa nevakuru muhurumende. Mauto nemapurisa ane chitsama ari kuurayiwa mukurwira kana kurwisana nevari kumigodhi yegoridhe. Muna 2019, sangano reZimbabwe Peace Project rakatiwo vanhu zana nvashanu vakaurayiwa nevanochera goridhe vachizviti mashurugwi asi hapana vakawanda vakasungwa sezvo vakaponda vaitsigirwa nevakuru munyaya dzezvematongerwo enyika. Asi VaKazembe vakazotumira mapurisa kuyedza kumisa kudeuka kweropa Vachipawo pfungwa dzavo nyanzvi munyaya dzezvemabhanga vari nhengo yeZanu-PF, VaGilbert Muponda, vati mapurisa an fanira kupihwa zvikwanisiro uye kudzidziswa basa rekuona kuti hapana vabuda munyika nezvicherwa zvisiri pamutemo. Nhengo yeAnti-Corruption Trust of Southern Africa, VaAlois Chaumba, vanoti zviri kuitika zvinokatyamadza zvikuru vachiti nyaya yehuori ichatora nguva yakareba kuigadzirisa kana pasina kuzvipira kwevatungamiri. Mukuru wesangano eYoung Miners Foundation, VaPayne Farai Kupfuwa, vati havo kunyangwe paine matambudziko, kuchera goridhe kwabatsira vechidiki vakawanda. Reserve Bank of Zimbabwe, RBZ, inoti huwandu hwegoridhe rakaendeswa kukambani inobvumidzwa kutenga goridhe yeFidelity Printers and Refiners hwakadzikira gore rapera nezvikamu makumi matatu nechimwe kubva muzana kusvika pamatani gumi nemapfumbamwe chete sezvo vanochera goridhe vachiita zvekukorokoza vasina kuunza goridhe raitarisirwa. Huwandu hwegoridhe riri kutengeswa zviri pamutemo huri kuramba huchiderera kubva muna 2018 apo pakatengeswa matani makumi matatu nematatu neanoraudzira. Vakawanda vanochera goridhe ava vanoti kunonoka kubhadharwa mari neFidelity Printers and Rifenery kuri kupa kuti vatengese goridhe pamukoto. Mukuzeyedza kuti vanotengesa goridhe vawane mari dzavo nenguva, RBZ yakazivisa kuti ichapatsanura Fidelity Printers and Refiners kuitira kuti vanochera goridhe vakwanise kuve nechekuita nekutengeswa kwaro nekutenga zvikamu makumi matanhatu kubva muzana zvekambani iyi. No media source currently available  ",Zimbabwe Yoramba Ichirasikirwa neMari Inodarika Bhiriyoni Imwe Chete reMadhora paGore neNyaya yeHuori paGoridhe
"Vana vevaimbove mutungamiri wenyika, muchakabvu Robert Mugabe, vakazivisa matare kuti vari kupikisa mutongo wakapihwa naVaStanley Wurayayi Mhondoro, vanove Mambo Zvimba kuti vari kupikisa mutongo wavakapa wekuti VaMugabe vafukunyurwe kuitira kuti vavigwe kumarinda anovigwa magamba eHeroes Acre.\n\nVana vanoti Bona Mutsahuni Mugabe, Bellarmine Chatunga Mugabe\nnaTinotenda Robert Mugabe vakanyorera dare ramejasitiriti muChinhoyi\nkuti vari kupikisana nemutongo waMambo Zvimba. Mugwaro rekuzivisa matare kana kuti Notice of Appeal rakadhindwa nezuro vana vaVaMugabe vanoti Mambo Zvimba vakaita zvisiri pamutemo\nnekunzwa nyaya iyi yainge yaunzwa naVaTinos Manongovere. Gweta revana vaVaMugabe, VaFungai Chimwamurombe, vabvuma kuti ndivo vari kufambisa nyaya yaVaMugabe. Vati vari kupikisa mutongo vachiti Mambo Zvimba havaifanirwa kunzwa nyaya yakadai sezvo vasina masimba acho uye hurumende yakabatsira mukuvigwa kwaVaMugabe.\n\nVaChimwamurombe vati nyaya iyi ichanzwikwa muChinhoyi musi wa29 Chikumi. Taedza kubata Mambo Zvimba kuti tinzwe kuti vachaita sei sezvo mutongo\nwavo wave kupikiswa asi munhu adavira mbozhanhare yavo asina kuda\nkuzivikanwa, ati Mambo havana chekutaura sezvo vasiri ivo vakazvipa\nnyaya achiti tibate mumhan’ari VaManongovere avo vanga vasingadavire\nmbozhanhare yavo. VaManongovere vakamhan’arira Amai Grace Mugabe kudare raMambo vachivapomera mhosva yekuti vainge vaviga VaMugabe pamba pavo izvo\nzvisingabvumirwe netsika yemaZvimba. Mambo Zvimba vakawana Amai Mugabe vaine mhosva ndokupa mutongo wekuti varipe matsiru mashanu nesheshe yembudzi, uye kuti mutumbi waVaMugabe ufukunurwe kuitira kuti uvigwe kuNational Heroes Acre. No media source currently available ",Mambo Zvimba Vaendeswa kuMatare neMhuri yaVaMugabe
"Mutungamiri wenyika, VaEmmerson Mnangagwa, vadzokorora mashoko avo ekuti munyika hamuna dambudziko, vachiti mashoko ekuti munyika mune dambudziko ari kufambiswa pamadandemutande akanangana nekuzvidza kana kushoropodza hurumende yavo. Vachitaura pamusangano wevakakwikwidza musarudzo yemutungamiri wenyika wePolitical Actors Dialogue, kana kuti POLAD wechina waitirwa kumuzinda wavo weState House, VaMnangagwa vatiwo hurongwa hwekugoverwa kwevhu kuvatema hahufi hwakashandurwa vatema vachizotorerwa zvakare minda yavo. Mutungamiri wenyika vatiwo zviri kuitika iye zvino zvekubhadhara vachena vakatorerwa minda yavo kuzadzisa zviri mubumbiro remitemo yenyika. VaMnangagwa vatorawo mukana uyu kukoka vatungamiri vemapato anopikisa vasati vapinda muPOLAD kuti vatorewo mukana wekupinda muboka iri kuitira kuti vapewo mazano avo mukugadzirisa nyika, kwete kuti vataure vari kunze. Panyaya yekuti munyika hamuna dambudziko, mashoko emutungamiri wenyika aya anogona kutsamwisa vakawanda, zvikuru vanopikisa hurumende nevanorwira kodzero dzevanhu, avo vari kuchema kuti zvinhu hazvina kumira zvakanaka munyika. Vanoti munyika hamuna kugadzikana vanoti nyaya dzekodzero dzevanhu, dzematongerwo enyika, pamwe nedzehupfumi ndezvimwe zvezvinhu zvinofanirwa kugadziriswa nekukasika. Kusagadzikana kwezvinhu uku ndiko kwasvitsa kuti mutungamiri weSouth Africa, VaCyril Ramaphosa varonge kutumira chikwata chenhengo dzebato ravo reANC kuti chinzwisise kuti zvinhu zvakamira sei munyika. Chikwata ichi chiri kutarisirwa munyika chero nguva, uye chinotarisirwa kuti chichasangana nemapato anopikisa, vemakereke pamwe nevemasangano akazvimirira. Chikwata chakambotumwa munyika naVaRamaphosa chakangosangana naVaMnangagwa chete chakadzokera chisina kusangana nevanopikisa. Nyanzvi mune zvematongerwo enyika vachishanda vakazvimirira, VaRejoice Ngwenya, vanoti kana VaMnangagwa vasiri kuona kuti munyika mune matambudziko hazvirevi kuti hamuna matambudziko. VaNgwenya vanoti mutungamiri wenyika anofanirwa kunzwa kuchema kuri kuita vanhu nekusungwa, kupambwa, kushaya chekudya pamwe nemamwe mapoka ose ari kuti munyika mune dambudziko votora matanho, kwete kungoramba vachiti zvinhu zvakagadzikana. No media source currently available ","Mutungamiri weNyika, VaEmmerson Mnangagwa, Vanodzokorora Kuti Munyika Hamuna Matambudziko"
"Mutungamiri weMDCT, VaMorgan Tsvangirai, vanoti vachaita misangano mumatunhlu ose enyika yakanangana nekubvuunza veruzhinji pavamire nenyaya yehurongwa hwekuwumbwa kwemubatanidzwa wemapato pamberi pesarudzo dzegore rinouya. VaTsvangirai vakatarisirwa kuparura misangano iyi neChishanu mudunhu reMatabelaland South vasati vaenda kuMatabeland North, Bulawayo, Masvingo pamwe nemamwe matunhu ose munyika. Mashoko aburitswa nemutauriri waVaTsvangirai, VaLuke Tamborinyoka, anoti kunyange komiti yepamusoro yebato ravo ye National Council yakatambira hwaro hwekuwumbwa kwemubatanidzwa wepato anopikisa pamberi pesarudzo, VaTsvangirai vanoda kupa mukana kuvatsigiri vavo wekupa pfungwa dzavo panyaya yemubatanidzwa uyu. Mumwe mugari wemuHarare uye ari mutsigiri webato reZimbabwe People First, Amai Leonorah Matutu, vanoti vanotsigira danho riri kutorwa naVaTsvangirai iri. Asi Amai Virginia Nhepure vanogara mumusha weWarren Park muno muHarare vaudza Studio 7 kuti chinhu chakanaka kuti vatungamiriri vatange vaenda kuvanhu kunovabvunza zvavanoda kuti zviitwe vasati vatora matanho ane chekuita neramangwana ravo. Kunyange hazvo vanhu vakawanda vachiti mapato anopikisa anofanira kupinda musarudzo idzi akabatana, pane vamwe vatsigiri veMDCT vakaita saMuzvare Kundai Vambe vanoti VaTsvangirai vanofanira kupinda musarudzo idzi vari vega sezvo vachiti vane mukana wakakura kwazvo wekukunda musarudzo idzi vari vega. MDC-T inoti yakakunda musarudzo dzose dzapfuura asi iri kupomera mutungamiri wenyika, VaRobert Mugabe, nebato ravo reZanu PF, mhosva yekubirira musarudzo idzi. Nekune rumwe rutivi, Zanu PF inotiwo yakakunda musarudzo idzi zviri pachena. Mapato anopikisa anoti nhaurirano dzekuwumba mubatanidzwa pamberi pesarudzo dzegore rinouya dzave pachinhanho chepamusoro asi vanoziva nezviri kuitika munhaurirano idzi vanoti vatungamiri vemapato anopikisa aya vari kuita makakatanwa nekuti achange achitungamirira mubatanidzwa uyu ndiyani. Zvichakadaro, dzimwe nyanzvi munyaya dzezvematongerwo enyika dzinoti Zanu PF inogona kuramba iri muhutongi kana mapato anopikisa akapinda musarudzo dzegore rinouya akapatsurana. No media source currently available  ",VaTsvangirai Vopinda Muvanhu Vachinzwa Zvavanofunga Pamusoro peMubatanidzwa Musarudzo
"Mwaka wekutengeswa kwefodya uri kutarisirwa kutanga neChitatu misika yefodya ichivhurwa, ukuwo varimi vachiti vanotarisira mutengo unovagutsa pamwe nekuti vazokwanisawo kugadzirira kudzoka mumunda mwaka unotevera. Mutungamiri werimwe sanganonrinomirira varimi, reZimbabwe Integrated Commerciial Farmers’ Union, uye varimi murimi kuMacheke, Amai Maivepi Jiti, vanoti mwaka nemwaka varimi vanenge vachingochema nemutengo unozotengwa nawo fodya yavo, izvo zvinozoita kuti vakundikane kudzora mari dzavanenge vakashandisa, uye kutengawo zvikwanisiro zvekuzorima nazvo mwaka unotevera. Amai Jiti vanoti nekuda kwekunaya zvakanaka kwemvura mwaka uno vanotarisirawo goho rakanaka richazopa varimi mutengo wakanaka. Asi vanokurudzira kuti mabhanga aiswe munzvimbo dzinorerukira varimi, uye kuti vasazonetseka kuwana mari dzavo kumabhanga pavanenge vodzida. Gurukota rezvekurima, VaAnxious Masuka, vanoti mwaka uno varimi vefodya vachawana zvikamu makumi matanhatu kubva muzana zvemari iri mari yekunze uye zvikamu makumi mana kubva muzana iri mari yemunyika yema RTGS. Mashoko aVaMasuka aya anouya apo varimi vefodya vakawanda vachinzi vanga vasiri kuziva kuti vachabhadharwa sei mukutengeswa kwefodya gore rino. Ukuwo, mutevedzeri wavo, VaVangelis Haritatos svondo rapera vakaudza bepanhau reThe Herald kuti bazi ravo rakanga ragutsikana negadziriro yemisika yefodya, uye kutevera kwavo mitemo yekudzivirira kupararira kweCovid-19. Amai Jiti vari kuyambirawo varimi kuti vangwarire kuchirwere cheCovid-19, uye kuti vasafamba usiku sezvo izvi zvikwezva mbavha. No media source currently available ",Mwaka weKutengeswa kweFodya Wotarisirwa Kutanga neChitatu Varimi Vachitarisira Mutengo Unogutsa
"Vari kunze kwenyika vanoti mamiriro ezvinhu munyaya dzezvematongerwo enyika pamwe nehupfumi kuZimbabwe ari kuvakanganisawo zvakanyanya, sezvo zvichiguma zvowedzera mitoro iri pamapfudzi avo wekuriritira mhuri. Vanhu ava vanoti kuoma kwezvinhu zvikuru munyaya dzeupfumi kuri kuita kuti hama neshamwari dziri kumusha dzitadze kuita zvinhu zvakawanda. Chimwe chizvarwa cheZimbabwe chiri kunze kwenyika, VaSolomon Chikowero, avo vari muJohannesburg, South Africa, vanoti kusagadzikanawo kwezvinhu munyaya dzezvematongerwo enyika kuri kuita kuti vamwe vanhu vatadze kusununguka munyika. VaChikowero, avo vanove sachigaro wesangano reGlobal Zimbabwe Forum, vanoti nhamo yevari kumusha yakafanana neya amai vatsva kumusana, mwana achitsva dumbu. “Hurumende inofanirwa kucherechedza mune zvese vana vayo vari kunze kwenyika, kwete kungotida pamari yedu chete,” VaChikowero vanodaro. Vanoti chave kudiwa pari zvino ndechekuti vari kunze kwenyika vagare pasi nehurumende vawirirane panyaya dzakati kuti dziri kubata vari kunze dzakaita seyekuve chizvarwa chekune imwe nyika usingaraisikirwi nekodzero dzako dzekuve chizvarwa cheZimbabwe, kukwanisa kuvhota, nezvimwe zvakadaro. No media source currently available ",Vari Kunze kweNyika Voremerwawo neMamiriro Akaita Zvinhu Munyika
"Zimbabwe yakarukurwa nezvayo neChina muWashington DC, pasi pechirongwa cheGLobal Press Influencers Series. Musangano uyu waive wekuzeya zviri kuitika muZimbabwe panguva iyo nyika iri kugadzirira kuita sarudzo. Vachitaura pamusangano uyu, mukuru weZimbabwe Diaspora for Democracy, Va Charles Mutama, vakati sangano ravo riri kushanda zvakasimba nechinangwa chekuti hurumende yaVaEmmerson Mnangagwa inzwisise zvakakoshera kuremekedza kodzero dzevanhu dzakachengetedzwa mubumbiro remitemo yenyika. VaMutama vakati zvizvarwa zveZimbabwe zviri kunze kwenyika zvine kodzero dzekuvhota musarudzo zviri munyika madziri, asi hurumende haasi kuratidza chido chekuti izvi zviitike. Achitaurawo pamusangano uyu, mutori wenhau anoshanda neGlobal Press, Linda Mujuru, akatiwo zvinhu hazvina kunyatsojeka muZimbabwe, asi semauonero ake, mapato anopikisa akakunda musarudzo dzichaitwa gore rino, mauto anogona kupindira sezvaakaita gore rapera apo akabvisa pachigaro vaive mutungamiri wenyika, VaRobert Mugabe. Mumwe mutori wenhau anoshandira muNew York, Wadzanayi Mhute, akatiwo vari kunze kwenyika vanoda kunovhota vanofanirwa kuenda kuZimbabwe kuti vanoita izvi sezvo mukana wekuvhotera kunze kwenyika usati waiswa nehurumende. Musangano wezuva rimwe chete uyu waive wekuzeya nzira dzingatorwe nezvizvarwa zveZimbabwe mukusarudza vamiriri vazvinoda pasi pedingindira rinoti Zimbabwe Take Action. Pane zvizvarwa zveZimbabwe zvakaendesa hurumende kumatare zvichida kuti matare amanikidze hurumende kuronga hurongwa hwekuti vari kunze kwenyika vakwanise kuvhota vari munzvimbo dzavari. Matarere haasati atura mutongo panyaya iyi. Kunyange hazvo Zimbabwe Exiles Forum yakamirira mutongo wayo panyaya yayakakwidza iyi, pane mumwe mutongo wakaitwa muna 2013 hurumende ikabvuma kuti inofanirwa kubvumidza vari kunze kwenyika kuvhota, asi ikati yakanga yakasungwa mbira dzakondo munyaya dzemari kuti ikwanise kuita basa rakadai kunze kwenyika. Izvi zvakatambirwa nedare sechichemo chinonzwikwa. No media source currently available  No media source currently available  ",Zimbabwe Yokurukurwa Pamusoro Payo muWashington DC
"Zviuru nezvezviuru zvevanhu zvaratidzira mumaguta akasiyana siyana eAmerica zvichiratidzira kusafarira mutungamiri wenyika VaDonald Trump avo vakasvika gore vari muhofisi nemusi weMugovera. Asi vatsigiri vaVaTrump vari kushora vanhu vari kuratidzira ava vachiti havana kufara nekuti Amai Hillary Clinton vemaDemocrats avo vaitsigira musarudzo dzemutungamiri wenyika vakakundwa. Mukuru weSangano reCentre for the Study of Presidency and Congress vakaudza VaDan Mahafee Voice of America kuti muAmerica mune kunetsana kwakanyanya pakati pemaRepublicans nemaDemocrats. Vanoti kusawirirana uku kwanyanyisa pasi pehutongo hwaVaTrump. Ongororo yakaitwa neWashington Post/ ABC News svondo rino inoratidza kuti munhoroondo yeAmerica VaTrump ndivo mutungamiri wenyika asingadiwe nevanhu vakawandisa. Vanhu makumi matatu nemasere kubva muzana ndivo vanoti VaTrump vari kuita basa rakanaka. Kunyangwe vamwe vatsigiri vavo vachitendawo kuti VaTrump havana kukodzera kutungamira, vamwe vacho vakaita saVaEugene Bourque vekuColarado vanoti vano vatsigira nekuti vanorwira kodzero dzevechiKristu uye dzevemabhizimisi. Mutauriri waVaTrump Amai Sarah Huckabee Sanders vachitaura paGeorge Washington University muWashington DC vakati kunyangwe hazvo VaTrump vachidiwa nevanhu vashoma munhoroondo yevatungamiri venyika yeAmerica, zviri nani nekuti vatori nevakavanda vane chivimbo chavo kudarika dare reCongress. Amai Huckabee Sanders vanoti chinopa kuti VaTrump vasadiwe nevanhu vakawanda inyaya yevatori venhau vanonyora nhau dzakaipa pamusoro pavo. Muzvinafundo Theodore Glasser vepaStanford University vanoti VaTrump vanoshandisa dandemutande reTwitter nenyaya yekuti havafarire zvinonyorwa nemapepanhau. Vanoti havasati vamboona mutungamiri wenyika akarimirana kumuganhu nevatori venhau saVaTrump. Ko Zvii Zvakaitwa naVaTrump Vachitungamira Nyika? Vebato remaRepublicans vanoti VaTrump vakabudirira kusarudza mutongi wedare reSenate anokoshesa zvido zvebato ravo. Vanotiwo vakabudirira kugadzirisa nyaya yekuvandudza nyaya yemitero kana kuti Tax reform. Asi Amai Sarah Huckerbee Sanders mutauriri waVaTrump vanoti vakabudirirawo mukusimbaradza nyaya dzekudyidzana nedzimwe nyika dzakaita seJapan neChina kuti dzitsiurewo North Korea iyo inogara ichinetsana neAmerica nenyaya dzezvombo zvemhando yenuclear. VaTrump vanotiwo paTwitter vabudirira kupa kuti hupfumi hwenyika hunge hwakasimba vakawanda vachikwanisa kuwana mabasa.",VaDonald Trump Vosvika Gore Vachitungamira Nyika yeAmerica
"Varairidzi vakawanda vanonzi havana kuenda kumabasa neChipiri vachiti havana mari dzekufambisa pamwe nezvikwanisiro, pazuva repiri zvichitevera kuvhurwa kwezvikoro neMuvhuro. Varairidzi vari kuti vanoda kuti vapiwe mihoro yavo iri mumadhora ekuAmerica, uye kuti vawaniswe zvikwanisiro zvekuzvidzivirira kubva kuchirwere cheCovid-19. Mutungamiri wesangano revarairidzi vekumaruwa, reAmalgamated Rural Teachers Union of Zimbabwe, VaObert Masaraure, vanoti zvikamu makumi mapfumbamwe nezvitanhatu kubva muzana zvenhengo dzavo dzinosvika zviuru zvitanhatu nemazana mashanu ane imwe, hazvina kuenda kumabasa. VaMasaraure vanoti ongororo yaitwa nesangano ravo inoratidza kuti zvikoro zviri mumatunhu anoti Mashonaland East, Matabeleland North neMatabeleland South ndizvo zvanyanya kusangana nedambudziko rekushaya varairidzi. No media source currently available Munyori werimwe sangano revarairidzi, reProgressive Teachers Union of Zimbabwe, VaRaymond Majongwe, vanotiwo vanofadzwa nekubatana kwaita varairidzi rwendo rwuno zvekuti vataure nezwi rimwe chete, rekuti havasi kukwanisa kuenda kumabasa nekuti havana mari. VaMajongwe vanoti vane tarisiro yekuti kubva neChitatu varairidzi vagare pasi vatsvage nzira dzekuti vasangane nehurumende kugadzirisa dambudziko iri. Munyori mukuru weZimbabwe National Teachers Association, VaTapson Nganunu Sibanda, vaudzawo Studio 7 kuti nhengo dzavo dzingangosvika kuzvikamu makumi masere kubva muzana hadzina kuenda kumabasa nekuti hadzina zvikwanisiro. Asi gurukota rezvedzidzo, Ambassador Cain Mathema, vaudza Studio 7 kuti pamire hurumende ndepekuti zvikoro zvakavhurwa neMuvhuro, uye varairidzi vari kuenda kumabasa. No media source currently available ",Varairidzi Vanotadza Kuenda Kubasa Muzuva Repiri Zvikoro Zvavhurwa
"Mumwe munyori wemabhuku anobva kuZimbabwe asi achishandira muguta reGaborone muBotswana semudzidzisi wevana vakaremara, Amai Sarah Mude Mberengo, vanoti chido chekuunza shanduko muhupenyu hwevanhu ndicho chakaita kuti vatange kunyora mabhuku. Amai Mberengo, avo vakaberekwa kuZhombe mudunhu reMidlands makore makumi mashanu nematanhatu apfuura, vanoti chido chavo chekufadza vana nengano ndicho chakaita kuti vatange kunyora mabhuku vachikurudzirwawo nekumoma pamwewo murume wavo. Vanoti mabhuku avo maviri ekutanga anoti A Means To An End nerimwe rinonzi Such Is Life akanyorwa nechirungu ndookutsikiswa nnekambani rekuAmerica ine mukurumbira mukutsikisa yeAmazon. Sezvo kuverenga kuchipa vanhu masimba, Amai Mberengo, avo vanova mudzidzisi pachikoro cheAl-Nur International Primary School muGaborone, vaudza Studio7 parunhare kuti vakatangawo kunyora mabhuku nerurimi rwaamai kuitira kukurudzira madzimai nevamwe vanorarama muhurombo. Pari zvino, Amai Mberengo vanyora mabhuku matatu nerurimi rwechiShona asi rimwe chete rinonzi Ndoziya Nenzara ndiro ratsikiswa parizvino. Amai Mberengo, avo vane vanasikana vana nevazukurusikana vaviri, vanoti vanhu vazhinji kunyanya madzimai vanopererwa netariro kana vachirarama hupenyu hwekunonga svosve nemuromo vachiti shuviro yavo kuona mabhuku avo achishandura hupenyu hwevanhu. Amai Mberengo vanoti havo chishuwo chavo kukurudzira vakawanda kuti vatange tsika yekuverenga mabhuku. No media source currently available ",Mumwe Mudzimai wekuZimbabwe Ari muBotswana Onyora Mabhuku Kusimudzira Vamwe
"Masangano evashandi ari kuramba achiratidza kusafara kwawo nemutongo wakapa masimba vashandirwi kuti vadzinge vashandi vavo kana vangovapa zviziviso zvemwedzi mitatu chete. Rimwe sangano revashandi, reCongress of Zimbabwe Trade Unions, COZITU, rasvitsa magwaro enyunyuto mazana matatu nemakumi mashanu kunhengo dzeparamende. Ukuwo Zimbabwe Congress of Trade Unions, ZCTU, yakazivisawo kuti ichapinda mumigwagwa mumaguta mashanu makuru emunyika nemusi weMugovera senzira yekuratidza kusafara nezviri kuitika uye kuti hurumende ikasike kutora matanho. Nekune rimwe divi, bato reZanu PF rakazivisa kuti hurumende yave kutora matanho ekugadzirisa dambudziko iri kunyange hazvo ichinzi yakaudza makambani ari pasi payo kuti agumure vamwe vashandi. Vachitaura parutivi pemusangano wePolitiburo yebato ravo reZanu PF nemusi weChitatu, mutauriri webato iri, VaSimon Khaya-Moyo, vakati dare remakurukota rakatambira kurudziro yekuti mutemo wezvemabasa uyu uvandudzwe senzira yekudzivirira vashandi nevashandirwi pamwe chete. VaMoyo vakati bato ravo rinotarisira kuti mutemo uyu uchavandudzwa nekukasika kuitira kudzivirira vashandi avo vari kuoneswa chitsvuku nevashandirwi kubva pakaturwa mutongo nedare reSupreme Court mwedzi wapera. Asi mutauriri weMDC T, VaObert Gutu, vanoti hurumende yeZanu PF ndiyo yakonzeresa matambudziko ose aya nekuda kwekutadza kutonga kwayo. VaGutu vanoti kuti mutemo uyu uvandudzwe unofanirwa kuzopinda mudare reparamende, danho ravanoti rinogona kutora nguva yakareba, panguva iyo vashandi vanenge vachiramba vachidzingwa mabasa. Vamwewo vanoti bato reMDC rakaumbwa kubva muvashandi, asi hapana zvikuru zvarati raita kuratidzawo kuti riri kumira nevashandi pakuchema kwavo. Asi VaGutu vanodzivirira bato ravo vachiti riri kuita zvakwanda kuedza kumanikidza shanduko yemutemo uyu, zvinosanganisira kusimudza nhaurirano mudare reparamende. Nhengo yeZanu PF Central Committee uye vachimirira Pelandaba-Mpopoma mudare reparamende, VaJoseph Tshuma, vanoti bato ravo riri kushanda zvakasimba kudzivirira matambudziko akatarisana nevashandi aya, sezvo pasina bato rezvematongerwo enyika ringada kuona vanhu vachazorivhotera vachitambura. VaTshuma vanoti bato reMDC ndiro rinofanirwa kunopiwa mhosva iyi sezvo riri iro rakanokumbira zvirango kunyika dzekumawirira. Vanoti ino haichisiri nguva yekuti vemapato vaswere vachinongedzana asi kuti vanofanirwa kuchishanda pamwe chete kuitira kuti vagadzirise matambudziko aya. No media source currently available ",Vashandi Voramba Vachishushikana neMutongo weKudzingwa Basa
"Chirongwa chesangano reWorld Food Programme(WFP) chekubatsira vanoshaiwa nemari yechikafu mudhorobha reMasvingo nemamwe che ""Urban Food Security and Resilience"", chiri kutambirwa nemhuri dzinodarika zvuru gumi dzinoti dzanunurwa murushava-shava rwenzara iyo yakawedzerwa nedenda re Covid-19. Mutauriri we WFP, munyika, Muzvare Clare Nevile, vati chirongwa ichi chakapaururwa mushure mekuona kuti vamwe vagari vemu madhorobha vari kuyuvira nenzara nekuda kwe kushaikwa kwe mari yechikafu zvichikonzerwa ne mamiriro ehupfumi hwenyika uye zvichiwedzerwa nedenda re Covid-19. Muzvare Nevile, vati pasi pe chirongwa ichi munhu wega wega mumhuri anopuwa mari inosvika madhora gumi nemaviri eku America, asi iri pakadhi rinozotengeswa muzvitoro zvakasarudzwa ne sangano ravo. Vagari vari pasi pechirongwa ichi vanoti nenyaya yekushaikwa kwechikafu nekuoma kwehupenyu, pamwe nenyaya yeCovid vakange vave kutambura zvikuru, asi chirongwa ichi chakazovanunura. Amai Janet Mukwendi, vemumusha weMucheke muward one, vanoti chirongwa ichi chakauya panguva yakanaka sezvo vange vave kushaya chekubata apo mabasa avo akavharwa neCovid-19. Chirongwa ichi chinobatsira avo vanotambura vasina nzira dzekuwana mari kuti vararamise mhuri dzavo uye vakaremara mudhorobha rose. Mhuri dzine vanhu vanosvika gumi dzinowana mari inopfuura zana remadhora ekuAmerica, izvo zviri kuita kuti vawane raramo yakanaka sezvo vachitenga chikafu chakawanda kutopfuura vashandi vehurumende. VaMoses Rutombo, vakaremara, uye vane vana vapfumbamwe, nemudzimayi ndevamwe vari kuwana mari inopfuura zana vachiti chirongwa ichi chakavabudisa munzara. Vagari ava vanopuwa mari iyi mwedzi woga woga voenda muzvitoro zvakafanana neOk, Tsungayi Supermarket ne MSF inowanikwa kunzvimbo dzeve ruzhinji uko vanoenda nema khadi avo ekutengesa chikafu. Vamwe vanoti nenyaya yekushaikwa kwe chikafu vana vavo vakange vasisaende kuzvikoro asi ezvino vave kuenda kubudikidza nechirongwa ichi. Amai Rhoda Chinyasa, vanoti chikafu chavatenga nhasi chakawanda zvekuti mhuri yavo yakudya ichiguta kupfura zvavaiita. Kunze kwe kubatsira vagari vaitambura nenzara chirongwa ichi chiri kubatsirawo vemabhizmusi ezvitoro zvakasarudzwa avo vari kupura mari yekuAmerica nemusana. Mutevedzeri wemukuru webasa kuchitoro che MSF, Mai Chiedza Mhike, vanoti chitoro chavo chiri kurova mari inopfuura zviuru gumi zve madhora ekuAmerica izvo zvakudza bhizimusi ravo. Muzvare Nevil veWFP, vati kunze kwekubatsira mhuri zviururu gumi mudhorobha reMasvingo vanosangana nedambudziko rekushaiwa chikafu, sangano ravo riri kubatsira mhuri dzinosvika zviuru mazana matatu mumadhorobha akasiyana siyana munyika yose. No media source currently available ",Vagari vemuGuta reMasvingo Vobatsirwa neChikafu neWFP
"Nhengo nomwe dzesangano reAmalgamated Rural Teachers Union of Zimbabwe, Artuz, idzo dzakaramba nemusi weChishanu kubvisa faindi pamhosva yadziri kupomerwa nemapurisa, dzakamiswa nemusi weMugovera pamberi pedare ramajisitireti muHarare. Gweta renhengo idzi, Va Jeremiah Bamu, vanoti vasungwa ava, pamwe negweta ravo, Va Doug Coltart, nemumwewo asiri nhengo yeArtuz, vakabvisiswa mari yechibatiso inoita madhora makumi mashanu pamunhu, ndokubva vaburitswa muhusungwa kuitira kuti vatongwe vachibva kudzimba dzavo. VaBamu vanoti nhengo dzeArtuz idzi dziri kuramba mhosva yadziri kupomerwa izvo zvakapa kuti dzirambe kubvisa mari yefaindi kumapurisa epaHarare Central Police Station. Mutungamiri weArtuz, VaObert Musaraure, vakasungwa nevamwe vavo apo vairatidzira pamahofisi egurukota rezvemari, VaMthuli Ncube, vachiti vari kuchema nekufa kwaita mari dzavanotambira. Varairidzi ava vanoti mari yavaitambira hurumende isati yamisa kushandiswa kwemadhora ekuAmerica, yaiva mazana mashanu emadhora, asi iye zvino mari yavari kutambira iri yemaRTGS yaenzana nemadhora makumi matatu ekuAmerica izvo vanoti zviri kuvasiya vakaomerwa nehupenyu. Varairidzi ava vanoti vacharamba vachiratidzira musi wavatambiriswa mari dzavo kudzamara hurumende yagadzirisa zvichemo zvavo. Vanotiwo pasi pemitemo yenyika, havakumbire mvumo yemapurisa kana vachida kuratidzira. Mutauriri wemapurisa, VaPaul Nyathi, vakaudza Studio7 nemusi weChishanu kuti nhengo dzeArtuz dzainge dzasungwa mushure mukutyora mitemo yenyika, vakati mhosva yavari kupomerwa yaiva ye public nuisance. VaBamu vanoti kunze kwekusungwa, vanhu vavari kumirira ava vakarohwa zvakaipisisa nemapurisa, zvikuru VaColtart. No media source currently available ",VaObert Masaraure neVamwe Vavo Vanobvisiswa Mari yeChibatiso
"Gurukota rinoona nezvekuendeswa kwehupfumi kuvatema, VaPatrick Zhuwao, vanoti hurumende haisi kuzodududza pachirongwa chekuendesa hupfumi kuvatema icho chave kushorwa nevakawanda munyika. Gurukota rinoona nezvekuendeswa kwehupfumi kuvatema, VaPatrick Zhuwao, vanoti hurumende haisi kuzodududza pachirongwa chekuendesa hupfumi kuvatema icho chave kushorwa nevakawanda munyika. Dare remakurukota rinoti makambani ose evekunze panosvika musi wa 1 Kubvumbi anofanira kunge apa hurumende magwaro anoratidza kuti achaita sei kuzadzikisa mutemo wekuti vatema vawane zvikamu makumi mashanu nechimwe kubva muzana. Hurumende inonzi haisi kufarawo kuti hapana makambani ati aisa mari muhomwe yekupa vatema mukana wekuita hupfumi, kana kuti “empowerment levy” yakaumbwa naVaZhuwao yekuti vaise zvikamu gumi kubva muzana zvemari yavanowana pagore muhomwe iyi. Sachigaro wesangano reZimbabwe National Liberation War Veteran’s Association, VaChris Mutsvangwa, avo vakadzingwa kuva gurukota vanoti havatenderani nehurumende nedanho rekukanzura marezinesi. Bepanhau reNewsDay rinoti VaMutsvangwa vakati vakarwa hondo vacharwisa chirongwa ichi vachiti chinopfumisa vashoma. Sangano revashandi reZimbabwe Congress of Trade Unions rakatonyorawo tsamba kuna VaZhuwao svondo rapera richiti chirongwa chavo kukokera mhepo wakatakura mamera mutswanda. IMF neWorld Bank, mabhanga anokweretesa mari pasi rose akatiwo mutemo wekuendesa hupfumi kuvatema uyu unofanira kugadziriswa nekuti uri kukanganisa vekunze vanoda kuvamba mabhizimisi munyika. VaZhuwawo vaudzawo Studio 7 kuti kana paine vasiri kunzwisisa chirongwa chavo vakasununguka kuuya kuhotera yeRainbow Towers uko vachange vachitaura nevemabhizimisi nemusi weChitatu. No media source currently available   ",VaZhuwao Vanoti Havadududze paMakambani Asiri Kutevera Mutemo
"Mutungamiri wenyika VaRobert Mugabe vasvika munyika nhasi vakashora zvikuru vanhu vange vachifambisa shoko rekuti vakashaya kana kuti varwara zvakaipisisa. Vaudza vatori venhau kuti sechave chigariro musoro wetsuro kushaya nyanga, pose pavanongobuda munyika vanobva vanzi vafa. Asi vaseka havo vachiti vakangosvika muZimbawe vanobva vamuka. VaMugabe vakasiira musangano weSADC summit kuSwaziland panzira vachibva vasimuka husiku vakananga kuDubai. Mutauriri wavo VaGeorge Charamba pavakabvunzwa nezverwendo urwu vakaramba kutaura nezvazvo neStudio 7. Asi vachitaura nevatori venhau nezuro kuBulawayo, gurukota rezvedzidzo yepamusoro Muzvinafundo Jonathan Moyo vakati VaMugabe vange vachitarisirwa kudzoka nhasi vozonotaura pamusangano wevechidiki webato ravo uri kuitwa muHarare. VaMugabe vaudza vatori venhau kuti vange vaenda kuDubai kunoona mwanakomana wavo Robert Junior ari kudzidza kunyika iyi, ""Ndakanga ndaenda kunogadzirira mwana zvekuchikoro kwake."" VaMugabe vatambirwa panhandare yendege nevatevedzeri vavo vaviri, VaEmmerson Mnangagwa naVaPhelekezela Mphoko nemamwe makurukota ehurumende. ",Mutungamiri weNyika VaRobert Mugabe Vodzoka Kumusha
"Dzimwe nhengo dzebato reMDC inotungamirwa naVaNelson Chamisa dzakakundwa kana kurambidzwa kukwikwidza musarudzo dze primary elections dzinoti dziri kupinda musarudzo dzemwedzi unouya dzakazvimirira. Vatsigiri veMDC-T vanosvika gumi nevaviri vaswera pamapurisa muChinhoyi vachigadzirisa mapepa anoratidza kuti havasi vapari vemhosva sezvinodiwa nemutemo wesarudzo. Imwe nhengo iri kuda kukwikwidza yakazvimirira, VaNicholas Phiri vemuwadhi 9, vati bato ravo rakavarambidza kukwikwidza musarudzo pasina zvikonzero. VaPhiri vati sarudzo hadzina kuitwa mumawadhi akawanda nekuda kwekusarudzirwa vamiriri nevakuru vebato. Mumwe wevari kuda kukwikwidza vakazvimirira ndiVaTaperesa Shumba vekuWadhi 10, avo vati mapepa avo ekuda kukwikwidza avakaendesa kumahofisi ebato haana kupindurwa asi vanoti vakazoona paiswa munhu asiri wemuwadhi mavo. Patabvunza vamwe vavo kuti danho ravatora haripe here mukana kubato reZanu PF kuti rikunde , VaShumba vati hongu vachapa mukana kune mamwe mapato asi pachinzvimbo chemutungamiri wenyika vanenge vachitsigira VaChamisa. Imwe nhengo isina kuda kudomwa nezita inoti vari kutoda kupatsanura mavhoti kuitira kuti bato reMDC-T risakunde pamakanzura senzira yekunyadzisa hutungamiri hwedunhu. Mumwe mugari wemuwadhi 10, Amai Tracy Goko, vati vanotsigira nhengo dziri kuda kukwiwidza dzakazvimirira nekuti sarudzo dzemudunhu hadzina kufambiswa zvakanaka sezvo pasina jekerere yakaitwa. VaEdward Kadewere, avo vakabuda musarudzo ye primary yekutsvaga anomirira Chinhoyi muparamende vachiti pane chitsotsi chakawanda chaiitika, vati vachafunga nezvazvo vachiti nhengo dzakawanda dzinovatsigira dziri kuda kuti vakwikwidze vakazvimirira. Mutauriri weMDC-T mudunhu, VaBlessing Mandava, vanoti nhengo inenge yakwikwidza yakazvimirira inenge yazvidzinga mubato ravo. Muneimwewo nyaya nhengo dzebato reZanu PF muChinhoyi hadzisi kufara nekudzokororwa kechipiri kwesarudzo dzemuwadhi 7 ne 3 vachiti zvinoratidza kuti nhengo dziri kutsigirwa nevakuru vakuru dziri kukundwa. Wadhi yanetsa iwadhi 7 iyo inonzi Amai Prisca Mupfumira vari kuti sarudzo dzichadzokororwa kana kazana kusvikira VaCharles Mutisi vakunda. VaMutisi vakadashurwa naVaProsper Mavhunga kaviri uye vachaita dzimwe sarudzo dzechitatu neChina svondo rino. Sarudzo dze primary elections mumapato eZanu PF neMDC-T dzakaitwa zvine mhirizhonga mukati. Kune dzimwe nzvimbo pfuti dzakaridzwa vanhu vakaendesana kumapurisa. Mapato maviri aya ari kuita misangano yekuyananisa vakarovana nekutukana musarudzo idzi kuti vashande vose zvakanaka musarudzo dzichaitwa musi wa 30 Chikunguru. No media source currently available   ",Vamwe muMDC-T yaVaChamisa Voronga Kukwikwidza Vakazvimirira kuMas West
"Misika yefodya yakavhurwa masvondo maviri apfuura hurumende ichivimbisa kuti varimi vachabhadharwa nechimbichimbi uye nemitengo inofadza asi izvi handizvo zviri kuitika sezvo varimi vakawanda vari kugun’una vachiti vari kunonooka kubhadharwa. Vachivhura misika yefodya muHarare, gurukota rezvekurima, Doctor Anxious Masuka, pamwe nasachigaro wekambani yehurumende inoona nezvekutengeswa kwefodya yeTobacco Industries Marketing Board, VaPat Devenish, vakavimbisa kuti varimi vachabhadharwa nenguva. Asi varimi vanoti zviri kutora mazuva akawanda kana svondo chairo fodya yatengwa vasati vabhadharwa, izvo zvinoita kuti vatambure nepekurara nechikafu. Mumwe asina mufaro ndiVaRenias Chakanyuka vave nemakore gumi nemana vachirima fodya. Vati vano shungurudzwa nekunyimwa zvimbuzi pamisika yefodya pamwe nekurambidzwa kupinda pamisika kuti vanoone fodya yavo ichitengeswa. Vaenderera mberi vachiti varimi vari kutora nguva yakareba vasati vawana mari yavo izvo zvinowedzera mikana yavo yekubata zvirwere zvakaita seCovid-19. VaNathan Shortie vekuMt Darwin, vatiwo havasi kufara kuti zviri kutora nguva kuti vabhadharwe mari yefodya izvo zvino zovapinza mumatambudziko sezvo vasina pekurara muHarare. Vati vanorara panze izvo zvinoita kuti vasangane nematambudziko akawanda anosanganisira mbavha nepfambi. Ambuya Dzamara avo vanorima vari kuMacheke vati zvino suwisa kuti vanoshungurudzwa kumisika mushure mekuisa simba rakawanda vachirima fodya. Vaenderera mberi vachiti havawoni chikonzeero chekuti varamba vachirimba fodya nekuda kwematambudzikko avakatarisa nawo. Mukuru werimwe remasangano anomirira varimi munyika reZimbabwe Farmer Union, VaPaul Zakaria, vaudza Studio 7, kuti chikamu chesangano ravo chinoona nezvekurimwa kwefodya chakatovanyorera tsamba chichivazivisa nezvematambudziko akatarisana nevarimi kumisika nedzimwe nzvimbo dzinotengeswa fodya. VaZakaria vati panoda kuitwa ongororo yekuti zvinhu zviri kufamba sei pamisika kubva zvayavhurwa kuti pari kunetsa pakagadziriswe. Vatiwo zvinoda kuti vese vane chekuita nefodya, varimi, mabhanga, TIMB, misika nevamwe vashande pamwe chete kupedza matambudziko ariko pari zvino. Zimbabwe ine misika mitatu inotenga fodya muHarare inoti Tobacco Sales Floor, Boka nePremier. Kunze kwemisika iyi, kune mamwe makambani akazvimirira kana kuti maContractors anotengawo fodya muHarare nezvimbo dzakaita seMarondera, Bindura, Mvurwi Karoi neRusape. Mukuru wekambani yehurumende inoona nezvekutengeswa kwefodya, Doctor Andrew Matibiri, vaudza Studio7 kuti hazvifaniri kutora mazuva matatu murimi asati abhadharwa. Pachikumbiro chekuti mabhanga avhure pamisika yefodya, VaMatibiri vati izvi hazvibvumidzwe pasi pemitemo yekudzivirira kupararira kweCovid-19. Dr Matibiri vatiwo varimi, vanofanirawo kurongeka nekutevedza zvese zvinodiwa kuti vasasangane nematambudziko kana kunonotswa pakutengesa kwefodya yavo. Huwandu hwevarimi vari kurimwa fodya hwaka kwira kusvika pazviuru zvinodarika zane nemakumi mana nemanomwe ane mazana mapfumbamwe nemakumi matatu nerimwe 147, 931 gore rino kubva pazviuru zana nemakumi mana nemashanu ane mazana matanhatu nemakumi maviri nemashanu kana kuti pa145 625 gore rapera, Gore rapfuura nyika yakawana mamiriyoni mazana manomwe nemakumi masere nemaviri emadhora ekuAmerica (US$782) uye gore rino inotarisirwa kuwana mari yakawanda kupfuura apa. No media source currently available ",Varimi veFodya Vochema Chema Nekunonoka Kubhadharwa neNguva
"Gweta rinorwira kodzero dzevanhu vachishanda nesangano reHuman Rights Watch kuchamhembe kweAfrica, VaDewa Mavhinga, vanoti mashoko emutungamiri wenyika VaEmmerson Mnangagwa ekuti zvizvarwa zveZimbabwe zvisiyane netsika yekuchema nezvirango mashoko makukutu, nekuti vanhu vemuZanu PF vanongochema nezvirango zvisipo. “Dambudziko guru pane zveupfumi hweZimbabwe hazvisi zvirango zvisipo, asi kuondonga nyika pamatongerwo, huwori, ee, chizivano uyezve kusagona basa, ndozvauraya nyika. Kwete zvirango zvinenge zviri muzviroto zvevanhu,” VaMavhinga vanodaro. Vanotiwo panyaya yekurudziro yekuti vanhu vasiyane nemhirizhonga yakataurwa naVaMnangagwa, zvinofanirwa kutangira kubato ravo reZanu PF, uyewo kuti mapurisa atevere mutemo. “Shoko rekuti mhirizhonga kwete pane zvematongerwo enyika ishoko rakanaka, asika muromo hauzarirwi nerwizi. Chakakosha kuita kuratidza nemaitiro kuti mhirizhonga haitenderwi. Kureva kuti VaMnangagwa ngavataurire mapurisa kuti vaite basa sebasa, vanenge vaita mhirizhonga vasungwe.” Bepanhau reSunday Mail rinoti VaMnangagwa vakaudza musangano wemadzishe nemusi weSvondo pavakasangana navo muGweru kuti vanhu vanofanirwa kudzidza kushandisa zviripo kuti zviburitse shanduko. Vakawanda vanoona mashoko aVaMnangagwa aya panyaya yezvirango zvakatemera nyika, sekutsauka kukuru kubva kurwiyo rwehurumende yeZanu PF rwekungochema nezvirango pose-pose. VaMnangagwa vanonzi vakakurudzirawo vana veZimbabwe vasiyane netsika yemhirizhonga apo nyika yatarisana nedzesarudzo, vachiti vanhu vanofanirwa kubatana nekugarisana kunyange hazvo vaine maonero akasiyana mune zvematongerwo enyika. Mhirizhonga inonzi yatotanga mune mamwe matunhu akaita seMasvingo neEpworth, kunyange hazvo isati yapararira nenyika yose. No media source currently available ",VaMnangagwa Vokurudzira Vanhu Kusiyana neTsika yeKungochema neZvirango
"Mutungamiri wenyika, VaEmmerson Mnangagwa nemusi weChina vakadzokorora kurudziro yavo kumusangano we United Nastions General Assembly kuNew York, yekuti zvirango zvibviswe. Asi vakatemera zvirango izvi kusanganisira America ne Britain vanoti hazvina kutemerwa nyika asi kuti zvakatemerwa ivo VaMnangagwa nevamwe vavo vanotyora kodzero dzevanhu. Vamwe vatungamiri venyika dzemuAfrica vakataurawo kumusangano uyu vakakurudzirawo kuti zvirango izvi zvibviswe. Vanoongora zvematongerwo enyika vachitungamira sangano reCentre for Natural Resource Governance, VaFarai Maguwu, vanoti hongu zvirango zvingangonzi zvakatemerwa vashoma, asi chokwadi chaicho ndechekuti zviri kurwadzawo kusanganisira neveruzhinji. Asi VaMaguwu vanoti VaMnangagwa vanofanirwa kutanga vabvisa ivo zvirango zvikuru zviri kukanganisa vana veZimbabwe zvakaita sehuwori pamwe nekumira kudzika mitemo inombunyikidza kodzero vdzevanhu vasati vachemera kubviswa kwezvirango nenyika dzekumawirira. Vanotiwo vatungamiri venyika dzemuAfrica vakataura kumusangano weUNGA vari kuhukura pamuti usiri iwo, vachiti vanofanirwa kuudza VaMnangagwa kuti vagadzirise zvacho zvakambokoka zvirango. No media source currently available ","Mutungamiri weNyika, VaMnangagwa Vanodzokorora Kurudziro Yavo kuMusangano weUNGA Yekuti Zvirango Zvibviswe"
"Mutungamiri weSouth Africa, VaJacob Zuma, vapona musarudzo dzaitwa mudare reparamende dzekuti vanopikisa havachina chivimbo nehutongi hwavo kana kuti ‘vote of no confidence’. Dare reparamende mu South Africa ravhota nhasi panyaya yekuti vazuma voramba vari pachigaro here zvichitevera nyaya yakasimudzwa nevanopikisa yekuti havachina chivimbo nemutungamiri wenyika iyi. Nhengo dzeparamende kubva kumapato ose anopikisa dzabatana pamwechete mukupikisana nenhengo dzebato riri kutonga re ANC, rinove bato ravaZuma, mukuvhota kwaitwa muchivande. Vange vachiti vachine vimbo naVaZuma vaita mavhoti198 asi vange vachiti havasisina ruvimbo navo vakaita mavhoti 177. Doctor Ricky Munyaradzi Mukonza, avo vari Senior Lecturer paTswane University of Technology kuSouth Africa, vanoti zvaitwa muparamende yeSouth Africa izvi zvinoratidza kuti South Africa inyika yati budirirei panyaya yekugona kuzvitonga. Vanotizve kuvhota muchivande kwaitwa uku kwange kuri kudzivirira kutyityidzirwa kunoitwa vanhu sezvo vamwe vachitotyityidzirwa nerufu chairwo. “Zviri kuitika muparande kuSouth Africa, handioni zvichiitika kuZimbabwe nokuti kuZimbabwe tikatarisisa tinoona kuti iyo paramende yacho inongoita zvekungotevedzera zvataurwa nomutungamiri wenyika,” Doctor Mukonza vakaudza Studio 7. Vapamhidzira vachiti, “Izvi zvinowedzerwa nekuti Zanu-PF ine nhengo dzeparamende dzakawanda kupfuura mamwe mapoka uye Zanu-PF yakapa masimba akawandisa kuna President Mugabe zvekuti nhengo dzeparamende dzeZanu-PF vane kutya kwakanyanya.” Vanoti ivo zvirikuitika kuna VaZuma zvinotapudza vimbo yeavo vavanenge vachidyidzana navo nekuti mutungamiri wese wese anowana simba kubva kuvanhu venyika yake. No media source currently available    ",Nhengo Zhinji dzeParamende muSouth Africa Dzoratidza Kuti Dzichine Vimbo naVaZuma
"Kambani yeImpala Car Rental, yaburitsa mashoko ekuti motokari yayo ndiyo yakashandiswa mukupambwa nekutochwa kwemuzukuru wemutori wenhau, Mduduzi Mathuthu, Va Tawanda Muchehiwa. Mathuthu ndiye mupepeti webepanhau repadandemutande, reZimLive. Vakuru vekambani iyi vaburitsa gwaro paTwitter vachiti havakwanisi havo kutaura kuti ndiyani akanga ahaya motokari iyi, uye kambani yavo ichashanda nemapurisa ari kuferefeta nyaya iyi kuitira kuti munhu akatyora mutemo arangwe nemitemo yenyika. Asi vanorwira kodzero dzevanhu vanoti sezvo VaMuchehiwa vakapambwa nevanhu vanofungidzirwa kuti vasori, kambani yeImpala inofanirwa kuzivisa veruzhinji kuti panguva yakapambwa VaMuchehiwa, motokari iyi yaiva mumaoko aani. Asi kambani yeImpala Car Rental inoti ichashanda nemapurisa zviri pamutemo. Hurumende yakaramba kuti VaMuchehiwa vakapambwa vakatochwa vari mumaoko emapurisa. VaMuchehiwa vakapambwa musi 30 Chikunguru muguta reBulawayo vakakandwa mumotokari yemhando rwe Ford Ranger ndokunotochwa kwemazuva matatu. Bepanhau reZimLive, iro ratanga kuburitsa nyaya iyi, rinoti motokari iyi yakadzoswa kukambani yeImpala muHarare musi Nyamavhuvhu 6. VaMuchehiwa vakazosiyiwa vakandwa pakati pehusiku musi wa 1 Nyamavhuvhu panguva iyo mapurisa akanga akomekedzwa nedare redzimhosva kuti auye naVaMuchehiwa mudare mukati memaawa makumi manomwe nemaviri. ZimLive yakawana mavhidhiyo anoratidza kupambwa kwakaitwa VaMuchehiwa ayo ari paCCTV yakawanikwa neZimLive ichida kuziva zvakaitika. Kunyange hazvo Studio7 isina kuona mavhidhiyo aya, ZimLive inoti mavhidhiyo ayakawana anoratidza kupambwa kwakaitwa VaMuchehiwa nevarume vaive nezvombo, avo vakamuisa mumotokari yemhando yeIsuzu ndokufamba mamita anodarika zana ndokubva vamuiswa muFord Ranger, iyo inonzi imotokari yeImpala Car Rentals. Studio7 haina kukwanisa kunzwa divi rehurumende panyaya iyi sezvo gurukota rezvekuburitswa kwemashoko, Amai Monica Mutsvangwa, pamwe nemunyori mubazi ravo, Va Nick Mangwana, vanga vasiri kudaira nharembozha dzavo. Hatinawo kukwanisa kubata vakuru ve Impala Car Rental panguva iyo taenda pamhepo, asi ZimLive inoti mukuru weImpala, VaThompson Dondo, vati ichokwadi kuti motokari iyi yakahayiwa kwemazuva matanhatu kubva muna Chikunguru. Vanonzi vaudzawo ZimLive kuti munhu anogara akahaya motokari iyi munhu avanogara vakaita naye bhizinesi achihaya motokari dzavo, vakati havakwanisi kuburitsa zita rake asi vachazivisa mapurisa Mutauriri wemapurisa, VaPaul Nyathi, vaudza Studio7 kuti vanga vasingakwanisi kutaura sezvo vanga vari mumusangano wakakosha vakati tivafonere kana vapedza musangano wavo.  Pavafonerwa neStudio7 tisati taenda pamhepo, VaNyathi vanga vasisadairi nharembozha yavo. Murwiri wekodzero dzevanhu, uye vari mukuru wesangano re Human Rights Watch kuchamhembe kweAfrica, VaDewa Mavhinga, vanoti ve Impala Car Rental vanofanirwa kubuda pachena kuitira kuti munhu wese azive kuti ndiyani akahaya motokari yavo panguya yayakashandiswa kupamba VaMuchehiwa. VaMavhinga vanoti kambani iyi haifanirwe kungopa zvainazvo kumapurisa chete nekuti zvakaitwa pana VaMuchehiwa zvinhu zvinotyora mitemo yenyika.  Vatiwo Impala Car Rental inofanirwa kuzvichenura kana iri kambani ine chido neveruzhinji kuitira kuti vanhu vagare vakavimba nayo. No media source currently available ",ZimLive Yofushunyura Zvakavandika Nguva Yaipambwa VaMuchehiwa
"Zimbabwe yabatana nedzimwe nyika dzemu Africa mukucherechedza zuva re Africa Day vanhu vachiita zvirongwa zvakasiyana siyana. Mukupembererera zuva reAfrica Day, mudzimai wemutungamiri weMDC, Amai Elizabeth Tsvangirai, vashanyira musha weBumhudzo Old People Home kuSt Mary’s Chitungwiza uko kwavanopa zvekudya, zvekupfeka nemachira kuvakweguri vanogara pamusha uyu. Vachitenda Amai Tsvangirai nerubatsiro rwavapiwa, Gogo Betty Samombe, mumwe wevakweguri vanogara paBumhudzo, vati vane tarisiro yekuti nhamo yavo yezvekudya yombotapudzika. Amai Tsvangirai, avo vakakurira mumusha we St Mary’s, vatiwo nekuda kwekuondomoka kuri kuita hupfumi hwenyika, vanhu vazhinji vari kutambura. Amai Tsvangirai vatiwoshuviro yavo ndeyekuti vanhu vasaise zvematongerwo enyika mukati munyaya dzekubatsira vanoshaya. Amai Tsvangirai vakurudzira kuti vanhu varangarire kwavakakurira vakati machechi ane mukurumbira abatsirewo veruzhinji vari kutambura. Vanotungamirira Bumhudzo Old People’s Home, Major Cynthia Nyaruberu, vati vakatarisana nematambudziko akasiyana-siyana nekuda kwemamiriro ehupfumi. Amai Nyaruberu vati pamusoro pedambudziko rezvekudya, Bumhudzo, iyo yakavakwa gore ra1974, yasakara zvikuru zvokuti vanotoda kubatsirwa kunatsurudza nzvimbo iyi. Musha weBumhudzo une vakweguri makumi matatu nemumwe, uye mukurisa aripo ane makore zana nemashanu. Bato reMDC inotungamirwa naVaMorgan Tsvangirai, rinoti zuva re Africa Day izuva rekucherechedza magamba akarwira kusunungura dunhu re Africa, iro rakatarisana nehudzvanyirira munguva iyo vanhu vachiti vakazvisunungura. MDC inoti mukurangarira zuva ranhasi, pane mufaro pamwe nekusuwa kuri muvanhu vemuAfrica. Bato iri rati Africa ine hupfumi hwakanyanyisa, asi zvinoshamisa ndezvekuti Africa ine vanhu varombo vakawanda, avo vanorarama nemari iri pasi pedhora pazuva. Bato iri rapedzisira richiti Africa inofanirwa kubatsira Zimbabwe kuti iite sarudzo dzakachena gore rinouya. No media source currently available  ",Amai Elizabeth Tsvangirai Vanopa Vakweguri Chikafu neMbatya
"Vanhu mazana maviri ane makumi mapfumbamwe nemumwe kana kuti 291 vakafa nechirwere cheCovid-19 munyika mukati memazuva manomwe adarika. Nemusi weSvondo bazi rezvehutano rinoti kwakafa vanhu gumi nevaviri vanova vashoma zvikuru zvichienzaniswa nemamwe mazuva ose. Vanhu vafa nechirwere ichi kubva zvachatanga kupararira vave mazana mapfumbamwe nemakumi manomwe nevana kana kuti 974. Vanhu vakabatwa nechirwere ichi kubva zvachatanga kuparira gore rapera vave zvuru makumi matatu nerimwe zvine vanomwe kana kuti 31, 007. Izvi zvinotevera kubatwa kwevanhu mazana mana nemakumi masere nevana kana kuti 484 nechirwere ichi neMugovera. Vanhu vose ava vakatapurirwa chirwere ichi uye kuManicaland ndiko kune vanhu vakawanda akabatwa nechirwere ichi vanosvika zana nemakumi matatu nemumwe kana kuti 131. Vanhu vapora kubva kuchirwere ichi kusvika parizvino zviuru makumi maviri nerimwe zvine mazana matatu nemakumi manomwe nevanomwe kana kuti 21, 377 mushure mekunge vamwe vanhu mazana maviri nemakumi mapfumbamwe nevanomwe kana kuti 297 vapora neMugovera. Vanhu vachiri kurwara parizvino vave zviuru zvisere nemazana matahatu ane makumi mashanu nevatanhatu kana kuti 8,656. Harare neManicaland ndidzo nzvimbo dzine vanhu vakawandisa vari kurwara nechirwere ichi parizvino. Manicaland yave pachidanho chechitatu pamatunhu ane vanhu vakawandisa vafa nechirwere ichi ichitevera Harare neBulawawayo. Mumiriri weMutasa Central mudare reparamende VaTrevor Saruwaka vanoti havasi kufara kuti vakuru mubazi rezvehutano mudunhu ravo havasi kuvazivisa zvizere nezvedambudziko recoronavirus munharaunda mavo. No media source currently available Sezvo vanhu vakawanda vari kurwara vari kumba, vakawanda vari kuda kunzwa kubva kuna vanachiremba kuti vangaite sei. Nyanzvi munyaya dzezvehutano Dr Enoch Mayida vakambotungamira chipatara cheChitungwiza cari munyori weZimbabwe Medical Association mudunhu reMashonaland vanoti zvakakosha kuti vanhu vaende kuchipatara kana votadza kufema. No media source currently available Zvichakadaro, mashoko atumirwa Studio 7 neAfrican Union achibva kuAfrica Centers for Disease Control and Prevention anoratidza kuti vanhu vanodarika mamiriyoni matatu kana kuti 3 million vabatwa nechirwere cheCovid-19 muAfrica. Vanhu vafa vasvika zvuru makumi masere nezviuru mazana mapfumbamwe nemumwe kna kuti 83, 901. Vapora muAfrica vadarika mamiriyoni maviri nezvuru mazana masere kana kuti 2,8 million. South Africa ndiyo ine vanhu vakawandisa vabatwa nekufa nechirwere ichi muAfrica. Dunhu reSADC ndirozve rine vanhu vakawandisa vabatwa nechirwere ichi vadarika miriyoni imwe chete nezviuru mazana matanhatu kana kuti 1,6 million. North Africa ine vanhu vabatwa nechirwere ichi vadarika miriyoni imwe chete. Huwandu hwevanhu vabatwa nechirwere checoronavirus pasi rose hwadarika mamiriyoni makumi mmapfumbamwe nemasere ane zviuru mazana matranhatu kana kuti 98, 6 million. Johns Hopkins University yemuAmerica iyo iri kuongorora kupararira kwechirwere ichi pasi rose inoti muAmerica ndimo mune vanhu vakawandisa vabatwa nekufa nechirwere ichi. Vafa muAmerica vanodarika zvuru mazana mana ane gumi nenomwe kana kuti 417, 000, vabatwa nechirwere ichi vachidarika mamiriyoni makumi maviri nevana ane zviuru zvinomwe kana kuti 24, 9 million. Pasi rose, vanhu vafa nechirwere ichi vanodarika miriyoni imwe chete nezviuru mazana mapfumbamwe kana kuti 1, 9 million. Asi vapora pasi rose vachidarika mamiriyoni makumi mashanu nemana kana kuti 54 million.",Vanhu Mazana Maviri neMakumi Mapfumbamwe neMumwe (291) Vofa neCovid-19 Mumazuva Manomwe
"Vamwe vagari vemuChinhoyi vanoti vanzwa nekubhadhara mari yenzvimbo dzepekugara kune vanhu vakapihwa nzvimbo nebazi rematunhu kana kuti ma developer asi pasina zviri kuitwa.\n\nVachitaura muChinhoyi kukomisheni iri kuongorora kutengeswa kwenzvimbo dzehurumende zvisiri pamutemo, VaShylock Mugandari vanoti havasi kufara nemari yavari kubhadhara mwedzi wega wega kuna VaObediah Musindo asi pasina kuvandudzwa kwenzvimbo dzavakapihwa.\n\nVaMugandari vaudza komisheni iyi kuti kunyange vachibhadhara mari inoita madhora makumi masere pamwedzi, nzvimbo yavari kugara haina mapombi emvura neanofambisa tsvina, izvo vanoti zvinoratidza kuti mari yavo iri kushandiswa zvisiri izvo naVaMusindo.\n\nVaMugandari avo vakatanga kubhadhara mari iyi muna 2011, vanoti chave kuvashamisa ndechekuti mushandirapamwe wakapindwa nevanhu vaida nzvimbo dzekugara uyu wave kunzi ndewemunhu mumwechete, vanova VaMusindo.\n\nMumwe mugari, Amai Chenai Kumwala, vanoti zviri nani kuti vabhadhare mari kukanzuru pane kuti varambe vachibhadhara VaMusindo avo vavanoti vari kudya mari yavo.\n\nAmai Kumwala vanoti vakanyeperwa naVaMusindo kuti vaimbove mutungamiri wenyika VaRobert Mugabe vainge vachitsigira hurongwa hwekuwaniswa nzvimbo dzekugara uhu.\n\nVaMusindo vachashevedzwa kuzopa huchapupu kukomisheni iyi, asi pavakambopa uchapupu kukomisheni imwechete kwaMutare vakati havasati vadarika nguva yekuvandudza nzvimbo dzekugara dzavakapihwa sezvo vakapihwa makore gumi kuti vaise migwagwa, mvura nemapombi etsvina.\n\nKusafambiswa zvakanaka kwenzvimbo dzekugara kunonzi kuri kuitikawo kuKaroi uko nhengo dzeKubatana Co-operative dzataurira komisheni iyi kuti kanzuru haisi kufambisa zvinhu nemazvo.\n\nMukuru weKubatana Co-operative, VaRodwell Shangwa, vanoti kugadziriswa kwenzimbo dzavo dzekugara kuri kutora nguva yakareba asi ivo vachibhadhara mari\nkubvira muna 2014.\n\nVachitaura kukomisheni imwechete nhasi, mukuru mubazi rezvematunhu, VaChristopher Shumba, vabvuma kuti kupihwa kwaiitwa nzvimbo dzekugara nebazi iri kwainge kusina kunyatsojeka zvikuru muhofisi yezvekurongwa kwezvinhu kana kuti planning.\n\nKomisheni iyi iri kutarisa nzvimbo dzehurumende dzose kuti\nndivanaani vagerepo, uye kuti vakagara zviri pamutemo here, kana kuti vane magwaro anovapa mvumo yekugarapo here.\n\nZviri kubuda pachena kuti bazi rezvematunhu rakapa vamwe vanhu nzvimbo dzekugara kuti vadzivandudze vozopa vagari pave nemvura nezvimwe zvinodikanwa, asi hapana chiri kuitwa sezvo dzimwe nzvimbo dzakatotengeswa kune vamwe vanhu pasina zvakaitwa izvo zvinonzi huori.\n\nVamwe vakapihwa nzvimbo vasina zvavati vaita kwemakore anodarika mashanu ndiMuzvare Tanya Rushesha , mwana wegurukota rezvekudzivirirwa kwenyika Amai Oppah Muchinguri-Kashiri, avo vakapihwa mahekiteya makumi mana, pamwe nenhengo yevechidiki yeZanu PF VaMike Chimombe, avo vakapihwa mahekiteya makumi matatu. VaChimombe vakaudza komisheni kuti vakabhadhara mari yose yekutenga nzvimbo yavakapihwa inoita madhora ekuAmerica zviuru zana nemakumi mashanu uye havasati vasimudzira nzvimbo iyi nekuda kwekuti vakatorerwa zvimwe zvikamu naVaBen Swanepoel uye nyaya iyi iri kumatare edzimhosva. Komisheni iyi, iyo iri kutungamirirwa naJustice Tendayi Uchena ichange iri mudunhu reMashonaland West kusvika musiwa 10 Nyamavhuvhu uye ichafamba mumatunhu madiki ose. No media source currently available ",Vakatengeserwa Nzvimbo dzeKuvakira muChinhoyi Vanonyunyuta kuKomisheni
Mutungamiri webato rinopikisa re reZimbabwe People First Amai Joice Mujuru vari kuita musangano kuRudhaka Stadium kuMarondera neMugovera. Asi vatsigiri vavo varikupomera vatsigiri vebato riri kutonga reZanu-PF muMashonaland East varikuita zvemhirizhonga kuyedza kudzivisa kuitwa kwemusangano uyu. Mumwe wechidiki webato iri VaSetfree Mafukidze vaudza.kuyti vechidiki veZanu-PF vari kubvarura mapepa avari kuisa ekushambadzira musangano uyu uye vange vachipinda munhandare mavanga vachiita gadziriro nemota vachivatyisidzira. No media source currently available Amai Mujuru vakatanga kuita misangano kuBulawayo vasati vaenda kuHarare nekuMasvingo nekwaMutare. ,Amai Mujuru Voita Musangano kuMarondera
"Zvimwe zvizvarwa zveZimbabwe zviri munyika dzakasiyanasiyana zvinoti zvakamanikidzwa kubuda munyika nekuda kwehutongo hwaVaRobert Mugabe, avo vazvinoti vaitonga nedemo. Nyanzvi mune zvematongerwo enyika vachidzidzisa paBergen University kuNorway, uye vari nhengo yesangano reZimbabwe Yadzoka/Mayibuye Zimbabwe, Doctor Victor Chimhutu, vanoti kunyange hazvo VaMugabe vaionekwa semunhu airwira kuti vana vemuAfrica vabatane, imwe mhuri yeZimbabwe yakanga isingavaone saizvozvo. Doctor Chimhutu vanoti kubatana kwaiita VaMugabe nevamwe vatungamiri vemuAfrica ndizvo zvimwe zvakaita kuti varemekedzwe zvakanyanya nevatungamiri venyika dzemuAfrica. Vanoti VaMugabe munhu acharangarirwawo zvakanyanya kuburikidza nekutuka pamwe nekutaura zvavaifunga pamusoro penyika dzekumawirira pamwe nekushoropodza kwavaiita vatungamiri venyika dzakaita seAmerica neBritain. VaMugabe vanonzi vainge vasingarovewo imbwa vakaviga mupinyi kana dzimwe nhengo dzebato ravo reZanu PF dzakatsautsira, kanawo pavaituka vemapato anopikisa. VaMugabe vari kutarisirwa kuradzikwa nemusi weSvondo, kunyange hazvo pasati paziviswa kuti vacharadzikwa kupi. No media source currently available ",Vamwe Vari Kunze kweNyika Vanoti Vakatiza Munyika Nekuda kwaVaMugabe
"Mutungamiri wenyika VaEmmerson Mnangagawa nhasi vataura pamberi pedare reUnited Nations pamusangano wechimakumi manomwe nemanomwe kana kuti 77th Session. Vachitaura pamberi pegungano iri sechave chigariro musoro wetsuro kushaya nyanga, VaMnangagwa vakudzira kuti zvirango zvavanoti zvakatemerwa nyika zvibviswe. Vatenda SADC nekuvabatsira kukurudzira kuti zvirango zvibviswe. Asi vakatemera zvirango vakait seAmerica vanoti zvirango izvi hazvina kutemerwa nyika asi VaMnangagwa nevamwe vavo vanotonga nedemo. VaMnangagwa vaudza gungano iri kuti vakwanisa kuunza hutongo hwejekere munyika. Vati chavanoda kuti vanhu varatidzire murunyararo. Asi vanopikisa vakaita saVaDavid Siyamupondo vanoti munyika yeZiimbabwe makaberekera ingwe vachiti kusungwa kwmumiriri weZengeza West mudare reparamende VaJob Sikhala nemumiri weChitungwiza North VaGodfrey Sithole nevamwe gumi nevana kwemazuva anodarika zana munongedzo mekuti munyika hamuna rugare. Panyaya yechirwere cheCovid-19, VaMnagagwa vati hurumende yavo yakakwanisa kurwisa chirwere cheCovid-19. Zimbabwe yakabatsirwa hayo neChina nedzimwe nyika dzekunze mukurwisa chirwere ichi. VaMnangagwa vativo nyika yakwanisa kurwisa nzara kunyangwe kusanaya kwemvura kwakanganisa goho. Asi dzimwe nyanzvi munyaya dzezvehupfumi nevanopikisa vanoti kugarira badza kwevarimi vatema vakawanda, nyika iri kutadza kukohwa pakuru. Panyaya yedzidzo, VaMnangagwa vati Zimbabwe yabudirira kuvandudza dzidzo. Vati hurumende yavo iri kukwanisa kuwanisa vanhu vose dzidzo sekodzero yavo. Asi mutungamiri werimwe sangano revarairidzi reAmalgamated Rural Teachers Union of Zimbabwe VaObert Masaraure vati pane ongororo yakaitwa neTransparency International inoti vana vanosvika miriyoni imwe chete muZimbabwe vakakundikana kuenda kuchikoro vazhinji nekushaya mari. Apo VaMnangagwa vange vachitaura chimwe chizvarwa cheZimbabwe VaZvaringeni Samuel Chasi vebato re People's Patriot Party vange vachiratidzira panze pemuzinda weUnited Nations. VaChasi vaudza Studio 7 kuti havasi kufara kuti munyika hamuna rugare nekuda kwekutonga nedemo kwaVaMnangagwa. Vati vakawana mukana vanosunga VaMnangagwa vovaendesa kumapurisa kana kuti citizen arrest. Vachitaura nezvekuratidzira uku, munyori mukuru mubazi rezvekuburitswa kwemashoko VaNick Mangwana vati vanhu vakasungunuka kuratidzira asi hazvikanganise VaMnangagwa kuita basa ravo. Musangano weUnited General Assembly uyu uri kuitwa pasi pedingindira rakanangana nekugadzirisa matambudziko akatarisana nenyika dzepasi rino kana kuti  “A watershed moment: transformative solutions to interlocking challenges”. Musangano uyu wakatanga musi wa19 Gunyana uye No media source currently available musi wa 26 Gunyana.  ",Vanopikisa Vanoti VaMnangagwa Vange Vachiita Gudziramukanwa kuUnited Nations
"Rimwe sangano rinomirira varairidzi, reProgressive Teachers Union of Zimbabwe, PTUZ, rinoti ranyora tsamba kugurukota rezvedzidzo VaCain Mathema, richikumbira kuti vasangane nechimbichimbi kuti vazeye nzira dzekudzivirira nadzo zvikoro kubva kuchirwere che coronavirus. Munyori mukuru wePTUZ, VaRaymond Majongwe, vanoti kurudziro yavo huru kunaVaMathema ndeyekuti zvikoro zvivharwe uye pombomiswa kuungana kwevanhu mumitambo nezvimwe kuitira kuchengetedza vana nevarairidzi kubva kuchirwere chanetsa pasi rose ichi. VaMajongwe vanoti kunyange hazvo Zimbabwe isati yave nemunhu anozivikanwa ati abatwa chirwere ichi, zvakakosha zvikuru kuti nyika itore matanho ekudzivirira kupararira kwacho sezviri kuitwawo nedzimwe nyika dzakaita seSouth Africa, iyo yave nevanhu vanodarika makumi manomwe vabatwa ne coronavirus. ""Chokwadi ndechekuti hapana asiri kuona kuti coronavirus iyi yasvika mudhuze nemusha wedu, ndicho chekutanga. Chepiri ndechekuti dzimwe dzakatipoteredza dzatotora matanho ekuti zvikoro nema public gatherings ngazvimbovharwa nepamusana pekuti zvirwere izvi zvakadzima zvapinda muvana vedu tinogona kunge tatozvisikira moto muziso,"" VaMajongwe vanodaro. Studio 7 yakundikana kunzwa kubva kugurukota rezvedzidzo VaMathema kana vatambira tsamba yePTUZ iyi. Asi VaMajongwe vanoti zviri nani kudzivirira chirwere pane kuzonetseka nekuchirapa pachitariswa mamiriro akaita zvinhu muzvipatara zvemunyika. No media source currently available ",Sangano rePTUZ Rokurudzira Kuti Zvikoro Zvivharwe Senzira yeKudzivirira Coronavirus
"Mutevedzeri wasachigaro weMDC vachimirira Harare East muNational Assembly, VaTendai Biti, nhasi vakumbira mutauriri wedare iri, Advocate Jacob Mudenda, kuti vachengetdza nhengo dzeparamende vachiti nhengo dzedare iri zvikuru sei kubva kubato ravo dziri kusungwa nemapurisa izvo zvave kukanganisa basa radzo pamwe neparamende. Izvi zvaitika apo mumiriri weKuwadzana East, VaCharlton Hwende, vasungwa apo vapinda munyika kubva kuNambia uko vange vari. VaBiti vaudza VaMudenda mudare nhasi kuti kubvira muna Nyamavhvhu gore rapfuura kusvika pari zvino, pane nhengo dzebato ravo dzinodarika gumi dzasungwa nemapurisa dzichipomerwa mhosva dzine chekuita nezvesarudzo dzegore rapfuura uye ivo semukuru weparamende vanofanira kuona kuti nhengo dzedare ravo dzakchengetedzwa. Vatiwo nhengo dzeparamende dziri kusungwa nenzira dzinodzikisira chimiro chadare iri uye vati zvave kukanganisa basa reparamende. VaBiti vati kunyange hazvo nhengo dzeparamende dzichitadza, panofanira kuve nenzira ine chiremerera yekudzisunga nayo. Vati semuenziso mapurisa anokwanisa kutaura nevanokokera mapato ane nenhengo muparamende kwete kusungira munhu pamusangano weparamende sezvakaitwa mumiriri weHarare West, Muzvare Joana Mamombe, nemusi weMugovera wapfuura kuNyanga. VaMudenda vati nhengo dzeparamende hadzisi pamusoro pemutemo asi vati vano bvumirana naVaBiti kuti nhengo idzi dzinofanira kubatwa zvine chiremera kunyange padzinenge dzichipomerwa mhosva. Asi vati kuti izvi zviitike, mutemo wePriviledges Act unofanira kusandurwa kuti unatsodoma matanho anofanirra kutorwa panosungwa nhengo yeparamende. VaMudenda vati kunyange vakanzwa kuti pane nhengo yeparamende iri kutsvagwa nemapurisa pari zvino havakwanisi kurambidza mapurisa kusunga nhengo dzeparamende nekuti vanogona kunzi vave kukanganisa basa remapurisa. Vatiwo Muzvare Mamombe vakasungwa zvine chiremera mushure mekunge vaudza mapurisa pamusangano wavo kuNyanga kuti nyaya dzekungosunga sunga nhengo dzeparamende dzinovhiringa chimiro chenyika apo iri kuedza kunatsurudza hukama hwavo nedzimwe nyika zvekare. VaHwende vaendeswa kukamba yemapurisa yeHarare Central uye pataenda pamhepo tange tisati taziva kuti vari kupomerwa mhosva yei. Dzimwe nhengo dzeparamende dzeMDC Alliance dzakasungwa kubva muna Nyamavhuvhu gore rapfuura dzinosanganisira, VaBiti, Seneta Morgen Komichi, Amos Chibaya, Godfrey Sithole, Lloyd Mkapiko, Livingstone Chimina naVaSettlement Chikwinya. Mune imwewo nyaya, mumiriri weMangwe muNational Assembly VaObedigwa Mguni veZanuPF vazivisa kuti vanoda kuunza mudare mosheni yekukumbira gurukota rezvetemutemo kuti chikamu chebumbiro remutemo chinopa zvigaro makumi matanhatu kumadzimai pasarudzo chirambe chiri mubumbiro remutemo wenyika. Chikamu ichi chinoguma kushanda muna 2013. Zvichakadai VaMudenda vazivisa kuti komiti yeStanding Rules and Orders iyo inotungamira basa reparamende ichadoma nhengo itsva dzekomiti yeyezvezvicherwa mushure mekunge yamisa kushanda komiti yaive nekuda kwekupokana kwenhengo dzekomiti iti. Zvichakadai nhengo inomirira Norton, VaTemba Mliswa nemumiriri weChegutu West, VaDexter Nduna, avo vakapopotedzana komiti yezvezvicherwa isati yamiswa kushanda mwedzi wapfuura vakumbira ruregerero kunhengo dzeparamende vachiti zvavakaita hazvienderane nezvinotarisirwa kunhengo dzeparamende. Vaviri ava vati vane hurombo nezvavakaita uye VaNduna vatai vakatokumbira rureherero kumutungamiriri wenyika pamusoro penyaya iyi. No media source currently available  ",MDC Yochema Chema neKusungwa kweNhengo Dzayo
"Mutungamiri wesangano revanotenga nekutengesa zvinhu kunze kwenyika, reInternational Cross Border Traders Association, VaDenis Juru, vanoti nhengo dzavo dzinotambira nemufaro danho rakatorwa nehurumende neChipiri, rekunyevenutsa mutemo unorambidza kupinzwa kwezvinhu kubva kunze kwenyika we Statutory Instrument 122. Hurumende yakazivisa kuti yanyevenutsa mutemo uyu kuitira kuti vanhu pamwe nemakambani vabvumidzwe kupinza munyika zvinhu zviri kunetsa kuwana senzira yekurerutsa dambudziko rekushaikwa kwezvinhu zvakawanda muzvitoro zvemunyika. Pari zvino nyika yakatarisana nedambudziko rekushaikwa kwezvinhu zvakawanda zvinodiwa nevanhu zuva nezuva zvinosanganisira mafuta edzimotokari, zvekudya, zvekuvakisa zvekurimisa pamwe nemari yekunze, iyo inodiwa nevemabhizimusi kuti vakwanise kupinza zvitengeswa nezvinodiwa mukugadzirwa kwezvimwe zvinhu munyika. Mutemo we Statutory Instrument 122 uyu wakadzikwa gore rapera wairambidza kupinzwa kwezvinhu zvinotarisirwa kunge zvichigadzirwa nemakambani emunyika senzira yekuchengetedza makambani aya kubva kuzvigadzirwa zvekunze, izvo zvinowanzozara muzvitoro. No media source currently available ",Vanotenga Kunze kweNyika Votambira Kuvandudzwa kweMutemo weSI 122
Gurukota rinoona nezvemaindustry VaMike Bimha vatsinhirawo kuti hurumende yasendeka parutivi chirongwa chekutora zvikamu makumi mashanu nechimwe kubva muzana kumakambani anenge achida kuvamba mabhizimisi munyika. VaBimha vanoti makambani ezvicherwa chete ndiwo ave kusungirwa kupa vatema zvikamu makumi masnanu nechimwe kubva muzana. Mashoko aya akataurwawo negurukota rinoona nezvekuendesa hupfumi kuvatema VaChris Mushowe kubepanhau reSunday Mail. Nyanzvi munyaya dzezvehupfumi dzinoti zvabuda pachena kuti chirongwa chehurumende ichi change chopa Zimbabwe kuti iite seyakageza negoka munyama. VaBimha parizvhino vari kumusangano weMilan Expo kuItaly uko Zimbabwe iri kuratidzirawo zvinhu zvayo panyika dzinosvika zana nemakumi mana nemanomwe.,Zimbabwe Yosiyana neChirongwa Chekuendesa Hupfumi kuVatema Kunze KwekuMigodhi
"Nyanzvi munyaya dzemitemo nevanorwira kodzero dzevanhu vanoti munyika munofanirwa kuva nehurongwa hunonzwa nyunyuto dzevanenge vakanganisirwa nemapurisa nemasoja kuitira kuti kodzero dzevanhu ava dzisarambe dzichimbunyikidzwa. Kunyange hazvo bumbiro remitemo yenyika richikurudzira kuumbwa kweboka rakazvimirira rinonzwa zvichemo zveveruzhinji kana vachinge vatyorerwa kodzero dzavo, izvi hazvisati zvaitwa mushure mekunge bumbiro iri ratambirwa muna 2013. Gweta rinoshanda nesangano rakazvimiririra re Zimbabwe NGO Forum, VaTafadzwa Christmas, vanoti kusavapo kweboka iri kunoita kuti vamwe vanhu vashaye kwekunosvitsa zvichemo zvavo. VaChristmas vanoti sesangano rinorwira kodzero dzevanhu, vari kutobatsira veruzhinji kuendesa zvichemo kumatare nekukomishini yeZimbabwe Human Rights Commission. Rimwe gweta rinoshanda nesangano reHuman Rights Watch kuchamhembe kweAfrica, VaDewa Mavhinga, vanotiwo kuti veruzhinji vasambunyikidzwe kodzero dzavo, boka reIndependent Complaints Mechanism rofanirwa kugadzwa nechimbichimbi sezvo nguva yareba risati ravapo. Murwiri wekodzero dzevanhu, VaDzikamai Bere, vanoti kushaikwa kweboka iri kunoita kuti vanoshaya vanenge vashungurudzwa, vashaye kwekusvitsa zvichemo. Mumagwaro akabudiswa nesangano reZimbabwe Human Rights NGO Forum muna Chivabvu anoratidza kuti mapurisa ndiwo aive pamberi pekutyora kodzero dzeveruzhinji mugore ra2017. Masangano akazvimirira anoti ari kushushikanawo nekuurayiwa nemasoja kwevanhu vanosvika gumi mumhirizhonga yakaitika musi wa Nyamavhuvhu 1, 2018 muHarare. Mutungamiri wenyika, VaEmmerson Mnangagwa, vakadoma komisheni yevanhu vanomwe kuti iongorore zvakaitika musi uyu, kunyange hazvo vamwe vachiti komisheni iyi yakadomwa zviri kunze kwemitemo, uye ine vamwe vavo vasingavimbike kuti vangaite basa ravo vakazvimirira. No media source currently available ",Zimbabwe Yokurudzirwa Kuumba Hwaro Hwekuti Mapurisa neMasoja Anoshungurudza Vanhu Arangwe
"Mutungamiri webato rinopikisa, reTransform Zimbabwe, VaJacob Ngarivhume, avo vakashanyira nemusi nweChitatu nzvimbo dzakaputswa muHarare nemadhorobha akaipoteredza, vanoti zvinhu hazvina kumira zvakanaka sezvo vakawanda vasara vasina kana pekutangira. Vanotiwo vamwe vanhu vatori nehumbowo hwekuti vange vachibhadhara mari dzemitero nekudaro vange vasingafunge kuti vachaparadzirwa zvavanotengesa. Asi vachitaura neStudio 7 mukuru anoona nezvekufambiswa kwemabasa muHarare nenzvimbo dzakaitenderedza, VaTafadzwa Muguti, vakati kupwanywa kuri kuitwa zvivakwa zvevari kutengesera pasina kutarwa zviri pamutemo chisungo chedare remakurukota chakanangana nekuchenesa maguta uye vose vari kuita huori kupa vanhu mvumo yekuvaka pasina kukodzera kana kutengesera, vachasungwa. No media source currently available ",VaNgarivhume Vanoshanyira Nzvimbo yeMbudzi Yakaputswa neKanzuru Yakabatana neMapurisa
"Kunzwikwa kwenyay yezvizvarwa zvinomwe zvekuChina kwakatadza kuenderera mberi neChitatu mudare ramejasitiriti kuVictoria Falls nekuda kwekushaikwa kwemuturikiri. Mutongi wedare, Muzvare Rangarirai Gakanje, vakabvumirana nemuchuchisi pamwe negweta revanomwe nenguva dzekuma 6 manheru nezuro kuti nyaya iyi iendeswe mberi, mushure mekunge vaswera zuva rose pasina chabuda nekuda kwekushaikwa kwemuturukiri. Zvizvarwa zvinomwe zvekuChina izvi, zvakasungwa musi wa 23 Zvita zvichipomerwa mhosva yekutyora chikamu chemutemo une chekuita nekuchengetedzwa kwedzimwe mhuka, kana kuti Parks and Wildlife Act, mushure mekunge vawanikwa vaine zvidimbu zvenyanga dzezvipembere zvine huremu hunosvika makirogiramu makumi maviri, uye zvichikosha mari inosvika zviuru mazana mapfumbamwe emadhora. Kutongwa kwenyaya iyi kwaifanirwa kutanga svondo rapera asi pakapinda nyaya iyi mudare muchuchisi, VaBhekimpilo Tshabalala, vakaita chikumbira chekuti kuita izvi kuendeswe mberi. Vakati chikonzero chechikumbiro chavo chaive chekuti pamusoro pemhosva iri kupomerwa vanomwe ava, mapurisa aida kuwedzera imwe mhosva yekuburitsa mari munyika zviri kunze kwemutemo, uye kuti nekuda kwehudzamu hwayo, nyaya iyi inofanirwa kunzwikwa kudare rekuHwange, kwavakati ndiko kune vatongi vakakodzera kunzwa nyaya iyi. Muchuchisi negweta revanomwe ava VaGivemore Mvhiringi, vaive vabvumirana kuti nyaya iyi yaizotanga kutongwa svondo rapera rekare asi izvi zvakazotadza kuitika nekuda kwechikumbiro ichi. VaMuvhiringi vakaudza Studio 7 parunhare kuti vave kutarisira kuti dare richatara zuva rekutongwa kwenyaya iyi nemusi weChina. Mutongi wedare, Muzvare Rangarirai Gakanje, vakabvumirana negweta revanomwe ava kuti vave nenguva yakareba vari muhusungwa, vakati kutongwa kwayo kunofanirwa kutanga nekukasika. Zimbabwe ine mutemo unorambidza kuuraya pamwe nekutengesa kana kuve nenyanga dzemhuka dzakadai sechipembere nenzou zvisiri pamutemo. Kana vakabatwa nemhosva, mumwe nemumwe wevanomwe ava anogona kutongerwa kugara mujeri kwemakore manomwe kana kuraudzira pasina mukana wekubhadhara mari yefaindi. No media source currently available ",Kushaikwa kweMuturikiri Kunotadzisa Kutongwa kweZvizvarwa zvekuChina
"Mutungamiri wenyika VaEmmerson Mnangagwa vakurudzira mhuri yeZimbabwe kuti ibatane pazororo rekisimusi kunyangwe hazvo vatenda kuti zvinhu hazvina kumira zvakanaka munyaya dzezvehupfumi. Mumashoko avo kumhuri yeZimbabwe pazororo rekisimusi, VaMnangagwa vakakuridzira vanhu kuti vaise musoro pamwe chete vachiita mushandirapamwe kuti munyika muve nebudiriro. Vanoti matambudziko akatarisana nenyika anokwanisa kupera kana paine mushandirapamwe. Mutungamiri wenyika vatendawo vanobatsira vamwe zvikuru vanoshaya panguva ino yekisimusi. VaMnangagwa vati kisimusi inenge yakaomera vanhu asi zvakakosha kuti varambe vakazvipira, vakagadzika hana pasi uye kuva nerudo kuti nyika ivandudzike zvekare. Gurukota rezvekuburitswa kwemashoko Amai Monica Mutsvangwa vaudza Studio 7 kuti VaMnangagwa mutungamiri ane rudo uye akazvipira kugadzirisa zviri kunetsa. No media source currently available  ",Mumashoko Avo Pazuva reKisumusi VaMnangagwa Vokurudzira Kubatana
"Sangano reZimbabwe Peace Project kana kuti ZPP rashora zvikuru nyaya yekushandisa midziyo yehurumende yakaita sezvikopo kopo inonzi iri kuitwa neZanu-PF musarudzo dzayo dzemaprimary elections.. ZPP yati kana Zanu-PF yakabhadhara mari kuti ishandise zvikopo kopo izvi vanhu vanofanira kuziva chokwadi chakatora nzvimbo sezvo iri mari yavo yemutero. Zvikopo kopo izvi zvakashandiswa kuMberengwa neGokwe Centre kutakura magwaro ekuvhotesa. Sarudzo dzemaprimary elections mubato reZanu-PF dziri kutarisirwa kuenderera mberi kune dzimwe nzvimbo sezvo kune vamwe vasati vavhota nezvikonzero zvakasiyana siyana. Sarudzo idzi dzaitarisirwa kupetwa nemusi weSvondo. ZPP inoti sarudzo dzemaprimary elections dzeZanu-PF dzakaitwa pachida kuyedza kuunzwa jekerere zvinova zvinokudzwa asi sangano iri riri kugunun’una zvikuru nenyaya yemhirizhonga kunzvimbo dzakaita seMazowe uye nyaya yekutenga mavhoti nekupa vanhu doro iri kupomerwa vamwe vari kukwikwidza musarudzo idzi. Asi mutungamiri wenyika vari mutungamiri webato iri VaEmmerson Mnangagwa vanoti kunyangwe hazvo paine zviri kunetsa musarudzo ,vari kuyedza kuumba hwaro hwekuunza jekerere mubato ravo.",Zanu-PF Yopomerwa Mhosva Yekushandisa Zvisizvo Zvikopo Kopo zveHurumende muSarudzo Dzayo
"Mutungamiri wenyika, VaRobert Mugabe, nezuro vakadoma vatevedzeri vavo vaviri VaEmmerson Mnangagawa naVaPhelekezela Mphoko. Izvi zvinotevera kumiswa basa kwakaitwa vanga vari mutevedzeri waVaMugabe mubato nemuhurumende, Amai Joice Mujuru, vachivapomerwa mhosva dzakasiyana siyana dzisina hadzo humbowo hwakati tsvikiti uye dzisati dzaenda kumatare edzimhosva. Asi kunyange muZanu-PF muri kuita mashura nezviratidzo, vana veZimbabwe vakawanda vari kutaura paStudio 7 nekunyora matsamba vari kuchema chema kuti hupfumi hwenyika hunofanira kugadziriswa. Kudomwa kwaVaMnangagwa naVaMphoko kunoreva here kuti zvinhu zvave kuzochinja? Ko remangwana renyika rakamira sei tichitarisa vatungamiri ava? Nyanzvi munyaya dzezvematongerwo enyika, VaBlessing Vava, vanoti hapana chitsva chichaunzwa nevaviri ava. Asi gweta, VaStephen Zvinavakobvu, vanoti zvakaitwa naVaMugabe zvichabatsira mukugadzirisa zvinhu sezvo vari kuunza vatungamiri vatsva. No media source currently available ",Kukosha kweVatevedzeri Vaviri Vakadomwa naVaMugabe Kozeyiwa
"Mutungamiri wenyika, VaEmmerson Mnangagwa,vati vakazvipira kuti vaite nhauririrano nemutungamiri weMDC Alliance, VaNelson Chamisa. Vachinyora padandemutande ravo reTwitter uye kutaura paZBC, VaMnangagwa vati vari kuda kuti pave nerunyararo nekubatana munyika. Vatiwo mukova wavo wakavhurika uye vakatambanudza maoko avo kuti vaite hurukuro naVaChamisa vachiisa nyika pamberi. Paturwa mutongo nedare, VaMnangagwa vabva vaita musangano nemagweta avo wekuzeya zvakabuda mudare. Hatina kukwanisa kubata VaChamisa sezvo vainge vasiri kudaira nharembozha yavo. Munyori wezvemutemo mubato reZanu-PF vari rimwe remagweta aVaMnangagwa, VaMunyaradzi Paul Mangwana, vati vafara zvikuru nezvabuda mudare. No media source currently available Mutauriri waVaChamisa, Doctor Nkululeko Sibanda, vanoti havana kufara uye havatambire zvabuda mudare. No media source currently available ",VaMnangagwa Vanoti Vanoda Nhaurirano Asi VaChamisa Vachiti Pari Zvino Handiyo Nyaya Yakakosha
"Masachigaro ematunhu ose gumi emunyika muboka reWomen's League yebato reZanu PF, vaungana nevamwe vatsigiri veZanu PF muBulawayo vachitsigira kuti Amai Eunice Sandi Moyo naAmai Sarah Mahoka vadzingwe muboka remadzimai. Vamwe vatsigiri veZanu PF vakatanga kuratidzira nemusi weChipiri mumatunhu akasiyana siyana vachiti vaviri ava vadzingwe mubato. Kwezuva rechitatu neChishanu vamwe vatsigiri veZanu PF varatidzira paDavies Hall unove muzinda webato iri muBulawayo vachiti mutevedzeri weboka remadzimai, Amai Eunice Sandi Moyo, pamwe nemubati wehomwe muboka iri, Amai Sarah Mahoka, vanofanirwa kudzingwa mubato iri. Vose vataura pachiitiko ichi vatuka nekushora Amai Sandi Moyo naAmai Mahoka avo vavari kupomera mhosva dzakawanda kusanganisira kuzvidza mukuru weboka remadzimai, Amai Grace Mugabe, pamwe nekuba mari dzemusangano. Sachigaro weMashonaland Central, avo vangozvidoma nezita rekuti Amai Jonga, vati Amai Mugabe vari kuunza budiriro mudunhu ravo vakatiwo munhu wese anovazvidza haafanirwe kuve mumusangano. Vanhu vange vachiratidzira ava vazoparara pasina kutaurwa kuti chii chichaitika. Kunyange hazvo Amai Sandi Moyo nezuro vakati havasi kutirimuka nezviri kuitika sezvo vachiti havana chavakatadza, vamwe vanoziva zviri kuitika vanoti ivo naAmai Mahoka vachatodzingwa mubato sezviri kutaurwa. Vamwe vatsigiri veZanu PF vasina kuda kubuda pamhepo vati zvinovashamisa kuti Amai Sandi Moyo naAmai Mahoka vave kuburitsirwa mapanga asi ivo vaiziikanwa nekutsigira vechikwata cheZanu PF chinonzi G40 icho chinonzi chinotsigira Amai Mugabe. Amai Mahoka vakamboita mukurumbira mushure mekutuka mutevedzeri wemutungamiri wenyika, VaEmmerson Mnangagwa, vachivati vanoda kupandukira VaMugabe. VaMunangagwa vanonzi ndivo vanotungamira chikwata chinoziikanwa chichinzi La Coste. VaVusumuzi Moyo avo vati vanoteverera zvikuru zviri kuitika muZanu PF vati hazvivashamise kuti Amami Sandi Moyo naAmai Mahoka vave kuburitsirwa mapanaga vachiti iyi inogona kuve nzira yevamwe vanotsigira Amai Mugabe kuti vasawane angavakwikwidza pakuda kuve mumwe wevatevedzeri vemutungamiri webato reZanu PF. Mumwe murwiri wekodzero dzevanhu, Muzvare Nozipho Moyo, vati zvinhu zvinovarwadza zvikuru kuowna madzimai achidhonzerana pasi. Vamwe vanoti zviri kuitika kuna Amai Sandi Moyo naAmai Mahoka mucherechedzo wekuti makakatanwa ari mubato reZanu PF ekuti ndiani achatsiva VaMugabe pachigaro, ari kuramba achikura. No media source currently available ",Madzimai eZanu PF Oratidzira Achiti Amai Sandi Moyo naAmai Mahoka Vadzingwe.
"Zvikoro zvavhurwa zvakavhurwa neMuvhuro asi vadzidzi vakawanda vavo asiri kufara nemari dzavari kutambiriswa havana kuenda kubasa zvapa kuti vana vakawanda vadzokere kumba. Asi mutauriri webazi rezvedzidzo VaTaungana Ndoro vaudza Studio 7 kuti kazhinji panovhurwa zvikoro varairidzi vanenge vari vashoma vozowanda nekufamba kwenguva. Vati varairidzi vanodarika zvikamu makumi matanhatu kubva muzana vange vari pabasa. Asi masangano evarairidzi, vana nevabekere vanoti kusvikoro kwange kusina kana varairidzki Mumwe mudzidzi wegwaro repasi pachikoro cheLomagundi muChinhoyi watisingagone kudoma nezita sezvo achiri mudiki anoti kuchikoro hakuna vadzidzisi vakauya uey vakadzoserwa kumba\n\nVadzidzisi vari kuti havasi kuzoenda kubasa kana hurumende isati yavapa mari dzemihoro dzinovakwanira. Pamusoro pemihoro inokwana vadzidzisi vanoti vari kuda zvikwanisiro zvekudzivirira kupararira kwechirwere cheCovid-19 muzvikoro. No media source currently available  Mumwe mudzidzisi wepachikoro cheMhanyame muChinhoyi VaRosten Matapwa vanoti vadzidzisi vakawanda havasati vagadzirira sezvo kugadzirira kuchida mari iyo yavasiri kupihwa.\n\nVaMutapwa vanoti hazvigone kuti vadzidzisi vaende kuchikoro kunodzidzisa vana vevamwe vavo vari kumba.\n\n\nIzvi zvatsinhirwa nemutungamiri werimwe sangano rino miririra varairidzi reProgressive Teachers Union of Zimbabwe-PTUZ-VaTakavafira Zhou avo vanoti kuti zvikoro zvivhurwe vadzidzisi vanofanirwa kupihwa mari yemihoro inovakwanira pamwe nekuti muzvikoro much nezvikwanisiro zvekudzivirira kutapuriranwa kwechirwere cheCovid-19 here.\n\nVaZhou vanoti zvikoro zvavhurwa zvakavharwa nekuda kwekusavimbika munhaurirana dzemihoro kwehurumende.\n\nMutungamiri werimwe sangano revadzidzisi rekumaruwa reAmalgamated Rural Teachers Union of Zimbabwe-ARTUZ-VaObert Masaraure vanoti hazvishamise kuti vadzidzisi havana kuenda kubasa nhasi sezvo vasina mari yekufambisa.\n\nAsi vachitaura nebepanhau reChronicle, gurukota rezvevashandi Muzvinafundo Paul Mavima vati hurumende yakagadzirira kutaura nevashandi vayo vakakurudzira kuti vadzidzisi vasaramwe mabasa sezvo nyaya dzavo dziri kugadziriswa.\n\nMumwe mubereki wemuHarare VaNicodemas Kacheru vanoti vadzidzisi nehurumende vanofanirwa kutaurirana vapedzerane sezvo vabereki vari kubhadhara mari dzakawanda asi vana vavo vasingadzidze.\n\nVamwe vabereki vakaita saMuzvare Hilda Samboko vekuKaroi vanoti hurumende inofanirwa kubhadhara vadzidzisi mari dzemihoro nemadhora ekuAmerica kugadzirisa dambudziko iri, ravanoti rave nenguva yakareba.\n\nKunyange sangano revakuru vezvikoro reZimbabwe National Union of Schools Heads-ZINUSH-rakange razivisa svondo rapera kuti nhengo dzaro dzainge dzisingaende kubasa nhasi nekuda kwekuti havana mari, vakawanda vavo vaende kubasa nhasi muChinhoyi.\n\nVadzidzisi vanoti vanofanirwa kupihwa mari dzemihoro dzinosvika madhora mazana mashanu nemakumi mana emadhora ekuAmerica mari yavaihora mugore ra2018.\n\nVadzidzi vanonzi havana kuenda kubasawo munzvimbo dzakawanda dzino sanganisira Harare, Masvingo, Kadoma, Karoi, Bulawayo neMutare.","Varairidzi Vakawanda Voramwa Mabasa Pakuvhurwa KweZvikoro, Asi Hurumende Ichiti Mugariro Vachadzoka Havo"
"Kunyange hazvo zvinhu zvakaoma munyika munyaya dzehupfumi, vatenderi vechiKristu vari kuungana munzvimbo dzakasiyana munyika vachirangarira zuva rekuroverwa pamuchinjikwa kwaJesu Kristu pamwe nekufira kwaakaitira zvivi zvavo. Vatenderi vesvondo yeRoman Catholic yeUganda Matyrs muHarare vafamba nemigwagwa vatakataura chipiyaniso vasati vaenda kuchechi yavo kunoita munamato weGood Friday. Mumwe mutenderi, Amai Eugania Phiri, vaudza Studio 7 kuti nhasi izuva rakakosha zvikuru sezvo ndipo apo Jesu akafa akaenda nezvivi zvevanhu vese. Mumwe wechidiki apinda mumunamato waitwa muHarare, Abraham Moyo, anoti ari kufara zvakanyanya nhasi nekuti ndiro zuva musiki vakaratidza rudo rwavo rukuru kuvanhu vese. Reverand Sam Malunga, veTehillar Christian Network, vaudza Studio 7 kuti vatendenderi vemachechi mashanu ari pasi pemubatanidzwa uyu vakaungana kuMelfort uko vari kunamata vachicherechedza kuroverwa pamuchinjikwa, kufa nekumuka kwaJesu Kristu. VaMalunga vanoti vafara kuti vatenderi vauya nehuwandu hwavo kunyange hazvo zvinhu zvakaoma munyika. Asi Pastor Cover Mugwadi vesvondo yeChrist Life Church vaudza Studio 7 kuti kunyange hazvo Good Friday riri zuva rakakosha sezvo riri zuva rakaunza ruponeso nekuregererwa kwevatenderi vechiKristu, nhengo zhinji dzesvondo yavo dzatadza kuenda kugagano resvondo yavo rekucherechedza zuva iri kwaChivi kuMasvingo nekuda kwekuoma kwezvinhu. Vatenderi kubva kumachechi akawanda vanoungana vachinamata kutanga nhasi kusvika musi weMuvhuro pao vanopemberera kumuka kwaJesu mukufa. No media source currently available ",Vatenderi Vanounga muHarare Vachicherechedza Zuva reKufa kwaJesu Kristu
"Gavhuna vebhanga guru renyika, Doctor John Mangudya, vayambira kuti kukwidza mihoro pane ino nguva kunokanganisa hupfumi hwenyika, sezvo zvinhu zvisina kumira zvakanaka munyaya dzeupfumi. Vachitaura nemusi weChina mangwanani muguta reBulawayo pamusangano wakokerwa neZimbabwe National Chamber of Commerce, ZNCC, VaMangudya vati kunze kwekukwidza mari dzemihoro, chinofanirwa kuitwa kuderedza mitengo yezvinhu kuitira kuti ifambidzane nemari dziri kutambirwa nevanhu. Sangano reZNCC ranga rakoka VaMangudya kuti vakurukure nezvekupinzwa kwemari yesimbi yema bond coins, iyo inonzi haisi kutambirwa nevemabhizimusi vakawanda. Doctor Mangudya vakurudzira vemabhizimusi kuti vatambire mari iyi sezvo iine huremu hwemari yekuAmerica iyo iri kunyanyoshanda munyika. VaMangudya vati vanhu vari kupihwa chenji yemari yekuSouth Africa yemarhandi vanogona kunge vari kubirwa sezvo mari iyi iri kuramba ichiderera huremu hwayo. Vamwe vemabhizimusi madiki vapinda mumusangano uyu vakurudziranawo kuti vatambire mari yesimbi iyi senzira yekurerutsira vanhu. Asi nyanzvi mune zveupfumi uye vari mukuru wesangano reCentre for Disability and Development, VaMasimba Kuchera, vanoti chinodiwa pane ino nguva hakusi kudzikiswa kwemitengo yezvinhu chete, asi kuti kuderedzwawo kwemitero nehurumende. VaKuchera vanoti hazvibatsiri kuti hurumende irambe ichibhadharisa mitero yepamusoro kuzvinhu zvakaita semafuta ekufambisa nezvimwe, sezvo mitero iyi ichizongodzikiswa kune vanotenga zvinhu, avo vari kutambira mari shoma. No media source currently available ",Gavhuna veRBZ Vokurudzira Kusakwidzwa kweMihoro
"Komisheni inoona nezvekurwisa huori munyikz yeZimbabwe Anti-Corruption Commission kana kuti ZACC inoti yatanga kuongorora gwaro rayakapihwa nemumiri weNorton mudare reparamende VaTemba Mliswa avo vari kupomera gurukota rezvematunhu VaJuly Moyo, mhosva dzehouri papombi dzemvura muHarare. VaMliswa vaudza Studio 7 kuti kunyangwe hurumende yekuNetherlands kuburikidza nemuzinda wayo muZimbabwe yakapa dhorobha reHarare pombi dzemvura pachena, VaMoyo vakaenda kudare remakurukota vakatora mari inosvika mamiriyoni gumi-US$10 million vachiti vaida kutenga pombi. VaMliswa vanotiwo pombi idzi dzinoita mamiriyoni maviri emadhora chete US$2 million. Vatiwo vaishanda naVaMoyo vakangoenda kunogadzirisa dzimwe pombi dzainge dzafa ndokuita sekunge vainge vatenga itsva. Mutauriri weZACC VaJohn Makamure vaudza Studio 7 kuti vakatambira gwaro raVaMliswa uye vave kuita ongororo yavo vasati vatora danho rekuti voendesa nyaya iyi kumuchuchusi mukuru wehurumende here kana kuti kwete. VaMliswa vanoti humbowo hwekuti pane huori hwakaitwa huripo asi dzimwe nguva ZACC haina zvainozoita. Asi VaMliswa vati havasi kufara nehofisi yemuchuchusi. VaMliswa vaendererawo mberi vakati pane vekunze vakapa mari isina kufambiswa zvakanaka. Asi vachipindura, meya weHarare VaStewart Mutizwa varamba kuti pane hupori hwakaitwa naVaMoyo. VaMtizwa vati kanzuru ndiyo yakakumbira kuti pombi dzitengwe. Hatina kukwanisa kubata VaMoyo kuti tinzwe divi ravo panyaya iyi sezvo nharembozha dzavo dzange dzisiri kudairwa. Studio 7 hainawo kukwanisa kutaura nemumiriri weNetherlands muZimbabwe Amai Margaret Verwijk sezvo nhare yavo yange isiri kudairwa. No media source currently available",ZACC Yoongorora Gurukota rezveMatunhu VaJuly Moyo paMhosva yeHuori Yavari Kupomerwa naVaMliswa
"Vamwe vatungamiri veboka revechidiki reZanu PF vaviri nhasi vadoma vana muzvinabhizimusi vatatu sevanhu vari kuita huwori hwakanyanya munyika izvo vanoti zviri kukonzera kuti veruzhinji vadye nhoko dzezvironda. Vachitaura nevatori venhau muHarare, munyori muboka revechidiki reZanu PF Youth League VaLewis Matutu pamwe nemurongi wemisangano muboka iri, VaGodfrey Tsenengamu, vapomera VaKuda Tagwirei veSakunda Holdings, VaBilly Rautenbach veGreen Fuels nemutungamiri weGrain Millers Association of Zimbabwe, VaTafadzwa Musarara mhosva yekuita huwori hwakanyanyisa. Vaviri ava, avo vati vanga vachitaura vakazvimirira vasina kumirira bato ravo, vanoti zviri kuitwa nevatatu ava ndizvo zviri kukonzera kuti vashoma vazvimbe matumbu nekuguta veruzhinji vachinhonga svosve nemuromo.\n\nVaMatutu vati vari kuita huwori hwakanyanya ndiVaTagwirei, avo vavapomera mhosva yekupihwa basa rekutenga zvose zvinodiwa nehurumende voshandisa mukana uyu kuita huwori vachitiwo zvinoshamisa kuti VaTagwirei ndivo voga vanongopihwa ma tender nehurumende kuburikidza nebhanga guru renyika reReserve Bank of Zimbabwe. Vatiwo VaTagwirei ndivo vari kuisa mari pamusika mutema zviri kuita kuti huremu hwemari yemunyika hudzikire uye hupfumi hwenyika huwire pasi.\n\nHatina kukwanisa kutaura naVaTagwirei kuti tinzwe divi ravo panyaya iyi sezvo nharembozha yanga isiri kudairwa. Nekune rumwe rutivi, VaTsenengamu vapomerawo VaRautenbach mhosva yekukonzeresa kushaikwa kwemafuta edzimotokari munyika sezvo varivo voga vane kambani inobvumidzwa kusanganisa mafuta ne ethanol kana kuti blending.\n\nVaMatutu vapomerawo VaMusarara mhosva yekuita huwori huri kukonzera kushayikwa kwehupfu muzvitoro. Hatina kukwanisa kutaura naVaMusarara naVaRautenbach kuti tinzwe divi ravo pamhosva dzavapomerwa nevaviri ava. Asi mutauriri weGrain Millers Association of Zimbabwe, VaGarikai Chaunza vati havasi kuzotaura nezvenyaya iyi kudzamara VaMatutu naVaTsenengamu vaunza humbowo hwezvavataura.\n\nNyanzvi munyaya dzezvematongerwo enyika uye vachishanda nesangano reZimbabwe Democracy Institute, VaBekezela Gumbo, vati zviri pachena nyaya yehuwori ndiyo iri kuwisira hupfumi hwenyika pasi, kwete zvirango izvo zvinogarochemwachemwa nazvo nehurumende yaVaEmmerson Mnangagwa.\n\nMashoko aVaGumbo aya anowirirana neemumiriri weAmerica muno, VaBrian Nichols, avo vakati kupfunya chisero kwaita huwori munyika ndiko kwaita kuti hupfumi hwenyika huende kumawere.\n\nAsi imwe nyanzvi mune zvematongerwo enyika uye vari nhengo yebato reZanu PF, VaTafadzwa Mugwadi, vaudza Studio 7 kuti VaTsenengamu naVaMatutu havana kunyatsobuda pachena zvakanaka nenyaya yavo.\n\nVaTsenengamu naVaMatutu vati vanamuzvinabhizimusi ava vari kufamba vachishandisa mazita evakuru muhurumende kusanganisira VaMnangagwa, izvo zvisiri zvechokwadi kuti vaite zvehuori. VaMatutu vati VaMnangagwa havasi pasi pevavati makoronyera ava. Vatiwo vari kushushikana nekuti vezvemitemo kusanganisira vekomisheni inorwisana nehuori yeZimbabwe Anti-Corruption Commission, havasi kuita basa ravo nemazvo vachiti vari kufungidzirawo zvakare kuti vamwe vavo vari kuita zvehuwori kuitira kuti vanenge vaine mhosva dzehuwori vasabatwe nemhosva dzavanenge vachipomerwa. Sachigaro veZACC, Amai Loice Matanda Moyo vati tigovafonera asi pataenda pamhepo vanga vasiri kudaira nharembozha yavo. Asi Amai Matanda Moyo vakaudza nhepfenyuro yeZBC svondo rapera kuti komisheni yavo iri kushanda zvakasimba kuti vose vari kupomerwa mhosva dzehuwori vavharirwe mumajeri.\n\nZvichakadai, VaMatutu naVaTsenengamu vati vachaumba gungano reveruzhinji rakanangana nekurwisana nehuwori risineyi nezvematongerwo enyika, vachiti huwori huri kuitika munyika huri kukanganisa raramo yemunhu wese zvisineyi nekuti munhu anotsigira bato ripi. Vaviri ava vati vanoziva kuti nyaya yekurwisana nehuwori iyi ine makuva pasi asi vati vakagadzirira sezvo vachiti vari kurwira kuti veruzhinji vagute munyika zvisineyi nezvematongerwo enyika. No media source currently available ",Vechidiki muZanu PF Vofumura Vavanoti Vari Kunyanya Kuita zveHuwori
"Kuenderera mberi kwedenda reCovid 19 kwapinza vanorarama nehusope munguva yakaoma sezvo zviri kuvashaisa chekudya pamwe nemafuta avanozora senzira yekudzivirira gomarara reganda, rinova ndiro denda rinonyanya kuvhiringidza hutano hwavo. Studio 7 yataura nevakawanda vane dambudziko iri, avo vatiwo havana mufaro munzvimbo dzavanogara sezvo vachisarurwa kana kutsvinyirwa nevanhu vavanogara navo kana vavakidzani navo. Amai Gertrude Alumendo, avo vanogara kuDzivaresekwa Extension, vati vakatizwa nemurume wavo mugore 2014 nekuti haana kutambira zvakanaka kuzvarwa kwevana vavo vaviri avo vanorarama nehusope uye vanofanirwa kugara vakazorwa mafuta anochengetedza ganda ravo. Amai Alumendo vaendera mberi vachiti vapererwa kuti voita sei nekuti hapana chavari kukwanisa kutengesa kubva gore rakapera apo nyika yakavharwa kubudikidza nechirwere cheCovid 19, uye nerumwe rutivi vachioneswawo nhamo nevaridzi veimba yavanoroja. Mukuru wesangano reGlobal Aid Missions, Amai Esther Chasi, avo vane vana vaviri vanorarama nehusope, vatsinhira zvataurwa naAmai Arumendo vachiti mudzimai uyu anorarama nemaricho pamwe nekuwacha mbatya dzevanhu kuDzivaresekwa kwavanogara. Amai Chasi vaendera mberi vachiti ichokwadi kuti mafuta e sunscreen lotion haasi kuwanika sezvaaimboitika zvichikonzerwa nekuvharwa kwenyika kubudikidza nedenda reCovid 19.  Asi VaStephen Nyamapfeka Bandera vekuHatcliffe, avo vane vana vana vanorarama nehusope, vati vakasarudza kumira nemudzimai wavo pakuchengeta vana vavo zvekuti havambozviisa mupfungwa kuti vana ava ndozvavari. Asi vati kunyange hazvo vachimboedza kuriritira mhuri yavo nepose pavanokwanisa, vasvika pakuomerwa nekuti mari yokuti vana vawane zvese zvinodiwa zuva nezuva pamwe nekuzvikoro kwavo haisi kubatika nekuda kwedenda reCovid-19 iro ravhiringidza zvinhu zvakawanda. VaBandera vati pakamboitawo hama neshamwari vakamboedza kuvafurira kuramba mudzimai wavo nekuda kwevana vavo asi vakatsidza kumira naye vachiti vakanzwisisa kuti dambudziko iri harisi remubereki mumwechete, asi kuti nderavo vari vaviri. Muzvare Gamuchirai Uzande, avo vanoshanda nesangano re Alive Albinism Initiative, vati mishonga kana mafuta zvinobatsira vanorarama nehusope zviri kushomeka kana kutoshaikwa zvachose nekuti nyika nemasangano vari mhiri kwemakungwa vanombovabatsira vari kurwisanawo nedenda reCovid 19. Muzvare Uzande vaendera mberi vachiti nekuda kweCovid-19, sangano ravo gore rino harina kukwanisa kupemberera zuva rekucherechedza vanorarama nehusope kana kuti International Albism Awareness Day, iro rinocherechedzwa musi wa13 Chikumi pasi rose, sezvo mitemo yeCovid 19 isingabvumidze kuungana kwevanhu vakawanda. Munyori mukuru weZimbabwe Association of Doctors for Human Rights, Dr. Norman Matara, vati hurumende ndiyo inofanira kuona kuti vanhu vanorarama nehusope vawana mishonga yekuzora miviri yavo uye nemimwe mishonga yemamwe matenda avanosangana nawo. Doctor Matara vati rubatsiro rwuzhinji rwunonyanya kuwanikwa kubva kumasangano asiri ehurumende asi haazi kukwanisa kupedza dambudziko remishonga inodiwa nevarapwa ava nokuti anongowana mishoma. Sachigaro vekomiti yeparamende inoona nezvehutano, Dr. Ruth Labode, vatsigirawo vachiti zvipatara zvehurumende hazvina mishonga inodiwa nevanorarama nehusope, uye vaendera mberi vachiti bhanga reReserve Bank of Zimbabwe rinofanirwa kukurudzirwa kuti ripewo makambani mari yekunze kuti vakwanise kutenga mishonga iyi. Asi vanoona nezvekufambiswa kwemashoko mubazi rezvehutano nekurerwa kwakanaka kwevana, VaDonald Mujiri, vaudza Studio 7 kuti pane zviri kuitwa nebazi ravo zvekutsigira masangano akazvimirira kuti akwanise kutenga mishonga iyi kubva kunze kuitira kuti vanhu vanorarama nehusope vabatsirike. Tsvagurudzo yakaitwa nebazi rezvehutano richibatsirwa nesangano reUnited Nations Children’s Fund mugore ra2015 inoratidza kuti Zimbabwe ine vanhu vanodarika zviuru makumi masere vari kurarama nehusope. No media source currently available ",Vanorarama neHusope Voomerwa neHupenyu muNguva Ino yeCovid-19
"Vechidiki vebato reMDC inotungamiririrwa naVaMorgan Tsvangirai nhasi vapinda mumigwagwa muKambuzuma Constituency vachikurudzira vagari kuti vanyorese kuvhota muchiitiko chatsigirwa nevamwe vavo kubva kubato riri kutonga reZanu PF. Avo ndevamwe vechidiki vachi kurudzira vagari vemuKambuzuma kuenda kunonyoresa kuvhota. Munyori anoona nezvekufambiswa kwezvirongwa muMDC-T Youth Assembly muKambuzuma, VaSimon Mafunga, vaudza Studio 7 kuti vaita chirongwa ichi sezvo pange pasina ruzivo munzvimbo iyi pamusoro pechirongwa chekunyoresa vavhoti patsva cheBiometric Voter Registration kana kuti BVR. VaMafunga vati chirongwa chavo chafamba zvakanaka uye vafara chose nekutambirwa kwavaitwa neveruzhinji. Vechidiki veZanu PF vapinda muchiitiko ichi asi havana kuda kudomwa nemazita avo sezvo vange vasina kupihwa mvumo kubva kubato. Mumwe wechidiki veZanu PF audza Studio 7 kuti afara chose kuti vafamba vachibatsira vanhu kunyoresa kuvhota zvisineyi nekuti munhu anotsigira bato ripi. Mumwewo wechidiki weMDC T asina kuda kudomwa nezita rake sezvo asingabvumidzwe kutaura nevatori venhau zvakare ari gweta audza Studio 7 kuti afara chose nechiitiko chanhasi sezvo abatsira vanhu vakawanda nekuvasainira magwaro anoratidza kuti vanogara papi izvo zvinodiwa kuti munhu anyorese kuvhota. Vechidki ava vati vacharamba vachiita chirongwa chavaita nhasi kusvikira musi wa19 Zvita apo kunyoresa kwevanhu kuvhota kuchapera mudunhu mavo. Vatiwo kushanda kwavaita nhasi kwaratidza kuti vanokwanisa kushanda vose nguva nenguva pasina mhirizhonga. Zimbabwe ichaita sarudzo gore rinouya uye pari zvino komiti inoona nezvesarudzo yeZimbabwe Electoral Commission iri kuumba gwaro idzva revavhoti. No media source currently available ",Vechidiki veMDC-T neZanu PF Vanokurudzira Vanhu Kunyoresa Kuvhota
"No media source currently available Dare repamusoro soro muZanu PF, rePolitburo, rakasangana muHarare neChitatu rikabuda nechisungo chekuita kongiresi yechimbichimbi. Zvinonzi vakuru muZanu PF vakati musangano wepagore we National Annual Conference, uyo uri kuitirwa kuGwanda, Matabeleland South muna Zvita, uitwe musangano wekongiresi inokwanisa kudoma vamwe vatungamiri vatsva. Mukuru anoona nezvekufambiswa kwemabasa mubato iri, VaIgnatius Chombo, vaudza Studio 7 kuti bato ravo richabuda nechisungo chakajeka svondo rinouya apo vachashangana zvakare sedare rePolitburo. VaChombo, avo vanova gurukota idzva rezvemari, vabvuma kuti ichokwadi kuti pane hurongwa hwakadai huri kuitika mubato ravo. Vamwe vakuru veZanu-PF vaudza Studio 7 kuti mukupera kwesvondo rino matunhu ose ebato iri anofanira kuzeya kuti otambira chisungo ichi here kana kuti kwete. Izvi ndizvo zvanzi nerimwe gweta mubato iri risina kuda kudomwa nezita zvinofanira kuitwa kana pachitevedzwa bumbiro remitemo yebato iri. Dzimwe nyanzvi munyaya dzezvematongerwo enyika dzinoti kuvandudza musangano uyu kunogona kunge kwakanangana nekuda kubvisa mumwe mutevedzeri wemutungamiri wenyika, VaEmmerson Mnangagwa, avo vari kunetsana zvakanyanya naAmai Grace Mugabe nevamwe vavo vari muchikwata chinonzi Generation 40. Asi vamwe vanotsigira chikwata chinonzi chinotungamirwa naVaMnangagwa cheTeam Lacoste vaudzawo Studio 7 kuti musangano uyu unogona kuitwa wekusimbisa kuti mutungamiri wenyika vaRobert Mugabe ndivo vachatungamira bato musarudzo dzegore rinouya. Nyanzvi munyaya dzezvematongerwo enyika, uye vari mukuru weMedia Center, VaEarnest Mudzengi, vanoti makakatanwa ari muZanu-PF ndiwo ari kupa kuti paitwe musangano wechimbi chimbi uyu.",Zanu-PF Yoronga Kuita Kongiresi yeChimbichimbi
"MDC inotungamirirwa naVaNelson Chamisa yakaita musangano neChitatu muHarare wekurangarira mutungamiri wekutanga webato iri, mushakabvu Morgan Richard Tsvangirai, avo vakashaya makore maviri apfuura. Bato reMDC rakaitawo misangano yakadai yekurangarira VaTsvangirai mumatunhu akasiyanasiyana emunyika, kusanganisira kwaMutoko kuMashonaland East neBindura kuMashonaland Central, uko VaChamisa vakanotaura vatsigiri vebato iri. Musangano wemuHarare uyu unonzi wakapindwa nenhengo dzeZimbabwe Congress of Trade Unions, vemasangano akazvimirira, pamwe nevamwe vamiriri vemizinda yedzimwe nyika. VaChamisa ndemumwe wevanhu vakataura pamusangano uyu. Mutauriri waVaChamisa, Doctor Nkululeko Sibanda, vanoti VaChamisa vari kusimudzira pakasiirwa basa naVaTsvangirai, uye chido chavo ndechekuti vanhu vawane mabasa, runyararo munyika yavo. No media source currently available  ",Muchakabvu Tsvangirai Vorangarirwa neMDC
"Vanhu vakawanda munyika vanoti musangano weUnited Nations General\nAssemly, UNGA, wakakosha sezvo uchigadzirisa matambudziko ari munyika dzakasiyana siyana. Nyanzvi munyaya dzemitemo, VaAlex Magaisa, vanoti gungano reUNGA rakakosha sezvo richiunganidza vatungamiri venyika dzose vachitaurirana zvavanenge vachida kuti zvinzwikwe nevamwe zvinenge zvichinetsa munyika dzavo.\n\nAsi VaMagaisa, avo vaive chipangamazano chikuru chemutungamiri wehurumende munguva yehurumende yemubatanidzwa, muchakabvu Morgan Tsvangirai, vanoti UNGA inofanirwa kuvandudzwa kuitira kuti imirire\nnyika dzose, kwete kupa simba nyika dzinowana kudarika dzinonetseka seZimbabwe. Mukuru wePlatform for Youth Development, VaClaris Madhuku, vanotiwo UNGA yakakosha sezvo ichipa vatungamiri venyika mikana yekuzeya zvinhu zvakawanda zvinosanganisira kuti pave nerunyararo pasi rose,kubudirira kwenyika, uye kuremekedzwa kwekodzero dzevanhu pamwe nekuderedza hurombo pasi rose.\n\nMutevedzeri wemutauriri weMDC Alliance, VaClifford Hlatywayo, vanotiwo UNGA yakakosha sezvo pasina nyika inogona kurarama iri yega.\n\nMutauriri webato reMDC T, VaWitness Dube, vanoti mutungamiri wenyika,\nVaEmmerson Mnangagwa, vanofanirwa kugadzirisa hukama hweZimbabwe nedzimwe nyika, vachiteerera zviri kutaurwa nedzimwe nyika uye kutiwo dzimwe nyika dziteererewo VaMnangagwa kuitira kuti Zimbabwe ibude mumatambudziko airi ezvehupfumi nezvematongerwo enyika.\n\nMusangano weUnited Nations ndewechimakumi manomwe nematanhatu kubva zvawavambwa muna 1945 nenyika makumi mashanu neimwe chete\nmushure mehondo yechipiri yepasi rose. No media source currently available ",Nyanzvi Dzotaura Pamusoro peMusangano weUNGA
"Vagari vekuMasvingo vanoti pasarudzo dzerwendo runo vachavhotera vanhu vane ruzivo rwemafambisirwo emabasa emakanzuru, kwete kuvhotera munhu wese wese. Vachitaura pamusangano wedzidziso yekuvhota waitwa neMasvingo United Residents and Rate Payers Allance (MURRA), vagari vati nyaya yekuvhotera mapato pasina kutarisa ari kuvhoterwa yaiita kuti maguta asabudirire. Vagari vati rwendo rwuno vachaongorora vanoda kuvhoterwa muzvigaro kwete vanhu vanovimbisa kutenga mabhokisi ekuviga vanhu vanenge vafa muwadhi ravanomirira. Muzvare Susan Zvare vanoti vachatarisisa kanzura ane ruzivo rwekufambiswa kwebasa rekanzuru uye ari mudzimai zvisineyi nekuti anobva kubato ripi rematongerwo enyika. Muzvare Zvare vakaudza Studio7 kuti, “Ini pama elections arikutevera ndiri kutarisa quality yemunhu wandinoda kuvhotera kuti anozokwanisa here kuita articulate service delivery kwete anoti ndizokutengerai coffin, arisi basa rake kuti tengera coffin kune ma insurance companies anoita izvozvo, uyezve ndinotarisa kuvhotera madzimai.” Muzvare Benhilda Ncube vatiwo zvakakosha kutarisa dzidzo dzevanhu vasati vavhoterwa nekuti mabasa ekufambisa zvinhu zveguta anoda ruzivo. Amai Gloria Chirimbana vati makore ano haasi ekuvhotera vemapato vanotsaga rutsigiro nekutengera vanhu doro nesadza, asi vasina zvavanoziva. Vanoona nezvekufambiswa kwemabasa muMURRA, Muzvare Esther Chimanikire, vanoti vakaona zvakakosha kudzidzisa vagari kuti vaongorore vanhu vavanovhotera kuitira kuti basa rizofambiswa zvakanaka mudhorobha. “Mukuinda medu muma communities vanhu havasi kufara ne service delivery mum award avo, saka tapinda se organization tiri kuona kuti hatisi kuwana ma quality councilors anokwanisa kuita basa saka ma political parties anotipa ma candidates asina quality mamwe anozongodzoka after five years saka isu sevagari tinoda vanoziva nezve service delivery this time,” Muzvare Chimanikire vanodaro. Sangano re Murra rinoti riri kuita zvirongwa zvakawanda zvekudzidzisa vagari kuti vanyorese kuvhota kuitira kuti vazokwanise kusaraudza makanzera ane ruzivo rwezvebasa ravo rekuvandudza guta. No media source currently available ",Vanogara kuMasvingo Vanoti Havachada Zvekusarudzirwa Makanzura
"Magweta ane mukurumbira munyika pamwe nemasangano anoshanda akazvimirira ari kuronga kuendesa hurumende kumatare achipikisa matanho akatorwa nemutungamiri wenyika, VaEmmerson Mnangagwa, ekusaina Constitutional Amendment Bill No. 2 kuti rive mutemo, achiti zvakaitwa izvi zvinotyora bumbiro remitemo yenyika. Magweta aya nemasangano akazvimirira ari kuita chipatapata kunyora magwaro ekupikisa zvakaitwa naVaMnangagwa mushure mekunge dare reSenate rapasisa bhiri iri nemusi weChipiri. Magweta ataura neStudio7 anoti magwaro ekupikisa aya achasvitswa mumatare edzimhosva chero nguva kutanga nemusi weMuvhuro mushure mekunge hurumende yadhinda mutemo uyu uye waburitswa zviri pamutemo muGovernment Gazette. Mukuru wesangano rinomirira masangano akazvimirira reZimbabwe Human Rights NGO Forum, VaMusa Kika, vati vari kushanda nemamwe masangano anova nhengo dzavo akaita seVeritas pamwe nemagweta anosanganisira mutevedzeri wemutungamiri weMDC Alliance, VaTendai Biti, pamwe negweta remutungamiri weMDC Alliance, VaNelson Chmaiswa, VaThabani Mpofu nemamwe magweta ane mukurumbira munyika kuitira kuti varuke nyaya yakasimba yekupikisa zvakaitika pabjiri iri. VaKika vati vari kukwidza nyaya iyi kumatare sezvo vanhu vange\nvakatarisira kuti bumbiro remitemo rizadziswe kutanga muna 2023 sezviri mubumbiro iri, kwete kuti rishandurwe nevanhu vasina masimba ekuita izvi. Mutauriri wesangano remagweta anorwira kodzero dzevanhu, reZimbabwe Lawyers for Human Rights, VaKumbirai Mafunda,vati magweta avo ari kugadzirira kupikisa zvakaitwa nedare reSenate pamwe naVaMnangagwa vachiti zvinotyora bumbiro remitemo yenyika.\n\nMukuru werimwe sangano rinorwira kodzero dzevanhu reZimbabwe Human Rights, VaDzikamai Bere, vatiwo vachaenda kumatare vachipikisa\nkugadzwa kwemutemo uyo vanoti unokurudzira hutongi wehumbimbindoga.\n\nAsi VaBere vati zvakakosha kuti zvizvarwa zvose zveZimbabwe zviite zvazvinokwanisa senzira yekuratidza kutsutsumwa kwazvo nemutemo uyu.\n\nMutauriri wesangano ravana chipangamazano munyaya dzemitemo, reVeritas, VaValentine Maponga, vabvuma kuti ichokwadi kuti sangano ravo riri kuendesa kumatare nyaya yekupasiswa kweConstitutional Amendment Number 2. Munyori wezvemutemo muZanu-PF, VaMunyaradzi Paul Mangwana, vati ikodzero yemunhu wose kuenda kumatare kana paine zvaanofunga kuti hazvina kufambiswa zvakanaka sezviri kuda kuitwa nemasangano aya. Asi VaMangwana vati masangano aya ari kuteya nzou neriva sezvo\nasingabudirire nekuti paramende yakatevedzera mutemo sezvinodikanwa. Nyanzvi munyaya dzemitemo uye vari mutungamiri weNational Constitutional Assembly, Professor Lovemore Madhuku, vanoti kubudirira kwenyaya yekuendesa hurumende kumatare kunoenderana nekuti zvikonzero zvavo zvine hudzanu here kana kuti kwete pamberi pedare. VaMadhuku vanoti vari kuenda kumatare vanofanirwa kuziva kuti kumatare uku ndiko kune vatongi vanowana chouviri kuburikidza nemutemo mutsva uyu. Sachigaro veCrisis in Zimbabwe Coalition, VaRashid Mahiya, vati sangano ravo rine hurongwa hwekuratidzira kusafara kwaro nezvakaitika pamutemo mutsva uyu. Bepanhau repaindaneti, re The NewsHawks, rinotiwo magweta ari kuenda kumatare aya ari kuda kushandisa chikamu chebumbiro remitemo che Section 328, icho chinosungira kutanga chashandurwa mushure mereferendamu kuti chivandudzwe, izvo zvisina kuitwa. Mutemo uyu unopa VaMnangagwa masimba ekuwedzera makore ekushanda evatongi vematare edzimhosva kubva pamakore makumi manomwe avaifanirwa kuenda pamudyandigere. The NewsHawks rinoti mitemo iyi yakavandudzwa kuitira kusimbaradza masimba aVaMnangagwa kuitira kuti varambe vari panyanga panoitwa sarudzo muna 2023. Musarudzo idzi, VaMnangagwa vava nemasimba ekusarudza mutevedzeri wavo zvichitevera kuvandudzwa kwebumbiro iri, iro raisungira kuti mutevedzeri wavo ange achisarudzwa neveruzhinji kuitira kuti mutungamiri wenyika asawana masimba ekudzinga mutevedzeri wake pamadiro, sekudzingwa kwakaitwa ivo VaMnangagwa namushakabvu, VaRobert Mugabe, muna 2017, izvo zvakaita kuti vabude munyika zvisiri pamutemo vachitiza. VaMnangagwa vakazodzekera munyika mushure mekunge mauto amanikidza VaMugabe kusiya basa.\n\nMukuru wevatongi vematare edzimhosva, VaLuke Malaba, vanga\nvachifanirwa kuenda pamudyangigere musi wa 15 Chivabvu apo vanosvitsa makore makumi manomwe. Sezvo mutemo uyu wava kushanda, VaMnangagwa vari kutarisirwa kudoma zvakare VaMalaba semukuru wevatongi vematare kwemakore mashanu anotevera. No media source currently available  ",Magweta Oronga Kupikisa Kuvandudzwa Kwakaitwa Bumbiro reMitemo yeNyika
"Zvimwe zvikoro zvakazvimirira zvatanga kunyorera matsamba kuvabereki zvichiti zvave kuda kuti vabhadhare nemari yekuAmerica chete kwete kushandisa mabond notes kana maRTGS izvo zvopa kuti vabereki vakawanda vaomerwe nehupenyu. Zvikoro zvinovhurwa zviri pamutemo musi wa 8 Ndira 2019. Mari iri kudiwa nezvikoro kune vana vari kumabhodhingi inosvika zviuru zvitatu nemazana mashanu emadhora ekuAmerica, uye zvikoro izvi zvoti zvinoda imwe mari yekutenga zvikwanisiro inosvika zana nemakumi mashanu emadhora ekuAmerica. Chikoro cheHellenic chakati vabereki vabhadhare zviuru zviviri zvemadhora ekuAmerica vombomirira kunzwa kuti pachadiwa imwe mari here. Chikoro cheMasaisai Primary kuWestgate muHarare chinonzi chiri kuda mari inosvika mazana mapfumbamwe nemakumi mashanu emadhora ekuAmerica kubva pamadhora ekuAmerica zviuru zvisere. Zvimwe zvikoro zvakaita seBryston Primary zviri kuti munhu anobhadhara zvakapetwa katatu kana achida kubhadhara neRTGS. Hatina kukwanisa kubata gurukota rezvedzidzo, Muzvinafundo Paul Mavima, sezvo vange vasingadaire nharembozha yavo asi vakambozivisa Studio 7 kuti hazvisi pamutemo kumanikidza vabereki kubhadhara madhora ekuAmerica chete. Nyanzvi munyaya dzezvehupfumi uye vachidzidzisa paMetropolitan University kuJohannesburg, South Africa, Muzvinafundo Gift Mugano, vaudza Studio7 kuti zvave kuitika zvekuti zvikoro nevemabhizimisi uye mamwe makanzuru vave kuda dhora rekuAmerica kuratidza kuti nyika yave kudzokera zvishoma zvishoma mukushandisa dhora remuAmerica chete. No media source currently available   ",Zvimwe Zvikoro Zvomanikidza Vabereki Kubhadhara neMadhora ekuAmerica
"Kunyange hazvo hurumende iri kuti vanachiremba vakadzoka kumabasa, chokwadi chiri kubuda ndechekuti zvinhu hazvina kumira zvakanaka muzvipatara zvehurumende sezvo varwere vari kushaya vanovarapa. Pakasvika Studio 7 pachipatara cheHarare Hospital neSvondo, varwere vaionekwa navanachiremba ndevaye vane zvirwere zvinoda kurapwa nechimbichimbi, zvikuru vanhu vanenge vawirwa netsaona dzakasiyanasiyana. Baba Nyasha Chandaona mumwe vevarwere vakapiwa mubhedha nemusi weChishanu svondo rapera mushure mekunge varohwa nematsotsi kumugwagwa weBeatrice Road, pavaifamba vachienda kumba kwavo kuHopley. Baba Chandaona vanoti vakatemwa nesimbi paguma vakatozoshevedzerwa amburenzi iyo yakanovasiya pachipatara ichi sezvo vakanga vakuvara zvakaipisisa. Mumwe murwere wechidiki, VaFirst Chisora, avo vakaunzwa neamburenzi kubva kuKaroi muna Chikunguru gore rakapera, vanoti havasati vapedzwa kurapwa nechikonzero chekuti pane zvimwe zvinodiwa paoparesheni yavakaitwa padumbu ravo zvavasiri kukwanisa kuwana kuti vakwanise kuvharwa oparesheni yavo zvachose. VaChisora vanoti havana kana hama yakambouya kuzovaona kubva musi wavakapinda muchipatara nekuti vabereki vavo vanhu vanotambura. Studio 7 yakashanyirawo chipatara cheParirenyatwa nezuro wakare uko kwaiva nevarwere vashomanani kudarika vaive kuHarare Hospital, asi zvairatidza sokunge paiva pasina vanachiremba vaiva pabasa kuti vabatsire varwere ava. Baba David Rugare vanogara kuZimre Park vakaratidza kusafara nemafambiro aiitwa basa pachipatara apa vachiti vaiva vaneta kumirira chiremba kuti aongorore chipfuva chavo sezvo vaitadza kufema zvakanaka. Mumwe chiremba achangopedza zvidzidzo zvake, uyo akaramba kudomwa nezita rake, anoti hapana zvanyanya kushanduka paHarare Hospital sezvo varwere vari kuonekwa pachipatara ichi vari varwere vaya vanenge vaine zvirwere zvinoda kuongororwa nechimbichimbi kusanganisira vanenge vawirwa netsaona. Studio 7 yakundikana kubata gurukota rezvehutano, Doctor Obadiah Moyo kuti tinzwe mamiriro aita zvinhu pari zvino. Asi mukuru anoona nezvezvirwere zvinotapuriranwa mubazi rezvehutano nekuchengetedzwa kwakanaka kwevana, Doctor Portia Manangazira, vanoti vanhu vari kuonekwa kuzvipatara zvikuru zvehurumende vaderera zvikuru. Dr Manangazira vanoti zviri kuitika kuzvipatara zvehurumende ratove dambudziko guru zvokuti bazi rehutano riri kuedza kugadzirisa nyunyuto dzavanachiremba kuburikidza nehurukuro dzavari kuita nevamiriri vehurumende. Mubati wehomwe musangano ravanachiremba vanorwira kodzero dzevanhu, reZimbabwe Doctors For Human Rights, Doctor Norman Matara, vanotsinhira mashoko akataurwa nachiremba vachangopedza zvidzidzo zvavo vari kuHarare Hospital vachiti ichokwadi kuti vanachiremba vepasi ava hapana zvavanokwanisa kuita pasina vanachiremba vakuru. Dr Matara vanoti hurumende iri kupomerwa mhosva yokushaya han’ya nezvichemo zvavanachiremba izvo zvadzosera shure hurukuro dzekugadzirisa nyunyuto dzavo. Vanoti chichemo chikuru chemadhokotera ndechekuti muzvipatara zvehurumende muve nemishonga yekurapa nayo varwere pamwe nemichina yakakosha yekushandisa kuitira kuti vanachiremba vaite basa ravo nemazvo. Vana chiremba vemuzvipatara zvehurumende vave nemwedzi mina vachiramwa mabasa, izvo zvasiya hupenyu hweveruzhinji huri parumananzombe. Kudzamara hurumende yagadzirisa zviri kunetsa muzvipatara pamwe nekuwirirana navanachiremba vari kuramwa mabasa, vanhu vakawanda vacharamba vachirasikirwa nevadikani vavo nenzira dzinogona kudzivirwa nyore-nyore kana hurumende ikazvikapira nemwoyo wese kukoshesa nekuchengetedza hupenyu hweveruzhinji. No media source currently available  ",Zvinhu Zvichiri Zvakaita Manyama Amire Nerongo muZvipatara
"Mutungamiri we America, VaDonald Trump, vaudza vatori venhau kuti varikutora mushonga unonzi ‘hydroxychloroquine’ kuti vazvidzivirire kubva kuchirwere che Covid-19. Mushonga uyu unoshandiswa mukurapa zvirwere zvakaita se malaria nepanobatana mapfupa, kana kuti ‘arthritis’, asi vanachiremba vanoti hapana humbowo hwekuti mushonga uyu unorapa kana kudzivirira chirwere che Covid-19. VaTrump vati vave nemasvondo matatu vachitora mushonga uyu, vachiti chiremba wavo haana kuvaudza kuti vatore mushonga uyu asi ivo vakaukumbira kubva kuna chiremba wemuzinda weWhite House. VaTrump vaudza vatori venhau kuti, “Ndakatanga kunwa mushonga uyu nekuti ndinofunga kuti mushonga wakanaka uye ndakanzwa zvakawanda zvakanaka pamusoro pemushonga uyu.” Dr Simbiso Ranga, avo vanoshandira mudunhu reNorth Carolina, vanoti pakaitwa ongororo dzakawanda nezvipatara zvepamusoro asi hapana zvakambobuda zvichiratidza kuti mushonga uyu unoshanda paCovid-19. Vanachiremba vazhinji nezvipatara zvizhinji zvakambotauravo kuti hapana humbowo hwekuti mushonga uyu unobatsira asi VaTrump vanotsika madziro vachiti mushonga uyu unobatsira. Dr Ranga vati havakurudziri vanhu kutora mushonga uyu mukudzivirira kana kurapa Covid-19 vachiti mushonga uyu unogona kukuvadza neimwe nzira pachinhambo chekubatsira. No media source currently available ",VaDonald Trump Vanoti Varikushandisa Mushonga Unonzi Navanachiremba Hauna Humbowo Hwekushanda PaCovid-19
"Vamwe vanhu muBulawayo vari kutambira chirongwa cheve chiuto chekubatsira kubaya veruzhinji nhomba sezvo bazi rezvehutano risina vashandi vakakwana. Vanhu vakataura neStudio 7 mushure mekubaiwa nhomba yekudzivirira chirwere cheCovid-19 vanoti vari kufara zvikuru nekuwaniswa mukana wekubaiwa nhomba pasi pechirongwa cheZimbabwe Defence Forces Week icho chakatanga nemusi weMuvhuro mumisha yeCowdray Park neEmganwini muBulawayo.\n\nMumwe mugari VaCosmos Ncube avo vave ivo munhu wekutanga muCowdray Park kubayiwa nhomba nhasi mangwanani vati vange vave nenguva vachiedza kubaiwa kumakiriniki ekanzuru asi vachitadza.\n\nVaVengai Moyo avo vauya nemudzimai wavo kuzobaiwa vati chirongwa chevechiuto chauya panguva yakanaka sezvo nzvimbo dzakawanda dziri kubairwa nhomba dziri kuwandirwa nevanhu. Vati ivo nemudzimai wavo vatora danho rekubaiwa senzira yekuzvidzivirira.\n\nMudzimai waVaMoyo, Amai Chiedza Moyo vati vechiuto vanosiwonekwa neziso rakaipa nekuda kwenhoroondo yekushungurudza veruzhinji vakati vafara zvikuru nekuda kwechirongwa ichi. Amai Moyo vati vanhu havafanirwe kutya sezvo kubaiwa nhomba chagara chiri chinhu chinoitwa\nzvikuru munyika.\n\nMumwe wechidiki Musale Dube uyo ane makore makumi maviri nematatu ekuberekwa ati afara zvikuru kuti akwanisa kubaiwa zvisinei nekuti ange asina chitupa sezvo chakarasika.\n\nMumwezve wechidiki Nomsa Butu uyo ane makore makumi maviri ati aona zvakakodzera kubaiwa nhomba nekuti ari kuona kuti vanhu vakawanda vari kufa nechirwere cheCovid-19.\n\nAndrea Andrea uyo ane makore gumi nemasere atsinhirawo kuti vanhu havafanirwe kutya kubaiwa achiti kubaiwa kunobatsira munhu kuzvidzivirira pachako wega uye kudzivirirawo vamwe.\n\nChiremba mukuru muZimbabwe National Army Dr Lieutenant Colonel Absolom Dube vaudza Studio 7 kuti chirongwa cheZimbabwe Defence Forces Week chinosinyanya kubatsira veruzhinji nekuvaka zvinhu zvakadai sezvikoro kana kugadzira migwagwa nemabhiriji munzvimbo dzakasiyana siyana munyika.\n\nAsi vati nekuveko kwechirwere cheCovid-19 vaona zvakakodzera kuisa ruoko rwavo kuti vashandi vavo, vachishanda pamwe nebazi rezvehutano pamwe nekanzuru, vabatsire muchirongwa chenyika chekubaya veruzhinji nhomba. Kusvika nguva dza1 masikati vanhu vanopfuura mazana maviri vange vabaiwa panzvimbo mbiri dzinobairwa vanhu kuCowdray Park neEmganwini.\n\nChirongwa ichi chiri kuenderera mberi kusvika nemusi weChishanu. Hurumende ine hurongwa hwekubaya vanhu mamiriyoni gumi vanove zvikamu zvitanhatu kubva muzana zvevanhu vari munyika. Dare remakurukota rakazivisa kuti rine hurongwa hwekuti makamba emapurisa ashandisweo senzvimbo yekubayira vanhu nhomba. No media source currently available ",Vakawanda muBulawayo Votambira Chirongwa cheMauto Chekubaya Vanhu Nhomba
"Nyanzvi munyaya dzezvehupfumi dzinoti nyaya yekuwanda kwema roadblocks mumigwagwa yeZimbabwe yave kukonzera kuti nyika irasikirwe nemari zhinji. Mamwe makurukota ehurumende ari kuti ma road blocks aya anofanira kuti aderedzwe asi zvinenge zvokona n’anga murapwa achida. Bazi rinoona nezvemitengo nemamiriro ehupfumi reZimstats rinoti vashanyi munyika yeZimbabwe vanoti nyaya yema road blocks inyaya inoita kuti vabude muZimbabwe vaine kugunun’una kwakanyanya. Muongororo yakaitwa neZIMSTATS ichitaura nevashanyi vanenge vodzokera kumisha yavo inonzi ZimStats 2015-16 Visitors Exit Survey, zvakabuda pachena kuti kunyangwe vashanyi vakawanda vaida kudzoka kuzoshanyazve Zimbabwe vaisafara nenyaya yekudhura kwezvinhu, kushungurudzwa nemapurisa mumigwagwa uye kuparara kwezvivakwa zvenyika. Gurukota rinoona nezvekushanyirwa kwenyika VaWalter Mzembi vanoti mapurisa anofanira kudzikisa huwandu hwemaroadblocks mumigwagwa sezvo zviri kukanganisa kushanyirwa kwenyika. Ko chii chinopa kuti mapurisa aite mavhu nemarara mumigwagwa? Vaimbova gurukota rezvehupfumi uye vachitungamira bato rePeople's Democratic Party, VaTendai Biti, vanoti inyaya yehuwori. Mukuru wemapurisa, VaAugustine Chihuri, vakaudza komiti yeparamende inoona nezvekudzivirirwa kwemukati menyika kuti huwandu hwema road blocks hausi kuzoderedzwa kunyangwe vakatenda kuti pane mamwe mapurisa anoita zvehuwori. Asi VaChihuri vanotiwo vamwe vedzimotokari ndivo vanoda kupa mapurisa chiokomuhomwe. Aya mashoko anombotaurwawo nemutauriri wemapurisa Chief Superintendent Paul Nyathi. VaBiti vanoti imwe nyaya iri kunetsa ndeyekuti mapurisa haasi kuendesa mari inobhadharwa venahu kuhomwe yehurumende sezvinodiwa nebumbiro remutemo. Asi VaChihuri vakaudza dare reparamende kuti mari yose yemapurisa inoendeswa kuhomwe yemari iri kuReserve Bank of Zimbabwe. Vemabhizimi vanoti nyaya yekuwanda kwemapurisa mumigwagwa yave kudzosera basa kumashure zvakanyanya. Gurukota rinoona nezvekuchengetedzwa kwemukati menyika VaIgnatious Chombo vakati vaizotaurira mapurisa kuti aderedze huwandu hwema roadblocks kuita imwe pamakiromita gumi. Mukuru weHospitality Association of Zimbabwe, VaGeorge Manyumwa, vanoti mapurisa anofanira kuterera kurudziro yaVaChombo. Asi vakawanda vanoti hapana ari kuterera mashoko aVaChombo uye pamakiromita gumi acho pane maroadblocks anodarika mashanu. Vaimbotungamira sangano reZimbabwe National Chamber of Commerce uye vari muzvinabhizimisi, VaLuxon Zembe, vanoti kuita bhizimisi munyika kuri kukanganiswa zvikuru nemapurisa akazara mumigwagwa. VaZembe vanoti havo hapana chakaipa kuti mapurisa aite maroadlocks ekuchengetedza nyika sezvaiitwa kare. Asi vanoti zverwendo rwuno zvinokunda ngoma kurira. Vamwe vanhu vari kushaiswawo chekubata nenyaya yekushomeka kwevashanyi ndevaya vanotengesa zvivezwa nezvimwe mumigwagwa avo vanoti bhizimisi raderera zvakanyanya. Makurukota ehurumende anonzi ave mubishi kuti azeye kuti dambudziko iri roitwa sei sezvo mumigwagwa mave kuita semakaberekera ingwe. Nyanzvi munyaya dzezvehupfumi nematongerwo enyika dzinoti ma roadblocks ari muZimbabwe anoonekwa munyika dzine hondo chete. No media source currently available  ",Kuwanda kweMapurisa Mumigwagwa Kwodzosera Shure Hupfumi
"Vatenderi vechikirisitu vacherechedza zuva rekufa kwaJesu Kristo nhasi pamwe nekurangarira nyaya dzekumanikidzwa kwevanhu pamwe nehutongi husina kururama pasi rose. Mumwe wevacherechedza zuva ranhasi vakaungana nevamwe ndiVaClifford Chikuya veSalvation Army. VaChikuya vati zuva ranhasi rakakoshera mutendi wese nekuda kwekuti kufa kwaJesu Kristo kwakaita kuti vakwanise kunzi vana vaMwari uye kurarama kwavo kuchikonzerwa neropa raJesu.\n\nVaChikuya vati kunyange vasina kuungana sezvavanotarisira nevamwe\nnekuda kwechirwere cheCovid-19, vati zvakanaka kuti vanhu\nvazvichengetedze kwete kungomirira kuchengetedzwa naMwari ivo vasina\nzvavari kuita mukuzvichengetedza.\n\nMumwe mutendi weAnglican Church, Amai Yusitina Goredema, vati zuva\nranhasi vanorirangarira sezuva ravakafirwa neJesu. Munyori mukuru weZimbabwe Council of Churches, Reverend Kenneth Mtata, vati zuva ranhasi riri kupembererwa nevanhu vakawanda vari mudzimba nekuda kwechirwere cheCovid-19. Asi vati hazvishamise nekuti paseka (Passover) yekutanga yakaitwa mudzimba apo vana veIsrael vakazviita vasati vabuda kubva muhutapwa kuEgypt.\n\nReverend Mtata vati zuva ranhasi rakakoshawo nekuda kwekuti kufa kwaJesu kunobatanidza vanhu kuti vawirirane uye kubatanidza vanhu naMwari. Vatiwo kana vanhu vachirangarira zuva iri vanofanirwa kurangarira nyaya dzekumanikidzwa, kufa kusina tsarukano uye nyaya yehutongi husina kunaka munyika dzakawanda. Kunyange hazvo vamwe vatendi vaenda kukereke nhasi mangwanani\nnemasikati vakawanda vavo vachaenda manheru sezvo vachiti vanenge\nvorangarira kufa kwaJesu nguva dzemasikati dza3pm. Mumashoko avo ezororo reEaster, mutungamiri weMDC Alliance uye vari mufundisi, VaNelson Chamisa, vati nguva ino ngaive nguva yekuwana tariro pakufa nekumuka kwaJesu, uye kuti nyika irambe iri mumaoko aMwari.\n\nVaChamisa vati vanhu vanofanirwa kuremekedza rudo, kuwirirana,\nkunzwirana tsitsi, kusaitirana hutsinye, kusashungurudzana, kusarovana\nuye kusashorana. Vati vanhu vanofanirwa kubatana kuitira kuti nyika ifambire mberi.\n\nVachinyorawo padandemutande ravo reTwitter mumiriri weNorton\nmuparamende, VaTemba Mliswa, vakurudzira vanhu kuti vachengetedze mitemo yekudzivirira chirwere cheCovid-19 vachiti nzendo dzive shoma sezvo chirwere cheCovid-19 chisiri pazororo. Mutungamiri wenyika, VaEmmerson Mnangagwa, vakakomekedza svondo rino kuti mitemo yekudzivirira chirwere cheCovid-19 itevedzerwe, vadzidzi vezvikoro zve boarding vakanzi vagare muzvikoro zvavanodzidza, uye vakakurudzira vanhu kuti vagare mudzimba dzavo senzira yekuzvidzivirira kuchirwere cheCovid-19. No media source currently available ",Vakawanda Vanorangarira Kufa kwaJesu Kristo
"Sangano reAmnesty International raburitsa gwaro rinoratidza kuti nyika zhinji kusanganisira Zimbabwe dzakatyora kodzero dzevanhu zvakanynya munguva yekurwisana nechirwere cheCovid-19. Gwaro iri rinonzi, “The State of the World’s Human Rights, 2021/2022 uye rakaparurwa muSouth Africa nemusi weChipiri. Kodzero dzevanhu dzinonzi dzakatyorwa zvakanyanya hurumende ichisunga nekurova vatori venhau, vanorwira kodzero dzevanhu, vanopikisa nevairatidzira. Covid-19 inonzi yakashandiswa sechombo nehurumende kumbunyikidza vanopikisa ava. Vanodzivirira nyika vari kupomerwawo mhosva dzekuponda vanhu ukuwo vanhu vakawanda vachiputsirwa misha yavo. Mauto matanhau anonzi akauraya vanhu vana kuGweru muna Ndira mushure mekunge vanhu vamisidzana navo pavaitsvaga vainzi vainge vaba waya dzemagetsi. Mauto aya akasungwa vakapomerwa mhosva yekuponda asi vakapihwa mukana wekubvisa mari yechibatiso. Hatina kukwanisa kunzwa divi rehurumende sezvo mutevedzeri wegurukota rezvekuburitswa kwemashoko VaKindness Paradza vaudza Studio 7 kuti vange vasiri muhofisi vakati titaure nemunyori mubazi ravo VaNick Mangwana avo vange vasiri kudaira nharembozha yavo. No media source currently available ",Zimbabwe Yopomerwa Mhosva yeKushandisa Covid-19 seChombo Chekutyora Kodzero dzeVanhu
"Mutevedzeri wemutungamiri weMDC inotungamirwa naMuzvare Thokozani Khupe, VaObert Chaurura Gutu, vasiya basa ravo rezvematongerwo enyika mubato iri.  VaGutu, avo vanove gweta rine mukurumbira munyika, vanoti vatora danho rekusiya basa iri pachavo, uye vazivisa bato ravo. Asi VaGutu havana kuda kutaura zvakawanda pane remangwana ravo vachiti vachange vachishanda zvavo segweta, sezvo riri iro basa ravakadzidzira. VaGutu vakamira zvakasimba panyaya yekurwira masimba yakaitika muMDC zvichitevera kushaya kwakaita mutungamiri akavamba MDC, muchakabvu Morgan Tsvangirai, musi wa 14 Kukadzi 2018.  VaGutu nevamwe vavo vakati zvichitevera kushaya kwaVaTsvangirai, mutevedzeri wavo akasarudzwa pakongiresi yakaitwa muna 2014, Muzvare Khupe, ndivo vaifanirwa kufanobata matomu kudzamara bato raita kongiresi yechimbi chimbi mukati megore rimwe chete. Asi izvi hazvina kuitika sezvo mumwe wevatevedzeri vemutungamiri webato panguva iyi, VaNelson Chamisa, avo vakadomwa naVaTsvangirai mushure mekongiresi ya 2014 kuti vave mumwe wevatevedzeri vavo pamwe naVaElias Mudzuri, vakati ndivo vaifanirwa kuramba vari panyanga sezvo vakadomwa kuti vafanobata chigaro panguva iyo VaTsvangirai vairapwa kuSouth Africa.  Kudomwa kwaVaChamisa uku kwakasimudza mutauro mukuru muMDC nekunze kwebato iri vamwe vachiramba kutambira mashoko aya vachiti VaTsvangirai vakanga vorwarisa zvakanyanya zvokuti havaikwanisa kunge vakaudza mutauriri wavo, VaLuke Tamborinyoka, kuti vazivise veruzhinji kuti vakanga vadoma VaChamisa kuti vabate matomu kusvika vadzokera kumusha. Asi VaTamborinyoka vakati vakazivisa nyika zvavakange vaudzwa naVaTsvangirai. Panguva yakaitika zvose izvi, VaGutu vaive mutauriri weMDC. Asi vakazosarudzwa kuva mutevedzeri waMuzvare Khupe muna Kubvumbi 2018 zvichitevera kupatsanuka kwakaita MDC.  Munguva yehurumende yemubatanidzwa, VaGutu vakaitwa mutevedzeri wegurukota rezvemitemo, uye vaive nhengo yedare reSenate vachimirira Chisipite. Studio7 haina kukwanisa kunzwa kuna Muzvare Khupe nezvekusiya basa kwaVaGutu sezvo vanga vasiri kubatika panherembozha yavo. No media source currently available ",VaObert Gutu Vasiya Basa seMutevedzeri waMuzvare Khupe
"Kanzuru yepamusoro soro yesangano revashandi reZimbabwe Congress of Trade Unions, ZCTU, yasangana muHarare neMugovera ichizeya mamiriro akaita zvinhu munyika, zvikuru nyaya dzinobata vashandi. Musangano weZCTU General Council waitwa zvichitevera kunetsana kuri kuitika pakati pehurumende nesangano revashandi iri, iro riri kuti hurumende haisi kuzadzisa zvinhu zvinenge zvatenderanwa kumusangano weTripartite Negotiating Forum, TNF. Munyori mukuru weZCTU, VaJaphet Moyo, vanoti musangano wavo wabuda nezvisungo zvekuti vatore uye kuzadzisa mukurwira kodzero dzemushandi. VaMoyo vati sezvo hurumende iri kuratidza kusavimbika, vashandi vachashandisa kodzero dzavo dzekuramwa mabasa kana zvichemo zvavo zvisina kugadziriswa. Asi VaMoyo vati vacharamba vachipinda mumisangano yeTNF sezvo hurongwa hwenhaurirano idzi huchitsigirwa nemutemo. Asi vati havasi kuzosiya kodzero dzavo dzichidzvanyirirwa sezvo paine mitemo inochengetedza kodzero dzemushandi wese iyo vachashandisa mukuita zvinodiwa nekodzero dzevashandi. VaMoyo vati hurumende ine mari inokwanisa kugadzirisa zviri kunetsa munyika, asi mari idzi hadzisi kushandiswa nenzira kwayo. Studio7 haina kukwanisa kubata gurukota rezvevashandi nemabasa, Amai Sekai Nzenza, sezvo nharembozha dzanga dzichinetsa kubatika. Asi muhurukuro yavakaita neStudio7 svondo rapera, Amai Nzenza vakati vacharamba vachiita nhaurirano nevashandi kudzamara pawanikwa wirirano. Zvinhu hazvina kumira zvakanaka munyika zvichitevera kuparara kwaita hupfumi hwenyika izvo zvasiya makambani akawanda avharwa. Nyanzvi munyaya dzehupfumi dzinoti vanhu vasina mabasa muZimbabwe vava kusvika pazvikamu makumi mapfumbamwe kubva muzana. Zvinhu zviri kuramba zvichikwira mitengo yazvo, magetsi achiwanikwa kwenguva shoma munguva dzemanheru. No media source currently available ",ZCTU Inoti Ichashandisa Kodzero dzeVashandi dzeKuramwa Mabasa
"Mutungamiri weMDC, VaNelson Chamisa, vanoti muntungamiri wenyika uye vari mutungamiri weZanu PF, VaEmmerson Mnangagwa, vari kutadzisa kuti nhaurirano dzitange pakati pevaviri ava dziri kuda kuitwa dzichikokerwa nevedzisvondo. VaChamisa vaudza Studio7 kuti zvinhu hazvina kumira zvakanaka munyaya dzezvehupfumi vachiti izvi zviri kukonzerwa nekusafamba zvakanaka kwakaita sarudzo dzemusi wa30 Chikunguru. VaChamisa vanoti chave kudikanwa inhaurirano pakati pavo naVaMnangagwa asi VaMnangagwa vari kuita zvehumbimbindoga. VaChamisa vanoti vakatosvitsa gwaro rezvavari kuda kuti zvizeyewe kuna VaMnangagwa kuburikidza nesangano revedzisvondo reZimbabwe Council of Churches, asi VaMnangagwa havasi kumbotsukunyuka kunyange hazvo zvinhu zvose zvakamira nemusoro munyika. Mutauriri weZanu PF, VaSimon Khaya Moyo, vati havana chavanoziva nezvenhaurirano idzi vakati tizotaura navo vabuda mumusangano weCentral Committee yebato ravo uyo wanga uchiri kuitwa pataenda pamhepo. Asi munyori anoona nezvemitemo muZanu PF, VaPaul Mangwana, vakataura mazuva mashoma adarika kuti Zanu PF inogona kugadzirisa zviri kunetsa munyika iri yoga pasina kupindira kwaVaChamisa. Imwe nyanzvi munyaya dzezvematongerwo enyika uye vari nhengo yeZanu PF, VaGadzira Chirumhanzu, vaudza Studio7 kuti havaone chikonzero chekuti paitwe nhaurirano pakati paVaMnangagwa naVaChamisa sezvo vachiti veruzhinji vakataura zvavanoda musarudzo dzemusi wa30 Chikunguru idzo dzinonzi naVaChamisa dzakabirirwa zvemhando yepamusorosoro. VaChirumhanzu vanoti kunze kwekuti vedzisvondo vave ana mutongigava pakati paVaMnangagwa naVaChamisa, vedzisvondo vanofanira kushandisa nguva yavo kuyananisa zvikwata zviviri zveMDC vachiti Zanu PF iri kutozadzisa zvayakasarudzirwa musarudzo. Munyori mukuru muZimbabwe Council of Churches, Reverend Doctor Kenneth Mtata, vaudza Studio7 kuti sevedzisvondo vachiri kuedza kuti vaviri ava vagare patafura vazeye zvose zviri kunetsa munyika. Doctor Mtata vati vakataura naVaMnangagwa vakavaudza kuti vangataura seyi nevanhu vari kuramba kuvatambira semunhu akasarudzwa nevanhu. Vatiwo vakasvitsa mashoko aya kuna VaChamisa. Vamwe vanoongorora zvematongerwo enyika vanoti zvakakosha kuti VaMnangagwa naVaChamisa vagare pasi vataurirane sezvo vachiti chamurambamhuru chiri kuitwa nemitengo yezvinhu muzvitoro zvizhinji munyika chiri kukonzerwa negakava rezvematongerwo enyika rine chekuita nesarudzo dzemusi wa30 Chikunguru. Muzvipatara hamuna mishonga, uye vanhu havana mabasa anovapa mari yekuti variritire mhuri dzavo. Komisheni inoona nezvesarudzo yeZimbabwe Electoral Commission, Zec, yakazivisa kuti VaMnangagwa ndivo vakakunda musarudzo izvo zvakatsinhirwa nedare reConstitutional Court. Asi VaChamisa nebato ravo varikuramba vakatsika madziro vachiti havasi kutambira zvakaziviswa neZec pamwe nezvakaturwa nedare vachiti simba rehove riri mumvura.",VaChamisa Vanoti VaMnangagwa Vari Kutadzisa Kutanga kweNhaurirano
"Mapurisa muMasvingo nhasi aita hwegondo panhiyo kuvanhu vanotengesa mari pamusika mutema apo anyangira vanhu ava vakavarairwa, izvo zvazoita kuti vaswere vachiita hwakiti nagonzo mapurisa akasunga vakawanda vachivatorera mari dzavo. Hurumende iri kupomera vanotengesa mari mumigwagwa ava mhosva yekushomeka kwemari munyika uye kukonzeresa kukwira kwemitengo muzvitoro. Vanotengesa mari vataura neStudio 7 vanoti vamwe vavo vakawanda mudhorobha vasungwa vakavharirwa muchitokisi chepaMasvingo Central Police Station uye mari yavo ikatorwa nemapurisa sezvo pasina chavapiwa chonoratidza kuti mari dzavo dzatorwa. Vamwe vanoti vakwanisa kupukunyuka asi mari dzavo dzichitorwa uye vanofunga kuti dzinogona kusasvika kuhurumende sezvo mamwe mapurisa munyika achizivikanawa ne nyaya ye huwori. VaTinaye Hondo vanoti nhasi mapurisa ange achiita seakadya gavakava nekupenga kwacho. Vamwewo vada kuzivikanwa nekunzi mukoma Gidza, vanoti kunyange zvisiri pamutemo, vari kumanikidzwa kuita izvi nekuti munyika hamuna mabasa. Mumwewo muzvare aramba kudomwa nezita rake anoti kunyange vakasungwa vacharamba vachidzoka mumigwagwa nekuti mazuva ano basa ravo rine mari sezvo mutengo wemari pamusika mutema uri kukwira zvakare kubva pawakambodonha vhiki yapera. Mumigwagwa yeMasvingo nhasi zana remadhora ekuAmereka ranga richitengeswa nemabhondi anosvika pamazana matatu ane mashanu kana kuti pamazana mana kana mari ichiiswa munharembozha kana kuti eco cash. Vanotengesa mari vanoti mazuva ano kunyange zvinhu zvakaoma munyika ivo vari kupura nyemba nemusana uye vanotarisira kuti mutengo ucharamba uchikwira. Asi vamwe vachema-chema kuti vanga vachitorerwa mari dzange dziri mumabhegi avo dzekutengesa, dzinopfura zviuru zvina zvemadhora uye vachinzi havadzorerwi nekuti yava mari yenyika. Mutauriri wemapurisa muMasvingo, Inspector Charity Mazula, varamba kutaura neStudio7 panyaya iyi, asi vasungwa vanotarisirwa kumira pamberi pedare redzimhosva muMasvingo mangwana. Zvichakadaro, vanhu vana vanotengesa mari pamusika mutema kuChinhoyi vamiswa pamberi pedare nhasi mushure mekusungwa neMuvhuro vachipomerwa mhosva yekutyora mutemo vezvemari. Vana ava, vanoti VaJabulani Sibawo, VaDennis Zibako, VaKudzanai Mugumo naVaAaron Mutekenya, vabvisiswa mari yechibatiso inoita madhora makumi mashanu pamunhu vakanzi vazodzoka kudare musi wa30 Gumiguru vachibva kudzimba dzavo. Vari kupomerwa mhosva yekutengesa mari zvisiri pamutemo mushure mekubatwa nemari dzinotangira pamazana maviri emadhora ekuAmereka kusvika pamazana masere uye mari yema Rand yekuSouth Africa yakawanda, pamwe ne mabhondi emuno munyika. Hurumende iri kupomera vanotengesa mari pamusika mutema mhosva yekuchengeta mari inofanira kunge iri mumabhanga izvo inoti ndizvo zviri kukonzera kushomeka kwemari munyika. Vanotengesa mari ava vari kunzizve ndivo vari kukonzera kukwira kwezvinhu zvave kushaikwa muzvitoro, asi ivo vanoramba vachiti hurumende iri kuvapomera mhosva isiri yavo sezvo iri iyo iri kutadza kutungamirira nyika nemazvo. No media source currently available ",Vanotengesa Mari Mumugwagwa Vosungwa neMapurisa
"Zvizvarwa zveZimbabwe nezvekune dzimwe nyika zviri muSouth Africa zvinodarika zviuru zvishanu zvinonzi zvaungana pamuganhu weZimbabwe neSouth Africa weBeitbridge zvichitaridzira zvichida kuti hurumende ibvise mutemo wekurambidzwa kwekupinzwa kwezvinhu munyika weStatutory Instrument 64 of 2016, uyo wakadzikwa gore rino. VaDenis Juru, vanove mutungamiri werimwe remasangano apinda mukuratidzira uku reInternational Cross Border Traders Association, vanoti hurongwa hwavo hwambovhiringidzwa nemapurisa pamwe nemauto enyika yeSouth Africa pavatanga kuungana panzvimbo yeChina Mall iri kuMusina. Asi vanoti vazobudirira sezvo vazokwanisa kuenda kuBeitbridge uko vazotaura nevanhu vanga vaunganako. VaJuru vanoti vashamiswa nedanho remapurisa rekuvarambidza kuungana sezvo vakanga vanyorera tsamba kukanzuru yeMusina vachiizivisa nezvehurongwa hwavo uhwu. ""Takakumbira mvumo kumapurisa vakatizivisa kuti since taiiungana pa private property (paChina Mall) taifanirwa kunyorera kanzuru tsamba tichivazivisa, zvinove zvatakaita, saka tazoshamisika toona mapurisa nemasoja vachiti vanhu parararayi,"" VaJuru vanodaro. VaJuru vanoti ivo vambosungwa nemapurisa muchiitiko ichi uye vachaenda kunozvipira kukamba yemapurisa vachiperekedzwa nemagweta avo. ""Saka tangomirira kuti magweta edu kana auya tobva taenda kumapurisa, zvekuti izvozvi vari kufona vachiti uyai tibva tangozvipedza. Asi ini ndati handingaendi ndoga nekuti magweta ndiwo anonzwisisa mutemo wacho uye kuti tautyora papi."" Vanotiwo mashoko avari kutambira kubva kune mimwe miganhu yakaita sePlumtree anoratidza kuti kunyange hazvo vanhu vasina kuungana vachiratidzira, vatambira kurudziro yavo yekuti vasashandisa miganhu iyi. VaJuru vanoti vacharamba vachienderera mberi nekuratidzira uku kudzamara zvinyunyuto zvavo zvanzwikwa. No media source currently available ",Vanhu Vanoratidzira kuBeitbridge Vachiramba Mutemo weKurambidzwa kweKupinzwa kweZVinhu Munyika
"Kanzuru yeHarare iri kuronga kubvisa mari yemvura inobhadharwa nemunhu wese kana kuti fixed water charges pamwe nekubvisa muripo wezvikwetereti muhurongwa hwayo hwebhajeti regore rinouya. Vachizisa bhajeti regore rinouya neChitatu manheru, sachigaro wekomiti yezvemari mukanzuru yeHarare, VaLuckson Mukunguma, vakati mari iyi ichabviswa kubva mumisha yese uye mari yemvura inosungirwa kubviswa mwedzi wega wega, ichaderedzwa mumakambani. Vakatiwo zvimwe zvavari kuronga mubhajeti ravo re$320 million ndezve kuderedza mitero yemabizimisi nemaindasitiri, kuderedza mari yemarezenisi emabhizimisi, kuderedza mari dzinobhadharwa nevemakombi pamwe nekuderedza mitero yepamisika yekanzuru. Vakatiwo mari dzinobvisa muzvipatara nemakirinika ekanzuru hadzisi kuzokwidzwa gore rinouuya. Mutauriri wekanzuru, VaMichael Chideme, vanoti kanzuru yakaterera zvichemo zveveruzhinji mukuronga bhajeti iri uye vanofunga kuti richagadzirisa matambudziko akatarisana nevagari veguta. Mukuru werimwe remasangano anomirira vagari vemuHarare, VaPrecious Shumba, vanoti vanofara chose kuti rwendo runo kanzuru yaterera zvichemo zvevagari uye zvingafadze chose kana hurumende ikatambira bhajeti iri. Vatiwo vanofunga kuti kanzuru iyi haisi kuita izvi kuda kufadza vanhu sezvo gore rinouya kuine sarudzo, uyewo vati bhajeti iri rinogona kurambwa nehurumende kana gurukota rezvemadhorobha nematunhu, VaSaviour Kasukuwere vebato reZanu PF, vakaona sekuti makanzura eMDC-T ayo anotonga muHarare ari kuda kuita zvekutsvaga rutsigiro. Asi VaHardlife Mudzingwa, veCommunity Water Alliance, vatiwo pane zvimwe zvisiri kufadza mubhajeti reHarare. Vati hazvifadzi kuti kanzuru iri kuronga kukwidza mutengo wemvura mumisha yese muguta 25 cents pa10 cubic meters kusvika pa 70 cents pacubic meters mumisha inogara veruzhinji kozotiwo kubva pa 40 cents kusvika pa70 cents mumisha inogara vashoma. Meya weHarare, VaBernard Manyenyeni, vachatura bhajeti ravo zviri pamutemo kuna VaKasukuwere, avo vachatambira kana kusatambira bhajeti iri. Zvichakadai, kanzuru yeHarare yatanga chironga chekusangana nevanotengesa mumigwagwa nevevamabhizimisi nechinangwa chekutsvaga nzira dzekupedza dambudziko renyonga nyonga iri ratekeshera neguta. Vachitaura pamusangano waitwa pamuzinda wekanzuru neChina, vakasanobata chinzvimbo chemunyori wekanzuru, Amai Josephine Ncube, vati hazvigoni kuti vanhu vaite madiro aJojina muguta nekutengesera pese vachiti mitemo inofanira kutevedzwa uyewo vanhu havafaniri kuvhara migwagwa pamwe nekutengesera pamberi pezvitoro kana mabhizimisi evamwe. Asi vanotengesera mumigwagwa vaudza kanzuru kuti mitengo yavanobhadhariswa yakawanda chose uyewo kanzuru inongoita zvinhu zvayo isina kunzwa pfungwa dzavo. Vatiwo hapana nzvimbo dzekutengesera dzinokwana munhu wese uye dziripo dzacho hadzina zvikwanisiro zvakaita sezvimbuzi. Amai Ncube vati kanzuru yavo ichishanda nehurumende kutarisa zvichemo zvavo asi pari zvino chirongwa chekubvisa vanotengesera pasingabvumidzwe chichaenderera mberi. No media source currently available  ",Harare Yoronga Bhajeti re$320m Gore Rinouya
"Kanzuru yeguta reHarare inoti yatotanga kutora matanho ekudzivirira kupararira kwechirwere cheTyphoid, icho chinonzi chabata vanhu vanosvika gumi nevashanu kusvika pari zvino, avo vanonzi vakwanisa kurapwa. Mutauriri wekanzuru yeHarare, VaMichael Chideme vanoti matanho atorwa nekanzuru yavo anosanganisira kugadzirira zvakakwana kwemapoka ekanzuru akaita sere kutakurwa kwemarara pamwe nekuona kuti vanhu vawaniswa mvura yekunwa yakachena. “Hatisati tave kuti zvedu idambudziko guru kwazvo kana kuti outbreak nekuti chirwere ichi hachisati chabata vanhu vanosvika makumi matatu kana makumi mana,” VaChideme vanodaro. Vanotiwo kanzuru iri kuita dzidziso muzvikoro uyewo kutaura neveruzhinji kuti vasatenge chikafu kubva kune nzvimbo dzisina kutsarukana, zvikuru vanotengesera mumigwagwa. VaChideme vanoti rimwe danho ravatorawo ndere kuona kuti zvivakwa zvevanhu vari kutengesa chikafu zviri kunze kwemutemo munzvimbo dzakaita sepamusika weMbare vaparadza nzvimbo idzi. Chirwere cheTyphoid chinonzi chakaonekwa mumisha yeGlen Norah, Glen View, Budiriro, Hopley neHatfield. No media source currently available ",Kanzuru yeHarare Inoti Yakagadzirira Kupedza Chirwere cheTyphoid
"Nyanzvi munyaya dzematongerwo enyika dzinoti matare abata nenzira kwayo nyaya yegakava riripo pkati pemutungamiri weMDC Alliance, VaNelson Chamisa, nemutungamiri weZanu PF, uye vari mutungamiri wenyika, VaEmmerson Mnangagwa. Izvi zvinotevera kupinda kwaita nyaya iyi mudare reConstitutional Court kunyange hazvo magweta aVaMnangagwa anga achipikisa kuti nyaya yaVaChamisa haifanirwe kunzwikwa sezvo magwaro avo akasvika kuna VaMnangagwa zviri kunze kwemutemo Nyanzvi mune zvematongerwo enyika, vachishanda nesangano re Democracy Institute, Doctor Pedzisayi Ruhanya, vanoti zvaitika mudare ndizvo zvinofanirwa kuitwa kana nyaya dzesarudzo dzita mutauro. Doctor Ruhanya vanoti ikodzero dzemapato anopikisa dzekukwidza nyaya kumatare edzimhosva kana vasina kugutsikana nemafambisirwo anenge aitwa sarudzo. Vanoti dambudziko nderekuti hazvina kunyatsojeka kuti vatongi vedare vakazvimirira here pachokwadi kana kuti vane kwavakarerekera. Vanoti kazhinji nyika dzinozvichengetedza kubva mukukundwa musarudzo nekubata mapazi mana emafambisirwo ezvinhu munyaya dzematongerwo enyika. Vati matare, nhepfenyuro , sangano rinofambisa nyaya dzesarudzo, uye maumbirwo emutemo zvinorerutsira bato rinenge richitonga mukukwikwidza musarudzo. Vanotiwo hutungamiriri hwaVaMnangagwa hawuna kunyanyosiyana nehwaVaMugabe nekuti mabatiro avari kuita nyaya dzezvematongerwo enyika haana kusiyana neaiitwa naVaMugabe. VaRuhanya, avo vaimbove mutori wenhau weDaily News isati yavharwa nechisimba nehurumende muna 2003, vanoti kumanikidzwa kwevanhu, kumbunyikidzwa uye kupisirwa misha nezvikonzero zvekuti vanhu vanotsigira bato rinopikisa, zvichiri kuitika muZimbabwe sezvaingoitika munguva yaVaMugabe. No media source currently available ",Nyanzvi Dzozeya Mafambiro Aiita Zvinhu Mudare reConCourt
"Dare remuChiredzi ranyima Andrew Takashinga Bere mukana wekubvisa mari yechibatiso richiti musungawa akatarisana nemhosva hombe yaanofanirwa kunopika ari mujeri kuAmerica. Mutongi wedare reChiredzi, Amai Geraldine Mutsoto, vati havagoni kupa Bere mukana wekuti agare kumba kwake akamirira kudzoserwa kuAmerica, sezvo aine nhoroondo yekutiza sezvaakaita kuAmerica mushure mekusungwa. Amai Mutsoto vati Bere akatarisana nemhosva huru uye dare harigoni kumubvisa muhusungwa sezvo vasiri kuziva hurongwa hwehurumende hwekuti ichamusvitsa riini mumaoko ehurumende yeAmerica. Vati Bere anogona kutizira kunyika dzakaita seChina, Italy , Mexico kunova kunozonetsa kuvabata. Gweta raBere, VaCharles Vhudzi, vati vachakwidza nyaya iyi kudare repamusoro. Studio 7 yarambidzwa nehama neshamwari dzaBere dzanga dziri padare nhasi kutaura negweta raBere. Hama idzi dzamboda kurova vatori venhau vanga vachida kutora mifananidzo yaBere uyo anga aine cheni mumaoko nemumakumbo. Baba vemusungwa ndivo vanga vachinyanya kupengera vatori venhau, vachida kuvarova. Vatori venhau vazobva padare apa vachiita zvekutandaniswa nemhuri yekwaBere. Bere nevamwe vake vanonzi vaibira vanhu mari dzemitero dzinofanirwa kudzoswa nehurumende kuvanhu ava. Bere anonzi akaita izvi apo aigara kudunhu reOhio kubva muna 2007 kusvika muna 2012. Vachuchisi vemuAmerica vanoti mari inodarika mamiriyoni manomwe emadhora yakabiwa naBere nevamwe vake vanoti Jullius Marimbire na Kudzaiishe Marimbire, avo vakatizawo kuAmerica, uye vachifungidzirwa kuti vari kuMasvingo. America ine chibvumirano neZimbabwe chekubatsirana kuti vanopara mhosva munyika mbiri idzi vatongwe munyika dzavakaparira mhosva dzacho. No media source currently available  ",Bere Anonyimwa Mukana weKubvisa Mari yeChibatiso Dare Richityira Kuti Anotiza
"Vatungamiriri vesangano rinomirira vadzidzi reCouncil for Student Teachers, COST pamwe nevamwe vadzidzi vepaBelvedere Teachers College vasungwa neMuvhuro mangwanani. Vadzidzi ava vange vari kuratidzira vachitsutsumwa nedanho riri kutorwa nechikoro ichi rekuvharira panze vadzidzi vasina kubhadhara yechikoro pamwe nekuramba kuti vaite hurongwa hwekubhadhara zvikwereti zvavo padi pdiki sezviri kurudzirwa nehurumende. Mapurisa anodzivirira nyonga nyonga arova vadzidzi kubva kumajoreji akasiyana siyana avo vange vachiritidzira paBelvedere Teachers College ndokusunga mutungamiri weCOST, VaWalter Muzamani, nevamwe vadzidzi gumi. Vadzidzi, ava vasere vari madzimai nevarume vatatu, vaendeswa kukamba yemapurisa yeMilton Park ndokuzoendeswa kuHarare Central Rimwe remagweta avo, VaPaidamoyo Saurombe vanova nhengo yeZimbabwe Lawyers for Human Rights vaudza Studio 7 kuti kunyange hazvo vadzidzi vange vari kuratidzira murunyararo vari kupomerwa mhosva yekukonzera mhirizhonga. VaSaurombe vati vadzidzi ava varohwa zvakaipisisa nemapaurisa. Vati mapurisa anoratidza kuti ari kuda kuti vadzidz ava varare muchitokisi uye vati vanotarisira kuti vachaenda kudare mangwana kana nemusi weChitatu. Munyori musangano rinomirira vadzidzi vezvikoro zvepamusoro reZimbabwe National Students Union, VaTapaiwanashe Chiringa vashora zvaitwa nemapurisa vachiti hurumende inofanira kupa vadzidzi dzidzo kwete mboma. VaChiriga vati ZINASU yave kupindira munyaya iyi uye vachiramba vachiratidzira paBelvedere Teachers College nemamwe makoreji ari kurambidza vadzidzi kuta zvidzidzo zvavo. VaChiriga vati hapana asingazive kuti zvinhu zvakaoma munyika vakatiwo denda reCovid-19 ndiro rimwe riri kutadzisa vadzidzi kubhadhara mari inodiwa yese sezvo vabereki vavao vakarasikirwa nemabasa. Hatina kukwanisa kunzwa divi remukuru weBelvedere Teacher College, Amai Julia Ruramai Mbofana sezvo nharembozha yavo yange isiri kubatika. Hatinawo kukwanisa kunzwe kubva kugurukota redzidzo yepamusoro, VaAmon Murwira sezvo vange vasiri kudaira nharembozha yavo. Mutauriri wemapurisa Assistant Comissioner Paul Nyathi vato vange vasati vapirwa nyaya iyi zuye vange vasisi muhofisi. No media source currently available ",Vadzidzi vepaBelvedere Teachers College neVamwe Vorohwa Zvakaipisisa neMapurisa
"Vagari vekwaMutare vanoti havasi kufara nezviri kuitwa naVaMugabe zvekuda kurambira pachigaro ivo vakadzingwa nebato ravo. Mumwe mugari, VaKenneth Mutimbe, vanoti VaMugabe vanofanirwa kutambira zvido zvevanhu, voenda pamudyandigere murunyararo. VaEvans Sithole vanoti nguva yaVaMugabe yakwana, nokudaro ngavaende kunozorora. VaElton Gowero vanoti VaMugabe vari kutyira hupenyu hwavo nemhuri yavo kana vakabvuma kusiya chigaro chavo pasina zvakasimba zvanyorerwana pasi. Mutungamiriri webato reZimbabwe Christian Alliance, VaGodfrey Nyatombwe, vanoti nyaya yekuti VaMugabe vasiye chigaro yakatanga kare asi vamwe vaisazviona kana kusazvitsigira. VaMugabe vaitarisirwa kunge vakabuda pachena kuti vasiya basa, izvo zvavasina kutaura. No media source currently available ",VaMugabe Voshatirisa Vanhu kwaMutare
"Zvinhu zvinonzi zvinogona kuipa munyaya dzehutano zvichitevera chiziviso chapiwa nesangano ravanamukoti reZimbabwe Nurses Association Harare Chapter chekuti vanogona kuramwa mabasa neMuvhuro svondo rinouya kana hurumende yakasavapa mari dzavo dzemabhonasi panopera musi weChishanu svondo rino. Sachigaro weZimbabwe Nurses Assocation Harare Chapter VaEnock Dongo vanoti vanamukoti vatora danho iri nekuti hurumende haisi kuchengetedza zvivimbiso zvainenge yavapa. Vanoti hurumende yakanga yavimbisa kuti vachawana mari idzi muna Zvita asi yakazoshanduka yoti musi wa2 Ndira gore rino, izvo zvakaita kuti vanamukoti vamukire kumabhanga vakanoswerako vakagarira mari dzavo idzo dzisina kuuya kusvika pari nhasi. Izvi zvinotsinhirwawo navanachiremba, avo vasati vapihwawo mari dzebhonasi idzi. Mutungamiri wesangano ranavachiremba reZimbabwe Hospital Doctors Association Doctor Fortune Nyamande vanoti sezvo nhengo dzavo dzichiri kubva muhurukuro nehurumende vachambomirira kuona kuti zvichafamba sei. Asi Doctor Nyamande vanoti kuramwa mabasa kwavanamukoti kurevawo kuti naivo vanenge votopindawo mukuramwa mabasa uku sezvo vasingazogoni kushanda vasina vanamukoti nevamwe vanovatsigira muzvipatara. Asi vanoti vanotarisira kuti zvavakavimbiswa nehurumende zvinosanganisira kukwidzwa kwemari dzavo dzemihoro nezvimwe zvichazadziswa. Varairidzi vakawana mari dzavo dzemabhonasi neMuvhuro asi hurumende inonzi haina zvayati yataura pamusoro pavanachiremba nevakoti. Vanachiremba vakabva pakuramwa mabasa kwemasvondo matatu vachida kuti vawedzerwe mari dzavanotambira. Zvichakadaro, sangano reZimbabwe Teachers Association , Zimta, rinoti riri kutanga musangano wemazuva maviri wekutsvaga nzira dzekuunza nhaurirano pakati pevashandi vehurumende nehurumende. Mutungamiri weZimta, VaRichard Gundani vanotiwo nhengo dzavo zhinji dzakawana mari dzemabhonasi kutanga neMuvhuro, asi nhau yekunonoka kutambiriswa ichakurukurwa nezvazvo mumusangano weNational Executive uyu. No media source currently available No media source currently available  ",VanaMukoti muHarare Voronga Kuramwa Mabasa neNyaya yeBhonasi
"Zimwe zvizvarwa zveZimbabwe zviri kuyambira hurumende kuti isarambe ichikwereta mari kubva kuChina sezvo ichizogona kuwira mumambure sezviri kuita nyika dzakaita seZambia neGreece. Sanganano reAfrica Confidential rinoti China yakatotora makambani ekuZambia anosanganisa nhepfenyuro yenyika iyi yeZambia National Broadcasting Corporation. China inonziwo iri kutora gwenya remagetsi reKafue Gorge nenyaya yekuti hurumende yeZambia. Imwe nzvimbo inosvikira ngarava kuGreece yePort Piraeus yakatorwa nekambani yekuChina inonzi Chinese Ocean Shipping Company kana kuti COSCO nenyaya yezvikwereti. Asi vachitaura nezvizvarwa zveZimbabwe kuNew York mutungamiri wenyika VaEmmerson Mnangagwa uye gurukota rezvemari Muzvinafundo Mthuli Ncube vakati havasi kungotora zvikwereti pasina mukana wekuzvidzosera. Asi pamadandemutande akaita seTwitter, Facebook neWhattsApp zvizvarwa zveZimbabwe hazvisi kuratidza kugunun'una netsananguro iyi. Nyanzvi mune zvematongerwo enyika uye vari gweta kuOregon, VaTapiwa Kapurura, vaudza Studio 7 kuti Zimbabwe izere nyanzvi munyaya dzezvemari nehupfumi nekudaro hurumende inofanirwa kugara pasi nadzo ichitsvaka mazano isati yakwereta. “Vanhu vari kutarisa dzimwe nyika dzakatitenderedza dziri kubatsirwa sekuverenga kwatiri kuita mumapepa. Nyika dzakaita saana Zambia nedzimwe vari kungochema chema nekutadza kubhadhara zvikwereti izvi,” VaKapurura Studio 7. Vakaenderera mberi vachiti, “Izvi zvinokonzera kuti nhamo dziwande kudarika pamange muri. Munosara mave kutochema. Zvinhu zvekuti vanhu vanofarira kungwarira izvozvo.”  No media source currently available ",Hurumende Yoyambirwa Kuti Isarambe iChikwereta Zvakanyanya Kubva kuChina
"Hutungamiri hwesangano remubatanidzwa wemasangano evagari vemunharaunda yeHarare, reHarare Metropolitan Residents Forum, huri kutarisirwa kusangana nevagari vemuChipinge manheru emusi weChipiri. Izvi zviri kuitwa senzira yekuvatsigira muhurongwa hwavo hwekuramba kutambira hurongwa hwekanzuru yeChipinge hwekuti vagari vashandise mvura yavanenge vatenga chete kuburikidza nema smart pre-paid water meter. Sachigaro wesangano reHarare Metropolitan Residents Forum, uye vari sachigaro weCombined Harare Residents Association, CHRA, VaSimbarashe Moyo, vanoti vatora danho iri senzira yekuratidza kubatana kwavo nevagari vemuChipinge sezvavagara vachingoita nevamwe vagari vemakanzuru ose emunyika. Sangano iri rinobatanidza masangano evagari vemuHarare, Chitungwiza, Ruwa neNorton. Kanzuru yeChipinge yakazivisa kuti musi wa 8 Kubvumbi ichange ichikoka vose vanoda uye kukwanisa kuiwanisa mamita emvura aya kuti vange vari pamahofisi ayo nenguva dzegumi mangwanani. Kanzuru yeChipinge inonzi iri kuda kuisa mamita anosvika zviuru zviviri. Asi sezviri kungoitikawo mune mamwe maguta nemakanzuru, vagari vari kuramba kutambira hurongwa uhwu vachiti ikodzero yemunhu wese yekuti awaniswe mvura pasina zvipingaidzo. Makanzuru akawanda anonzi ambosendeka hurongwa hwekuti vagari vatange vatenga mvura yavachashandisa uhwu sezvo hwakonzera mutauro. Hurumende inonzi inenge iri kutsigira hurongwa hwekuti vagari vashandise mvura yavanenge vatenga uhwu. Hatina kukwanisa kubata vekanzuru yeChipinge kuti tinzwewo divi ravo. No media source currently available ",Mamita eMvura Oramba Kutambirwa kuChipinge
"Mutungamiri webato rinopikisa reMovement for Democratic Change, VaMorgan Tsvangirai, neChina vakaparura rwendo rwekunosangana nevatsigiri vavo kudunhu reMashonaland West. VaTsvangirai vange vari paMaumbe Business Centre kuHurungwe Central uko vange vachitaura nezvemamiriro ehupfumi uye nzara iyo yapfunya chisero mumatunhu akawanda munyika. Vatiwo kudzimwa kwemagetsi munongedzo wekuti Zanu-PF yakundikana kutonga. VaTsvangirai vakaudzawo vanhu kuti zviri pachena kuti bato riri kutonga reZanu-PF riri kukundikana kugadzirisa zviri kunetsa munyika nenyaya yekuti nhengo dzebato iri dzave kupedza nguva dzichirwira kuti ndiyani achatora chigaro chemutungamiri webato iri, VaRobert Mugabe. Mutungamiri weMDC-T ari kutarisirwa kuitawo musangano neChishanu kuAlaska kuChinhoyi. Nemusi weMugovera VaTsvangirai vachange vari paDombwe kuChegutu East vachizopeta misangano yavo neSvondo paCassa Grounds kuZvimba East. Mwedzi wapera VaTsvangirai vange vari kuMashonaland Central vachisanganawo nevanhu. Mutauriri weMDC-T kuMashonaland West Province, VaBlessing Mandaba, vanoti musangano wavo wakafamba zvakanaka kunyange hazvo vamwe veZanu-PF vainge voda kuedza kuvakanganisa. No media source currently available  ",VaTsvangirai Voparura Misangano kuMashonaland West
"Zvichitevera chikumbiro chakaitwa nemutungamiri weMDC-T, VaDouglas Mwonzora, kumutungamiri wenyika, VaEmmerson Mnangagwa, chekuti sarudzo dzema ’by-elections’ dzimbomiswa, vazhinji vari kuvashora zvikuru. Nemusi weSvondo, bepanhau reStandard rakabudisa mashoko ekuti mumusangano wakaitwa pakati paVaMwonzora naVaMnangagwa nemutevedzeri wavo, VaConstantino Chiwenga, kumuzinda weState House, VaMwonzora vakakumbira VaMnangagwa kuti vambomisa sarudzo dzema’by-elections’. Vamwe vanoongorora zvematongerwo enyika vanoti zviri pachena kuti VaMwonzora vanotya kuti bato ravo rinogona kukundwa zvine mutsindo musarudzo idzi, saka vachida kuti kusaitwa sarudzo. Bato reMDC Alliance riri kushora zvikuru chikumbiro chaVaMwonzora, richiti hachienderani nehutongi hwejekerere. Mutevedzeri wemutauriri weMDC Alliance, VaClifford Hlatywayo, vaudza Studio 7 kuti VaMwonzora vari kuratidza pachena kuti vari kushanda nebato reZanu-PF. VaHlatywayo vati dai VaMwonzora vachida kubatsira nekugadzirisa hupenyu hwevanhu havairamba kuti vanhu vatume vanhu vavazvisarudzira kuti vavamirire kudare reparamende kana kumakanzuru. No media source currently available Studio7 haina kukwanisa kunzwa divi raVaMwonzora sezvo mutauriri webato ravo, VaWitness Dubem vanga vasiri kubatika panharembozha yavo, Asi sachigaro we Zanu-PF mudunhu reNorth America, VaRegis Charumbira Vusango, vanorumbidza VaMwonzora, vachiti VaMwonzora vane chido chekubatsira mukugadzirisa zvinhu zvinonetsa munyika sezvo vapindavo musangano remapoka anopikisa ari kuita hurukuro nemutungamiri wenyika, rePolitical ActorsDialogue. No media source currently available ",VaMwonzora Voshorwa Mushure Mekukurudzira Kuti Sarudzo Dzimbomiswa
"Mapurisa nemasoja nemusi weMuvhuro vakapa humbowo hwavo kukomisheni yakagadzwa nemutungamiri wenyika kuti iongorore zvakaitika pamhirizhonga yemusi wa1 Nyamavhuvhu pakapfurwa vanhu vatanhatu nemauto. Sachigaro wekomisheni iyi ndiVaKgalema Mothlante avo vaive mutungamiri wenyika yeSouth Africa. Mukuru mukuru wemapurisa VaGodwin Matanga vakati mutungamiri wenyika ndivo vakati masoja apinde mumigwagwa uye masoja akaramba kuti ndiwo akapfura vanhu musi uyu. VaMatanga vakaudza komisheni iyi kuti mutungamiri weMDC VaNelson Chamisa vanogona kusungwa chero ipi nguva maererano nemhirizhonga iyi vachiti mashoko avakaudza vatsigiri vavo ekuti havazotambira zvainge zvabuda musarudzo kana vasina kunzi ndivo vainge vakunda musarudzo ndizvo zvimwe zvakapa kuti pasaite kugadzikana. VaMatanga vati mapurisa achiri pakati pekuferefeta zvakaitika pamhirizhonga iyi. Vakati zviri pachena kuti VaChamisa vaironga kuti nyika isagadzikane mushure mesarudzo sezvakaitika kuKenya uko kwakafa vanhu vakawanda mushure mesarudzo. Asi vakati vakaona zvakakodzera kuti vambomira kusunga VaChamisa sezvo vachiti kuita izvi kwakanga kwakafanana nekuwedzera peturu parimi remoto VaMatanga vakatiwo mutungamiri wenyika VaEmmerson Mngangagwa ndivo vakapa masoja mvumo yekupinda mumugwagwa kuti vabatsirane nemapurisa kupedza kuratidzira kwaiitika pakati pedhorobha zvichitevera chikumbiro chakanga chasvitswa nemapurisa kumutungamiri wenyika sezvinodiwa pamutemo. Mukuru wemapurisa VaMatanga vakati mapurisa mazhinji akanga aendeswa kunochengetedza runyararo munyika yose panguva yaiitwa sarudzo zvakaita kuti muHarare musarare muine mapurisa mashomanana. Vanoti muHarare makasara musina mapurisa akakwana zvakapa kuti vatadze kudzivirira mhirizhonga zvakapa kuti masoja azodaidzwa. VaMatanga vakati mushure mekunge masoja apihwa mvumo naVaMnangagwa yekupinda mumigwagwa hapana kuwanikwa mukana wekuti mapurisa nemasoja vagare pasi kuti vazeye kuti vaizoshandisa nzira dzipi kumisa kuratidzira kwaiitika uku. Asi pavainge vachibvunzurudzwa nenhengo dzekomisheni iyi vakati masoja akapinzwa mumugwagwa aya aifanira kuudzwa zvekuita nemapurisa pasi pemutemo. VaMatanga vakaenderera mberi vachiti pfuti dzakashandiswa nemasoja zvine mwero vachiti mhando dzepfuti dzakanga dzakapakatirwa nemasoja dzemhando yeAK47 dzaikwanisa kuuraya vanhu vakawansda dai dzakashandiswa kudarika vanhu vatanhatu vakafa. Mukuru wemauto eZimbabwe Defense Forces General Philip Valerio Sibanda vakapawo humbowo kukomisheni vachitsinhira VaMatanga. General Sibanda vakati vakanzwa pfuti dzichirira mauto asati ambopinda muguta. Vakatiwo mauto avo haana kupfura vanhu uye vakati vakuru venyika vakaona zvakakodzera kuti mauto apindire sezvo zvinhu zvange zvisisina kumira zvakanaka Mutevedzeri wasachigaro wekomisheni inoona nezvekodzero dzevanhu yeZimbabwe Human Rights Commission, Amai Ellen Sithole, vakaudzawo komisheni iyi kuti kunyangwe hazvo vanhu vairatidzira, zvakanga zvisingakodzere kuti pashandiswe chisimba chakashandiswa musi uyu sezvo varatidziri ava vaive vanhu vakanga vasina zvombo zvehondo. Mumwe mukuru wemauto Brigadier General Ancelom Nhamo Sanyatwe, avo vanove nhengo yeboka reNational Reaction Group inosanganira mauto, mapurisa pamwe nevasori, vakaudza komisheni iyi kuti masoja haana munhu waakapfura kunze kwekuridzira pfuti mudenga achityisidzira vairatidzira ava kuti vapararire. Vachibvunzurudzwa nenhengo dzekomisheni iyi pamusoro pevhidhiyo yairatidza musoja achiridza pfuti akazomiswa nemumwe wake pachiitiko ichi, VaSanyatwe vakati musoja uyu haana munhu waakapfura asi akapfugama akanongedzera pfuti senzira yekuzvidzivirira kubva kumatombo aikandwa uye aridzira pfuti yake mudenga. VaSanyatwe vakati dai masoja akapfura muvanhu vatori venhau vaitora mifananidzo musi uyu vangadai vakakwanisa kutora mifananidzo yacho sezvo vakati vatori venhau vaiva mumashure memasoja nguva dzose pose paiitika mhirozhonga iyi. Vatiwo vanhu vese vakapa humbowo kukomisheni iyi hwekuti masoja ndiwo akapfura vanhu vainyepa. Vakaenderera mberi vachiti vanhu vakapfurwa ava vanogona kunge vakapfurwa nevanhuwo zvavo vasiri masoja sezvo vachiti vamwe vanamuzvinabhizimusi vakawanda muHarare vane pfuti uye vaigona kunge vaidzivirira mabhizimisi avo. VaSanyatwe vakati seboka reNational Reaction Force vakange vatambira mashoko mazuva akati kuti airatidza kuti MDC Alliance yaironga zvekupidigura hurumende ichishandisa vechidiki vebato iri vanozivikanwa nekunzi Vanguard avo vavanoti vakadzidziswa zvehondo. Asi vachipindura nyaya iyi, mutauri weMDC VaJacob Mafume varamba kuti VaChamisa vane chekuita nemhirizhonga iyi. VaMafume vakaudza Studio 7 kuti zviri kutaurwa izvi ndezve mugotsi matsuro. Zvichakadai, vamwe vakapa humbowo kukomisheni iyi, Amai Lilian Chigwedere, vanove mutevedzeri wasachigaro wekomisheni inoona nezverunyararo nekupodzwa kwemaronda yeNational Peace and Reconcilation, vakaudza komisheni iyi pane nhaurirano dziri kuitwa muchivande dzekuedza kuunza VaChamisa naVaMnangagwa patafura asi havana kutaura kuti nhaurirano idzi dzave papi uye kuti dziri kutungamirirwa nani. Koimisheni iyi yakatarisirwa kuenderera mberi nemusi weChipiri ichinzwa humbowo kuvafakazi. Studio 7 haisati yaziva kuti VaMnangwagwa naVaChamisa vachaunzwa pamberi pekomisheni iyi here kana kuti kwete. No media source currently available   ",VaMnangagwa Vanonzi Vaiziva nezveKutumirwa kweMauto Uko Mapurisa Oronga Kusunga VaChamisa
"Munyori mukuru mubazi rezvekuburitswa kwemashoko VaNick Mangwana vanoti pane vatori venhau vakaenda kubazi ravo vachida kuti vavambe sangano rinonzi Journalists For Economic Development semamwe masangano akadai ari kuparurwa nebato reZANU-PF. Asi vati hapana chinobatika chati chaitwa. VaMangwana vaudza Studio 7 kuti , ""Pane vatori venhau vakauya vachiti vanoda kutanga chikwata cheJournalists For Economic Development asi nekuti tine zvirongwa zvakawanda zvatanga tichiita vhiki rino handina kukwanisa kunzwa hwaro hwavo."" Vaenderera mberi vachiti, "" Isu tinowona zvakanaka kuti vatori venhau vapindewo pachirongwa chekuzvi randudza panyaya yezveupfumi sezviri kuitwa nevamwe vashandi."" Asi rimwe remasangano anomirira vatori venhau reZimbabwe National Editors forum rinoti riri kushora zvikuru gungano rakatangwa padandemutande reWhatsaApp ririkunzi Journalists For Economic Develpment iri sezvo vamwe vatori venhau vakapinzwa mugungano iri vasina kupa mvumo kune vakaritanga. Ncube anoti akangoona zita rake nenhamba dzake dzakandwa mugungano iri, iro rine vatori venhau vanoshandira hurumende nemamwe masangano akazvimirira. Vaudza Studio 7 kuti, ""Vamwe vatori venhu vanoshandira makambani ehurumende vave kutya kuvhunza kana kukumbira kuburitswa mugungano iri sezvo vari kufunga kuti vangango rasikirwa nemabasa."" Vaenderera mberi vachiti, ""Ini nevamwe vaka kandwa mugangano iri tiri kutsvaga vakaritanga kuti tinzwe kuti vaka pihwa vhumo yekuita izvi nani. Tichange tichitaura zvakare negurukota rekufambiswa kwemashoko pemusoro pechiitiko ichi sezvo tisiri kuwirirana ."" Vachitaurawo nezvenyaya iyi, mukuru weStudio 7 (Voice of America) vatiwo vagtori venhau venhepfenyuro yavo haine nechekuita nesangano reJournalists for Economic Development sezvo ichitema isina divi rayakarerekera. Vatiwo vamwe vatori venhau veStudio 7 vakangoona mazita avpo akandwa muchikwata chepaWhatsApp chiri kuzviti Journalists for Economic Development. No media source currently available No media source currently available ","Vatori veNhau Voita Gakava paNyaya yeSangano re""Journalists For Economic Development """
"Kanzuru yeHarare nhasi yatura hurongwa wayo hwebhajeti regore rinouya rayo remari inosvika mabhiriyoni mazana maviri negumi nematatu emunyika kana kuti 213 billion ichivimbisa kuti ichakoshesa nyaya yekuwanisa vanhu mvura yakachena kuchenesa guta nezvimwe zviri kushuvirwa nevanhu. Kanzuru yavimbisa kuti haisi kuzowedzera mitero zvakanyanya. Vaparura hurongwa hwebhajeti iri kumuzinda wekanzuru weTown House muHarare ndisachigaro wezvekufambiswa kwemari mukanzuru yeHarare VaCosta Mande avo vati. Vaenderera mberi vachiti mitero yakadai semvura nezvipatara haina kuchinja. Asi kanzuru iri kutarisira kukwidza mitero yemotokari dzinotakura varwere kubva pamadhora makumi maviri emadhora ekuAmerica kana kuti US$20 kusvika kumadhora makumi matatu nemashanu kana kuti US$35. Vati izvi zvinobatsira kuti maamburenzi aya anyatsoshanda zvakanaka. Vachitaura neStudio 7 mushure mekuturwa kwebhajeti ra2023, Meya veguta reHarare, VaJacob Mafume vachema chema nekusapihwa mari iri muhurongwa hwekuendesa masimba kumatunhu kana kuti devolution uye kusabhadhara mitero kuri kuita vamwe vagari. Gurukota rinoona nezvematunhu VaJuly Moyo vakaudza dare reparamende svondo rapera kuti imwe mari yekanzuru yedevolution iri kupihwa kambani yeGeogenix iri kugadzira kunorasirwa marara kuPomona. Kanzuru yakati yabuda muchibvumirano nekambani iyi nekuti nofunga kuti pakaitwa huwori hunotyisa zvekuti kanzuru iri kunzi ibhadhare mari inosvika zviuru makumi maviri nemaviri kana kuti US$22 000 pazuva kuti irase marara kwemakore makumi matatu anotevera. VaMafume vati vari kutarisira kugadzirisa makirinika, migwagwa, kuwanisa vanhu mvura yakachena nemutengo uri pasi pamwe nekutenga mota dzakawanda dzinotakura marara. Mumwe mugari wemuHarare VaTanatsiwa Dambuza vati vafarira hurongwa hwemari uhwu sezvo mitero yakawanda isina kukwira asi vati vanotenda maruva vadya chakata pane zvavimbiswa nekanzuru. Mukuru werimwe sangano rinomiririra vagari reHarare Residents Trust, VaPrecious Shumba vatiwo dzimwe mari dzemitero dzichiri dzakati wandei uye dzinoda kudzorwa. Vagari vemuHarare vachaongorora bhajeti iri kwemwedzi vachipawo pfungwa dzavo. Kana izvi zvapera, bazi rezvematuhu rinozopa shoko rekupedzisira kuti bhajeti rotambirwa here kana kuti kwete. ",Kanzuru yeHarare Yoparura Bhajeti reZW$213 Billion
"Apo nyika yakatarisana nekushomeka kwehupfu, paramende nhasi yaudzwa nemamwe makambani madiki anogaya chibage kuti pane mamwe makambani mahombe ari kuendesa chibage chakaderera mutongo kunyika dzakaita seDemocratic Republic of Congo. Izvi zvabuda paongororo yemashandiro esangano reGrain Millers Association of Zimbabwe iri kuitwa nekomiti yeparamende inoona nezvekurima. Mukuru wekambani yeMr Brands, VaWayne Morse Brant, vaudza komiti iyi kuti pane huwori huri kuitwa nemamwe makambani ari kupihwa chibange kuti agaye hupfu hwakachipa ari kutengesa chibage ichi kunze kwenyika. Vatiwo makambani aya ari kushandisa chibage chakachipa ichi kugadzira zvimwe zvinhu zvakaita seporiji nezvimwe zvinodhura. VaBrant vati kambani yehurumende, yeGMB, iri kuita rurasarura uye kusvika muna Zvita yange iri kupa chibage ichi kubva kunhengo dzeGMAZ chete. VaDavies Muhambi vekambani yeUnited Milling avo vaudza komiti iyi kuti vakadzingwa muGMAZ mushure mekupokana nehutungamiriri wesangano iri, vati vanoona sekuti GMAZ inomiriria makambani mahombe chete akaita seNational Foods neBlue Ribbon. Vati makambani iwawa ndiwo ange achibatsirikana nezvirongwa zvese zvinotwa neGMAZ. VaMuhambi vabvumirana naVaBrant kuti mamwe makambani mahombe anogaya hupfu ndiwo ari kutengesa chibage chakachipa kunze kwenyika izvo zvave kukonzora kuti munyika muite dambudziko rehupfu hwakachipa. VaMuhambi vati vakazvipira kushanda neparamende kuburitsa huwori hwese panyaya dzekugayiwa kwehupfu munyika. VaBrant vati havachina chivimbo nesangano rakaita seGMAZ ndosaka vakaumba sangano rinomirira makambani madiki neari pakati nepakati, reSmall and Medium Millers Association. Vachipawo humbowo kukomiti iyi, mukuru weNational Foods, VaMichael Lashbrook, varamba kuti makambani mahombe akaita seyavo ari kutengesa chibage kana hupfu kunze kwenyika. Vati National Foods yakambomira kugaya hupfu hwakachipa mwedzi wapfuura sezvo hurumende yainge isina kuva bhadhara pahupfu hwakachipa hwavainge vagaya kubva musi wa7 Zvita pakatanga chirongwa chekugaya hupfu hune muitengo uri pasi. Asi vati vakazobhadharwa zvekuti vatanga zvekare kugaya hupfu kwakachipa. Imwe yemakambani mahombe anove nhengo dzeGMAZ, Blue Ribbon iyo yange yakamiririrwa naVaYusu Kamau Varambawo kuti iri kutengesa chibange chakachipa kunze kwenyika. Asi vanongororora nyaya dzehupfumi vakazvimirira, Masimba Kuchera, vaudza Stduio 7 kuti panogona kunge painye makambani ari kuita izvi. Hurumende yakamboderedza mutengo wehupfu hwehupfu muna Zvita kubva pamadhora zana kusvika pamadhora makumi mashanu pamakirogriramu gumi. Asi hupfu hwakazowedzerwazve kusvika pamadhora makumi manomwe. Panyaya yemamiriyoni makumi maviri nemanomwe emadhora ekuAmerica anonzi akapihwa GMAZ kuti itenge gorosi, VaLashbrook naVaKamau vabvuma kuti GMAZ yakavabatsira kutsvaga mari yekunze kuReserve Bank of Zimbabwe. Vati ivo senhengo dzeGMAZ vaiunganidza mari vachiisa muAccount yeGMAZ uye RBZ ndiyo yakazobhadhara kambani yaivatengesera gororosi yeHolbud. Hatina kukwanisa kunzwe kubva kugurukota rezvemari, VaMthuli Ncube kana gurukota rezvemabhizimisi nemaindasitiri, VaAmai Sekai Nzenza pamusoro panyaya iyi. Asi vaNcube vanotairisirwa kumira pamberi pekomiti iyi mangwana. Mutangamiriri weGMAZ VaTafadzwa Musarara vanoti zvimwe zvange zvichitaurwa nemakambani aya ndezvekuda kuvasvibisa chete. No media source currently available     ",Vanogaya Chibage Vokandirana Makobvu neMatete paNyaya yeKushomeka kweHupfu
"Munyika maita kusawirirana kukuru nechisungo chedare remakurukota chekuda kuvandudzwa mutemo weCriminal Law (Codification Reform) Act kuti vanenge vachiratidzira pachiitwa magungano makuru, kutaura nehurumende dzekunze vachifukura hapwa uye kunyepera kuti vapambwa, vasungwe. Gurukota rezvekuburitswa kwemashoko Amai Monica Mutsvangwa vanoti pane vanhu vari kuunza kutambura munyika nekusvibisa zita renyika izvo zviri kupa kuti hurumende isimbise mitemo yayo. Asi vanopikisa vanoti chauraya nyika kutonga nedemo uye huori. Hurumende yaimbenge yatiwo iri kuparura bhiri rinonzi Patriot Bill rayaiti rakafanana nemutemo wekuAmerica weLogan Act unorambidza vanhu kutaura nehurumende dzekunze munyaya dzinofanira kutaurwa nehurumende. Gweta rinorwira kodzero dzevanhu, uye vari mukuru weHuman Rights Watch kuchamhmbe kweAfrica, VaDewa Mavhinga, vanoti mutemo uyu unotyora bumbiro remitemo yenyika. Asi nhengo yeZanu-PF, VaGilbert Dzikiti, vanoti mutemo uyu wakakosha nekuti pane vamwe vanoda kuita mari nekusvibisa zita renyika. No media source currently available  ",Vanorwira Kodzero Voshushikana neHurongwa hweHurumende Hunotyora Kodzero dzeVeruzhinji
"Bazi rezvehutano pamwe nemasangano anoshanda akazvimirira munyaya dzehutano nhasi audza nhengo dzeparamende kuti dzitaurire bazi rezvemari kuti ripe mari yakwanda kunyaya dzehutano vachiti mari zhinji iri kushandiswa mubazi iri inobva kunyika dzekunze pamwe nemasangano anopa rubatsiro. Vachitaura nenhengo dzekomiti yeparamende inoona nezvehutano maererano nezvavanoda mubhajeti regore rinouya, munyori webazi rezvehutano, Dr Gerald Gwinji, vati mari inopihwa kubazi ravo gore rega rega iri kudzikira uye munyika munogona kuita dambudziko guru munyaya dzehutano kana nyika nemasangano anobatsira vakamira kupa mari kuZimbabwe. Dr Gwinji vakurudzira nhengo dzekomiti iyi kuti dzikurudzire bazi rezvemari kuti ripe bazi rehutano mari yakawanda vachiti zvakakosha kuti nyika ikwanise kuti vanhu vayo vawane hutano hwakanaka. Mutungamiriri wesangano rinomira vanachiremba, reZimbabwe Medical Association, Dr Anges Mahomva, vakumbirawo komiti iyi kuti ikurudzire bazi rezvemari kuti riise mari yekawanda kuhutano kuti vanhu vave nehutano hwakanaka. Dr Mahomva vati zvinosuwisa kuti vanhu vave kuenda kunyika dziri kure dzakaita seIndia kunorapwa nekuda kwekuti vari kutadza kuwana hutano hwakanaka munyika. Mukuru wesangano reCommunity Working Group on Health, VaItayi Rusike, vatiwo hurumende inofanira kuisa mari yakakwana kunyaya dzehutano sezvo zvisina kunaka kuti masangano ekunze abhadhare mabasa ehutano. VaRusike vatiwo nyaya yeropa yanetsa munyika uye hurumende inofanira kuona kuti mutengo weropa wadzeredzwa kuti vanhu vasafa nekushaya kana kutadza kutenga ropa muzvipatara. Vatiwo kana mari ikawanda mubazi rehutano, bazi ri rinokwanisa kupinza basa vana mukoti nanachiremba vakawanda izvo zvinoita kuti mabasa ehutano asimukire. VaGwinji vaudza komiti iyi kuti nemanetsero ari kuita mari havafungi kuti vachawana mari yakawanda kupfuura yavakawana gore rino. Vati pamari yavanoda gore rinoouya $273 million, ndeyemihoro, kozoti $29 million ndiyo inenge iri mari yekushandisa. Gore rino bazi iri raida $303 million yekushandisa asi rakapihwa $53 million dollars chete. Nyika nemasangano ekunze ari kubatsira munyaya dzehutano ne$147 million. Dr Gwinji vati vanovimba kuti nyika idzi nemasangano aya acharamba achibatsira nyika munyaya dzehutano gore rinouya. Sachigaro wekomiti iyi, Dr Peter Mataruse, vati vachataura nebazi rezvemari pamusangano wepre-budget nechinangwa chekuti ritarise zvichemo zvavo. Gurukota rezvemari, VaPatrick Chinamasa, vanotarisirwa kutura bhajeti ravo regore rinouya mwedzi unouya. Asi vasati vaita izvi, vachaita misangano nemakomiti eparamende vachinzwa zvaanoda kuti zvive mubhajeti iri.",Hurumende Yokurudzirwa Kupa Bazi reHutano Mari Inorikwanira
"Vana, madzimai nevarume vakasiiwa nemagamba akapihwa ruremekedzo rwemagamba enyika vanoti vari kunonga svosve nemuromo sezvo hupenyu huri kuvaomera. Apo nyika iri kurangarira zuva remagamba, dzimwe mhuri dzakasiyiwa nemagamba aya dzinoti hapana chadziri kuwana kubva kuhurumender kuti dzirarame. Amai Josphine Madhakwa Marowa vane murume wavo akavigwa pamarinda emagamba muChinhoyi, VaJameson Madhakwa. Vanoti hapana chavari kuwana kuti vararamise mhuri yakasiyiwa nemurume wavo. Amai Madhakwa, avo vaimbopihwa madhora makumi mashanu pamwedzi muna 1992,vanoti dai hurumende yadzosa mari yemudyandigere wemadzimai kana varume vakasiyiwa nemagamba. Mwana werimwe gamba rakaradzikwa pamarinda emuChinhoyi, Amai Rose Chiku Shepherd, vanoti hapana chavari kuwana. Vanoti vanin’ina vavo vari kuenda kuchikoro havana rubatsiro rwavari kuwana kubva kuhurumende. Amai Shepherd vanoti dai vana vevaimbove varwi verusununguko vakafa vawaniswa mukana pane zvirongwa zvinoyamura vechidiki munyika. Mudzimai waVaBen Gumbe, Amai Clarisa Gumbe, vanoti vakambonyoreswa mapepa ekuti vapihwe mari asi hapana chakauya. Amai Gumbe vanoti vaida kumbosangana nemutungamiri wenyika panyaya dzemari yekuti vararame asi musangano uyu hauna kuzoitika sezvo vaida kutaura zvichemo zvavo zvose. Asi mumwe wechidiki anga ari kumhemberero dzanhasi muChinhoyi, Muzvare Jacquline Moyo, vanoti vana nemhuri dzakasiyawa nemagamba vanofanirwa kushanda kuti vararame sevanhu vose nekuti vanhu vakawanda vakarwa hondo yechimurenga nenzira dzakasiyana. Madzimai kana varume vemagamba akapihwa ruremekedzo rwegamba redunhu hapana chavari kupihwa semunhadharo webasa rakaitwa nevarume kana vakadzi vavo. Hatina kunzwawo kuti varume kana vakadzi vakasiyiwa nevakaitwa magamba enyika vanopihwa marii sezvo vakawanda vavo vanga vasingade kutaura nezvenyaya yemari nepamusana pekutya. No media source currently available   ",Mhuri dzeVakarwira Rusununguko Dzochema Dzichiti Hurumende Haisi Kudzibatsira
"Mutori wenhau anga ane mukurumbira munyika, Grace Mutandwa, ashaya mushure mekurwara nechirwere chegomarara. Mutandwa ashaya mangwanani eChitatu mushure mekunetseka nechirwere chegomarara kwenguva yakareba. Kushaya kwaMutandwa kwasiya vatori venhau vakawanda vari mukuchema vachirangarira mabasa emumwe wavo. Mutori wenhau, Margaret Chinowaita, ati anonzwa kurasikirwa kwakanyanya semutori wenhau sezvo Mutandwa anga ari chipangamazano kune vanyori vakawanda vechidiki huye mabasa ake aiyemurika zvichipa shungu kune vamwe vatori venhau kuti vabudirire. Mumwe mutori wenhau, Paidamoyo Muzulu, atiwo Mutandwa aive gamba munyaya dzekutorwa kwenhau nekuzivisa nyika zvaitora nzvimbo kunyange panguva yazvaive zvisiri nyore kutapa nhau. Mumwe akashanda naMutandwa kuFinancial Gazette, uye vari mukuru weMedia Center, VaEarnest Mudzengi, vati vakadzidza zvakawanda kubva kunaMtandwa. Vatiwo vanomurangarirawo nezvinyorwa zvake zvaisimudzira kufambiswa kwenhau zvakasununguka munyika. Mutauriri wemhuri yekwaMutandwa, Amai Rosemary Nyahuye, vati hurongwa hwekuratidzwa kwemufi hausati hwavapo. Vamwe vatori venhau varatidzawo kurwadziwa kwavo pamadandemutande nekushaya kwaMutandwa Pamusoro pekushanda kuFinancial Gazette, uko aive nechikamu chininzi Chilling Out, Mutandwa akashandawo kuSunday Mail, New Ziana pamwe nekumuzinda weBritain muZimbabwe. Mutandwa, uyo akanyora mabhuku anoti Whose Daughter My Child?, The Power and The Glory nemamwe, asiya vana vatatu. No media source currently available ","Mutori weNhau, Grace Mutandwa, Ashaya"
"Mukuru-mukuru wemapurisa VaAugustine Chihuri pamwe negurukota rinowona nezve mukati menyika, VaIgnatius Chombo, vanzi nedare varipe mumwe mugari wekuChingwizi, mudunhu reMasvingo uyo anonzi nedare akashungurudzwa pamwe nekurwadziswa nemapurisa paakasungwa gore rapera. Mutongi wedare ramejasitiriti rekuChiredzi VaTafadzwa Mhlanga vatura mutongo wekuti VaChihuri naVaChombo vabhadhare mugari wekuChingwizi uyu VaZulu Jinya, mari inoita madhora mazana mashanu nemakumi mashanu, zvichitevera kusungwa kusingakodzeri pamwe nekushungurudzwa kunonzi kwavakaitwa. VaJinya nevamwe vagari vekuChingwizi munharaunda ye Mwenezi mudunhu reMasvingo vakasungwa gore rapera. Panzwikwa nyaya iyi neChishanu, dare rakanzwa kuti VaJinya vakarohwa zvakaomarara nemapurisa vari muhusungwa, izvo zvinozni zvaita kuti dare riti VaJinya vabhadharwe kushungurudzwa nekurwadziswa kwavakaitwa nemapurisa. Rimwe remagweta ari kumirira vagari vekuChingwizi ava Amai Peggy Tavagadza, vaudza Studio 7 parunhare vari kuChiredzi kuti vafara zvikuru nemutongo waturwa nedare. Amai Tavagadza vati mutongi wedare aratidza kushushikana zvikuru mumutongo wake nekurohwa kwakaitwa VaJinya vari muhusungwa. Vaudzawo Studio 7 zvakare kuti pane vamwe vagari vekuChingiwizi vachiri mumatare nenyaya dzavari kupomerwa dzemhirizhonga. Zvichakadai, Amai Tavagadza vati hupenyu hwevagari vazhinji vekuChingwizi huri munjodzi sezvo mvura yave pedyo kunaya. Vanhu vakawanda vakasara vasina pekugara uye chekudya zvichitevera mafashamu emvura akaitika kudhamu reTokwe Murkosi muna Kukadzi wegore rapera. Studio 7 haina kukwanisa kubata VaChombo naVaChihuri kuti tinzwe divi ravo panyaya iyi sezvo nharembozha dzavo dzange dzisiri kudairwa. No media source currently available   ",Dare Rinoti VaChihuri naVaChombo Vabhadhare Munhu Akashungurudzwa ari Muhusungwa
"Nyanzvi munyaya dzezvirwere zvepfungwa dzinoti huwandu hwevanhu vanorwara nepfungwa huri kuramba huchikura munyika. Mukuru weZimbabwe National Association for Mental Health, VaIgnatius Murambidzi vanoti kuoma kwehupenyu nekushandiswa kwezvinodhaka zvakanyanya ndezvimwe zvezviri kukonzera kukwira kwehuwandu hwevanhu vane chirwere ichi. VaMurambidzi vakurudzira hurumende kuti igadzirise mamiriro ehupfumi hwenyika kuderedza dambudziko rezvirwere zvepfungwa. VaMurambidzi vachema-chemawo nekushomeka kwana chiremba vane hunyanzvi hwekurapa chirwere ichi. Mumwe wevanachiremba vane hunyanzvi mukurapa chirwere ichi, VaNemache Mavedzenge vatsigirawo vakati kutambura kuri kuita vanhu munyika nekushandisa zvinodhaka zvakanyanya kuri kukwidza huwandu hwevarwere vepfungwa. VaMavedzenge vatiwo mishonga yakawanda inoshandiswa nevane dambudziko rechirwere chepfungwa inotengwa kunze kwenyika uye haiwanikwi zvakanyanya kuzvipatara zvehurumende kwainofanirwa kuwanikwa nemitengo yakadzikira izvi zvinowedzera kukura kwedambudziko iri. VaMavedzenge vanotiwo zvimwe zvizviratidzo zvechirwere ichi kuchinja kwemaitiro emunhu achiita zvisingatarisirwi pamwe nekunzwa manzwi asipo. Studio 7 haina kukwanisa kunzwa kubazi rezvehutano kuti vanhu vanorwara nepfungwa munyika vakawanda zvakadii. Asiwo vamwe vevakuru vemachechi vataurwa navo neStudio 7 vatsinhira kuti kushaikwa kwemabasa kuri kukonzera kunetsekana kweveruzhinji izvo zvinozoita kuti vafunge zvakanyanya kuti vobatanidza sei hupenyu. Zimbabwe ine zvipatara zvina zvinorapa varwere vepfungwa zvinoti Harare Psychiatric Hospital, Parirenyatwa Annexe, Ingutsheni, neNgomahuru. Sangano reWorld Health Organization gore rapera rakati vanhu vanosvika miriyoni nezviuru mazana matatu muZimbabwe vane chirwere chepfungwa. No media source currently available  ",Vanhu Vakawanda muZimbabwe Vorwara neZvirwere zvePfungwa
"Zimbabwe yabatana nenyika dzepasi rose mukucherechedza zuva reWorld\nAIDS Day paine kurudziro yekupedza chirwere cheHIV/AIDS panosvika gore\nra2030. Vachitaura pamhemberero idzi nhasi muChinhoyi, mutevedzeri wegurukota rezvehutano, Dr John Mangwiro, vati bazi ravo riri kurwisa chirwere cheHIV/AIDS zvakanyanya zvekuti vachazadzisa chinangwa chekupedza denda iri mugore ra2030.\n\nDr Mangwiro vati bazi ravo riri kuvaka zvipatara makumi matatu nezviviri munyika yose senzira yekuti munhu wese awane mukana wekurapwa kana ave kurwara.\n\nVachitaura pachiitiko chahasi, vakafanobata chigaro chemutevedzeri\nwemukuru pamuzinda weAmerica, VaArt Brown, vati nyika yavo yakapa Zimbabwe mari inosvika mamiriyoni mazana maviri negumi nematatu emadhora kana kuti US$213m munyaya dzezvehutano.\n\nMumwe mwana akazvarwa aine hutachiona hweHIV, Tsitsidzashe Mugari,\nuyo akapedza zvidzidzo zvake zveA’ Level gore rakapera akurudzira\nvanhu vanorarama neHIV/AIDS kuti vararame vaine tariro yekuzadzisa zvishuwo zvavo muhupenyu.\n\nVaGodfrey Kamurai vekuMakonde vanorarama neHIV/AIDS uye vaine vana vapfumbamwe vati vakararamiswa nekunwa mapiritsi anoderedza hukasha hwechirwere ichii pamwe nekurudziro yanachiremba. Pasi rose, vanhu vari kurarama neHIV vanosvika mamiriyoni makumi matatu nemasere, 38 million, uye kubva pakatanga kuzivikanwa HIV muna 1984, vanhu vanodarika mamiriyoni makumi matatu nematanhatu, 36 million, vafa nechirwere ichi. Zuva reWorld AIDS Day rinoyeuchidza vanhu kuti HIV haisati yapera kurwiswa. Pari zvino mari zhinji yava kushandiswa mukurwisa chirwere cheCovid-19 mazuva ano, izvo zviri kupa kuti rubatsiro rwemari yekurwisa HIV hudzikire – chiitiko chiri kurwadza nyanzvi dzezvehutano pamwe neavo vanorarama neHIV/AIDS muZimbabwe nepasi rose. No media source currently available ",Zimbabwe Inobatana neNyika dzePasi Rose Mukucherechedza World AIDS DAY
"Kuoma kwezvinhu munyaya dzezveupfumi kunonzi nevamwe vagari vekumaruwa kuri kuwedzerawo matambudziko avo, sezvo kazhinji vachizomanikidzwa kutenga zvinhu nemitengo iri pamusoro kudarika mitengo yezvitoro zvemumadhorobha. Semuenzaniso, kana mafuta ekufambisa dzimotokari akakwira mutengo, vezvitoro zvekumaruwa vanonzi vanobva vakwidzawo mitengo yezvitengeswa zvavo, vachipa zvikonzero zvekukwira kwemafuta. Izvi zvinonzi zvave kuita kuti vakawanda mumaruwa vamanikidzwe kusunza zvavanoda zuva nezuva zvakaita sesipo, shuga, mafuta, munyu nezvimwe, vachishandisa chibage kana zvimwe zvirimwa zvavanenge vainazvo. VaAlbert Goremusandu vekuMuzvezve, kuMhondoro, ndemumwe wegari vekumaruwa vave kurarama nekusunza. VaGoremusandu vanoti vari kumanikidzwa nenhamo kuchinjanisa bhagidhi rimwe chete rechibage nepakiti inorema makirogiramu maviri eshuga. Vanoti kuti vakwanise kutenga zvavanoda nemutengo uri pasi, vanofanirwa kukwira kuenda kudhorobha riri padyo navo, zvichireva kuti vanenge voda mari dzekufambisa zvakare. VaGoremusandu vanoti vave kungorarama nekuchinjana nechibage nezvimwe zvavanenge vainazvo nevamwewo vanenge vaine zvakaita seshuga, sipo, mafuta nezvimwe, kunyange hazvo nedzimwe nguva vari kurasikirwa sezvo vaikwanisa kuwana mari yakawanda dai vaitengesa chibage chavo. No media source currently available ",Vakawanda Votambura Zvikuru kuMaruwa
Gurukota rinoona nezvevashandi Muzvinafundo Paul Mavima vanoti vari kutarisira kuti hurumende ichitanga kuita hurukuro dzemihoro wevashandi vayo kutanga vhiki rino. Asi hurukuro idzi dziri kutarisirwa kuti dzinenge dzakaoma zvikuru nekuti mamwe masangano anomirira vashandi ava ave kuti anoda kuti vatambiriswe mari nemadhora ekuAmerica sezvo dhora remunyia riri kushaya simba zvakanyanya uku mitengo yezvinhu ichiita chamurambamhuru. ' Hurumende yakapedzisira kuita musangano nevanomirira vashandi vari pasi peNational Joint Negotiating Council muna Ndira. VaMavima vati vanotenda kuti zvinhu zvaomera vashandi nekuda kwekudhura kwemitengo yezvinhu. No media source currently available Sezvo tichitema tisina divi ratinorerekera tabata munyori mukuru wesangano revadzidzisi vekumaruwa reAmalgamated Rural Teachers Union of Zimbabwe VaRobson Chere avo vati hapana kudududza pachisungo chekuti vashandi vapihwe mihoro nemadhora ekuAmerica sezvo dhora reZimbabwe risisina chariri kutenga. No media source currently available Sangano rinomirira vashandi ava munhaurirano reAPEX Council rinotiwo riri kutsigira hurongwa hwekuti vashandi vabhadharwe nemadhora ekuAmerica.  ,Vashandi veHurumende Vanoti Vave Kuda Kutambiriswa neMadhora ekuAmerica
"Sangano rinokweretesa mariu pasi rose, reInternational Monetary Fund (IMF) rinoti hupfumi hweZimbabwe hunotarisirwa kukura nezvikamu zvitanhatu kubva muzana gore rino. IMF inoti izvi zvinotevera goho rakanaka gore rino, kuvandudzwa kwemabasa emhando dzemoto, pamwe nemabasa ekuvaka. Mumashoko ayo mushure memisangano yakaitwa nechikwata cheIMF chaitungamirwa naDhaneshwar Ghura negurukota rinoona nezvemari, VaMthuli Ncube, gavhuna webhanga guru munyika, Dr John Mangudya, vakuru vakuru vehurumende nevemakambani akazvirira, IMF inoti kunyange hazvo hupfumi hweZimbabwe hwakadzikira muna 2019 na2020 nekuda kwezvikonzero zvinosanganisira nzara, Cyclone Idai neCovid-19, gore rino hupfumi uhwu huchakura. Asi IMF inoti izvi zvichaenderana nekuti denda reCovid-19 richapararira sei munyika nekutiwo nyaya dzekubaya vanhu nhomba dzichabatwa sei. Inotiwo pane zvirongwa zvekusimbaradza hupfumi zvinofanira kutevedzwa zvakaita sekubhadhare zvikwereti, kuderedza hurombo pamwe nekuona kuti vanhu vagara zvakanaka. IMF inoti nyaya yekudzikamisa mari yemuno nekuisimbaradza pachishandiswa zvirongwa zvakaita seForeign Currency Auction system zvinhu zvakanaka chose uye zvinokurudzirwa. Nyanzvi munyaya dzehupfumi vachishanda nesangano reLabour and Economic Development Research Institute of Zimbabwe, Dr Prosper Chitambara, vaudza Studio 7 vaudza Studio 7 kuti vanobvumirana nemaonero eIMF pamafambiro ehupfumi hweZimbabwe. Vatiwo ichokwadi kuti Covid-19 inogona kuvhiringa hupfumi. Vati pachine matambudziko akawanda sezvo veruzhinji vari kutambura zvakanyanya, pamwe nekusamira zvakanaka kwenyaya dzehutano. Vatiwo makambani ehurumende pamwe nezvikwereti zvinhu zvinofanira kugadziriswa kuitira kuti hupfumi hufambe zvakanaka. Svondo rapfuura World Bank yakaburitsawo gwaro pamusoro peZimbabwe ichiti hufpumi hwayo huchakwira nezvikama zvitatu nechidimbu kubva muzana nekuda kwegoho rakanaka asi ikati denda reCovid-19 rinogna kuvhiringidza hupfumi uhu. Hurumende inotarisira kuti hupfumi huchakura nezvikama zvinomwe nechidimbu kubva muzana gore rino. Nyanzvi munyaya dzehupfumi vachishanda vakazvimirira, VaMasimba Manyaya, vaudza Studio 7 kuti havabvumirane nemaonero ehurumende, IMF neWorld Bank vachiti denda reCovid-19 ravhiringa hupfumi pamwe nekuunza kutambura kuruzhinji munyika. Pari zvino Zimbabwe yakatarisana nedambudziko rekushaikwa kwenhomba yekudzvirira kupararira kweCovid-19 uye inotarisira kutambira nhomba dzinodarika mazana mashanu ezviuru kubva kuChina mwedzi uno. Pane vanhu mazana maviri nemakumi matatu nevasere vakabatwa neCovid-19 nezuro uye pane vanhu vatatu vakafa nedenda iri nezuro wekare. Kusvika nezuro, pane vanhu zviuru makumi mana nemazana mashanu nemakumi mashanu nevatanhatu, 40 556, vainge vabatwa neCovid-19 uye vafa kusvika nezuro vave churu nemazana matanhatu nemakumi mana, 1 640. Kusvika nezuro vanhu zviuru mazana matanhatu nemakumi mapfumbamwe nezvinomwe nemazana matatu nemakumu mapfumbamwe nevapfumbamwe, 697 399, vange vabaiwa nhomba yekutanga uye zviuru ,mazana mana nemakumi maviri nezvitatu nemazana mana nemakumi manomwe nevana, 423 474 vange vabaiwa nhomba yepiri yeCovid-19 Hurumende inoti ine hurongwa hwekubaya vanhu mamiriyoni gumi senzira yekudzivirira kupararira kweCovid-19. No media source currently available  ",IMF Inoti Hupfumi hweZimbabwe Huchakura neZvikamu Zvitanhatu Kubva Muzana Kana Hukasavhiringwa neCovid-19
"MDC Alliance yadoma mutungamiri weMDC-T, VaNelson Chamisa, kuti vakwikwidze chigaro chemutungamiri wenyika zvichitevera kushaya kwaVaMorgan Tsvangirai. Pamusangano wavaita nevatori venhau muHarare neChishanu, mutauriri weMDC Alliance, VaWelshman Ncube, vati vanovimba naVaChamisa, kunyange hazvo muMDC T mune makakatanwa munyaya dzehutungamiri hwebato iri. VaChamisa vati vanonzwa kuzvininipisa zvikuru nebasa guru ravapiwa nemapato avari kushanda nawo. VaChamisa vatiwo MDC Alliance ine zvinhu zvitatu zvairi kuvimbisa vavhoti zvinoti shanduko yakakwana yechokwadi, kuwaniswa kwemikana kuvana veZimbabwe vese pamwe nebudiriro. VaChamisa vakumbirawo ruregerero nemabatirwo akaitwa vatori venhau nevechidiki mubato ravo. Vavimbisa kuti vari kuongorora nyaya iyi vakati havawirirani nekushungurudzwa kwevatori venhau. MDC Alliance ine mapato manomwe anoti MDC T, MDC yaVaNcube, People's Democratic Party, Transform Zimbabwe, Zimbabwe People First, Multi-Racial Democratic Party neZanu Ndonga. No media source currently available ",MDC Alliance Inodoma VaChamisa Kukwikwidza Musarudzo yeMutungamiri weNyika
"Ongororo yakaitwa nesangano reZimbabwe Human Rights NGO Forum panyaya yekutyorwa kwekodzero dzevanhu mugore rapera inoburitsa pachena kuti mapurisa ndiwo ari pamberi pakutyora kodzero dzevanhu munyika. Vachitaura pakuparurwa kwegwaro rinonzi State of Human Rights Report Zimbabwe/2017, VaDzikamai Bere vanoshanda kuZimbabwe Human Rights NGO Forum kunze kwekutyora zvakanyanya kwekodzero dzevanhu nemapurisa, sangano reZimbabwe Consolidated Diamond Company rakakonzerawo rufu rwevanhu vashanu kuminda yemangoda kwaMarange. Mukuru weHuman Rights Watch kuchamhembe kweAfrica, VaDewa Mavhinga vati zvinosuwisa zvikuru kuti mapurisa anofanirwa kuchengetedza veruzhinji ndiwo ari kutyora kodzero zvakanyanya. VaTrevor Simbanegavi vapawo huchapupu hwavo hwekupfuurwa nemapurisa mushure mekufungidzirwa kuti vaive mbavha dzakapakata zvombo vakarasikirwa negumbo kunyangwe zvazvo vasina kuzobatwa nemhosva. VaSimbanegavi vatetera kuti hurumende inofanirwa kuchengetedza vanhu vanotyorerwa kodzero nemapurisa anenge aita zvisiri pamutemo pamwe nekuona kuti varipwa. Vatiwo mapurisa anofanirwa kutanga aongorora mhosva asati ashandisa zvombo. Gwaro iri rinoratidzawo kuti kodzero dzevana vechikoro vanosvika zviuru makumi mana nemasere nemazana maviri vakatyorerwa kodzero. Sachigaro weZimbabwe Human Rights NGO Forum Muzvare Jestina Mukoko vatiwo izvi havazvitarisiri. Vamwe vakadomwa mugwaro iri mukutyora kodzero vanosanganisira bato reZanu-PF, madzishe nevemauto. No media source currently available ",Zimbabwe Human Rights NGO Forum Inoti Mapurisa Ndiwo Ari Kunyanya Kutyora Kodzero dzeVanhu
"Kwakanga kusingadaidzwe anonzwa mukupera kwesvondo apo shasha dzembira dzakasangana kuMukuvisi Woodlands muHarare apo vana gwenyambira vakange vachikwikwidzana pamhemberero dzekucherechedza kupera kwemwedzi wembira, kana kuti Mbira Month, unova Gunyana. Kwaive nemufaro mukuru kuMbira Festival munzvimbo ye Eastley muHarare, vanhu vachitamba nziyo uye kufara nezvaiitwa nezvikwata zvisere zvavana gwenyambira izvo zvaive pamakwikwi aya. Pose pane makwikwi, panowana munhu mumwe chete anonzi ndiye akunda vose. Mukupera kwechirongwa ichi, chikwata che True Bantu Warriors Band, ndicho chakatora mukombe wepamusoro soro, uye chakapihwa mubayiro wembira itsva kubva kusangano reMbira Center. Mutauriri we True Bantu Warriors Bantu, VaWatmore Mchuwe, vanoti vakafara zvikuru nemubairo uyu. VaMchuwe vanoti mbira mucherechedzo wetsika nepasichigare. Amai Christine Shoko, avo vaive nechikwata chevana vanoridza mbira nemarimba paNyava Secondary School kwaMusana, kuBindura, vanoti kuchine vabereki vanorambidza vana vavo kuridza mbira nemarimba, vachiti ndezvemweya wetsvina. Amai Shoko vanoti vana ava vakatora mukombe mukuru vakamirira dunhu reMashonaland Central pamakwikwi eNational Annual Science Sports, Arts Festival akaitirwa kuNational Sports Stadium muHarare svondo rapfuura. No media source currently available ",Chikwata cheTrue Bantu Warriors Chinotora Mukombe Mukuru
"Mutambi wenhabvu ane mukurumbira Peter Ndlovu anonzi ndiye akasarudzwa kutungamirira rimwe bato rinopikisa richangoparurwa reAll People’s Party kana kuti APP. Ndlovu uyo ari kuSouth Africa kwaari maneja wechikwata cheMamelodi Sundowns anonzi achazouya kuzotungamira bato panguva yakakodzera asi iko zvino VaSabastian Mubvumbi ndivo vakafanobata chigaro chekutungamira bato iri muZimbabwe. Hatina kukwanisa kubata Ndlovu kuti tinzwe divi rake sezvo nharembozha yake yange isiri kudairwa. Asi vaMubvumbi vatenda kuti ndivo vakafanobata matomu asi Ndlovu ndiye akasarudzwa. Ndlovu akatambira chikwata cheHighlanders asati aenda kuBritain uko akatambira, Coventry City, Birmingham City, Huddersfield ne Sheffield United. Ndiye mutambi wekutanga wemuAfrica kutambira English Premier Soccer League. VaMubvumbi vaudza Studio 7 kuti vakaumba bato iri nekuti havasi kugudzikana nezviri kuitwa nemapato arip ikozvino ayo vanoti ane huori. No media source currently available ",Peter Ndlovu Osarudzwa Kutungamira Bato Rinopikisa
"Mutungamiri weMDC Alliance, VaNelson Chamisa, vanoti vachasangana neZimbabwe Electoral Commission, Zec, svondo rinouya kuitira kuti vagadzirisane gakava riripo. Asi vanoti zvinyunyuto zvavainazvo zvikasagadziriswa zvinoreva kuti sarudzo munyika dzichatadza kuitwa. Vachitaura pamusanagano wekutsvaga rutisgiro muBulawayo, VaChamisa vadzokorodza mashoko avari kugara vachitaura ekuti kana sarudzo dzikaitwa zviri pachena, ndivo vanokunda musarudzo yemutungamiri wenyika. VaChamisa vati zvinyunyuto zvavainazvo pamusoro pezviri kuitwa neZec hazvizi zvenhando vakatiwo vachasangana nevakauru vakuru veZec nemusi weChipiri svondo kuitira kuti vagadzirise gakava riripo. Asi vati kana pakasave nechinobuda pamusangano uyu, zvinoreva kuti mubatanidzwa wavo uchaenderera mberi nekuratidzira kwawakaronga. Zviuru nezviuru zvevanhu zvauya kumusangano uyu zvaratidza kufara nekuvepo pamusangano uyu kwemutungamiri weZapu, VaDumiso Dabengwa. VaDabengwa vaudza musangano uyu kuti vakaedza kugadzirisa makakatanwa pakati paVaChamisa naMuzvare Thokozani Khupe. Asi vati izvi zvakaramba vakazoona zvakakodzera kutsigira VaChamisa. VaChamisa vati vanoremekedza varwi vehodno yerusununguko vakaita saVaDabengwa nekuti vanoramba vakamira pachokwadi chezvinangwa zvakarwirwa hondo yerusununguko. Vatiwo vanoziva kuti ivo semunhu wechidiki vanoda vanhu vabve zera kuti vavabatsire nemazano. Vanhu pamusangano uyu vafarawo apo VaSibangilizwe Nkomo mwana wamushakabvu Joshua Nkomo varatidzwa kuvanhu. Vanhu vafarawo apo varatidzwa vamwe Ambuya vakaita mukurumbira paWhatsApp mushure mekutaura kuti vanotsigira VaChamisa.\n\nVamwe vatsigiri vaVaChammisa vataura neStudio7 vati vanotarisira kuti MDC Alliance ichakunda musarudzo vachitiwo vanotarisira kuti vachakwanisa kuita kuti munyika muve neshanduko veruzhinji vachiwana hupenyu hwakanaka. Musangano wanhasi ndiwo wekutanga waitwa munhandare yeWhiute City kubvira zvakaputika bhambu rakapotsa rakuvadza, kana kuuraya mutungamiri wenyika, VaEmmerson Mnangagwa, mwedzi wapera. No media source currently available ",VaChamisa Vanoti Vachasangana neZec neChipiri Kuitira Kuti Zvinetswa Zvigadziriswe
"Mutungamiri wenyika, VaEmmerson Mnangagwa, vakurudzira kuti paitwe nhaurirano pakati pevemapato anopikisa pamwe nemasangano anoshanda akazvimirira kuitira kuti hupfumi hwenyika husarambe huchiwira pasi. Kurudziro iyi inouya apo veruzhinji vakaratidzira munyika yose svondo rapera vachiti havasi kufara nemamiriro aita hupfumi hwenyika. Pamashoko avanyora padandemutande reTwitter neChipiri mushure mekupinda munyika mambwakwedza vachibva kunyika ina dzekuEurope, VaMnangagwa vati vemapato ose ezvematyongerwo enyika, vedzisvondo pamwe nemasangano anoshanda akazvimirira, vasendeke parutivi kusawirirana kwavo vobatana poitwa nhaurirano munyika dzavanoti dzakanangana nekusimudzira hupfumi hwenyika. VaMnangagwa vashorawo mauto anonzi ari kurova vanhu munzvimbo dzakasiyana-siyana munyika vachiti iyi inyaya inofanira kuongororwa uye vanenge vawanikwa vari kunze kwemutemo, votorerwa matanho akasimba. Mashoko aVaMnangagwa aya anouya panguva iyo mutungamiri weMDC, VaNelson Chamisa, vagara vachitaura kubva pakaitwa sarudzo dzavanoti hadzina kufambiswa zvakanaka kuti munyika munofanirwa kuitwa nhaurirano. Zvichitevera zvataurwa naVaMnangagwa nhasi, VaChamisa vati VaMnangagwa vanofanira kuzadzisa mashoko avo nezviito kwete kungotaura chete. Mutungamiri weHashtag Tajamuka, VaPromise Mkwananzi, vatiwo panofanira kuvandudzwa mitemo nezvimwe zvakadaro zvinoita kuti munyika muve nehutongi hwejekerere nhaurirano idzi dzisati dzaitwa. Nekune rumwe rutivi, VaChamisa vati havasi kuzopinda munhaurirano idzi kana nhengo dzebato ravo dzinosanganisira nhengo dzepaaramende dzikaramba dzichisungwa dzichipomerwa mhosva dzavanoti hadzina maturo. Vanhu vane chitsama vakafa mukuratidzra kwakaitika munyika svondo rapera vamwe vakasara vakuvara, vamwe vari muhupoteri uye vamwe vakasungwa. Imwe nyanzvi munyaya dzezvematongerwo enyika, VaBekezela Gumbo, vatiwo zviri kutaurwa naVaMnangagwa izvi kungotaurawo kwemunhu apererwa sezvo nyika dzekunze dziri kuda kuti munyika muve nehutongi hwejekerere. Mashoko aVaMnangagwa anopesana neemutevedzeri wavo, VaConstantino Chiwenga, avo vakati havasi kuzoumba hurumende yemubatanidzwa neMDC vachiti VaChamisa vanofanira kutanga vacherechedza hurumende yaVaMnangagwa. Asi VaChamisa vanoti bato ravo harisi kuda kuwumba hurumende yemubatanidzwa kuburdikidza nenhaurirano idzi asi kuti riri kuda kuti nyaya yemafambisirwo akaitwa sarudzo itaurwe nezvayo munhaurirano idzi pamwe nematambudziko akatarisana nenyika pari zvino. Studio7 haina kukwanisa kubata vemasangano emakereke kuti tinzwe kuti vanotambira seyi mashoko aVaMnangagwa. No media source currently available  ",Kuti VaMnangagwa Vangaite Hurukuro naVaChamisa?
"Vatori venhau nevakuru vakuru vemapurisa vakaita musangano muHarare nemusi weChishanu nechinangwa chekugadzirisa hukama hwawo. Mapurisa akaita chitsidzo chekutora matanho ekuti vashande zvakanaka nevatori venhau vasingatyore kodzero dzevanhu. Musangano uyu, uyo waitirwa kumuzinda wemapurisa wePolice General Headquarters kan kuti PGHQ unotevera chikumbiro chevatori venhau chekuita musangano nemukuru wemapurisa Commissioner General Augustine Chihuri zvichitevera kushungurudzwa zvakanyaya kunonzi nevatori venhau vaiitwa zvikuru sei mukuratdzira kuri kuitika munyika mazuva ano. VaChihuri vatadza kupinda mumusangano sezvo vange vari kumusangano wevakuru vakuru vemapurisa mudunhu rekuchamhembe kweAfrica. Vange vakamiririrwa nemutauriri wemapurisa Senior Assistant Commissioner Charity Charamba, mukuru anoona nezvemabasa kumuzinda wemapurisa Senior Assistant Commissioner Berndard Dumbura vevamwe vakuru vakuru vemapurisa mudunhu reHarare. Amai Charamba vati kunyange hazvo musangano watanga paine kufungirana wafamba zvakanaka chose uye vati Zimbabwe Republic Police inoda chose kushanda zvakanaka nevatori venhau. Vaenderera mberi vachiti vachatura kuna VaChihuri zvabuda mumusangano uyu vakavimbisawo kuti vachatora matanho anoita kuti vatori venhau vaite basa ravo vakasununguka. Sachigaro weMISA Zimbabwe Trustees, VaChris Chinaka, vanoti zvakaitika zvakanaka chose mukuita kuti basa rekutora nhau riitwe zvakanaka munyika. VaChinaka vanoti pachaitwa mimwe misangano munguva pfupi inotevera yekuona kuti pane zvaitwa here pane zvabvumiramwa pamusangano uyu kuti vatori venhau nemapurisa vashande zvakanaka. Zvimwe zvakabuda mumusangano ndezvekuti vatori venhau vanofanira kupfeka mbatya dzinoratidza kuti vatori venhau pamwe nekutakura makhadhi avo ebasa zvikuru panguva yekuratidzira. Patenderanwawo kuti mapurisa kana asina kufara nemaitiro evatori venhau vari pabasa anofanira kumhan’a kumasangano anovamirira akaita seZimbabwe Union of Journalists, MISA-Zimbabwe neVoluntary Media Council of Zimbabwe nemamwe masangano kwete kuvasunga kana kuvarova. Vatori venhau vanodarika makumi matatu vakasungwa kana kurohwa nempurisa nevanhuwo zvavo vari pabasa kubva muna Ndira kusvika pari zvino. No media source currently available ",Vatori veNhau Vosangana neMapurisa Vachigunu'nuna neKushungurudzwa Vari paBasa
"Gurukota rinoona nezvevashandi VaPatrick Zhuwao vanovezve muzukuru wemutungamiri wenyika vanoti VaRobert Mugabe havasi kuzomanikidzwa kusiya chigaro chekutungamira nyika kunyangwe hazvo vakakomberedzwa nemauto kumba kwavo kuBlue Roof kuBorrowdale muHarare. Vachitaura vari parunhare neStudio 7 muSouth Africa umo vanoti vambopotera parizvino, VaZhuwao avo vanofungidzirwa kuti vari kutsvagwa nemauto, vashora zvikuru mukuru wemauto General Constantino Chiwenga vachiti vakapidigura hurumende nechisimba. Vati VaMugabe vakazvipira kufa pane kutyora mhiko yavakatora yekuchengetedza bumbiro remutemo wenyika. VaZhuwao vati pane vanhu vane chitsama vakapfurwa nemauto uye vakati pane vamwe vanodarika zana vakapambwa. Hatina kukwanisa kunzwa kubva kumutauriri wemapurisa Amai Charity Charamba kana mutauriri wemauto kuti ichi ichokwadi here. Vashorawo zvikuru VaPatrick Chinamasa avo vakaudza vanhu kuZimbabwe Grounds nemusi weMugovera kuti mudzimai wemutungamiri wenyika Amai Grace Mugabe vanofanira kuendeswa kumatare vachitongwa nemhosva dzavanonzi vakapara. VaZhuwao vati VaChinamasa ndivo vakatopa kuti hurumende ipidigurwe sezvo vaitya kuongororwa mhosva yekuti ivo nevamwe vavo vakaita zvehuwori panyaya yekubatsira varimi ye“command agriculture.” Vati mari yakawanda yakabiwa pachirongwa ichi. Kuratidzawo chisimba mauto ange achitenderera pamba paVaMugabe nechikopokopo masikati. No media source currently available ",VaPatrick Zhuwao Vopika Kuti VaMugabe Havasi Kuzosiya Chigaro
"Vakafanobata chigaro chemutungamiri weMDC-T, Muzvare Thokozani Khupe, vava nhengo yeNational Assembly zvichitevera kuburitswa kwakaitwa gwaro rehurumende rinozivisa zvinhu zviri pamutemo. Muzvare Khupe mumwe wevanhu gumi nevashanu vakasarudzwa neMDC-T kutsiva nhengo dzeMDC Alliance dzakadzingwa mudare reNational Assembly neSenate. Vanoziva zviri kuitika vanoti Muzvare Khupe vari kutarisirwa kudomwa semutungamiri wemapato anopikisa muparamende, kana kuti Opposition Leader of the House, basa rakanga riri ra Muzvare Thabitha Khumalo veMDC Alliance, avo vakadzingwa mudare iri ne MDC-T. Studio7 yatadza kubata munyori mukuru we MDC-T, VaDouglas Mwonzora, sezvo nharembozha yavo yanga ichinetsa kubata. Asi sachigaro veMDC-T, VaMorgen Komichi, vanoti ichokwadi kuti Muzvare Khupe vava nhengo yeNational Assemby, uye izvi zvakanakira bato ravo sezvo rinenge rave nemutungamiri muparamende anenge achiona kuti zvido zvebato zviri kutevedza. VaKomichi vati hachisi chokwadi kuti vari kudyidzana neZanu PF, uye vati vari kuvashora vanhu vasiri kuziva zviri kuitika mubato ravo. No media source currently available Sezvo tichitema tisina kwatinorerekera, tabata mutevedzeri wemutauriri weMDC Alliance, Va Clifford Hlatywayo, avo vati zviri pachena kuti veMDC-T vari kushanda neZanu PF mukudzinga vanhu vakasarudzwa nevanhu. VaHlatywayo vati bato ravo rine hurongwa huchashamisa nyika nokuti havangagari vakabata maoko zvinhu zvichiipa munyika. No media source currently available Studio7 haina kukwanisa kubata vakafanobata chigaro chemutauriri weZanu PF, Va Patrick Chinamasa, kanawo mushandi mukuru anoona nezvekuburitswa kwemashoko mubato iri, VaTafadzwa Mugadi, sezvo nharembozha dzevaviri ava dzanga dzisingadairwe. Asi sachigaro ve Zanu PF mudunhu reNorth America Province, Va Regis Charumbira, varamba kuti bato ravo riri kushanda neMDC-T mukuvhiringa MDC Alliance. VaCharumbira vadi MDC Alliance inoti ikahwina kumatare, inorova bembera, asi ikakundwa, yozhamba semwana mudiki. No media source currently available ",Muzvare Thokozani Khupe Vava Nhengo yeNational Assembly
"Bato idzva rinopikisa reCitizens Coalition for Change ratadza\nkugadzirisa dambudziko raro rekuva nenhengo mbiri dzakanyoresa\nkukwikwidza musarudzo dzema by-elections ari kuitwa muWard 4 muMasvingo muna Kurume zvichitevera kuramba kweimwe nhengo kubuda mudariro sezviri kukurudzirwa nehutungamiriri hwebato iri ichiti yakabirirwa. Vakuru vebato iri vaitungamiriwa nemunyori mukuru weCCC, VaCharlton\nHwende, vakashanyira wadhi iyi nemusi weChipiri pakadzokororwa kusarudzwa kwemumiriri mumwe vakasiya vagadzika VaAleck Tabe. Asi Mai Thokozile Muchuchuti, avo vakanzi vakakundwa, vakaramba\nkusiira mukana vaTabe vachiti vakabirirwa nekudaro havasi kuzoenda\nnetsamba kuZimbabwe Electoral Commsssion(ZEC) yekubvisa zita ravo\npabepa rekuvhoterwa. Izvi zvonerava kuti bato reCCC rinenge rine nhengo mbiri kana\ndambudziko iri riakasagadziriswa.\nAmai Muchuchuti vaudza Studio 7 kuti havasi kuzobvisa mapepa avo\nnekuti vakabirirwa sezvo vachiti vanodiwa nevatsigiri vebato ravo\nmuWard 4. Ukuwo, VaTabe, avo vakadzikwa nehutungamiriri hwebato ravo mushure\nmekuwana rutsigiro kunhengo dzavo vanoti ndivo vakasarudzwa nevanhu.\nVaTabe vakaenderera mberi vachiti mumwe wavo hafaniri kuramba zvinhu\nzvakagadziriswa nehutungamiriri kuti bato ravo risazovhiringike\nmusarudzo. Mutevedzeri wemutauriri weCCC , VaGift Ostallos Siziba, vatadza\nkutipa divi remusangano wavo vachiti tibate VaHwende avo vanga\nvasingadairi nharembozha yavo uye vanga vasati vapindura tsambambozha dzedu pataenda pamhepo. Asi vatsigiri veCCC muMasvingo vari kuchema kuti bato ravo\nrikasagadzirisa dambudziko iri wadhi iyi inotorwa nebato rinotonga\nreZanu PF irio rakasimba. No media source currently available  ",Bato reCitizens Coalition for Change Rotadza Kugadzirisa Dambudziko reVachakwikwidza Vaviri muWard 4 kuMasvingo
"Bato rinopikisa reMDC inotungamirirwa naVaMorgan Tsvangirai riri kushora zvikuru gurukota rinoona nezvemukati menyika Doctor Ignatius Chombo, zvichitevera mashoko avanonzi vakataura aburitswa nebepanhau reHerald, ekuti bato iri ndiro rakapisa roga motokari yaro kuKuwadzana mambakwedza emusi weChina. Mutauriri weMDC-T, VaObert Gutu vanoti zvinokatyamadza kuti Doctor Chombo ndivo gurukota rinoona nemashandiro emapurisa, zvichireva kuti havafanirwe kungotaura zvisina maturo iwo mapurisa asati apedza kuferefeta nyaya. Mashoko aDoctor Chombo aya ashorwawo zvikuru nesangano reZimbabwe Peace Project, ZPP, iro rati rakatyamadzwawo. ZPP inoti mashoko aVaChombo aya anogona kukanganisa kuferefetwa kwenyaya yekupiswa kwemotokari iyi, sezvo vari ivo gurukota rezvemukati menyika. Sangano iri rinoti kunyange hazvo Doctor Chombo vaine nguvani mbiri, imwe yekuona nezvekufambiswa kwemabasa muZanu PF, mashoko avo aya anogona kukonzera mhirizhonga. VaGutu pamwe chete neZPP vanoti vari kukurudzira kuti vakuru-vakuru muhurumende vasangotaura mashoko anogona kusimudza kusagadzikana mune zvematongerwo enyika. VaChombo Vakaudza bepanhau reHerald kuti vanofunga kuti kupiswa kwemotokari yeMDC-T kwakaitwa nebato iri senzira yekutsvaga kunzwirwa tsitsi, sezvo bato iri risina kugadzikana uye rakatarisana nekukundwa musarudzo dzichauya. Asi VaGutu vanoti, ""Zvave kutaridza izvo kuti zvatinofungidzira kuti motokari yedu yakapiswa nema thug eZanu PF, ndicho chokwadi. Nekuti deno changa chisiri chokwadi, VaChombo vaigomhanyira chii kuda kuvhara nyaya vachiti i inside job."" Studio 7 yakundikana kunzwa kubva kuna Doctor Chombo sezvo nharembozha yavo yanga isiri kudairwa. No media source currently available ",MDC-T Yoshora VaChombo neMashoko avo eKuti MDC-T Yakapisa Yoga Motokari Yayo
"Komisheni inoona nezvekurwiswa kwehuori yeZimbabwe Anti-Corruption Commission inoti iri kuferefeta mapazi ose ehurumende pamwe nemakambani ehurumende akabuda mugwaro raAuditor General kunzi haasi kufambisa mari zvakanaka. Text: Izvi zvabuda pamusangano wepagore wekutanga wekomisheni iyi uyu uyo waitirwa pamadandemutande senzira yekudzivirira kupararira kwechirwere cheCovid 19. Vachitaura pamusangano uyu, sachigaro weZACC, Amai Loice Matanda Moyo, vati komisheni yavo haisi kufara kuti huori hwakanyanya mumapazi ehurumende, makambani ehurumende, makambani akazvimirira pamwe nemasangano anoshanda akazvimirira. Amai Matanda Moyo, vati nekuda kwekuti Zimbabwe yakaiswa panyika yezana nemakumi mashanu nepfumbamwe (159) panyika zana nemakumi masere (180) dzakaongororwa munyaya dzehuori zvinoratidza kuti huori hwakapfunya chisero munyika, ivo sekomisheni vakabva vazvitarira basa rakakura kwazvo rekurwisana nehuori vachiti vakagona basa zvisinei kuti dzimwe nyaya dzavaibata dzaimbovhiringidzwa nevamwe vakuru-vakuru vari mumahofisi mahombe vavasina kudoma nemazita. Amai Matanda Moyo vati mushure mekuverenga gwaro raAuditor General Amai Mildred Chiri ra2019 nemamwe avakaburitsa mushure megwaro iri, komisheni yavo yakaona kuti pane nyaya dzakawanda dzehuori, kushandiswa kwemari nezvinzvimbo zvisirizvo muhurumende. Nokudaro, Amai Matanda Moyo vanoti vari kuferefeta mapazi ehurumende akawanda. Mamwe emapazi ehurumende akanzi naAmai Chiri haasi kufambisa mari zvakanaka anosanganisira bazi rezvehutano, bazi rezvekurima, Zimbabwe Revenue Authority nemamwe. Asi mutevedzeri wemutauriri weMDC Alliance, VaClifford Hlatshwayo, vati hapana chavari kutarisira chakanyanya kubva kuZACC sezvo komisheni iyi ichinziwo ine nyaya dzayo dzekusafambisa mari zvakanaka. Mukuru anoona nezvekufambiswa kwemabasa musangano rinorwisa nyaya dzehuori kuchamhembe kweAfrica reAnti-Corruption Trust of Southern Africa VaAlois Chaumba vanoti dai hurumende yaida kurwisa huori zvakasimba, ZACC yaifanira kushanda naAmai Chiri. Kunyange hazvo komisheni yeZACC yakanziwo naAuditor General haisi kutevedzera mutemo wePublic Finance and Management Act mukashandisa kwayo mari yehurumende, Amai Matanda Moyo vati komisheni yavo yakazvipira kuenda kuparamende kunoratidza dare iri mashandisiro ainoita mari yainenge yapihwa nebazi rezvemari. Munyori mukuru muZACC kana kuti Executive Secretary, Muzvare Sukai Tongogara vaudzawo musangano uyu kuti komisheni yavo haisi kufara kuti paramende iri kunonoka kuvashevedza kuti vazotsanangura mashandisiro avanoita mari yavanenge vapihwa nebazi rezvemari. Amai Matanda Moyo vati komisheni yavo ine hurongwa hwekuvhura mamwe mahofisi kune mamwe matunhu kuitira kuti munyika yose muve nemahofisi eZACC matanhatu senzira yekuedza kuti vabate nyika yose mukurwisa huori. Kusvika parizvino, Amai Matanda Moyo vati komisheni yavo yatambira nyaya dzehuori zana nemakumi mashanu nenomwe (157) uye panyaya dzose idzi ZACC yakwanisa kuferefeta nyaya makumi manomwe nenhanhatu (76). Zvichakadaro, Muzvare Tongogara, vati komisheni yavo iri kusanganawo nematambudziko akawanda anosanganisira kusachengetedzeka kwevanovaridzira pembe kana huwi nenyaya dzehuori pamwe nevafakazi, kunonoka kutongwa kwenyaya dzehuori mumatare, kusafara kwevashandi vekomisheni yavo kubudikidza nekusamira zvakanaka kwemashandiro avo nezvimwe.  ",Zimbabwe Anti Corruption Commission Yovimbisa Kusunga Vakuru muHurumende vari Kuba Mari
"Vakafanobata chigaro chemutungamiri weMDC, Engineer Elias Mudzuri, vashora kanzuru yeHarare, mapurisa eZimbabwe Republic Police, ZRP, pamwe nemasoja nekusabata zvakanaka kwavanonzi vari kuita vanotengesa zvinhu zvavo mumigwagwa. Vachitaura pamusangano wavaita nevanorarama nekutengesera mumigwagwa ava muHarare neChina, VaMudzuri vati vanotengesera mumigwagwa havafanire kubatwa nekuseri kwemaoko nepamusana pekuti havana kuenda kunoshandira mumigwagwa nokuda asi kuti nekuondomoka kwaita hupfumi hwenyika izvo zvave kukonzera kuti veruzhinji vanhonge svosve nemuromo. Mumwe wevanotengesera mumigwagwa, Muzvare Winnet Mubaiwa, vaudza VaMudzuri kuti mapurisa ekanzuru, mapurisa eZRP pamwe nemasoja vari kuvarova vachivatorera zvinhu zvavanotengesa mumigwagwa uye havazowana zvose zvavanenge vatorerwa nemapurisa ekanzuru pavanozozvitevera vachida kunobhadhara mari dzefaindi. Muzvare Mubaiwa vati pane vanhu vakati kuti varemadzaa mushure mekurohwa nemapurisa ekanzuru yeHarare, masoja pamwe nemapurisa eZRP. Vataura vakamirira meya weHarare, VaBenard Manyenyeni, pamusangano uyu uye vari kanzura muHarare, VaGirison Mandere, vati kanzuru yavo inokoshesa zvido zvevagari asi chiri kunetsa mukanzuru yavo ndechekuti pane vashandi vekanzuru vari kupinza zvematongerwo enyika mukuita basa ravo. VaMandere vati sekanzuru yeHarare havadi kuona vanotengesera mumigwagwa vachishungurudzwa asi Zanu PF yave kushanda nevamwe vashandi vekanzuru yavo kuita zvinhu zvinenge zvisina kubvumiranwa nemakanzura. VaMudzuri vaudza makanzura ose kuti agadzirise nyaya dziri kunetsa vanotengesera mumigwagwa vakakurudzirawo kuti vanorarama nekutenmgesera pakati pedhorobha vanofanira kushanda pamwe chete nekanzuru vachichengetedza hutsanana kuti veruzhinji vasabatwe nezvirwere zvakaita sekorera iyo inonzi yadzika midzi mudhorobha reChegutu. Vati vanotengesa mumigwagwa havafanire kubvuma kubviswa mumigwagwa nekanzuru, mapurisa kana masoja kana hurumende isati yagadzirisa nyaya dzekushaikwa kwemabasa munyika vachiti pundutso iri pakuvhota zvine hungwaru musarudzo dzegore rino.\n\nMutungamiri webato reTransform Zimbabwe, VaJacob Ngarivhume, avo vanga varipowo pamusangano uyu, vati nyika dzakawanda dzakasimudzwa hupfumi hwadzo kubukidza nevanoita mabasa emaoko pamwe nekutengesa mumigwagwa. VaMudzuri, avo vakaita meya weHarare weMDC wekutanga, vakurudzira kanzuru kuti igarewo yakavhura zvimbuzi zvose zviri mudhorobha reHarare pamwe nemumisha inogara veruzhinji vachiti veruzhinji vari kushaya pekuzvibatsira sezvo mikova yezvimbuzi izvi ichigara yakakiyiwa zvave kuita kuti veruzhinji vazvibatsire pose-pose. Panguva yavaiva meya weHarare, VaMudzuri vakashanda zvakasimba vakagadzirisa migwagwa yakange yakazara makomba muguta reHarare, asi vakazobviswa pachigaro chehumeya nehurumende yaiva yaVaRobert Mugabe panguva iyi, vachipomerwa mhosva dzisina musoro. No media source currently available   ",VaMudzuri Vanoti Mabasa Ndiwo Chete Anobvisa Vanotengesa Mumigwagwa
Nemusi weChitatu panonzi pakaita mhirizhonga paArnold Farm kana kuti Manzou kuMazowe pakati pevanofungidzirwa kuti vatsigiri vezanu-pf nevagari vepapurazi iri. Vatsigiri veZanu-PF ava vanonzi vaida kuti vagari ava vabve papurazi iri kuti Amai Grace Mugabe mudzimai wemutungamiri wenyika vawedzera purazi ravo. Gavhuna wedunhu reMashonaland Central VaMartin Dinha vakaudza Studio 7 kuti Amai Mugabe vakapihwa purazi iri kuti vachengetere mhuka. Asi matare akamisa Amai Mugabe nemapurisa kubvisa vagari varipo parizvino pasina kwekuvaendesa sezvinodiwa nebumbiro remutemo. Mapurisa akamboputsira vanhu ava dzimba dzavo vasati vamiswa nedare. Munyori wesangano reArnold Farm Residents Association VaInnocent Dube vanoti vari kutaura nemagweta avo kuti vaone kuti vanhu ava vasadzoke kuzovashungurudza. No media source currently available   ,Vatsigiri veZanu-PF Voyedza Kudzinga Vanhu paManzou Kuti Amai Mugabe Vawedzera Munda Wavo
"Mutungamiri weZanu PF uye vari mutungamiri wenyika, VaEmmerson Mnangagwa, vanoti ivo nebato ravo vachatambira zvichabuda musarudzo. VaMnangagwa vataura mashoko aya pamusangano wavo wekupedzisira wekutsvaga rustigiro pamberi pesarudzo. Vachitaura kuvatsigiri vebato ravo vanoda kusvika kuzviuru makumi matatu munhandare yeNational Sports Stadium muHarare, VaMnangagwa vati kunyange hazvo bato ravo richakunda zvine mutsindo, vachatambira zvinenge zvadiwa nevana veZimbabwe. VaMnangagwa vakurudzirawo kuti vanhu vemuZimbabwe varambe vachikoshesa runyararo, vakati vanofadzwa nekuti mapato akawanda ari kukwikwidza akatevera kurudziro yavo yekuti sarudzo dziitwe murunyararo vachiti mapurisa achatora matanho akakodzera kune vose vachada kukonzera mhirizhonga. Vadzokororawo mashoko avo ekuti boka reZimbabwe Electoral Commission, Zec, iboka rakazvimirira rine makomishina akasarudzwa nemapato ose ane nhengo dziri muparamende, kusanganisira vari kutungamira mubatanidzwa weMDC Alliance, VaNelson Chamisa. Vati hapana bato rezvematongerwo enyika rinofanirwa kuudza Zec zvekuita maringe nemashandiro ayo. VaMnangagwa vayambirawo vari kuongorora sarudzo kuti vasapindire mune zvematongerwo enyika, asi kuti vaite basa ravo nemazvo. Vanoona nezvegwara remusangano muboka revechidiki reZanu PF, VaGodfrey Tsenengamu, vanoti vafadzwa zvikuru nemashoko ataurwa nemutungamiri wavo, zvikuru panyaya yerunyararo. Vanoongorora zvematongerwo enyika uye vachitungamira sangano revechidiki rePlatform for Youth Development, VaClaris Madhuku vanoti mashoko aVaMnangagwa ekuti vachatambira zvichabuda musarudzo haafanirwi kungotambirwa sezvo vamwe vavo mubato reZanu PF vachigona kuzozviramba. Zimbabwe iri kutarisirwa kusarudza mutungamiri wenyika, vamiriri vedare reparamende pamwe nemakanzura nemusi weMuvhuro. Zec inoti yagadzirira zvose zvinodiwa musarudzo idzi. No media source currently available ",VaMnangagwa Vovimbisa Kutambira Zvichabuda Musarudzo
"Gurukota reBritain rinoona nezvekudyidzana neAfrica, amai Harriet Baldwin, nemusi weChina vakadaidza mumiriri weZimbabwe muBritain, Rtd. Colonel Christian Katsande vakavaudza kuti nyika yavo haisi kufara nezviri kuitwa nemauto zvekupfura vanhu nepfuti. Amai Baldwin vakati mauto anofanirwa kushanda zviri pamutemo kunyangwe hazvo vanhu vari kuratidzira vamwe vachinzi vari kuita zvemhirizhonga. Britain inoti hurumende haifanirwewo kuvhara masaisai einternet, uye inoti iri kukurudzira kuti hurumende ivhure masaisai aya nekuchimbidzika. Amai Barbara Nyagomo vebato reProgressive Democrats of Zimbabwe uye vachigara kuLondon kwakare kuBritain vanoti Britain inofanirwa kutsanangurira VaKatsande kuti vana veZimbabwe vane kodzero yekuratidzira kana vachipokana nezvavanenge vasingawirirane nazvo. No media source currently available Zvichakadaro, sangano reEuropean Union riri kushoropodzawo kushandiswa kwechisimba nehurumende yeZimbabwe munguva yekuratidzira kwevanhu. Mugwaro ravakaburitsawo nemusi weChina, mutauriri wesangano iri, Amai Maja Kocijancic, vakati vanotarisira hurumende yeZimbabwe kuti iremekedze kodzero dzevanhu pamwe nemutemo, sezviri mubumbiro remitemo. Sangano reEuropean Union rakakurudzirawo kuti paferefetwe zvakadzama kufa kwevanhu pamwe nekushungurudzwa mumazuva adarika.",Britain Inoshevedza Mumiriri weZimbabwe neNyaya yeMhirizhonga
"Mutauiriri wemapurisa Assistant Commissioner Paul Nyathi vari kuramba mashoko ekuti vadaidza nekuda kusunga mutauriri webato rinopikisa reCitizens Coalition for Change Muzvare Fadzayi Mahere sezviri kutendererera pamadandemutande. VaNyathi vaudza Studio 7 kuti Muzvare Mahere vangodaidzwa nemapurisa eCID Law and Order sezvo vatanga kuferefeta nyaya yekukandwa kunonzi nevanopikisa kwakaitwa bhambo pamusangano webato iri kuChinhoyi mavhiki maviri adarika. Vachinyora padandemutande ravo reTwitter, Muzvare Mahere vati vange vadaidzwa kukamba yemapurisa uye vaenda negweta ravo. VaNyathi vati Muzvare Mahere vange vakavimbisa kuti vachanyora gwaro rezvavakaona zvichiitika musi uyu. Mutori wenhau weStudio 7 Nunurai Jena aMuvare Mahere vapedza awa imwe chete nechidimbu vari kukamba yemapurisa.",Mapurisa Anoti Haana Kusunga Muzvare Mahere Asi Ari Kuda Humbowo Hwezvakaitika Panonzi Pakakandwa Bhambo kuChinhoyi
"Nyanzvi munyaya dzehupfumi uye vari mukuru wesangano ravana chipangamazano, re Labour and Economic Research Instistute of Zimbabwe, Doctor Godfrey Kanyenze, vanoti Zimbabwe inofanirwa kugadzirisa hupfumi hwenyika kuitira kuti mari yemunyika ive nechiremera. Doctor Kanyenze, avo vanopinda mumusangano we Tripartite Negotiating Forum sechipangamazano munyaya dzevashandi, vanoti zvakakosha kuti hurumende igadzirise zvinonetsa munyika, uye kutevedzera mitemo yenyika isati yatora matanho anobata munhu wese. Mashoko aVaKanyenze anotevera kusagadzikana kwakabuda pamusangano weTNF wakaitwa neChitatu chapfuura, apo vashandi nevashandirwi vakabuda pachena kuti vainge vasina kusumwa pakadzikwa mutemo unorambidza kushandiswa kwemari dzekunze munyika. Vamiriri vehurumende vaive mumusangano uyu vanonzi vakawiriranawo nevamiri vevashandi nevemabhizinesi kuti kutarwa kwemutemo uyu kwainge kwaitwa pasina kutevedzwa mitemo inosunga TNF. Asi gurukota rezvevashandi, Amai Sekai Nzenza, vanoti vachasvitsa zvakabuda mumusangano weTNF kudare remakurukota, kuitira kuti paonekwe matanho ekutora. Amai Nzenza vanoti havagoni kuudza dare remakurukota zvekuita asi chavanokwanisa kuita kusvitsa kudare iri zvisungo zvakabuda mumusangano weTNF wakaitwa nemusi weChitatu. Doctor Kanyenze vanoti zvakakosha zvikuru kuti nyaya iyi yakadzoserwa kudare remakurukota kuti rione kuti ringaite seyi nenyaya iyi. Dare remakurukota rakatobuda kare richiti rakanga richitsigira mutemo mutsva unobata nyaya dzemari. Asi izvi zvakaitwa musangano weTNF usati wabuda nechisungo chawo. Doctor Kanyenze vanoti vanozviziva havo kuti nyoka huru haizvirume, asi chakakosha ndechekuti hurumende inofanirwa kuremekedza mitemo yayo kuitira kuti iremekedzwewo neveruzhinji. Mutungamiri wenyika, VaEmmerson Mnangagwa, vakasaina bhiri remutemo weTNF svondo rapera kuti uchive mutemo unoshandiswa munyika. Mutemo uyu unosungira hurumende kuti itaurirane nevashandirwi, vashandi pamwe nehurumende pasati pashandurwa mitemo inobata nyaya dziri pasi peTNF. Doctor Kanyenze vanoti zvinoshamisa kuti hurumende yakaenderera mberi nekuuya nemutemo unobata mari mushure memazuva mashoma VaMnangagwa vasaina mutemo weTNF. No media source currently available  ",Doctor Kanyenze Voyambira Kugadziriswa kweHupfumi hweNyika Kuitira Kuti Mari Isimbewo
"Mutauriri webato rinopikisa reNational People’s Party rinotungamirwa naAmai Joice Mujuru, VaJeffryson Chitando vanoti handi chokwadi kuti bato ravo ratobatana neMDC Alliance. Asi vati vari kuda kuti nhaurirano dzakatangwa namuchakabvu Morgan Tsvangirai naAmai Mujuru dzichipedziswa. Kusanzwisisa zviri kuitika kuri kuuya mushure mekunge Amai Mujuru varatidza chido chekuti vanopikisa vabatane paivigwa VaTsvangirai kuBuhera nemusi weChipiri. No media source currently available VaChitando vanoti vasati vabatana vanoda kuti papedziswe zvimwe zvirehwa rehwa zvakasara panhaurirano dzainge dzichiitwa naAmai Mujuru naVaTsvangirai dzinosanganisa nyaya yezita remubatanidzwa wemapato uye kusarudzwa kwevanomirira bato iri musarudzo. VaChitando varambawo zvimwe zviri kubuda padandemutande retwitter zvekuti vatobatana kare vachiti pane munhu ari kureva nhema kuti ndiye Amai Mujuru patwitter. No media source currently available ",Amai Mujuru Vanoti Vakagadzirira Kushanda neMDC Alliance Zvirehwa Rehwa Zvikagadziriswa
"Masangano evashandi vehurumende ari pasi peApex Council, pamwe nevamiriri vevashandi vari muboka rezvehutano vakasangana muHarare nemusi weChishanu vakasunga kuti vashandi vose vehurumende varamwe mabasa kubva musi weChipiri svondo rinouya, senzira yekumanikidza hurumende kuti ivabhadhare mihoro yavo yaChikumi nekukasika. Sachigaro veApex Council, Amai Cecilia Alexander vanoti chisungo chabuda mumusangano wavo uyu chabva mupfungwa dzevashandi dzavakapa kumasangano avo. Asi vanoti kunyange hazvo pave nechisungo chabudiwa nacho pamusangano wavo uyu, vane hurongwa hwekusangana nevashandi vose vehurumende neMugovera kuti varatidze simba ravo rekutaura nezwi rimwechete. Vakafanobata chigaro chegurukota rezvemabasa nevashandi VaSupa Mandiwanzira vaudza Studio 7 nerunhare kuti hurumende iri kuedza napose painogona napo kugadzirisa dambudziko revashandi vayo. VaMandiwanzira vati vanokumbira kuti vashandi vanzwisise kuti dambudziko rekunonoka kwavo kuwana mihoro riri kukonzerwa nekusamira zvakanaka kwezvinhu munyika munyaya dzezvehupfumi, uye riri kubatawo vekamakambani akazvimirira, avo vavewo nemwedzi yakati kuti vasati vawaniswa mihoro yavo. Hurumende yakanga yaronga kupa mushandi mumwe nemumwe zana remadhora yekuti vafanobatsirika nayo panguva iyo vanenge vakamirira mihoro yavo, iyo yakaendeswa mberi kumwedzi waChikunguru sezvo hurumende iri kutatarika kuti iwane mari inokwana kubhadhara mihoro yevashandi vayo vose, avo vanonzi nedzimwe nyanzvi mune zveupfumi vakawandisa. Zvichakadaro, mapurisa muHarare neChishanu arambidza nhengo dzesangano revarairidzi vekumaruwa, reRural Teachers’ Union of Zimbabwe, kuratidzira dziri pamahofisi egurukota rezveupfumi, VaPatrick Chinamasa. Sangano iri ranga richida kuratidzira senzira yekunyunyuta nekunonoka kwavo kuwaniswa mihoro yavo yaChikumi. No media source currently available ",Vashandi veHurumende Vosunga Kuramwa Mabasa neChipiri cheSvondo Rinouya
"Vakuru vakuru vekambani yehurumende, yeAgriculture and Rural Development Authority (ARDA), avo vange vari kuramba nemagwaro anoratidza mashandiro avanoita nemamwe makambani emuno neekunze, vazopa paramende magwaro aya mushure mekunge vaudzwa kuti paramende ine simba rekuvakanda mutirongo kana vakaramba vakaomesa musoro. Sachigaro wekomiti inoona nezvekurima iyo iri kuda magwaro aya, Va Justice Mayor Wadyajena, vaudza vatori venhau kuti kunyange hazvo mukuru weARDA, VaWillard Mbona, pamwe nasachigaro wekambani iyi, VaBasil Nyabadza, vakapopotedzana nenhengo dzekomiti yavo neMuvhuro, vaunza neChipiri kuparamende magwaro ese avari kuda. VaWadyajena vati vanofara kuti vakuru vakuru veARDA vazoita sezvinodiwa mushure mekuona simba redare reparamende. VaWadyajena vati komiti yavo ichaongorora magwaro aya kuti vaone kuti zvisungo zviri kuitwa nekambani iyi nemamwe makambani zviri kubatsira nyika here kana kuti kwete. Vati mushure mekuzeya nyaya iyi vachongororawo hunhu hwaVaNyabadza kuti vaone kuti vanokodzera here kuramba vari mubhodhi rekambani yakakosha seARDA. VaWadyajena vati komiti yavo inoda kuongorora zvibvumirano zveARDA neGreen Fuels, Trek Petroleum pamwe nezvimwe zvibvumirano zvese zvayakaita nemakambani ese emuno neekunze. Kubvira svondo rapfuura, vakuru vakuru veARDA, vange vari kuramba nemagwaro ezvibvumirano izvi vachiti hazvifaniri kuzivikamwa neveruzhinji uye mamwe makambani avakaita nawo zvibvumirano izvi anogona kutemerwa zvirango zvehupfumi nedzimwe nyika dzekunze kana akazivikanwa kuti anoshanda nehurumende yeZimbabwe. Chisungo cheARDA neGreen Fuels kuChipinge chichiri kukonzera mutauro uye vagari veko havasi kufara nechisungo ichi sezvo vave kutorerwa minda yavo. Mukuru wesangano rePlatform for Youth Development iro rinoshandira kuChipinge, VaClaris Madhuku, vaudza Studio7 kuti vanofara chose neongororo yave kuitwa neparamende. ARDA ikambani yehurumende inoona nezvekurima uye ine mapurazi mumatunhu ese munyika. ARDA inoshandawo nemakambani akawanda emuno neekunze. No media source currently available  ",Vakuru veARDA Vanopa Paramende Magwaro Ari Kudiwa
"Kambani yeClean City iyo yange iri kutakura marara muHarare yambomira basa iri zvichitevera danho rakatorwa nekanzuru rekupa nzvimbo yayo inorasirwa marara yePomona kukambani yekuNetherlands yeGeogenix BV iyo inoshandisa zita rekuti Pomona Waste Management. Kambani iyi yabva yakwidza mari yekurasa marara kuPomona izvo zvave kuomera makambani akawanda. Muchiziviso kune veruzhinji, Clean City iyo yange iri kutakura marara kubva kumakambani nemimwe misha, inoti yakamira kutakura marara kubva nezuro zvichitevera kuchinja kwemafambisirwo ebasa kuPomona. Clean City inoti kukwidzwa kwemari kuPomona kwakanganisa basa ravo rekutakura marara sezvo vazhnji vavanotakurira vasinga kwanise mari dziri kudiwa. Hatina kukwanisa kutaura nemutauriri wekambani iyi VaFungai Mandivheyi kuti vati tsanangurire zvakawanda pamusoro pedanho rekambani yavo sezvo vange vasiri kudaira nharembozha yavo. Mukuru werimwe remasangano anomirira vagari vemuHarare, reHarare Residents Trust, VaPrecious Shumba, vaudza Studio 7 kuti kupinda kwekambani yeGeogenix kuPomona kwakwidza mitengo yekurasa marara uye zvinoreva kuti makambani ange ari kubatsira kutakura marara anosarikirwa nemari yakawanda akaramba achiita basa iri. VaShumba vati vanonzwisisa danho reClean City vachiti rinoita kuti kambani iyi isarasikirwe nemari. Vanoona nezvekufambiswa kwezvirongwa mune rimwewo sangano rinomirira vagari reCombined Harare Residents Association, VaReuben Akili, vaudza Studio 7 kuti zvave kuitwa nemakambani anotakura marara muguta zvinoratidza kuti hurongwa hwekuPomona hwakaitwa pasina kutaurirana pakati pevagari, kanzuru, nemakambani aya. Vati kumira kwave kuita makambani kutakura marara kunoreva kuti marara achawanda muguta. Mukuru wesangano reCommunity Water Alliance, VaHardlife Mudzingwa, vati zvingave nani kuti chirongwa chekuPomona chimiswe kuti guta risarasikire nemari inosvika mamiryoni mazana matatu emadhora ekuAmerica US$300 million mukati memakore makumi matatu anotevera sezvakanyorwa muchibvumirano ichi. Pasi pechibvumirano ichi, kurasa tani rimwe chete remarara paPomona, panodiwa zviuru makumi mana zvemadhora ekuAmerica. VaMudzingwa vati izvi zvinoshamisa zvikuru nekuti kanzuru yeHarare yangofanira kuita izvi iri yega pasina kupa imwe kambani mari pasina zvayaiita. Asi vaive vakabata matomu ameya weHarare pakasainwa chibvumirano chekuPomona, VaStewart Mutizwa veMDC-T vaudza Studio 7 kuti hapana chakaipa pane zviri kuitika kuPomona vachiti kambani yakatora nzvimbo iyi yeGeoPomona mubatanidzwa wekanzuru, hurumende nekambani yeGeogenix BV. Vabvumawo kuti mari dzave kunzi vanhu nemakambani abhadhare ndidzo dzavakabvumirana uye kambani iyi icharamba ichishanda kuPomona kunze kwekuti vamiswa nematare. VaMtizwa vaudza Studio 7 kuti pane vamwe vagari vakatoenda kumatare vachipikisa uye pari zvino chirongwa chavo chichaenderera mberi kunze kwekuti vamiswa nematare.  Pata vabvunza nezvekumira basa kwemakambani akaita seClean City, VaMtizwa vati ivo havangaregi kuita basa ravo nekuda kwekuti pane vamwe vari kuramba basa. Hatina kukwanisa kunzwa kubva kumiriri wekambanani yeGeogenix muZimbabwe, VaDelish Nguwaya kana kugurukota rezvematunhu, VaJuly Moyo sezvo nharembozha dzavo dzange dzisiri kudairwa. VaMoyo vari kupomerwa mhosva yekumanikidza makanzura eMDC-T kunyora chibvumirano ichi pasingatevedzerwi mitemo. VaMtizwa vati kambani yeGeoPomona yave kutogadzira panzvimbo iyi uye vati kana ikange yave kushanda zvakanaka ichange yave kubika magetsi anoita 25 megawatts kubva pamarara anobva muguta. Asi zvchimwe chiri kurwadza vagari inyaya yekuti chibvumirano chekanzuru chekushanda nekambani yeGeorgenix chakaitwa pasingatevedzwe mutemo wemaTender sezvinodiwa pasi pemutemo wePublic Procurement and Disposal of Assets Act. No media source currently available ",Kanzuru yeHarare Yotadza Kurasa Marara KuPomona Mushure Mehuori Hunonzi Hwakaitwa Pakutengesa Nzvimbo Iyi
"Vagari vekwaMutare vari kutarisira zvizhinji kubva kuhurumende itsva ichange yavepo svondo rino zvichitevera kutoreswa mhiko kwemutungamiri mutsva, VaEmmerson Mnangagwa. Vagari vekwaMutare vanoti vanotarisira kuti zvinhu zvishanduke munyaya dzehupfumi, kugara kwevanhu murunyararo, kuva nehutano hwakanaka, kupedzwa kwehuori nezvimwe zvinovakoshera muhupenyu. Muzvare Jessie Nongerai, avo vanogadzira vanhu nzwara muguta, vanoti hurumende itsva inotarisirwa kuti igadzirise hupfumi hwenyika uhwo hwange hwave kumawere zvichitevera kutonga nedemo kwaVaMugabe kwemakore makumi matatu nemanomwe. VaEnock Panganai vanoti huwori hwange hwaparadza nyika hunofanirwa kupedzwa zvachose nehurumende itsva. Mumwe mugari wemuguta, VaJames Jera, vanoti vatungamiri havasungirwi kuti vagarise pachigaro sezvange zvaita VaMugabe. VaIshamael Gweshe vanoita basa rekutengesa michero nezvimwe zvirimwa muguta reMutare. VaGweshe vanoti vanoshuvira kuti hupfumi hwenyika hudzoke pamakare apo Zimbabwe yaive nemukurumbira muAfrica yose, mabasa achiwanikwa, mari ichibatika. Vanorwira kodzero dzevanhu uye vari munyori musangano revagari vemuguta reMutare Residents and Ratepayers Association, VaDavid Mutambirwa, vanoti hurumende ichavepo inofanirwa kupedza hurombo muvanhu nekusimudzira maindasitiri kuti kuve nemabasa pamwe nekusungisa vose vakuru vachabatwa nemhosva dzehuwori. Mutyairi wemotokari maMutare, VaNoel Tom, vaudza Studio 7 kuti havana zvakawanda zvavanoda kuti hurumende itsva ivaitire kunze kwekuti vechidiki vawanirwe mabasa, mari itoreke mumabhanga sakare, uye zvikoro zvinge zvichideredza mari inobhadharwa. Vagari ava vanoti itarisiro yavo yekuti zvinhu zvichange zvakanaka munyika sezvo vachange vari muhurumende vava neruzivo rwezvinhu zvinouraya hupfumi hwenyika. No media source currently available   ",Vanogara kwaMutare Voisa Tarisiro Huru Kuna VaMnangagwa
"Zimbabwe ichiri kutatarika kuzadzikisa zvinotarisirwa pasi rose kumisa nyaya yekumbunyikidzwa kwevanhu vachiendeswa kwavasingadi kana kuti human trafficking. Svondo rapera pane mumwe murume wemuZimbabwe akabatwa kuBotswana aine vana vanomwe vaaida kuyedza kuendesa kuSouth Africa zvisiri pamutemo. Nyaya dzakadai ndidzo dzinonzi nenyanzvi dziri kupa kuti ongororo inoitwa nebazi rezvekudyidzaba nedzimwe nyika muAmerica restate Department riise Zimbabwe panyika dzinoda kutarisiswa kana kuti Tier 2 Watch List sezvo dzisiri kuzadzikisa zvinotarisirwa kuitwa kumisa dambudziko iri. Gwaro restate Department rinonzi 2021 Trafficking in Persons Report: Zimbabwe rinoti kunyangwe Zimbabwe iri kutatarika kuzadzikisa zvinotarisirwa mukumbunyikidzwa kwevanhu vachiendeswa kune dzimwe nzvimbo zvisiri pamutemo, iri kuyedza zvichitariswa pakutongwa kwemumwe munhu ndokunopika uye kubuda negwara rakajeka rekuti yopedza sei dambudziko iri. Gwaro iri rinoti Zimbabwe haisi kuchuchisa nyaya idzi kana kupawo masangano akazvimirira zvikwanisiro zvekuita basa. Masangano akazvimirira aya anoti akabatsira vanhu vanodarika mazana mana vainge vambunyikidzwa vachiendeswa kwavasingadi. Bazi remuAmerica iri rinoti Zimbabwe haisati yavandudzawo mutemo we2014 Trafficking in Person Act kunyangwe ichigara ichivimbisda kuita izvi. Pane imwe nyaya iri mumatare iri kuratidza kuti dambudziko iri riri kuramba ruchikura, Mapurisa emuZimbabwe, Botswana neSouth Africa ave kushanda ose kuti vakwanise kudzosera vana vanomwe vanonzi vaiendeswa kuSouth Africa vachidarika nemuBotswana zvisiri pamutemo nechimwe chizvarwa cheZimbabwe svondo rapera. Chizvarwa cheZimbabwe chiri muhusungwa ichi, VaEric Mpofu, avo vanobva kuPlumtree havana kupihwa mukana wekuti vabvise mari yechibatiso pavakamira pamberi pamejastiriti Muzvare Chandapiwa Molefi muFrancistown vachipomerwa mhosva dzekusabata vana zvakanaka uye kutakura vanhu zvisiri pamutemo kana kuti human trafficking. Vakasungwa musi wa 3 Zvita kuBluetown kuBotswana. Dare rakanzwa kuti VaMpofu, avo vane makore makumi maviri nemapfumbamwe, vakaedza kutiza apo vakamiswa nemapurusa emuFrancistown vachityaira mota ine manhamba ekuSouth Africa. Vachitaura mudare, muchuchisi wenyaya iyi, Muzvare Sesafeleng Dijeng vakati vana ava vanga vakahwandiswa kumashure kwemota vachiendeswa kuSouth Africa uko kunofungidzirwa kuti ndiko kunogara vabereki vavo. Muzvare Dijeng vakaudza dare kuti vana ava havana magwaro ekufambisa izvo zvinoratidza kuti vakajambiswa nepasingabvumidzwe apo vakapinda muBotswana. Muchuchisi akati kujambisa bhodha vana vadiki ava, avo vane makore ari pakati pemapfumbamwe negumi nemairi, kupinza hupenyu hwavo munjodzi huru izvo zviri kuita kuti mhosva yaVaMpofu ive yakakomba kwazvo. Vakakumbira dare kuti risape VaMpofu mukana wekubvisa mari yechibatiso sezvo vasina pekugara pakanyatsoti tsvikiti muBotswana uye vari kupomerwa mhosva huru. VaInnocent Saidi vanogara muguta reGaborone muBotswana vanoti tsika yekutakura vana vadiki zvisiri pamutemo itsika yakaipa zvikuru nokuti inovapinza munjodzi. Nyanzwi munyaya dzekodzero dzevana uye vari gweta rakazvimirira, VaRyan Muchengeti vaudza Studio7 kuti mamiriro ezvehupfumi ayo akaita manyama amire nerongo muZimbabwe ndiwo ari kuitawi kuti vanhu vapare mhosva dzakadai senzira yekutsvaga mari. Studio7 haina kukwanisa kunzwa divi rehurumende panyaya iyi sezvo gurukota rinoona nezvemukati menyika, VaKazembe Kazembe vanga vasingadaire nharembozha yavo kusvika taenda pamhepo. Asi hurumende inoti iri kuita zvese zvainogona mukupedza kutakurwa kwevana zvisiri pamutemo kusanganisira kusunga uye kutonga vanofungidzirwa kuti vapara mhosva idzi pamwe chete nekudzidzisa vanoferefeta nyaya idzi. Zvinofungidzirwa kuti vame vanhukadzi nevana vanotakurwa zvisiri pamutemo vachiendeswa kunyika dzinoti Botswana, Mozambique, South Africa neZambia vanozosvika vachibatwa senhapwa vachimanikidzwa kuita zvebonde.",Zimbabwe Yotatarika Kugadzirisa Dambudziko reKumbunyikidzwa kweVanhu Vachiendeswa Kwavasingadi
"Mapurisa neMuvhuro akavharisa mabiko eKisimusi anga akarongwa nemumiriri weHighfield West muparamende, VaHappymore Chidziva vebato reMDC inotungamirwa naVaNelson Chamisa, ayo anga achifanirwa kuitirwa pamahofisi eZororo. VaChidziva vaudza Studio 7 kuti mapurisa ati vakanga vasina kupiwa mvumo nemapurisa yekuti vaunganidze vanhu. Asi ivo vanoti aya manyepo sezvo vakanga vachiita misangano nemapurisa epaSoutherton pamusoro pehurongwa hwavo uhwu. Vanoti vanga vachida kutorawo mukana wemabiko ekupera kwegore aya kuti vagovere zvekudya kuvagari vemudunhu ravano mirira, zvikuru vakwegura,nevanoshaya. Studio 7 yakundikana kuwana divi remapurisa panyaya iyi sezvo mutauriri wemapurisa, Assistant Commissioner Paul Nyathi, vati vanga vasingakwanise kutaura nesu panhare sezvo vanga vachityaira. VaChidizva vanoti pasvika mapurisa abva audza vanga vaungana kuti vabve vese panzvimbo iyi, uye chimwe chikafu change chabikwa chatozogoverwa kuvanhu vanga vaungana ava chimwe chikaraswa. Vanoti dambudziko guru ndere nyama yavarikushaya kuti voita seyi nayo sezvo vasina mafiriji anokwanisa kuchengetedza nyama yose iyi nekuda kwekushaya magetsi. VaChidziva vanoti kunyangwe vambomiswa kuita mabiko avo, vari kuronga kuti vaite mamwe mabiko akafanana naiwaya pazuva regoredzva. ""Semumiriri wedunhu reHighfield West ndichaenderera mberi nemabiko aya sezvo ndichida kuti vanhu vemudunhu rangu vayanane nekupemberera goredzva,"" VaChidziva vanodaro. No media source currently available ","Mapurisa Anovharisa Mabiko eKisimusi Akanga Arongwa neMumiriri weHighfield West, VaChidziva"
"Mutungamiri wenyika, VaRobert Mugabe, vashora vamwe vevaimbova varwi muhondo yerusununguko vachiti vave kukara masimba. VaMugabe vakurudzira kuti vanhu vabatane mubato ravo reZanu PF iro raita zinyekenyeke. VaMugabe vataura mashoko aya pakuradzikwa kwegamba renyika Brigadier General James Murozvi. Vachitaura neChitatu pamarinda anovigwa magamba enyika paHeroes Acre muHarare, VaMugabe vashora vamwe vevakarwa muhondo yerusununguko vachiti vave kuda masimba zvakanyanyisa vakakurudzira kuti vanhu vese vakaenda kuhondo, vashande pamwe chete kuitira kuti hupenyu hweveruzhinji husimukire. Kunyange hazvo VaMugabe vasina wavadoma nezita, mashoko avo aya anouyawo apo vatungamiri vesangano reZimbabwe National Liberation War Veterans vakabvumirana kuti vachashanda zvakasimba kuti veruzhinji vasarudze mutungamiri wavanoda pasarudzo dzichaitwa gore rinouya. Vatungamiri vesangano revakwarwa muhondo yerusununguko vanoti VaChristopher Mutsvangwa naVaDouglas Mahiya avo vakadzingwa muZanu PF ndevamwe vevanga vari pataurwa mashoko aya. Zvichakadai, VaMugabe vakurudzira kuti vanhu vari mubato ravo reZanu PF vabatane sezvo mumusangano wavo mave kuitwa bvondawaponda matambiro ezvidhakwa nekuda kwezvikwata-zvikwata zvave mubato iri. Mashoko aya anouya apo murongi wemisangano muZanu PF, VaSaviour Kasukuwere, vari kurongerwa kudzingwa pachinzvimbo chavo vachinzi vari kuronga zvekutorera VaMugabe masimba. Nekune rumwe rutivi zvinonziwo pane chikwata chinotungamirirwa nemutevedzeri wemutungamiri wenyika, VaEmmerson Mnangagwa, chiri kuzvidaidza kuti Team Lacoste, icho chiri kukwidzana necheGeneration 40 kutora matomhu kubva kuna VaMugabe. VaMugabe vashamisa vanhu vakawanda mushure mekuuya kurufu urwu vakadimurirwa bvudzi zvavasati vamboita. Vakanangana nemushakabvu, VaMugabe vatsanangura VaMurozvi semunhu akazvipira kusungura nyika kubva kuhutongi hwevachena pamwe nekushandira nyika kudzamara vaenda kwamupfiganebwe. Mashoko aVaMugabe aya atsinhirwa naGeneral Douglas Nyikaramba. Ataura akamirira mhuri yemushakabvu, VaAgustine Mazuru, vaudza chita chevanhu vanga vari pakuradzikwa kwaVaMurozvi kuti mushakabvu munhu asiya gwanza richanetsa kuvhara mumhuri. Brigadier General Murozvi vakaberekwa musi wa 2 Chikumi muna 1956 vakasiya zvidzidzo zvehudzidzisi kuenda kuMozambique kunobatana nevamwe vaiva varwi muhondo yerusununguko. Hondo yapera, VaMurozvi vakapinda muchiuto vakaramba vachikwira nezvinzvimbo kudzamara vave Brigadier General. Pavazofa, VaMurozvi vange vave principal director mubazi rinowona nezvevakarwa muhondo yerusununguko. VaMurozvi, avo vakashaya musi wa6 Kubvumbi mushure mekurwara nechirwere cheshuga, vasiya mudzimai Retired Group Captain Joice Muronzvi, vanasikana vaviri, nevanakoma vatatu. No media source currently available ",VaMugabe Vanoviga VaMurozvi Vachishora Vakarwira Rusununguko
"Hukama hweZimbabwe neBritain hunonzi hahuchina kumira zvakanaka zvichitevera kushandiswa kwechisimba nemauto munguva yekuratidzira kwakaitika mwedzi wapera, izvo zvakasiya vanhu vanodarika gumi nevashanu vaurayiwa, vakawanda vakuvadzwa, uye mazana asungwa. Britain inonzi yakazivisa kuti haichatsigira Zimbabwe munyaya dzekumutsiridza hupfumi pamwewo nedanho rayo rekuti ibvumidzwe kudzokera mumubatanidzwa wenyika dzaive pasi pehutongi hweBritain, weCommonwealth. Nekuda kwekutyorwa kwekodzero dzevanhu uku Britain inonzi yave kufunga kutowedzera vamwe vanhu pane vakatemerwa zvirango. Gurukota rinoona nezveAfrica, Amai Harriet Baldwin, vanonzi vakazivisa kuti panofanirwa kunge paine zvinoonekwa panyaya yeZimbabwe pakubhara zvikwereti zvayo kumasangano ekunze anokweretesa mari. Amai Baldwin vanonzi vakati ivo pachezvavo vanoona zvakavaomera kuti vatsigire kudzoka kweZimbabwe mumubatanidzwa weCommonwealth zvichitevera kuurayiwa kwakaitwa vanhu nemauto muna Nyamavhuvhu gore rapera pamwe nemuna Ndira gore rino, uye kuenderera mberi kwekutyorwa kwekodzero dzevanhu. Vakatiwo muitiro wakadai haukodzeri kuitwa nenhengo yemubatanidzwa uyu, sezvo nyika dziri. Ukuwo, mutauriri wemutungamiri wenyika, VaGeorge Charamba, vachipindura mashoko aMai Baldwin, vakati Zimbabwe haisi kushaya hope nekuda kudzokera muCommonwealth. VaCharamba vakati kudzokera kwavo mumubatanidzwa uyu hakufanirwe kufadza divi rimwe chete. Zimbabwe yakanyorera ichikumbira kudzokera muCommonwealth gore rapera, uye sangano iri rakatumirawo vaongorori vesarudzo kuzotarisa sarudzo dzakaitwa gore rapera, izvo zvakaita kuti vakawanda vafunge kuti hukama hwemapoka maviri aya hwakanga hwave kudzokera pamakare. Vamwe vane maonero ekuti Zimbabwe yakasadzokera mugungano iri inenge yarasaikirwa nemukana wakakosha kwazvo. Asi vamwewo vakaita saVaGadzira Chirumhanzu, avo vanoongorora zvamatongerwo enyika vakarerekera kuZanu PF, vanoti Zimbabwe haifanirwe kunyengerera kudzokera muCommonwealth. Chizvarwa cheZimbabwe, Amai Theresa Majonhi, avo vanogara kuLondon, kuBritain, vanoti vanofunga kuti Zimbabwe inenge yarasikirwa nemukana wakakosha zvikuru wekuti inge ichidzokera musangano reCommonwealth. Amai Majonhi vanotiwo kupinda musangano iri kwaizopa vana veZimbabwe mikana yakawanda kwazvo inosanganisira kuwaniswa masikorashipi ekuti vaende kunodzidza muzvikoro zvenyika dziri mumubatanidzwa uyu. Vaive mutungamiri wenyika, VaRobert Mugabe, vakaburitsa Zimbabwe muCommonwealth muna 2003 mushure mekunge ivo nevamwe vavo vatemerwa zvirango zvichitevera sarudzo dzakaitwa muna 2002 idzo dzakakonzera mutauro. No media source currently available ",Kutyorwa kweKodzero Munyika Kwoomesera Kudzoka kweZimbabwe muCommonwealth
"Nhengo dzedare reparamende dzinobudirira mukurwisa kwadzo kuti makore emwanasikana anonzi abvuma kuita zvepabonde akwidzwe kubva pamakore gumi nemaviri kuenda pamakore gumi nematanhatu. Vadzidzi vepachikoro chepamusorosoro cheUniversity of Zimbabwe vari kuita zvidzidzo zvekurapa vanotarisa pasina muripo vane zvirwere zvisingatapuriranwe zvakaita seBP neshuga, izvo zvinonzi zviri kuuraya vanhu vakawanda muchinyararire. Sangano reZimbabwe Peace Project rinoti nyaya dzekushandiswa kwechikafu munyaya dzezvematongerwo enyika dziri kuwanda munyika. Mukuenderera mberi tichitarisa mamiriro akaita zvinhu munyika, nhasi tiri kuenderera mberi tichikupai hurukuro yakaitwa naBlessing Zulu weStudio 7 nemutungamiri webato rinopikisa reRenewal Democrats of Zimbabwe, VaElton Mangoma. Muchirongwa cheLivetalk na 8:30 pm tiri kutarisa nezvekurudziro yenhengo dzeparamende yekuti makore ekuti mwana anzi abvuma kuita zvepabonde akwidzwe kubva pagumi nemaviri kuenda pagumi nematanhatu. Iyi ndiyo misoro yenhau dzedu dzanhasi...munotibata pa 909 am, 4930, kana pa 12080, ne 15460 Kilohertzs pa Shortwave kana paFacebook peji yedu yeVOAShona. No media source currently available  ","Misoro yeNhau, Chitatu Gumiguru 21 2015"
"Sangano reAfrican Capacity Building Foundation, kana kuti ACBF, nemusi weChipiri rakaburitsa gwaro ra2017 rinoongorora nyaya yezvehumhizha munyaya yebudiriro munyika dzemuAfrica. Asi gwaro iri riri kuburitsa pachena kuti nyika dzemuAfrica dziri kungotaura nezvekukosha kwehumhizha kana kuti science and techonology asi hadzisi kutevera zvadzinenge dzati dzichaita. Gwaro iri rakaparurwa muHarare nekune dzimwe nyika. Vachitaura pachiitiko ichi, munyori mubazi rezvedzidzo yepamusoro, VaMachivenyika Mapuranga, vakatenda kuti pachine zvakawanda zvinoda kuitwa munyaya dzehumhizha kuti Africa neZimbabwe dzibudirire. Mukuru we ACBF, Doctor Thomas Munthali, vanoti hapana kana budiriro ingaitwa muAfrica kana nyaya dzehumhizha dzisina kutambirwa. Vaimbova gurukota rinoona nezvehumhizha mukufambiswa kwemashoko, Muzvinafundo Heneri Dzinotyiwei, vatenda kuti muZimbabwe, sekune dzimwe nyika, ichokwadi kuti muromo hauzarirwe nerwizi. Muzvinafundo Dzinotyiwei vati hurumende iri kumboyedza hayo kuisa zvidzidzo zvehumhizha zvakaita chescience, technology, engineering and mathematics kana kuti Stem, asi hazvina kunyatsojeka. Mashoko aya atsinhirwawo nemukuru weProgressive Teachers Union of Zimbabwe, Doctor Takavafira Zhou, avo vati varairidzi vezvirongwa zvakaita seStem havasi kuwana dzidzo yakakwana. Dr Zhou vatendawo kuti hurumende haina zviga zvakajeka zvainoda kudzika pazvirongwa zvayo. Nyanzvi munyaya dzezvehupfumi vachidzidzisa paUniversity of Zimbabwe, Doctor Gift Mugano, vati ichokwadi kuti hurumende iri kutatarika pakushandisa humhizha mukufambiswa kwemashoko. Doctor Mugano vapa semuenzaniso chirongwa cheZimasset icho vati chinokurudzira humhizha asi hapana zvisungo zvakajeka. Doctor Mugano vatiwo nyaya yekusagadzirisa zvinhu munyaya dzehumhizha ndiyo inopa kuti Africa isarire kumashure segotsi zvichienzaniswa nenyika dzakaita seChina neAmerica. Nyanzvi munyaya dzehupfumi dzinoti Zimbabwe ichiri kutatarika kugadzirisa nyaya dzezvehupfumi uye zvirongwa zvayo hazvisi kufamba zvakanaka. Makambani akawanda ari kuvharwa ukowo vanhu vachitadza kutora mari dzavo mumabhanga. No media source currently available  ",Zimbabwe neDzimwe Nyika muAfrica Hadzibudirire Pasina Humhizha?
"Chikwata cheZimbabwe chemaChevrons chakasvika neChipiri muIslamabad, muPakistan neChipiri chisina muraridzi wacho Lalchardt Rajput. Rajput arambidzwa kuenda kuPakistan nenyika yake India zvichitevera mitemo yekufamba kune dzimwe nyika yakadzikwa nehurumende yeIndia. Gwaro rabva kumutauriri weZimbabwe Cricket VaDarlington Majonga rinoti maChevrons asvika muIslamad vasina Rajput uyo asina kusimuka pamwe chete nechikwata chake. Izvi zvinotevera chikumbiro chakabva kumuzinda weIndia muHarare chichienda kuZimbabwe Cricket kuti Rajput asafambe kuenda kuPakistan zvichitevera mitemo yenyika yavo. VeZimbabwe Cricket vazivisa kuti panguva ino, maChevrons achange achirairidzwa naDouglas Hondo, uyo anove mutevedzeri waRajput. Zimbabwe irikutamba mitambo mitatu yezuva rimwe nemimwe mitatu yema T20. Munyori wezvemutambo wekiriketi VaEnock Muchinjo vanoti havasi kutarisira mashiripiti kubva kumaChevrons asi chakakosha ndechekunotamba mitambo iyi. MaChevrons akapedzisira kupinda munhandare munaKukadzi apo vakasangana neSri Lanka. Hurumende yeZimbabwe yakatendera chikwata ichi kushanya kuPakistan mushure mekunge vamborambidza Afghanistan kushanya muno nemhaka yeCovid 19. No media source currently available ",India Yorambidza Murairidzi weZimbabwe Cricket Anova Chizvarwa cheNyika Iyi Kuenda neChikwata Chake kuPakistan
"Kunyange hazvo hurumende ichiti iri kuedza kusimudzira mabasa ekurima munyika nekupa magwaro kana kuti mapemiti em99 year lease anoita kuti varimi vakwanise kukwereta mari yekurimisa kumabhanga, zvakabuda mumusangano wekufambiswa kwemashoko muchirongwa chehurumende che Zimbabwe Agenda for Sustainable Socio-Economic Transformation kana kuti Zim Asset zvinoratidza kuti hurumende ichiri kutatarika kuita izvi. Kushaya magwaro aya kunonzi kuri kudzorera kumashure nyaya yekusimudzira mabasa ekurima. Mumashoko avo pamusangano wainge wakarongwa nehofisi yemutungamiriri wenyika nedare remakurukota kuzeya chirongwa cheZim Asset, mumwe mukuku mubazi rezvekurima, VaCollin Kabudura, vakati kusvika pari zvino hurumende yapa ma99 year lease matatu chete kuvarimi vemapururazi makuru kana kuti A2 kunyange hazvo yange iine hurongwa hwekuti ingadai yapamazana naviri panguva ino. VaKabudura vakatiwo apo hurumende yange yakaronga kuti ingadai yapamapemiti churu nemazana mashanu kuvarimi vemumapurazi madiki kana kuti A1, kusvika pari zvino yapa mapemiti zana nemakumi maviri nerimwe chete. Hurumende haina mari yekutsigira varimi uye vanoti kushaikwa kwemapemiti aya nemalease kunoita kuti varimi vatadze kukwereta mari yekuita mabasa avo izvi zvave kuita kuti nyika ishaye chikafu chakakwana. Izvi zvinouya panguva iyo nyika yakatarisana nenzara inotyisa uye iri kushandisa mari inodarika mamiriyoni mazana mashanu kutenga chibage kubva kunyika dzakaita seSouth Africa, Zambia, Mexico neUkraine. Nyanzvi munyaya dzehupfumi, VaMasimba Manyanya, vanoti kunyange hazvo vanhu vakapihwa minda makore gumi nematanhatu apfuura havagoni kushandisa mari dzavo kusimudzira minda iyi sezvo vasina magwaro anoratidza kuti minda iyi ndeyavo. Vaimbove gurukota rezvemari, VaTendai Biti vanoti zviri pachena kuti hurumende haikoshesi mabasa ekurima uye ndosaka nyika ine nzara. Vanotiwo pane vanhu pamwe nemakambani akawanda anoda kurima asi haagoni kushandisa mari dzavo paminda inogona kutorwa nguva ipi zvayo. Svondo rapfuura mumiriri wesangano reEuropean Union muZimbabwe, VaPhilipe Van Damme, vakati Zimbabwe inogona kurima zvirimwa zvakawanda zvekutengesa kuEurope asi vakati iri kutadza kuita izvi nekuti vanhuwo zvavo nemakambani havadi kuita izvi pasina magwaro echibatiso. Gurukota rinoona nezvekurima, VaJoseph Made, vakaudza vekunze kuti vanofanira kushanda nezviripo vachiti nyaya yekuda kuita gakava nekutorwa kweminda yakapera kare uye hapana kudzokera kumashure. Zimbabwe iyo yaionekwa sedura renyika dzekuchamhembe kweAfrica yakatora minda kubva kuvachena muna 2000 asi zvinhu munyaya dzekurima hazvina kuzomira zvakanaka nekuda kwekushaya mari yekutenga zvekurimisa nekusanaya zvakanaka kwemvura. No media source currently available  ",Hurumende Yokundikana Kupa Varimi Zvibatiso
Zvinhu hazvina kumira zvakanaka pamuganhu weZimbabwe neSouth Africa sezvo motokari nemabhazi zviri kupedza mazuva anosvika mashanu vari mumutsetse vakamirira kudhindhirwa magwaro avo ekufambisa. Izvi zvinonzi zvakazokonzera kushaya kwemumwe mudzimai ku Beitbridge ari mubhazi achienda kuHarare. Mudzimai uyu anonzi akatanga nekufenda asati azofa kunyangwe vannhu vainge vari mubhazi vakayedza kumubatsira. Vanhu vakawanda vanonzi vatarisana nedambudziko rekushaya mvura yekunwa uye kuBeitbridge kunonzi kuri kupisa zvakanyanya. Mutungamiri wenyika yeSouth Africa VaCyril Ramaphosa serimwe danho rekuyedza kudzivirira kupararira kwechirwere cheCovid-19 vakamboti mabhodha akurumidze kuvharwa izvo zvopa kuti zvinhu zviite manyama amire nerongo apo vanhu vakawanda vari kudzokera kumusha kubva kuSouth Africa. Asi hurumende yeSouth Africa inonzi yatenderana neZimbabwe kuti vasavhare bhodha. Mukuru wesangano revanotenga nekutengesa zvinhu kunze kwenyika kana kuti International Cross Border Traders Association VaDennis Juru vanoti nyayawo yekuti pari kudiwa matsamba ekuti munhu akavhenekwa Covid-19 iri kupawo kuti zvinhu zvitonyanya kunonoka kufamba paBeitbridge. No media source currently available  ,Mumwe Mudzimai Ofira paBeitbride Apo Vanhu Vopedza Mazuva Vasati Vadhindirwa Magwaro eKufambisa
"Vezvitoro vanoti kukwira kuri kuita mafuta edzimotokari pamwe nekushayikwa kwemari yekunze ndiko kuri kukonzera kukwira kwemitengo yezvinhu panguva iyo veruzhinji vachiti havana mari. Sachigaro wesangano rinomirira vezvitoro reRetailers Association of Zimbabwe, VaDenford Chimutashu, vanoti kukwira kwemafuta edzimotokari ndiko kuri kukonzera kuti mitengo yezvinhu ikwire muzvitoro. ""Kushayikwa kwemari yekunze kuri kukonzera vezvitoro kuti vatenge mari iyi pamukoto zvavanoti zviri kudhurira vezvitoro pavanenge vachinohodha,"" vadaro VaChimutashu. Asi VaChimutashu vanoti pane zvimwewo zvinotengeswa zvakaita senyama zvavanoti hazvifaniri kukwidzwa mutengo zvakanyanya sezvo vasiri kuzvihodha kubva kunze kwenyika. Ongororo yaitwa neStudio 7 yaburitsa pachena kuti vezvitoro vakwidza zvinhu zvakawanda zvakaita semafuta ekubikisa, mupunga, nyama, sipo nezvimwe zvakadaro nemari inodarika zvikamu makumi mashanu kubva muzana. Zvichakadai, gurukota rinoona nezvekutengeserana , VaMike Bimha, vanoti hurumende iri kuedza nepose painogona kuti mitengo isarambe ichikwira zvikurusei panguva ino yezororo reKisimusi. Mutungamiri wenyika, VaEmmerson Mnangagwa, vakati hurumende yavo ichatora matanho akasimba ekugadzirisa zvose zviri kunetsa kusanganisira nyaya yekushayikwa kwemari yekunze kuitira kuti veruzhinji vasarambe vakaomerwa nehupenyu.",Kukwira kweMutengo weMafuta eKufambisa Kwokonzeresa Kukwira kweMitengo yeZvinhu?
"Kanzuru yeguta reHarare yakazivisa neChina nezvemiripo mitsva inenge yave kutarisirwa kubhadharwa nevagari vachazenge vachishanyira makiriniki nezvipatara zvayo, iyo yakatarwa pachishandiswa mari yekuAmerica. Kanzuru yakazivisa kuburikidza nedandemutande re Twitter kuti mitengo mitsva iyi ichange yakatarwa mumadhora ekuAmerica asi munhu achibhadhara nemari yemunyika zvichienderana nekuti mutengo wedhora rekuAmerica uri pamarii pamusika wemari pazuva iroro. Munhu mukuru achaenda kuchipatara kana kukiriniki achange achitarisirwa kubhadhara mari yakaenzana nemadhora mashanu emari yekuAmerica, kuchitiwo mwana mudiki achibhadhara yakaenzana nemadhora matatu ekuAmerica. Madzimai anoshandisa zvipatara nemakiriniki pakusununguka vanenge vobhadhara mari inoenzana nemadhora makumi maviri nemashanu emari yekuAmerica. Studio7 haina kukwanisa kutaura nemutauriri weHarare, VaMichael Chideme, kana mukuru anoona nezvehutano mukanzuru iyi, Dr Prosper Chonzi, sezvo vange vasiri kubatika panharembozha dzavo Mukuru wesangano reCommunity Working Group on Health, VaItai Rusike, vanoti mari itsva idzi dzichaita kuti vanhu vakawanda vakundikane kuenda kunorapwa sezvo paine dambudziko rekuti vanhu havasi kutambira mihoro yavo ichifambirana nemari yekuAmerica iri kutarwa iyi. No media source currently available ",Kanzuru yeHarare Yotara Mari Dzichabhadharwa neVarwere
"Vagari vekwaChiadzwa vari kuchema-chema nekushanduka kwaita hupenyu hwavo izvo zvopa kuti tsika yehupfambi nemamwe mabasa erima zvitekeshere munharaunda iyi. Vamwe vana vane mukaka pamhuno vave kutizira vasati vabva zera. VaRueben Kusena mugari wekwaChiadzwa avo vakamirira kuzotamiswa chero nguva parizvino vanoti kubva pakavharwa makambani emangoda vazhinji vemunharaunda vave kuita mabhindauko akasiyana-siyana mamwe asina kunaka. VaKusena vanoti vari kubata mabasa akanaka vari kuita zvekuruka mabhasikiti netsero vachitengesa kuvanoshanya mumugwagwa weMasvingo neMutare. “Kubva pakavharwa minda yemangoda tave kuita zve-buying and selling nezvimwe zvakadaro daro asi vanhu vari kuyaura mazuva ano.” Mumwe ave kuruka mabhasikiti ndiAsk Chipomerwa uyo imboshanda mumunda wemangoda ari fitter and turner. Anoti vazhinji vavo vave kuruka mabhasikiti anozivikanwa nekuti madengu uye mameti anotsikiswa munhu opinda mumba. “Vamwe tave kuruka mabhasikiti, kana kugadzira marasha ekubikisa achitengeswa mumigwagwa asi hariziriro basa racho ratinotarisira sevanhu vaishanda muminda yemangoda aya.” VaCrispen Chandaengerwa vemumusha wekwaChishingwi kwaChiadzwa vanoti vana vazhinji vechidiki vane vabereki vaishanda muminda yemangoda vakashayirwa mari yechikoro vave kuita zvechipfambi kana kuwanikwa vasati vabva zera. “Ichocho ichokwadi nekuti vana vakawanda vave kusiya chikoro vachida kutanga misha yavo nekuda kwekuti pamwe pacho vanenge vaona sekunge vabereki vaomerwa nekugara navo pasina chouviri.” VaJobs Kanganweni venharaunda yeTonhorai avo vaishandawo pakambani yeAnjin makore apfuura vanoti vakawanda vave kupinda muminda vachida kutsvaga mangoda zviri kunze kwemutemo. “Kunetseka kwopa kuti vakawanda vapinde muminda yemangoda zviri kunze kwemutemo. Vagari kuno zvakare vari kunyunyuta nenyaya yekuti minda yavo yakatorwa pasina kana compensation yakabhadharwa nemakani aya.” Mbuya Abigail Munjoma avo vanogara kwaMuchena kwaChiadzwa vanochema nenyaya yemadzimai akawanikwa ave kusiya varume vachiita zvechipfambi vachizama kutsvaga kana kuwana chouviri. “Kana madzimai ari mumusha ave kusiya varume vavo vachibuda mumba vachienda kwavanoenda vachiti vari kunotsvaga mari kuti vararamise mhuri. Izvi zvinotirwadza zvikuru uye vapwere vari kuita zvakare zvimwe chetezvo, uku hapana chatiri kuwana kubva kune vakatora minda yedu.” Hurumende yeZimbabwe inoti iri kuita nepainogona napo kuedza kupa muripo unokodzera kuvagari venharaunda iyi vakarasikirwa neminda, zvipfuyo nezvimwewo asi izvi zvatora nguva refu zvisati zvazadzikiswa. Hurumende yakatorera marezinesi ekuchera mangoda makambani akawanda munzvimbo iyi ikaumba kambani inonzi Zimbabwe Diamond Consolidated Company. Asi kambani iyi iri kutatarika zvapa kuti vakawanda munzvimbo iyi vashaye chouviri. No media source currently available ",Vagari vekwaChiyadzwa Vononga Svosve neMuromo Kunyangwe Vaine Minda yeMangoda Pedyo
"Apo Zimbabwe Revenue Authority inoti nyika iri kurasikirwa nemabhiriyoni emadhora nekuda kwevanhu nemakambani asiri kubhadhara mitero, imwe nhengo yeparamende yeMDC-T inoti pane humbowo hunoratidza kuti bato reZanu PF rakapinza motokari nezvimwe zvekushandisa musarudzo zvinokosha mamiriyoni emadhora risina kubhadhara mitero. Nhengo yeNational Assembly, VaGodfrey Sithole veMDC-T, vati nyika inganzi iri kushaya mari sei kana paine vamwe vari kupinza zvinhu munyika vasiri kubhadhara mitero yeduty vakaita sebato reZanu PF. VaSithole vabvunza mubvunzo uyu pamusangano waitwa neZIMRA nenhengo dzeparamende uye vati mubvunnzo wavo wabva pakuti vakaudzwa nevamwe vashandi veZIMRA kuti motokari dzekushandiswa pasarudzo dzakatengwa neZanu PF hadzina kubhadhara mutero weduty. Asi mukuru weZIMRA, Amai Faith Mazani, vati vasingadi zvavo kutaura nezvemapato ezvematongerwo enyika, vanenge vachifungira kuti pane zvinhu zvapinda munyika zvisina kubhadhara mitero vakasununguka kuenda nehumbo kumahofisi avo. Munyori anoona nezvemutemo muZanu PF, VaPaul Mangwana, vaudza Studio 7 kuti bato ravo rakatevedza zvose zvinodiwa neZIMRA nemutemo parakatenga motokari dzaro. Mumiriri weBuhera South muNational Assembly, VaJoseph Chinotimba, vatiwo pane vamwe vanhu kusanganisira nhengo dzeparamende dzinoita kuti nyika irasikirwe namari nekusada kutaura mutengo chaiwo wezvinhu zvavanenge vatenga izvo zvinoita kuti vabhadhare mari shoma yemutero kana kutotdza zvachose. Amai Mazani vati vanobvumirana nemaonero aya uye vati zvakakosha kuti nhengo dzeparamende dzibhadharewo mitero pamwe nekubatsira ZIMRA kuita basa rayo kuti nyika iwane mari yekuitisa mabasa ebudiriro. Sachigaro webhodhi reZIMRA, Amai Willia Bonyongwe, vati ongororo yavakaita yakaratidza huwori hunotyisa uye ndosaka pakadzingwa vanhu mabasa. Vatiwo vakavandudza mashandiro avo, uye vari kutenga michina mitsva nekutora nzira dzinopedza huwori. Musangano wanhasi wange une chinangwa chekuvandudza hukama pakati peZIMRA nenhengo dzeparamende nekuti nhengo idzi dziwedzere ruzivo rwadzo panyaya dzemitero kuti dzigodzidzisa veruzhinji nezvekukosha kwekubhadhara mitero. No media source currently available ",Zanu-PF Yopinza Zvinhu Munyika Isingabhadhare Mutero?
"Munyika maita kukandirana makobvu nematete mushure mekunge rimwe gweta Doctor Alex Magaisa vaburitsa mazita evanhu vanonzi vakapihwa mazidzamatsama emari nebhanga guru renyika reRBZ kuti vatenge zvikwanisiro zvekurima. Mari yakashandiswa inonzi inosvika zviuru mamiriyoni mazana maviri kana kuti 200 million mumakore ekuma 2007 na 2008. Kunyangwe hazvo mumakore ose aya vaive gavhuna weRBZ VaGideon Gono vaibuda mumapepanhau akaita seHerald neNewsday vachiti ichi chaive chikwereti, asi neSvondo vange voimba rumwe rwiyo mubepanhau reSunday Mail vachiti ichi chaisava chikwereti asi vanhu ava vakangopihwa mari iyo yave kunzi veruzhinji vabhadhare kuburikidza nemutero mushure mekunge hurumende yatora chikwereti ichi. Vamwe vakawana mari iyi vanosanganisira mutungamiri wenyika VaEmmerson Mnangagwa vanonzi vakapihwa mari inodarika zviuru mazana mana kana kuti US$400,000. Hatina kukwanisa kubata mutauriri waVaMnangagwa VaGeorge Charamba kana munyori mukuru mubazi rezvekuburitswa kwemashoko VaNick Mangwana avo tatumira mashoko paWhatsApp avasina kupindura. Asi vachinyora padandemutande ravo reTwitter VaMangwana varatidza kusafara nekuti Doctor Magaisa vanenge vakatema vakarerekera rimwe divi sezvo vasina kuburitsa mamwe mazita. Asi VaMagaisa vakataura kuti vane zvimwe mugapu mavo zvavachapakura mazuva anotevera. Vanhu vakawanda vaburitswa mazita inhengo dzeZanu-PF vakawanda vari makurukota vamwe vaive makurukota munguva yevaive mutungamiri wenyika VaRobert Mugabe. Vakuru vemakerereke vanowanzobuda vachitsigirawo bato reZanu-PF nevatongi vematare vakawanda varipowo pavanhu vakapihwa mari iyi. VaGono, VaTemba Mliswa nhengo yeNorton yakazvimira uye vanomiririra Makonde mudare reparamende VaKindness Paradza havanawo kupindura chikumbiro cheStudio 7 chekutaura navo nezvenyaya iyi sezvo vari kunzi vakapihwawo mari iyi. Mukuru anoona nezvekuburitswa kwemashoko muZanu-PF VaTafadzwa Mugwadi vavimbisa kutipa divi rebato ravo asi hatina kukwanisa kunzwa kwavari kusvika taenda pamhepo. Asi Studio 7 yabata VaKudakwashe Bhasikiti avo vati ichi chaive chikwereti uye vakachidzosera. No media source currently available Pandemutande reTwitter VaBhasikiti nevamwe vange vokandirana makobvu nematete vamwe vachiti ichi chaisava chikwereti zvakapa kuti vamwe vabve vadya magaka mambishi vachiti huori hwanyanya munyika. Vanokokera mabasa musangano reAnti-Corruption Trust of Southern Africa VaAlois Chaumba vanoti vanhu vose vakapihwa mari ava vanhu vanowana vaisada kana rubatsiro zvikuru mari iyi ichizobhadharwa nevarombo. No media source currently available ",Vanhu Vokandirana Makobvu neMatete paMari Inonzi Yakapihwa Pachena VaMnangagwa neVamwe neRBZ
"Vagari vemuChinhoyi vanoti havasi kufara nehuwandu hwemapurisa ari kufamba famba akapakatira zvombo muguta nemunzvimbo dzinogara veruzhinji. Vagari ava vanoti vanoona kufamba famba kwemapurisa senzira yekutyisidzira vanhu sezvo mapurisa achizivikanwa nekumbunyikidza kodzero dzevanhu zvikuru sei munguva yesarudzo. Mumwe mugari mumusha weveruzhinji weCold Stream, VaBenjamin Muneri, vanoti kufamba famba kwemapurisa izvo vanga vasingaite mucherechedzo wekuti munyika hamuna kugadzikana. VaMuneri vanoti kuwanikwa kwemapurisa panzvimbo dzose pasina zvavanenge vachiita zvine musoro idanho riri paviri, rekuti kunyange vari kuchengetedza runyararo munguva ino yekutsvaka rutsigiro rwemapato, nekune rumwe rutivi zvinoonekwa sekutyisidzira vagari. Mumwe mugari asiri kufara nehuwandu hwemapurisa muguta, nVaChamunorwa Pazvakavambwa, vanoti maitiro akadai anoratidza kuti mapurisa ane chinangwa chaari kuzviitira chisingazivikanwe. VaChamunorwa vanoti zvekufamba kwemapurisa vakangobata mboma mucherechedzo wekuti hutungamiri hwaVaEmmerson Mnangagwa hwakangofanana nehwevaimbove mutungamiri wenyika, VaRobert Mugabe, avo vakabviswa pachigaro nemauto muna Mbudzi gore rapera. Mapurisa ari kuonekwawo achimhanya ari muzvikwata achiimba nguva dzemangwanani izvo vakawanda vanoti kuda kutyisidzira vagarii nguva yesarudzo. Mutauriri wemapurisa mudunhu reMashonaland West, VaClemence Mabgweazara, vanoti hapana chinoshamisa uye chekutya, sezvo mapurisa ari kuchengetedza runyararo munguva ino yesarudzo. Asi VaMabgweazara vadzambadzamba patavabvunza kuti sei mapurisa ari kumhanya mangwanani vachiimba munzvimbo dzinogara veruzhinji. No media source currently available   ",Vagari vemuChinhoyi Vonyunyuta neKuwanda kweMapurisa Akapakata
"Apo veruzhinji munyika vari kuzeya zviri kuitika munyaya dzezvematongerwo enyika mushure mekongiresi yeZanu PF, vechidiki vebato reMDC-T vanoti vanoshora zvikuru chimwe chezvisungo zvakabuda pamusangano uyu chekuti chirongwa cheNational Youth Service chidzorwe munyika. No media source currently available Vachitaura neStudio 7 muGweru mutauriri weboka revechidiki vebato reMDC-T, VaBrian Dube, vanoti bato ravo rinoshora uye rinopokana zvikuru nekurudziro yebato reZanu PF rekuti chirongwa cheNational Youth Service chidzoserwe munyika. Chirongwa ichi chinodzidzisa vechidiki vanenge vapedza chikoro zvidzidzo zvakasiyana-siyana kusanganisira zvekushanda nemaoko. Izvi zvakataurwa nemunyori wevechidiki mubato reZanu, VaAbsolom Sikhosana, avo vakati vechidiki vebato iri vanoda kuti chirongwa cheNational Youth Service chidzorwe nekukasika, izvo zvakazoita kuti chizoitwa chimwe chezvisungo zvakabuda. Asi VaDube vanoti chinhu chinoshamisa kuti bato reZanu PF rinoda kukoshesa chirongwa ichi nezvimwe izvo vanoti hazvibatsire kuti vechidiki vawane mari yedzidzo kana kuti vawane mabasa. Vanotiwo izvi hazviburitse nyika mumatambudziko ayakatarisana nawo. Asi mudzidzisi wezvebudiriro paZimbabwe Open University vachitaura semuongorori wezvematongerwo enyika akazvimirira ega, Va Didymus Dewa, vanoti havana chavanoona chakaipa pakuti chirongwa cheNational Youth Service chidzorwe asi vanoti chirongwa ichi chinofanirwa kudzidzisa vechidiki zvinhu zvine chekuita nebato rimwe chete rezvematongerwo enyika. VaDube vanoti vanoshorawo nyaya yakakurudzirwawo pakongiresi apa yekuti nhengo dzebato reZanu PF dzive idzo dzinopiwa mukana wekuwana mabasa mumakambani ehurumende. Vanoti nyaya yekuti vanhu vanopiwa mabasa nekuda kwekuti vabuda mumba maani ndiyo yauraya makambani ehurumende akawanda vakatiwo vanhu vanofanirwa kupiwa mabasa nekuda kweruzivo kana hunyanzvi hwavo kwete kuti vanotsigira bato ripi. Asi VaDewa vanoti sezvo Zanu PF riri bato riri kutonga, rinodawo kuti riitire vatsigiri varo zvakanaka. VaDube vatorawo mukana uyu kushora nyaya yekugoverwa kwemari yavati ishoma kuhomwe yevechidiki vari kuita zvidzidzo zvepamusoro soro vachiti chirongwa chePresidential Scholarship Scheme chinofanirwa kuvharwa mari inoshandiswa muchirongwa ichi yobatsira kuti vechidiki vawane dzidzo yepamusoro muno munyika. Chirongwa cheNational Youth Service chakatangwa mugore ra2001 chikazomiswa nekuda kwekushaikwa kwemari. Chirongwa ichi chaishorwa nevanhu vakawanda sezvo vechidiki vaipinda machiri avo vaideedzwa nezita remadunhurirwa rekuti maGreen Bomber vaionekwa sevanhu vaishandiswa nebato reZanu PF mukutyisidzira avo vaisatsigira bato iri.  ",MDC-T Inoti Kwete kuChirongwa cheNational Youth Service
"Vamwe varimi kuMashonaland West vari kupinda mumishandirapamwe nevarimi vachena nenzira yekuedza kusimudzira goho uye kuti vawanewo chouviri sezvo vasina zvikwanisiro. Vaimbova mutungamiri wenyika VaRobert Mugabe vaiwanzotaura pamisangano kuti havaida kuti vachena vainge vatorerwa mapurazi vadzoke vachiita mishandirapamwe nevatema vainge vapihwa mapurazi. Asi VaMugabe vaitenedera hazvo zvimwe zvibvumirano nevachena vakaita saVaBilly Rautenbach veGreenfuel kuChisumbanje uye vamwe vachena uye vamwe vekuChina kuminda yakawanda yeARDA. Vanhu vekuChina vakawanda vari kurima fodya vachishanda nekambani inonzi Tianze. Asi hurumende yaVaEmmerson Mnangagwa yakabuda pachena musi wa 28 Chikumi gore rapera kuti yaitsigira kuitwa kwemishandirapamwe iyi. Varimi vachena vakawanda vari kuita mishandirapamwe munyika sezvakabuda muchiitiko chakaitwa pama purazi maviri anoti reSummer Hill neWamambo kuMhangura neMugovera. Asi gurukota rinoona nezvedunhu reMashonaland West Amai Mary Mliswa-Chikoka vachitaura pachiitiko ichi vakati zvibvumirano zvekurima nevarungu zvinofanira kunyoreranwa kumahofisi ebazi rezvekurima. Amai Mliswa-Chikoka vakati varimi vanoti mumiriri weMakonde mudare reparamende VaKindness Paradza, Muzvare Noma Mliswa pamwe nemakambani anoti Marvellous Stewart Farming-MSF neSansaveria vari kushanda zvakanaka pamwechete. Muzvare Noma Mliswa vanove mukoma waAmai Mliswa-Chikoka vanoti kushanda nevarungu hazvireve kuti mutengesi wechirongwa chekugoverwa kweivhu ku vanhu vatema sezvinofunga vakawanda. Vanotiwo vamwe varimi vakagariswa patsva vanongotaurisa vasina zvavanorima muminda. Mukuru wekambani iri kurima nevarimi ava VaBarry Stewart avo vakarima chibage nebhinzi vanoti vari kufara negoho ravo uye kukwanisa kuwanisa vanhu mabasa vanosvika mazana matatu. VaStewart vanoti havana hurongwa hwekuwedzera varimi vatema vavari kushanda navo sezvo zvinhu zvisina kumira zvakanaka munyaya dzezvehupfumi. VaParadza vanoti kuita mushandirapamwe nevarimi vechichena hazvireve kuti vatadza asi hurongwa hwehurumende hunoita kuti ivo vazosara vaine zvikwanisiro zvekurimisa kana mubatanidzwa uyu wapera mumakore mashanu ari kutevera. Ongororo yakaitwa neStudio 7 inoratidza kuti varimi vakawanda vari kurimirwa nevarimi vechichena ivo vachizopihwa zvikamu gumi kubva muzana pane zvinenge zvakohwewa pagore. Munyarikani mukuru pachiitiko ichi aive mutevedzeri wegurukota rezvekurima VaVangelis Haritatos vakati bazi razo rinocherechedza basa riri kuitwa nemadzimai mukurima vachiti vanofanirwa kuwaniswa minda yavo vega. No media source currently available  ",Varimi Vatema VekuMashonaland West Voita Mushandirapamwe neVachena
"Vanhu vanobva kuZimbabwe vari kudzidza muzvikoro zvepamusoro soro muSouth Africa, vanoti mamiriro akaita zvinhu kumusha ari kuita kuti vafunge kaviri pakudzokera kumusha kana vachinge vapedza zvidzidzo zvavo. Vadzidzi vakawanda vanoti havana tarisiro yekudzokera kumusha kana vachinge vapedza zvidzidzo zvavo nekuda kwezvikonzero zvinosanganisira kusagadzikana kwehupfumi, izvo zviri kuita kuti munyika musave nemabasa, pamwe nenyaya dzezvematongewo enyika dziri kukonzera mhirizhonga. VaTrust Matsilele, avo vachangobva kupedza zvidzidzo zvepamusoro soro, vanoti havaone vachidzokera kundoshanda kumusha nekuda kwekuti hapana makambani angavape basa kuZimbabwe. Mumwe mudzidzi munyaya dzekutakurwa kwezvinhu, VaEddie Muchatuta, vanoti havasi kuzodzokera kumusha sezvo vave nemhuri yavo yakurera nekutora vari muSouth Africa, sezvo kumusha kusina kumira zvakanaka. Mumwe mudzidzi munyaya dzebudiriro, Muzvare Thobie Sibindi, vanoti vari kuronga kuti vandoshanda munyika dzemuAfrica, asi kwete muZimbabwe. Muzvare Loveness Gotora, avo vari kudzidzira kuve mukoti, vanotiwo dzambudziko guru richaita kuti vasadzokera kumusha inyaya dzezvematongerwe enyika nekushaikwa kwemabasa. Mudzidzisi paTswana University of Technology, Doctor Ricky Mukonza, vanoti vanowirirana nematanho ari kutorwa nevadzidzi ava, sezvo zvinhu zvisina kumira zvakanaka muZimbabwe. VaMukonza vanoti Zimbabwe iri kurasikirwa zvikuru nevanhu vane ruzivo rwunogona kushandiswa mukusimudzira nyika. Ongororo dzakaitwa dzinoratidza kuti kune zvizvarwa zveZimbabwe zvinodarika zviuru makumi maviri zviri kudzidza muSouth Africa, uye vazhinji vazvo havasi kudzokera kuZimbabwe mushure mekupedza zvidzidzo zvavo. No media source currently available  ",Vari Kudzidza Kunze kweNyika Votya Kudzoka Kumusha
"Gavhuna weReserve Bank of Zimbabwe, Doctor John Mangudya varamba kuti kutadza kupa makambani mari yekunze pamusika weRBZ Foreign Currency Auction nechimbi chimbi ndiko kuri kukudza musika wemukoto kana kuti ""parallel market"" vachiti makambani anotengesa kana kuitira hurumende basa ndiwo anotenga mari pamusika uyu. Vachitsangura mashandiro ari kuita musika weForeign Currency Auction System, kukomiti yeparamende inoona nezvebhajeti, VaMangudya vati nenyaya yekuti hurumende inonoka kubhadhara makambi anoitengesera zvinhu, anoisa mutero wakakura kana kuti Forward Pricing pachirungu. Vatiwo paanozobhadharwa anobva aenda pamusika wemukoto kunotenga mari yekunze achiti anenge achida kuchengetedza hupfumi hwavo sezvo dhora rekuAmerica rakadzikama mutengo pane remunyika. Vati nekuda kwaizvozvo hurumende inofanira kutarisisa matengero nenzira dzainoshandisa kubhadhara makambani aya. Vaenderera mberi vachitiwo kana veruzhinji vanoda kuchengeta mari yavo ari madhora ekuAmeria nekudaro ndivo vamwewo vari kuenda kuniotenga mari iyi pamukoto. Doctor Mangudya vati hazvigoni kuti makambani anenge akamirira kupihwa mari dzekuAmerica dzaanenge atenga paAuction aende pamusika mutema nekuti anobva atotorerwa madhora avo emunyika anenge ari mumabhanga. Asi mutungamiriri wesangano rinomirira vemabhizimisi reZimbabwe National Chamber of Commerce, VaMike Kamungeremu, vaudza komiti iyi kuti zviri kuitwa neRBZ zvekutadza kupa makambani mari paAuction nenguva zvauraya mabhizimisi akawanda uye ndizvo zvinoita kuti mamwe makambani apedzesera aenda kunotenga mari pamusika wemukoto izvo zvinozokwidza mitengo yezvinhu. Semuenzaniso vati pane mamwe makambani akamirira kupihwa mari yaakatenga paAuction muna Kukadzi gore rino. VaKamungeremu vatiwo vanoona sekuti mutengo wemari paAuction uri pasi pemutengo chaiwo wemari yekunze. Zvinofungidzirwa kuti RBZ ine chikwereti chemamiriyoni mazana matatu kune makambani akatenga mari pamusika wayo asi VaMangudya vati chikwereti chavanacho ndechemamiriyoni makumi manomwe nemashanu uye vavambisa kuti vachange vabhadhara mari iyi kupera kwemwedzi uno. Vabvumawo kuti pakakanganiswa vakati mune remangwana vachaona kuti izvi hazviitike zvakare. Svondo rapfuura paRBZ Auction, dhora rekuAmerica raitengwa nemaRTGS mazana matatu nemakumi masere uye pamusika mutema raitengwa nemari inodarika maRTGS mazana mashanu. Nhengo dzekomiti iyi dzakaita saVaEnergy Mutodi veZanu PF, VaRusty Markham naVaWillasa Madzimure veCitizens Coalition for Change varatidza kusafarawo nenyaya yekuti mari yemuno iri kuramba ichishaiwa simba uyewo nekuti hurumende iri kubhadharisa mimwe mitero nemari yekunze. Vatiwo izvi zvinoratidza kuti hurumende pachayo haina chivimbo nemari yayo vachiti mari yemuno yave pedyo kurambwa nevanhu nezvakaitika muna 2009. Asi VaMangudya vati ishuviro reRBZ kuti mitero yese ibhadharwe nemari yemuno. VaMangudya naVaKamungeremu vanobvumirana kuti Zimbabwe haina mari inokwana kuti ishandise madhora ekuAmerica. Vatiwo vari kuedza zvese zvavanokwanisa kugadzirisa zvinhu asi vakati chinonyanyonesta inyaya yekuti veruzhinji havachina chivimbo nemari yemuno. No media source currently available  ",VaMangudya Vonakurira Vamwe Nyoka Mhenyu paNyaya yeMari Iri Kutengeswa paMukoto
"Vamwe vana muzvinabhizinesi vari kushora zvikuru hurumende nekubudisa mazita evanhu nemakambani anonzi akabudisa mari kunze kwenyika zvisiri pamutemo vachiti hurumende haina kuita tsvakiridzo yakakwana sezvo vamwe vane mazita akabudiswa vasina mhosva dzavakapara. Izvi zvabuda pamusangano wakokerwa neZimbabwe National Chamber of Commerce neChina muHarare vamwe vemabhizimusi vachiti vakasvibiswa mazita avo zvakanyanya nehurumende izvo zvokanganisa mabhizimusi avo. Mukuru weGlobal Solar LED Bulbs, VaJeffree Rugare, vati vakatoshamiswa vachiona kambani yavo yakanyorwa pavanhu vanonzi vakabuditsa mari asi ivo vachizvichenura panyaya iyi. VaRugare vaudza musangano uyu kuti chinonyanyovarwadza ndechekuti izvi zvakasvibisa kambani yavo kunyange hazvo vachiti hazvina chokwadi mukati. Mukuru weZNCC, VaChristopher Mugaga, vatiwo shuviro yavo ndeyekuti zvabuda mumusangano wavaita zvisvike kumutungamiri wenyika kuti azive kuti vamwe vevari kupomerwa kubudisa mari zvisiri pamutemo vakachena panyaya idzi. VaMugaga vatiwo mabhizimusi ari kunyunyutawo zvikuru achiti hurumende inenge iri kukoshesa mabhizimusi ekunze ichitsikirira vemabhizimusi emuZimbabwe. Mutevedzeri wegurukota rinoona nezvemari, VaTerence Mukupe,vati hurumende yakaita zvayaifunga kuti ndozvingabatsira nyika. VaMukupe vati vose vari kuti vakachena vanofanirwa kutora matanho ekuratidza humbowo hwekuti havana mhosva. Vachipindura kunyaya iri kupomerwa hurumende yaVaMnangagwa yekuti vanhu vakabudisa mari zhinji huye vachizivikanwa munyaya dzezvematongerwo enyika havana kunyorwa mazita avo, VaMukupe vati vanhu vane ruzivo nezvevamwe vakabudisa mari ngavazivise hutungamiriri pamwe nemapurisa. Gweta rine mukurumbira munyika, VaTendai Biti, vatiwo mutemo yenyika haina kugadziriswa zvakakwana kuti ubate vanobudisa mari, uye vakurudzira kuti kunyatsonyorwa mutemo unobata vanobudisa mari. Vemabhizimusi vatiwo hapana tsananguro yakazara inoratidza kuti chinonzi externalization yemari chii huye chii chinonzi nehurumende “Illicit Financial Flows.” No media source currently available ",Mamwe Makambani Ozorwa Mafuta eNguruve Yaasina Kudya paNyaya yeKuburitswa kweMari Kunze kweNyika
"Zvimwe zvizvarwa zveZimbabwe zvinogara nekushanda kunze kwenyika zvinoti zvatotanga kutumira zvekudya nezvekushandisa zuva nezuva kumusha kuedza kubatsira hama neshamwari vave kutatarika kuti vakwanise kurarama zuva nezuva nekuda kwekukwira kwemitengo pamwe nekushaikwa kwezvinhu munyika. Mutungamiri wesangano revanorarama nekutengesa zvinhu kunze kwenyika, reInternational Cross Border Traders’ Association, VaDenis Juru, vanoti vanhu vakawanda muSouth Africa vave kutumira zvinhu zvakaita sechikafu nemari kumusha vachishandisa vemabhazi nevemichovha. VaJuru vanoti vave kuonawo zvakare kukwira kwehuwandu hwevanhu vari kuyambuka miganho yenyika zviri pamutemo kana zvisiri pamutemo vachipinda munyika dzakapoteredza Zimbabwe vachinotsvaga mabasa. Zvinhu zvakawanda munyika hazvichawanikwe muzvitoro uye mitengo yazvo yakwira zvakanyanya. Vezvitoro vari kupa zvikonzero zvekuti vari kunetseka kuwana mari yekunze yavanoda kuti vakwanise kutenga nekupinza zvavanotengesa munyika. No media source currently available ",Vari Kunze Vowedzera Huwandu hweZvinhu Zvavanotumira Kubatsira Vari Kumusha
"Vanhu vekuChipinge nenzvimbo dzakapoteredza dunhu iri vapindwa nekutya kukuru mangwanani eMugovera zvichitevera kundengendeka kwaitika munzvimbo iyi. Zvinonzi kundengendeka uku kwavhiringa dzimba dzakawanda, uye kwange kuine mutsindo we5.5 magnitude. Kundengendeka uku kunonzi kwanzwikwawo muHarare, Masvingo Mutare, kusanganisirawo nenzvimbo dzemu Mozambique. Mutauriri we Meteorological Service Department, VaRich Zinyemba, vanoti vachiri kuongorora kuti kundengendeka uku kwavhiringa zvakadii nzvimbo iyi. Asi mudzviti wedunhu reChipinge, VaWilliam Mashava, vaudza Studio 7 kuti havasati vanzwa kufa kana kukuvara kana kuparadzwa kwezvinhu. VaMashaya vanoti vaendesa mashoko kwese kwese kuti vanhu vakurumidze kuvaudza kana paine zvavhiringwa nekundengendeka uku. No media source currently available Mumwe wevagari venzvimbo iyi, VaLuke Mhlanga, avo vanogara mudunhu raIshe Musikavanhu vanoti vange vari mumunda patanga kundengendeka uku. Vanotiwo vabata muti senzira yekuti vasadonhe pasi pavanzwa kundengendeka uyu. No media source currently available ",Kundengendeka Kunoparadza Misha kuChipinge
"Kurwira masimba kuri muZanu PF konanga kuna Amai Monica Mutsvangwa, avo vava kupomerwa mhosva yekuzvidza mudzimai wemutungamiri wenyika, Amai Grace Mugabe. Zvizvarwa zvekunze, kusanganisira zvemuZimbabwe zviri muSouth Africa, zvopomerwa mhosva dzehumhondi nehumbavha muSouth Africa, izvo zviri kupikiswa nevanorwira kodzero dzevanhu…. Wechidiki wemuZimbabwe, Stephen Vunganai, anosarudzwa kuva sachigaro wavana chipangamazano vechidiki muAfrica vachange vachikurukura kushanduka kwemamiriro ekunze kumusangano uchaitwa kuParis, France, mwedzi unouya. Tichakupai zvabuda mumitambo yeCastle Premier Soccer League nhasi. Muchirongwa cheLiveTalk tiri kutarisa matambudziko akatarisana nevarimi mugadziriro yavo yemwaka wekurima….. Iyi ndiyo misoro yenhau dzedu dzanhasi...munotibata pa 909 am, 4930, kana pa 13860, ne 15460 Kilohertzs pa Shortwave kana paFacebook page yedu yeVOAShona. No media source currently available ","Misoro yenhau dzanhasi…Chitatu, Mbudzi, 18, 2015"
"Gweta rinoshanda muguta reOntario kuCanada, VaSilas Chekera, vanoti kana zviri mugwaro rinonzi rakaendeswa kumutungamiri wenyika zviri zvechokwadi kuti mukuru wevatongi vematare edzimhosva ari kupindira mukutongwa kwemhosva, panofanirwa kuumbwa komiti yavaongorori yakazvimirira kuitira kuti iferefete nyaya iyi zvakadzama. Kuridziro iyi inotevera danho rakatorwa nevatongi vematare edzimhosva avo vakasvitsa neChitatu gwaro ravo renyunyuto kuna VaEmmerson Mnangagwa vachida kuti zviri kuitwa naVaLuke Malaba, zvimiswe. VaChekera vanoti zvinobuda muongororo iyi zvinobatsira mukusimbaradza chimiro chematare mumaziso everuzhinji, ukuwo zvichiratidza zvinhu zvinofanirwa kugadziriswa mukufambiswa kwematare munyika kuitira kuti vanhu varambe vaine chivimbo nematare edzimhosva muZimbabwe. VaChekera vanoti chinhu chinokosha kuti vanhu vagare vachiziva kuti matare edzimhosva inzvimbo yavanogona kuenda kunobatsirwa pasina zvenatibgerwo enyika zvinopinzwa mukati. Vanoti pasi pemutemo, mutongi wedare redzimhosva anofanirwa kuita basa rake akasununguka pasina anomudza zvekuita. VaChekera vanoti hapafanirwe kumbove nenguva yekuti vanhu vaone sekuti matare edzimhosva anonzwa nyaya achipa mitongo inenge yabva kunze kwedare ravapinda. No media source currently available  ",Mamwe Magweta Okurudzira Kuumbwa kweKomiti Inoferefeta Zviri Kupomerwa VaMalaba
"Bato reZanu PF rinoti riri kushanda zvikuru nehurumende mukushambadza mashoko pamusoro pedenda reCovid-19 pamwe nenhomba yekudzivirira denda iri, izvo zvarinoti zvave kuitawo kuti huwandu hwevanhu vave kubatwa pamwe nekufa nechirwere ichi hudzikire zvakanyanya. Mukuru anoona nezvekufambiswa kwemashoko muZanu PF, VaTafadzwa Mugwadi, vanoti bato ravo riri kushandisa madandemutande akaita seTwitter neFacebook uyewo dzinhepfenyuro dzakasiyanasiyana mukuendesa dzidziso kuvanhu. VaMugwadi vanotiwo havangati pane kushomeka kwevanhu vari kubaiwa nhomba yeSinopharm yekudzivirira Covid-19, vachiti mitemo inorambidza vanhu kuungana iri kuitawo kuti vanhu vakawanda vasaungana muri kubaiwa nhomba, uyewo kuti veruzhinji havasati vapiwa mukana wekuti vabaiwewo. Asi nyanzvi munyaya dzehutano dzinoti hurumende inofanirwa kusimudzira zvakadzama shambadzo nedzidziso pamusoro peCovid-19. Ngatinzweyi vachitaura naJonga Kandemiiri weStudio 7 uyo atanga nekuvabvunza kuti vanoti kudii panyaya yekuti ruzhinji harwusati rwave neruzivo rwakakwana pamusoro peCovid-19. No media source currently available ",Zanu PF Inoti Iri Kushambadza Zvakakwana Hurongwa hweKubayiwa Nhomba yeCovid-19
"Vamwe varaidzi varatidzira muHarare neChishanu vachiti vanoda kubhadharwa mari dzemihoro nemari yekunze sezvo vachiti vave kunhonga svosve nemuromo kubudikidza nekusamaira zvakanaka kwehupfumi. Vadzidzisi vari pasi pesangano reProgressive Teachers Union of Zimbabwe, kana kuti PTUZ, varatidzira muHarare vachiti havasi kufara nemari yavari kutambiriswa nehurumende vachiti mari dzavo dzemihoro dzakafanana nemitero yembwa. Mumwe wevanga vachiratidzira ava, Amai Mikirita Mudangwe, vati vadzidzisi vave vanhu vave kushoreka zvasiyana nemakarekare pavairemekedzwa sezvo vachiti hupenyu hwavave kurarama hwave kuita kunge hwevanhu vasingashande. Amai Mudangwe vati sevadzidzisi havachadzidzisa nemwoyo wese sezvo vari kutambira mari isingakwanise kuraramisa mhuri dzavo. Zvataurwa naAmai Mudangwe zvatsinhirwa naAmai Portia Kaja avo vanove mumwe wevarairidzi varatidzira ava. Amai Kaja vati chimwe chiri kuvarwadza ndechekuti havachakwanise kurapwa kunyange hazvo vachibatirwa mari yekurapwa mwedzi wega-wega nevePublic Service Medical Aid Society, PSMAS. Munyori mukuru muPTUZ, VaRaymond Majongwe, vati varairidzi havasi kufarawo nemari yemutero wezvikamu zviviri kubva muzana uri kubatwa padhora rega-rega kubva pamadhora gumi zvichikwira wakaziviswa negurukota rezvemari, VaMthuli Ncube, masvondo mashoma adarika vachiti mutero uyu uri kuita kuti vadzidzisi vabva vaita nhamo inenge yefodya yechikwepa yekuti uku yakarumwa uku inotsva. Mushure mekusiya magwaro avo enyunyuto kuPSMAS, bazi rezvemari pamwe nebazi rinoona nezvevashandi, VaMajongwe vati vachatora matanho akaomarara kudzamara hurumende yavapa nzeve. Vatiwo vamwe vadzidzisi vatadza kunoratidzira nhasi sezvo hurumende ichinzi yanga yadaidzira misangano muzvikoro zvakawanda panguva yavanga vachifanira kutanga kuratidzira. Studio7 haina kukwanisa kunzwa divi rePSMAS, VaNcube pamwe naAmai Sekai Nzenza vanova gurukota rezveshandi pamusoro pezvinyunyutozvevashandi izvi. Zvichakadai, vadzidzisi vekumaruwa vari pasi pesangano reAmalgamated Rural Teachers Union of Zimbabwe, kana kuti ARTUZ, vapinda muzuva rechipiri nhasi vachiramwa mabasa vachitiwo vanoda kuwedzerwa mari dzemihoro. Muutungamiri weARTUZ, VaObert Masaraure, vaudza Studio 7 kuti havasi kuzodzora tsvimbo kudzamara hurumende yateerera nhuna dzavo. Hatina kukwanisa kutaura negurukota rezvedzidzo, VaPaul Mavhima, pamwe negurukota rezvemari kuti tinzwe pamire hurumende panyaya iyi. Asi VaMavhima vakaudza vakuru vezvikoro kumusangano wakaitirwa kuVictoria Falls masvondo matatu adarika kuti homwe yehurumende yakabooka zvekuti hurumende haikwanise kuwedzera vadzidzisi mari pari zvino kudzamara hupfumi hwenyika hwatisimukirei. No media source currently available ",PTUZ Inosvitsa Nyunyuto Yayo kuHurumende
"Bato guru rinopikisa munyika reMDC Alliance, rinoti kusungwa kwakaitwa meya veguta reHarare, VaJacob Mafume, kune chekuita nezvematongerwo enyika, uye kuti hurumende yeZanu PF ishandise mukana uyu kupinza komisheni inotungamirira guta iri. VaMafume, vanove kanzura weWard 17, vakasungwa neChitatu vachipomerwa mhosva yekusashandisa hofisi yavo zvisizvo kuburikidza nekutengeswa kwenzvimbo yekuvakira dzimba mumusha weWestlea makare muHarare. Kusungwa kwaVaMafume kunouyawo mushure memasvondo matatu meya veChitungwiza, VaLovemore Maiko, vasungwawo vachipomerwa mhosva yekusashandisa hofisi yavo nemazvo. Muna Gumiguru, mapurisa akasunga makanzura eHarare anodarika makumi maviri achivapomera mhosva yekuita zvehuwori. VaMafume, avo vakagadzwa sameya muna Gunyana mushure mekudzingwa kwevaive meya, VaHerbert Gomba, nebato reMDC-T, vanotarisirwa kumiswa pmberi pedare neChishanu. Asi mutevedzeri wemutauriri vebato reMDC Alliance, VaClifford Hlatywayo, vanoti zvose zviri kuitika izvi zvekushungurudza makanzura avo pamwe nevamwe vakuru vebato zvakanangana nekuda kuparadza bato ravo. VaHlatywayo vanoti chiri kudiwa neZanu PF kuumbwa kwemakomisheni anenge achizotungamirira maguta nemadhorobha ari pasi pebato ravo nechinangwa chekuti Zanu PF ive nemasimba mumaguta, umo vanoti iri kutatarika kuwana rutsigiro. Asi nhengo yeZanu PF, VaGilbert Muponda, vanoti vanoshushikana nemafungiro ebato reMDC Alliance, iro ravanoti riri kumhanyira kumiririra vanhu vari kupomerwa mhosva nekungoti inhengo dzaro zvisineyi nekuti vanhu ava vanenge vakapara mhosva. VaMuponda vanoti bato rinopikisa iri rinofanirwa kusiya mutemo wotora gwara rawo, vari kupomerwa mhosva ava vomira pamberi pematare vochenurwa kana kuwanikwa nematare vaine mhosva. Vanoti hurumende haitarise munhu kumeso panyaya dzehuwori, sezvo kana nhengo dzeZanu PF kusanganisira makurukota vari kusungwawo vachimiswa pamberi pematare nenyaya dzehuwori. No media source currently available ",MDC Alliance Inoti Kusungwa kwaMeya Mafume Kune Chekuita nezveMatongerwo eNyika
"Mamwe emapato anopikisa hurumende yeZanu PF anoti haasi kufara nekukanganisa mashandiro emapurisa kunonzi kuri kuitwa nemutevedzeri wemutungamiri wenyika, VaPhelekezela Mphoko, avo vanonzi vakafurufusha mapurisa pakamba yeBulawayo Central nezuro vachida kuti dzimwe nhengo dzeZanu PF dzakasungwa dziburitswe muhusungwa zvichitevera mhirizhonga yakaita mubato reZanu PF kuBulawayo kwakare pakupera nemusi weSvondo. Bepanhau reNewsday raburitsa mashoko ekuti VaMphoko vakasvika pakamba yeBulawayo Central apo pakachengetedzwa nhengo dzebato reZanu PF dzakasungwa mushure memhirizhonga inonzi yakaitika nemusi weSvondo pamahofisi ebato iri paDavis Hall muBulawayo makare. Zvinonzi nhengo dzeZanu PF dzakasungwa idzi dziri kuchikwata cheGeneration 40 icho chiri kukwikwidzana necheTeam Lacoste pamujawu wekuzotora matomhu kumutungamiri wenyika, VaRobert Mugabe, kana vachinge vabva pachigaro. Mhirizhonga yakaitika iyi inonzi yakasiya vanhu vaviri vakuvara zvakaipisisa uye inonzi yakakonzerwa nemakakatanwa ari muZanu PF panyaya yekuda kubvisa murongi wemisangano mubato iri, VaSaviour Kasukuwere, kuri kuitwa nevamwe vari mubato iri. VaKasukuwere vari kupomerwa mhosva yekuronga zvekubvisa VaMugabe pachigaro asi vari kuramba mhosva iyi vachiti vakarembera pabhachi raVaMugabe. VaMphoko vanonzi vakasvika pakamba yemapurisa yeBulawayo Central ndokufurufusha mukuru wemapurisa pakamba iyi vachida kuti vanhu ava vasunungurwe. Zvakaitwa naVaMphoko izvi zvashorwa neMDC inotungamirirwa naVaMorgan Tsvangirai. Munyori anowona nezvinoitika mukati menyika muMDC-T, Amai Lilian Timveos, vati zvakaitwa naVaMphoko izvi zvinoita kuti mapurisa asaite basa rawo akasununguka. Zvataurwa naAmai Timveos zvatsinhirwa naVaGift Nyandoro vanove mutauriri wevakafanobata chigaro chemutungamiri webato reNational People’s Party, Amai Joice Mujuru. VaNyandoro vati zvakaitwa naVaMphoko zvinotyora bumbiro remitemo yenyika iro rinoti mapazi ehurumende anofanira kushanda pasina kupindira kwehutungamiri hwenyika. Zvichakadai, Amai Timveos vati sebato, MDC-T ichakwidza nyaya iyi kumatare edzimhosva pamwe nekudare reparamende. Nyanzvi munyaya dzezvematongerwo enyika uye vachishanda vakazvimirira, VaSydney Chisi, vanoti zvave pachena kuti hutungamiri hweZanu PF hauzofe hwakatevedzera mitemo yenyika uye mitemo iyi haizoshandiswa zvakaenzana pakati pevari muZanu PF nemapato anopikisa. Aka hakasi kekutanga kuti VaMphoko vaende kumapurisa vachida kuburitsa vasungwa. Gore rapera, VaMphoko vakaenda kukamba yeAvondale muHarare kwavanonzi vakaburitsisa vakuru-vakuru vekambani yehurumende inowona nezvemigwagwa ye Zimbabwe National Road Authority, kana kuti Zinara, avo vakange vasungiswa nekomisheni inorwisana nehuori yeZimbabwe Anti Corruption Commission vachipomerwa mhosva yehuori hwemari yaisvika miriyoni imwechete yemadhora. Nyaya iyi yakazongotsikwa-tsikwa ikapera. Studio7 haina kukwanisa kunzwa kuna VaMphoko kana kuZanu PF kuti tinzwe divi ravo. No media source currently available ",Mapato Anopikisa Oshora VaMphoko
"Nhengo yebato reMDC inotungamirirwa naVaDouglas Mwonzora, VaNorest Marara, vakakwira kudare repamusoro reHigh Court nemusi weChina vachida kuti dare iri rinzwe nekukasika kupikisa kwavo kudomwa kwaVaMwonzora semunhu achamirira bato iri musarudzo yemutungamiri wenyika. VaMarara vanoti vari kupikisa kudomwa kwakaitwa VaMwonzora neNational Council yebato ravo pasina akavapikisa mwedzi wapera pamberi pekongiresi yebato iri iyo iri kutarisirwa kuitwa mwedzi uno. Vanoti bumbiro remitemo yebato reMDC haina kuteverwa uye pakave nekutyisidzirwa kwevanhu vakaisarudza. No media source currently available Asi mutauriri waVaMwonzora, VaLloyd Damba, vanoti VaMarara munhu mutsva mubato reMDC nekudaro havazive mashandiro anoita bumbiro remitemo yebato. Vanoti havasi kuzoshaiswa hope nedanho raVaMarara iri vachiti vakagadzirira zvakasimba uye vakagadzirira kumisidzana navo kumatare. No media source currently available ","Nhengo yeMDC, VaMarara, Vanoenda kuDare Vachipikisa Kudomwa kwaVaMwonzora seMunhu Achamirira Bato Iri muSarudzo Gore Rinouya"
"Dare revanhu vatatu, kana kuti Tribunal, rekutonga mutongi wedare repamusoro, Justice Erica Ndewere, rakatanga nezuro mangwanani kuzeya nyaya iyi. Dare iri riri kutungamirwa nevaimbove mutongi wedare repamusoro, Justice Simbi Mubako. Justice Ndewere vari kupomerwa mhosva yekukundikana kuita basa. Asi Amai Ndewere, avo vari kumiririrwa negweta rinorwira kodzero dzevanhu, Amai Beatrice Mtetwa, nezuro vakatanga nekupomera mukuru wevatongi vematare, Justice Luke Malaba, mhosva yekutyora kodzero dzavo mushure mekunge varamba kutevedzera zvavanoti zvaityora bumbiro remitemo renyika zvavainzi vaite naVaMalaba. Asi vachitaura mudare reparamende, gurukota rezvemutemo, VaZiyambi Ziyambi, vakaramba mashoko ekuti VaMalaba vari kupindira munyaya dzekutongwa kwenyaya munyika vachiti bumbiro remutemo rinoti matare akazvimirira. Mukuzeya nyaya iyi, Blessing Zulu weStudio 7 abata gweta rinorwira kodzero dzevanhu vachitungamira sangano reHuman Rights Watch VaDewa Mavhinga kuti tinzwe nezvedare riri kutonga Amai Ndewere iri. No media source currently available  ",Dare raVaMubako Ronzwa Nyaya Iri Kupomerwa Amai Ndewere
"Mukuru wesangano revatungamiri vemabhizimisi kana kuti CEO Africa Roundtable, VaOswell Binha, vanoti dambudziko rekushomeka kwemafuta ekufambisa dzimotokari rave kukanganisa zvakanyanya nyaya dzekuita mabhizimisi sezvo vave kupedza nguva yakawandisa vachitsvaga mafuta kumagaraji. Vedzimotokari vataura neStudio7 vati havasi kubvumidzwa kutenga mafuta edzimotokari akawanda panguva imwe chete. Vamwe vapomerawo vemagarajia nyaya yekuita zvehuori nekuda chiokomuhomwe. Gurukota rezvemhando dzemoto, Doctor Joram Gumbo, vanoti bazi ravo riri kutatarika kuwana mari yekunze kubva kubhanga guru renyika kuti vatenge mafuta aya. Gavhuna weRBZ, VaJohn Mangudya, vanotiwo mari yacho yawandirwa sezvo pachidawo kutengwa zvimwe zvakaita semishonga yemuzvipatara nezvimwe asi muhomwe yehurumende iri nhava izere mhepo. ",Kushomeka KweMafuta eKufambisa Dzimotokari Kwokanganisa Nyaya dzezveHupfumi
"Mumiriri weMakonde mudare reparamende uye vari nhengo yeZanu PF, VaKindness Paradza, vanoti sezvo nguva yezororo reKisimusi iri nguva yekupa, ivo vaita saizvozvo kuburikidza nekugovera mupunga kuvanhu vemudunhu ravo kuti vawane chekudya nemhuri dzavo pazororo. VaParadza vanoti kunyange hazvo zvinhu zvanga zvakaoma gore rino, ivo semumiriri wevanhu, vakaedza kuona kuti vawaka makirinika, zvikoro pamwe nezvibhorani mudunhu ravo kuitira kuti vanhu varerukirwe nehupenyu. Vanoti gore rinouya vanoona sekunge richange rakarerukira vanhu kana mvura yakanaya zvakanaka sezvavari kutarisira. VaParadza vanotiwo gore rinouya vachange vaine basa rekuita sezvo vatove nemari yebudiriro yematunhu, yeConstituency Development Fund (CDF). ""Ndinenge ndichida kuti muMakonde muno umu tibudirire kuti tienzanewo nemamwe ma constituency ari kune dzimwe nzvimbo dzakabudirira,"" vanodaro VaParadza. VaParadza, avo vaimbove mutori wenhau, vanoti chinhu chikuru chavari kukurudzira mudunhu ravo gore rinouya kubatana. ""Gore rino riri kuuya ndinoti kubatana muMakonde, ngatiwiriraneyi, ngatibatsiraneyi. Ma project akawanda anobatsira vechidiki atiinawo."" No media source currently available   ","Mumiriri weMakonde, VaParadza Vanorangarira Vavanomirira paZuva reKisimusi"
"Mutungamiri wenyika VaRobert Mugabevanovhura zviri pamutemo chikamu chechina cheparamende yechisere, panguva imwecheteyo nhengo dzeparamnende dzemapato anopikisa dzichinzi dziri kutumirwa mashoko erufu. Mutungamiri webato reZimbabwe People First Amai Joice Mujuru vanobvuma kubhadhara VaGuy Watson Smith, murumi wechichena avakatorera purazi rake reAlmein muna 2001. Nyanzvi mune zvematongerwo enyika dzozeya nezvekuvhurwa kweparamende nemutungamiri wenyika VaRobert Mugabe. Vagari vekwaChiadzwa kuManicaland vochira hutano hwavo zvichitevera guruva rinonzi riri kumbumurwa mumisha yavo nekambani yeZimbabwe Consolidated Diamond Company. Muchirongwa che LiveTalk Women’s Roundtable nhasi na 8:00pm tiri kutarisa nezve chirongwa cheUnited Nations che He for She, icho chinokurudzira kuti pave nemikana yakaenzana pakati pevanhurume nevanhukadzi. Kana muchida kupinda muchirongwa ichi, kanawo kutumira mashoko kustudio7, shandisai whatsapp panhamba dzinoti 001 202 465 0318. Vanoda kuteerera studio7, tibateyi na 7pm pamasaisai anoti 909 am ne 4930 kilohertz pa shortwave. Musakanganwa kutifarira pafacebook peji redu nekudzvinya pakanzi like. No media source currently available  ","Misoro yeNhau, China, Gumiguru 06, 2016"
"Murairidzi wechikwata cheNgezi Platinum iyo yakashura mare nekurova FC Platinum 3-1 neMugovera VaTonderai Ndiraya vanoti chidokwadokwa chekuda kunotamba mumakwikwi emuAfrica ndizvo ndicho chakapa kuti vakomana vechikwata chavo vatambe nesimba vachibva vasimudza mukombe weChibuku Super Cup. Uyu ndiwo mukombe wekutanga wasimudzwa naVaNdiraya semurairidzi kubva zvavatanga basa iri mushure mekumbotambira chikwata chine mukurumbira munyika cheDynamos. VaNdiraya vanoti vari kunzwa kufara zvikuru nezvakaitwa nechikwata chavo. Sachigaro weNgezi Platinum Stars VaJeremiah Getiseni vanoti zvaitwa nechikwata chavo zvinhu zvinofadza mhuri yese yeNgezi. Mutambi weNgezi Platinum Stars Donald Teguru anoti ari kufara zvikuru sezvo kari kekutanga muhupenyu hwake kutora mukombe mukuru wakadai. VaNdiraya vanoti vakagara pasi vakatarisa matambiro eFC Platinum ndokuirongera kuti vangairove sei. Vanoti nyaya yekuda kupinda mumamwikwi eConfederation Cup yakaita kuti vatambi vavo vatambe zvine mutsindo. Mukutora mukombe uyu, Ngezi Platinum Stars yave chikwata chechitatu munhoroondo yenhabvu muZimbabwe kutora mukombe mukuru gore iro vapinda muPremier Soccer League. Zvimwe zvikwata zvakaita izvi iBlackpool iyo yakatora mukombe weZifa Cup muna 1994 neShabanie Mine iyo yakatora mukombe weBP League Cup muna 2011 vachingobva muDivision One. VeNgezi Platinum Stars vakatambidza mukombe pamwe nemari inoita iyo zviuru makumi manomwe nezvishanu zvemadhora FC Platinum yakatendwawo nemari inoita iyo zviuru makumi mashanu. Panguva imwecheteyo, chikwata chemaWarriors chakarova Zambia 1-0 mumutambo wehushamwari uyo wakatambwa muNational Sports Stadium mutambo weChibuku final uchangopera. Asi mutambo uyu wakakwezva vanhu vashoma shoma sezvo vatsigiri venhabvu vaingasvike chiuru chimwe chete ndivo vakakwanisa kuona Teenage Hadebe achikanda bhora mumambure. Murairidzi wemaWarriors Kalisto Pasuwa aishandisa mutambo uyu kuona vatambi vaangatore kuisa muchikwata chake chichaenda kuma2017 Africa Cup of Nation ayo achaitirwa muGabon muna Ndira. Mumwe mutambo wekuedzana masimba wemaWarriors uriko musi wa 14 Mbudzi apo varikutamba neTanzania. No media source currently available  ",VaTonderai Ndiraya neNgezi Platinum Vonanga kuMakwikwi eCAF Confederation Cup
"Dare repamusoro soro re Constitutional Court mangwanani anhasi kuMashonganyika Building muHarare nenguva dza 9,30 riri kutarisirwa kupa mutongo waro panyaya yekuti zvizvarwa zveZimbabwe zviri kunze kwenyika zvinokwanisa kuvhota here. Kunyangwe bumbiro remutemo richiti vanokwanisa kuvhota, hurumende iri kupa zvikonzero zvakasiyana siyana kuti sei isingakwanisike kuti vavhote kunyaya nyaya yemari. Nyaya iyi yange yambosendekwa parutivi musi wa 14 Kurume. Vakaendeswa kumatare negweta VaGabriel Shumba veZimbabwe Exiles Forum, vanosanganisa gurukota rezvemiteo, Zimbabwe Electoral Commission nevamwe. Gweta raVaShumba nevamwe vavo vaviri ndiVaThabani Mpofu vanova nhengo yeZimbabwe Lawyers for Human Rights. Sachigaro weZimbabwe Citizens’ Initiative, VaPromise Sande avo vari muFlorida, America vanoti ikodzero yezvizvarwa zveZimbabwe zvose zviri munyika kana kunze kuti zvivhote. Vati zvazvarwa zveZimbabwe zviri kunze zviri kutumira mari yakawanda kuZimbabwe. No media source currently available  ",Dare rePamusoro Soro Ropa Nhasi Mutongo weKuti Zvizvarwa zveZimbabwe Zviri Kunze Zvingavhote Here
"Vanhu vanosvika makumi mapfumbamwe nevasere vafa kuChipinge neChimanimani uye kuMasvingo nekuda kwedutumupengo remafashamu emvura nemhepo kana kuti Tropical Cyclone Idai. Vanhu mazana maviri negumi nevanomwe havasi kuzivikanwa kuti vari kupi uye vamwe makumi mana nevaviri vakavharirwa pazvitsuwa. Munyori mukuru mubazi rezvekuburitswa kwemashoko VaNick Mangwana vanoti vanhu makumi masere nevanomwe kusvika parizvino. VaMangwana vanoti mvura inenge yambomira kunaya nekudaro vave kusimbisa kubatsira vanhu uye kubatsira mukuvigwa kwevanhu vakarasikirwa nehupenyu. Vatiwo kwave nemauto akawanda nemapurisa ari kubatsira vanhu. Varambawo mashoko ekuti hurumende yakanonoka kubatsira vanhu vachiti hapana ainge awona kuti dambudziko iri richakurai zvakadai. No media source currently available Mutori wenhau weStudio 7, Loirdham Moyo uyo akashanyira nzvimbo dzakawanda dzakawirwa nedambudziko iri kuChimanimani neChipinge. No media source currently available Munyori mukuru weUnited Nations VaAntónio Guterres nemusi weSvondo vakatumirawo mashoko enyaradzo kune vakashaikirwa nehama muZimbabwe. Vanoti vari kunzwa kusuwa kukuru nekurasikirwa kwehupenyu kwevanhu uye kuparadzwa kwemigwagwa nezvivakwa muZimbabwe. United Nations yakazivisawo kuti yave kubatsira Zimbabwe kuburikidza nemapazi ayo ari munyika. United Nations inoti vanhu miriyoni imwe chete nezviuru mazana mashanu vakatarisana nedambudziko guru mu Mozambique, Malawi neZimbabwe nekuda kwedutumupengo iri.",Dutumupengo Idai Rouraya Vanhu Makumi Mapfumbamwe neVasere
Vanoita mabasa emaoko paGlenview Home Industry vanoti vasara vari pamhene uye vasina chekubata nekuda kwemoto wakapisa zvigadzirwa zvavo nemusi weChipiri. Pashanyirwa nzvimbo iyi neStudio 7 vazhinji vane zvinhu zvakatsva vange vachiratidza kushushukana zvikuru. Mumwe anotengesa zvinhu ati anoda kuzivikanwa nezita rekuti mai Phylis vati vasiiwa vasina chekubata sezvo vanga vachirarama nekuveza nekutengesa vari panzvimbo iyi. VaCharles Mherekiwa vanoti varasikirwa nemari inodarika zviuru makumi maviri nemapfumbamwe uye vanoti aka hakasi kekutanga vachirasikirwa nezvinhu pasina rubatsiro rwavanowana. Mumwe murume asina kuda kudomwa nezita rake audza Studio 7 kuti kutsva kuri kuita panzvimbo iyi kwavekuvatumawo kuti vanobvunzira kumaporofita pamwe nekudzin’anga. Murume uyu ati moto isinganzwisisiki kuti yatanga sei yawanda panzvimbo iyi. Zvinonzi chimwe chipandiko chenzvimbo iyi chakabvira zvakare mumwedzi waMbudzi gore rapera zvinhu zvakawanda zvikaparara. Zvabva Studio 7 panzvimbo iyi zvanga zvisati zvazivikanwa kuti chii chakakonzera moto asiwo kuchipanda chidiki chenzvimbo iyi chisina kutsva vanotengeserapo vanoti vakabirwa zvakanyanya muzhowezhowe yakaitika nezuro vanhu vachiedza kumhanya mhanya kuti vabudise midziyo yavo. Meya weguta reHarare VaHerbert Gomba nemamwe makanzura avo vashanyira nzvimbo iyi nhasi vachida kunzwisisa kuti chii chiri kukonzera moto iyi. No media source currently available ,Vane Musika paGlenview Home Industry Votemwa Musoro neKutsva KweZvinhu Zvavo
"Sachigaro wevechidiki mudunhu iri, VaRabson Manzunzu, vakatiwo vanhu vakaenda kumusangano weMDC vachapfurwa nepfuti. Vatungamirir veZanu PF kuGutu South pamwe chete naIshe Makore vanoti munhu achaonekwa achienda kumisangano ye MDC mudunhu iri achaurayiwa neZanu PF. Vagari vemu ward 27 ne 28 vakadaidzwa kumusangano musi weChipiri uyo vakaudzwa kuti vakaonekwa vachienda kumisangano yeMDC vachaurayiwa. Izvi zvinotevera musangano wakaitwa nemutungamiri weMDC, VaMorgan Tsvangirai, mudunhu iri nemusi weMugovera. Vatungamiri veZanu PF vakashandisa Mambo Makore, Va Jestias Muzenda, kuudza masabhuku anopfuura makumi matatu kuti vauye kumusangano nevanhu vavo vose. Pamusangano wakaitwa pa Chaitemura mu ward 27, paiimbwa nziyo nekuitwa ma sirogani eZanu PF, vanhu vachiudzwa kuti vachafa, uye vakaenda kumusangano we MDC wachinzi vachaurayiwa. Sachigaro we Zanu PF anoona nezvana mujibha nana chimbwido muzvimbo iyi, VaJeseph Musasiwa, avo vanozivikana nerekuti komuredhi Fodho, vakati pachafiwa nekudeuka kweropa kuvanhu vose vakaenda kumusangano waVaTsvangirai. Sachigaro wevechidiki mudunhu iri, VaRabson Manzunzu, vakatiwo vanhu vakaenda kumusangano weMDC vachapfurwa nepfuti. Vakatiwo vanhu vanobva pamusangano weZanu PF usati wapera, vacharangwawo zvakare. Vakati Zanu PF ichadzinga masabhuku ose anotsigira MDC uye vanoenda kumisangano yebato iri. Mambo Makore vakati vari kurwadzikana nevanhu vavo vakaenda kumusangano waVa Tsvangirai vakati havachabvumidzi misangano ye MDC mudunhu ravo. Ishe ava vakabuda pachena vachiti ndeve Zanu PF, nokudaro vanhu vavo vose vanofanira kuita zvinodiwa neZanu PF. Ishe Makore vakatiwo vachadzinga masabhuku pamwe chete nemakanzura eMDCT akasangana naVaTsvangirai vasina kuziviswa saMambo wedunhu iri. Ishe Makore vakapomera Va (first name) Tangemhare mhosva yekutema huni dzekubika doro remusangano uyu vachiti zvaisava pamutemo wavo. Asi VaTangamhare, avo vanovazve sachigaro weMDCT ku Gutu South, vakati Ishe Makore havana simba rekuvadzinga pamwe nekutyikidzira vatsigiri ve musangano wavo. Musangano uyu wakasiya vagari vazhinji vaine kutya sezvo wakavimbisa kudzoka kwe mhirizhonga yezvematongerwe enyika mudunhu iri. No media source currently available  ",Zanu PF Yotyisidzira neRufu Vakapinda Musangano Wakaitwa naVaTsvangirai kwaGutu
"Bazi rezvehutano rinoti munhu mumwe chete akafa nechirwere cheCovid-19 nemusi weMuvhuro zvasiya vafa nechirwere ichi kubva zvachatanga kupararira vave zviuru zvishanu nemazana matatu nemakumi matatu nemasere kana kuti 5 338. Vanhu mazana maviri nevatanhatu kana kuti 206 vakabatwa nechirwere ichi zvasiya vabatwa nacho vave zviuru mazana maviri nemakumi maviri nemapfumbamwe zvine mazamatanhatu nemakumi matanhatu nematanhatu kana kuti 229 666. Bazi rezvehutano rinotiwo vanhu vabayiwa nhomba yeCovid-19 kekutanga vave mamiriyoni mana, nemazana maviri nemakumi manomwe nemazana mana nemakumi masere nevatatu kana kuti 4 270 483. Vanhu vabayiwa nhomba kaviri vave mamiriyoni matatu nezviuru mazana maviri nemakumi mapfumbamwe nemapfumbamwe ane mazana matanhatu nemakumi maviri nemasere kana kuti 3 299 628. Vabayiwa nhomba katatu vave zviuru makumi mashanu nematanhatu zvine mazana mana nemakumi mashanu nevasere kana kuti 56 458. Hurunmende inoti ine hurongwa hwekubaya vanhu mamiriyoni gumi nhomba kana kuti zvikamu makumi matanhatu kubva muzana kuti inyatsoshanda zvakanaka. Mukuru anoona nezvekudzivirirwa kwedenda iri munyika Dr Agnes Mahomva vaudza Studio 7 kuti zvakakosha kuti vanhu vabayiwe nhomba yeCovid-19 yavanoti yakazara mumatura. Vatiwo vanhu vanofara kutevedzera zvose zvinokurudzirwa kuti chirwere chisapararire zvakaita sekugeza maoko uye kugara vakatarangana.   ",Munhu Mumwe Chete Ofa neChirwere cheCovid-19 Hurumende Ichikurudzira Kubayiwa kweNhomba
"Varimi vakawanda vanoti vari kutadza kutora mari dzavo mumabhangi izvo zvave kuita kuti vatadze kutenga mbeu kuti vadyare paine nguva sezvo mvura yoturuka. Varimi ava vaudza Studio 7 kuti vari kurara mumitsetse yemabhangi nevavariro yekutora mari yekutenga mbeu nefotoreza asi hapana chavari kuwana sezvo vemabhangi vachiti havana mari. Mumwe mugari wekuKenzamba kuMakonde VaFidelis Chako avo vave nemazuva matatu vachirara pamutsetse webhangi ravo rePOSB vanoti vakawana madhora makumi matatu chete kubvira musiwe Muvhuro. VaChako vanoti mari yavakawana yave kutoperera mukutenga zvekudya muChinhoyi sezvo vasina hama muguta iri. Vanoti kurima kunofambidzana nenguva uye vanotarisira kuti vangadai vatofamba nendima. Mumwe murimi wekuMhangura VaChristopher Pfende vanoti chinonyanya kurwadza inyaya yekuti vemabhangi havasi kuziva kuti mari vachaiwana riini. VaPfende vanoti vave nemazuva matatu vachirara mumutsetse webhangi kuti vawane mari yekutenga mbeu nefotireza. Varimi vari kuchema chemawo kuti mbeu yave kutengeswa nemutengo wakakwirira nekuda kwekuti mvura yaturuka. VaPfende vanotsanangura. Mumwe murimi anoti vave kuzvitengera mbeu yavo vega sezvo mbeu inobva kune mutungamiri wenyika VaRobert Mugabe iri shoma zvakanyanya. Mutungamiri wenyika anopa vanhu mbeu asi munhu anopihwa 10 kgs chete nefotireza inokwanirana. Varimi vanoti kunyange hazvo vati nonokei kuisa mbeu pasi, vane tarisiro yekuti vachadyara nekukohwa zvekudya zvinovakwanira. VaTonderai Makaya vanoti mwaka wezhizha watanga zvakaipa kuvarimi sezvo vari kurasikirwa nenguva nekuti hapana munhu anoziva kuti mvura ichanaya kusvikira riini. Mutevedzeri wemutungamiri wenyikaVaEmmerson Mngangagwa vane chirongwa chavoc checommand agriculture chavari kupa varimi mbeu nefotereza kuti nyika iumbiridze dura rechibage. Zimbabwe iyo yaizivikanwa sehurudza yemudunhu rekuchamhembe kweAfrica. Asi ikozvino yave kuonekwa senyope yakagarira badza. Vanhu vanodarika mamiriyoni mana vanoda chikafu kusvika nyika yakohwa gore rinouya.  ",Varimi Votadza Kutenga Mbeu neKushaya Mari muMabhanga
"Vadzidzi vanodarika mazana mashanu vari kuita zvidzidzo zvehudhokotera paUniversity of Zimbabwe, avo vakadzingwa neMuvhuro mudzimba dzepachikoro apa, vaendesa mukuru wechikoro ichi, VaLevy Nyagura, kumatare edzimhosva, vachida kuti vabvumidzwe kugara mudzimba dzavakadzingwa idzi. Dare repamusoro rati richanzwa nyaya iyi mangwana. Magwaro asvitswa mudare neChipiri zvechimbi chimbi aitwa nesangano remagweta rinorwira kodzero dzevanhu, eZimbabwe Lawyers for Human Rights, akamirira mumwe mudzidzi, Clifford Charera, anobva kwaRusape. Magweta aya ari kuda kuti nyaya iyi inzwikwe zvechimbi chimbi sezvo vadzidzi ava vasina pekugara. Vadzidzi ava vari kugara munzvimbo dzakasiyana-siyana, kusanganisira muchechi, vachibatsirwa nevane tsiye nyoro. Vadzidzi ava vati zvakaitwa nevakuru vepaUZ zvinobudisa pachena kuti havana hany’a nehupenyu hwevadzidzi sezvo vakapiwa nguva shoma shoma yekuti vabude mudzimba dzavo kusanganisira vadzidzi vanogara kunze kweHarare avo vasina kwekuenda. Vamwe vevadzidzi ava vari kunyora bvunzo mangwana. Mumwe wevadzidzi asina kuda kudomwa nezita audza Studio7 kuti vairatidzira zvine runyararo asi vakashamiswa netsamba yekudzingwa kwavo iyo inoti vakaratidzira zvine mhirizhonga. Mumwe mudzidzi ari kurara pane imwe chechi nevamwe vake vanodarika makumi mashanuaudza Studio 7 kuti vave kutobetserwa nevanetsiye nyoro. Mudzidzi uyu ashorawo zvikuru kudzingwa kwavo panguva dzemanheru. Mudzidzi uyu ati sevadzidzi vane kodzero yekuratidzira kana vane zvinyunyuto. Munyori muZimbabwe Students Representative Council, SRC, VaTafadzwa Ponello, vati vadzidzi vanga vakabhadhara mari dzekugara pachikoro vakatiwo kunyange vaedza kumbotaura nevakuru veUZ, hapana chabuda. Vaimbovemutevedzeri wemutungamiriri weSRC, VaZivai Mhetu, vakurudzira hurumende kuti ibatsire vadzidzi ava kuburikidza nekuvabhadharira mari iri kudiwa iyi. VaMhetu vati vadzidzi vazhinji vari kukundikana kuti vabhadhare mari dzechikoro. Studio7 haina kukwanisa kutaura negurukota rezvedzidzo yepamusoro, VaJonathan Moyo, kuti tinzwe pamire bazi ravo panyaya iyi. Asi sachigaro wekomiti yeparamende inoona nezvedzidzo yepamusoro, Doctor Peter Mataruse, vaudza Studio 7 kuti vashamiswa zvikuru nemaitiro evakuru vekuUniversity of Zimbabwe. VaMataruse vati vabereki vazhinji vari kutambura uye hazvina musoro kuti panguva iyo kuwana mari dzechikoro kuri kunetsa vabereki vakawanda, dzokwidziwa. VaMataruse vavimbisa kuti separamende vachange vatora matanho svondo rino risati rapera. No media source currently available ",Dare Ronzwa neChitatu Nyaya yeVadzidzi Vakadzingwa Mudzimba neMuvhuro paUZ
"Zimbabwe yacherechedza zuva revanhukadzi pasi rose, reInternational Women’s Day, vanhukadzi vazhinji vachichema-chema nekusazadzikiswa kwebumbiro remitemo munyaya dzekuenzaniswa kwemikana. Mumusangano warongwa neUN Women muHarare, madzimai ataura neStudio7 ati kunyange hazvo vafamba mukurwira kodzero dzavo, kusazadzikiswa kwebumbiro remitemo kunoratidza kuti pachine basa guru rekuti kodzero dzemadzimai dzicherechedzwe munyika. Nhengo yekomisheni inoona nezvekuenzaniswa kwemikana pakati pevanhukadzi nevanhurume, Dr Nyepudzai Mercy Nyangulu, vati vakatarisana nebasa guru rekuona kuti madzimai acherechedzwawo sevatungamiri. Amai Nyangulu vati kunyange hazvo bumbiro remitemo rakanaka, harisi kutevedzerwa. Muzvare Mary Tazvivinga vati vacherechedza zuva revanhukadzi vaine mufaro mukuru nekuda kwekuti madzimai emunyika ari kuratidza kuti ari kusimuka achirwira kuenzaniswa kwemikana. Muzvare Tazvivinga vatiwo semunhukadzi vanodawo kuti madzimai awaniswe mikana yakaenzana nevanhurume yekuwana ivhu pamwe nemari yekutanga mabhizimusi. Munyori mukuru mubato reMDC inotungamirirwa naVaWelshman Ncube, Amai Mirriam Mushayi, vakurudzira nyika kuti ikoshese madzimai. Mumwe mudzimai ari mune zvematongerwo enyika, Amai Priscilla Misihairambwi-Mushonga, vati vanoona sekuti madzimai haana kubatana pamwe chete, zvikuru madzimai echikuru nemadzimai echidiki. Amai Misihairambwi-Mushonga vatiwo chinovafadza pamhemberero dzegore rino inyaya dzesarudzo dzichaitwa. Vati shoko ravo guru nderekuti madzimai avhoterane pazvigaro gore rino. UN Women yapemberera zuva iri pasi pedindingira rekuti “Time is now:Rural and Urban activists transforming women’s lives.” No media source currently available ",Zimbabwe Inocherechedza Zuva reMadzimai Madzimai Achichema neKusaenzaniswa kweMikana
"Zimbabwe Electoral Commission, ZEC, yakoka mapato matatu ane humiriri mudare reparamende anoti Zanu PF, MDC inotungamirwa naVaWelshman Ncube, neMDC inotungamirwa naVaMorgan Tsvangirai, kumusangano wekuzivisana pasvika hurongwa hwegadziriro yesarudzo dza 2018. Musangano uyu uchaitwa nemusi weChina muHarare. Munyori mukuru weMDC T, VaDouglas Mwonzora, vanoti ZEC yakoka vanyori vakuru vemapato matatu aya kuti vazeye nyaya dzinosanganisira dzekuti achatenga michina ichashandiswa pakuchengetwa kwemashoko evanhu vachanyoresa kuvhota ndiani, kudzidziswa kwevanhu maererano nekuvhota uye kwekuvhotera. VaMwonzora vanoti nyaya yekuti zvizvarwa zveZimbabwe zviri kunze kwenyika zvibvumidzwe kuvhota musarudzo dzegore rinouya ndeimwe yavachakurukura pamusangano uyu. Musangano uyu uri kuitwa panguva iyo masangano akazvimirira pamwe nemapato ezvematongerwo enyika anopikisa ari kurwisa kuti zvizvarwa zveZimbabwe zviri kunze zvibvumidzwe kuvhota zviri munyika mazvigere. Masangano aya pamwe nemapato ezvematongerwo enyika ari kukurudzirawo vana veZimbabwe ava kuti kana varambidzwa kuvhota vari munyika dzavari vadzokere kumusha kunonyoresa kuvhota, uye vagozodzokerazve kunovhota, kunyange hazvo izvi zvichida mari yakawanda. No media source currently available ",ZEC Yokoka Mapato Ane Humiriri Muparamende kuMusangano
"Mubatanidzwa wemapato anopikisa wePeople’s Rainbow Coalition unotungamirwa naAmai Joyce Mujuru unoti wave kugadzirira kuparura gwaro rezvavanoda kuita vakakunda musarudzo kana kuti election manifesto mumatunhu ose munyika. Asi hurongwa uhu sematauriri emumwe mutauriri webato iri VaJeffreyson Chitando huchatanga kuDotiro, Mashonaland Central nemusi weMugovera. VaChitando vanoti vachazoendawo kuManicaland kwaRimbi kuChipinge, Mataga kuMidlands, Masvingo District, Muchakata, Lupani, Matabeleland North uye Bulawayo. No media source currently available ",Amai Mujuru Voparura Gwaro Ravo reZvivimbiso zveSarudzo Kana kuti Election Manifesto neMugovera
"Rimwe sangano rinomirira varimi, reZimbabwe Farmers Union, nemusi weChipiri rakarumbidza chirongwa cheCommand Agriculture, richiti chirongwa ichi chakaita kuti nyika iite goho rakanaka chose mwaka uno, asi rati rino shushikana kuti hapana hurongwa hwekuti chirongwa ichi chichenderera mberi kwenguva yakareba zvakadii. Mukuru weZFU, VaPaul Zakaria, vakaudza maseneta ari mukomiti yezviga zveUnited Nations zvakangangana nenyaya dzebudiriro kana kuti Sustainable Development Goals, kuti varimi vakawanda munyika vainge vaderedza mabasa ekurima nekuda kwekushaya mbeu nefotireza uye chirongwa ichi chakabatsira zvikuru nekuvapa zvikwanisiro izvi. Vati nekuda kwaizvozvo, nyika yakawana goho rakanaka zvikuru zvisati zvambotika kwemakore. VaZakaria vati nyika yakawana goho rino kwana vanhu vese nezvipfuyo pachitosara muraudziro. Vatiwo chimwe chinofadza inyaya yekuti vese vari kutengesa chibage chavo kuGrain Marketing Board vari kubhadharwa nenguva. VaZacharia vataura mashoko aya kunyangwe hazvo vamwe varimi kuMashonaland West vari kuti GMB iri kuramba kutambira chibage chavo vachiti hachina kuoma zvakanaka. VaZakaria vati chirongwa cheCommand Agriculture icho chinotsigira kurimwa kwechibage zvakanyanya chinofanira kutsigirawo kurimwa kwezvirimwa zvakaita sezviyo, mhunga nemapfunde zvikurusei munzvimbo dzakaoma dzakaita seMasvingo neMatabeleland South. Asi kunyange hazvo varumbidza chirongwa cheCommand Agriculture, VaZakaria vati vano shushikana nekuti hapana anoziva kuti hurumende icharamba ichitsigira chirongwa ichi kusvika rini. Uyewo vati chinodiwa kuti mabasa ekurima asimukire munyika kupa varimi mukana wekuti vakwanise kukwereta mari kumabhanga vachitsigira mabasa avo. Vati pari zvino magwaro ari kupihwa vanhu nehurumende, ema99 year Leases haasi kutambirwa sechibatiso nemabhanga izvi zvinoita kuti varimi vatadze kusimudzira mabasa avo. VaZakaria vange vakokwa nemasenta kuti vazotsanagura kuti nyaya yechikafu yakamira sei munyika uyewo vari kuita sei kuona kuti nyika yawana chikafu chakakwana.  Gore rega rega Zimbabwe inoda matani miriyoni nemazana mashanu kuti vanhu vese vawane chikafu asi gore rino nyika ichawana mamiriyioni maviri nemazana mana ezviuru ematani echibage. Hurumende iyo yaishandisa mazana matatu emamiroyoni emadhora kutenga chibage kubva kunze yakaparura chirongwa cheCommanda Agriculture senzira yekupedza nzara munyika pamwe nekuchentedza mari yekunze yaishandiswa kutenga chibage kubva kune dzimwe nyika. Hurumende yakashandisa mazana mashanu emamiriyoni emadhora kutsigira chirongwa ichi mwaka uno uyewo vanhu vese vakabatsirwa nembeu, fotireza nemishonga vanotarisirwa kudzorera mari. Chirongwa ichi chiri kutungamirirwa nemumwe wevatevedzeri vemutungamiriri wenyika, VaEmmerson Mnangagwa uye hatina kukwanisa kuvabata kana gurukota rezvekurima kuti tinzwe kuti hurumende icharamba ichitsigira chirongwa ichi kusvika rini.",ZFU Yopembedza Chirongwa cheCommand Agriculture
"Bazi rezvehutano rinoti vanhu gumi nevana vakafa nechirwere cheCovid-19 nemusi weChipiri zvasiya vafa nacho vave zviuru zvina nemazana manomwe nemakumi mashanu nemapfumbamwe kana kuti 4, 759. Vanhu zviuru zvina nemazana matatu nemakumi matanhatu nevanomwe kana kuti 4, 367 vakabatwa nechirwere ichi neChipiri zvasiya vabatwa nacho kubva zvachatanga kupararira gore rapera vave zana rezviuru nemakumi masere nemaviri ane makumi mashanu nevanomwe kana kuti 182 and 57. Bazi rezvehutano rinotiwo vanhu vabayiwa nhomba yeCovid-19 kekutanga vave mamiriyoni matatu nezviuru mazana mapfumbamwe nemakumi mapfumbamwe nemapfumbamwe zvine zana nemakuki manomwe kana kuti 3 99 170. Vanhu vabayiwa nhomba kaviri sezviri kukurudzirwa vave mamiriyoni matatu nezviuru gumi nevatu zvine mazana matatu nemakumi masere nevashanu kana kuti 3 013 385. Hurumende inoti ine hurongwa hwekubaya vanhu mamiriyoni gumi nhomba mukupera kwemwedzi uno kuti inyatsoshande zvakanaka. Mukuru anoona nezvekudzivirira denda reCovid-19 munyika Dr Agnes Mahomva avo vanoti vanhu vanenge vanzi vagare pavo voga nekuda kwechirwere ichi vanofanira kuita saizvozvo kuti vasazoparadzire chirwere. Vaudza Studio 7 kuti vanhu vanofanira kubayiwa nhomba yekudzivirira kupararira kwechirwere ichi.",Vanhu Gumi neVana Vofa neChirwere cheCovid-19 neMusi weChipiri
"Mamwe masangano anorwira kodzero dzevanhu muZimbabwe anoti ave kuronga kukwirira mapurisa kumatare edzimhosva mushure mekushungurudzwa kwenhengo dzawo nemapurisa neMugovera dzichi cherechedza zuva rerudo reValentine’s Day. Masangano aya ari kushorawo zvikuru danho remapurisa rekuparadza kufora kwaakanga aronga uku achishandisa chisimba pamwe nekurova vamwe vanhu zvakaipisisa. Nhengo dzemasangano matatu anoti reZimbabwe Activists Alliance, Restoration of Human Rights (ROHR) ne Youth Advocacy for Reform and Democracy (YARD), dzinoti dzakafora dzichida kuratidza rudo rwadzo kunyika yeZimbabwe pasi pedingindira rinoti “I Love My Zimbabwe” uye dzinoti dzaida kunoisa maruva ekucherechedza zuva reValentine paparamende. Nhengo idzi dzinonzi dzakafora dzichibva mumugwagwa waSpeke Avenue dzichidzika naJason Moyo Avenue, dzichizopinda muna Nelson Mandela kuti dzizoguma dzave paparamende. Mutungamiri weZimbabwe Activists Alliance, Muzvare Tendai Lynette Mudehwe, vanoti ivo nevamwe vanoti VaMoses Mutyasira veROHR naVaLennon Manyengavana veYARD, vakarohwa zvakaipisisa zvakazoita kuti varapwe kuchipatara cheAvenues Clinic. ""Taudza magweta edu eLawyers for Human Rights kuti atange hurongwa hwekuti titore matanho nekuti mapurisa anyanya kutishungurudza,"" Muzvare Mudehwe vanodaro. Muzvare Mudehwe vanoshora zvikuru danho remapurisa iri vachiti vanoshamisika zvikuru kuti mapurisa anovarambidza kuratidzira iro bumbiro remitemo richivapa mukana wekuita izvi. Studio 7 haina kukwanisa kubata mapurisa kuti tinzwe divi ravo panyaya iyi. No media source currently available ",Mamwe Masangano Oronga Kukwirira Mapurisa kuMatare
"Dare repamusoro ratura mutongo wekuti nyaya yakakwidzwa kudare neMDC inotungamirwa naVaMorgan Tsvangirai ichida kuti kunyoreswa kuri kuitwa vanhu sevavhoti kumbomiswa kudzamara komisheni inoona nezvesarudzo, yeZimbabwe Electoral Commssion, ZEC, yarongeka, haifanire kunzwikwa nechimbichimbi. Mutongi wedare repamusoro reHigh Court, VaDavison Moses Foroma, vati nyaya inofanira kunzwikwa hayo seimwewo nyaya zvayo. Gweta ranga rakamirira MDC-T panyaya iyi, VaEric Matinenga, vatsinhira zvaturwa nedare vakatizvave kuMDC-T kuti yotora danho ripi kubva pari zvino zvichienda mberi. Mudare, VaMatinenga vati kana ZEC ikabvumidzwa kuenderera mberi nekunyoresa vanhu sevavhoti pasina michina yekuchengetedza mashoko kana kuti ma servers zvinoita kuti pave nemukana wekuti sarudzo dzegore rinouya dzibirirwe. VaMatinenga vati bumbiro remitemo rinopa hurumende masimba ekuona kuti zvose zvinodiwa kuitwa kunyoreswa kwevanhu sevavhoti kusati kwatanga zvaitwa saka nokudaro ZEC inofanira kumbomisa kunyoresa vanhu yozoita izvi kana ichinge yarongeka. VaMatinenga vaudza dare kuti mutunagmiri wenyika, VaRobert Mugabe, vaifanira kutanga vatarisa kuti ZEC yarongeka here kuti inyorese vanhu sevavhoti vasati vatara mazuva achanyoreswa vanhu sevavhoti. Asi gweta ranga rakamirira VaMugabe panyaya iyi, Amai Olivia Zvedi, vati nyaya iyi haifanire kunzwikwa nechimbichimbi sezvo pasina chainoruza MDC-T kana kunyoreswa kuri kuitwa vanhu sevavhoti kukaramba kuchienderera mberi. Mutongi wedare abvumirana naAmai Zvedi kuti nyaya iyi inogona kuzounzwa zvayo kudare neimwe nguva sezvo ZEC yakabuda pachena kuti kunyoreswa kwevanhu kucharamba kuchienderera mberi kunyange mazuva akatarwa nemutungamiri wenyika adarika. No media source currently available  ",Dare Rinoti Nyaya yeMDC-T Haisi Ingatongwe Chimbichimbi
"Vanoongorora nyaya dzezvematongerwo enyika vari kupesana maonero pamashoko emutevedzeri wemutungamiri wenyika, VaConstantino Chiwenga, ekuti madzishe haafanire kushora mutungamiri wenyika vachiyambira madzishe aya kuti vanogona kutorerwa humambo. Izvi zvinotevera mashoko aIshe Murinye vekuMasvingo ekushora huori muhurumende vachiti hunogona kupa kuti mutungamiri wenyika, VaEmmerson Mnangagwa, vatadze kukunda musarudzo dza2023 kana kupidigurwa nemauto. Ishe Murinye vakaberekwa vachinzi Ephias Munodawafa uye vanozvitiwo inhengo yeZanu-PF. Asi VaChiwenga vakati Ishe Murinye vaongororwe nebazi rezvematunhu nekanzuru yemadzishe uye vakaonekwa vaine mhosva votorerwa matanho. Asi mutungamiri wedare remadzishe Ishe Fortune Charumbira, avo vari kunzi vaferefete Ishe Murinye vakaendeswawo kumatare edzimhosva neElection Resource Centre vachipomerwa mhosva yekutyora chikamu 281 (2) chebumbiro remutemo chekuti madzishe asatore mativi panyaya dzezvematongerwo enyika. Dare repamusoro rakapa mutongo wekuti Ishe Charumbiora vainge vatyora mutemo. Nhengo yeZanu-PF, VaGilbert Dzikiti, vanoti Ishe Murinye vainge voita zvematongerwo enyika nekushora hurumende parufu asi vachikwanisa kutaurirana nevatungamiri kuburikidza nedare remadzishe. Asi nyanzvi munyaya dzezvematongerwo enyika vari mukuru wesangano reCentre for Natural Resource Governance, VaFarai Maguwu, vati VaChiwenga vanofanira kuziva kuti havasi pamusoro pemutemo uye madzishe akasungunuka kutaura zvaanofunga. No media source currently available ",Nyanzvi Dzokakavadzana paNyaya yaIshe Murinye Vakatsiura Vatungamiri veNyika
"Vatapi venhau munyika vanoti vanoshushikana chose kuti kunyange hazvo bumbiro remitemo richiva kodzero dzekushanda vakasununguka, pachine mitemo inovambunyikidza vatori mukuita basa ravo munyika. No media source currently available Vachitaura pamhembero dzeWorld Press Freedom Day dzange dzakarongwa nesangano reMedia Institute of Southern Africa -Zimbabwe, gweta zvakare vari nhengo yeZimbabwe Media Commission, VaChris Mhike, vati pachine mitemo yakawanda inokonzera kushungurudzwa kwevatapi venhau. Vatiwo kunyange hazvo bumbiro remitemo richiti nhenpfenyuro pamwe nemapepnhau, zvikuru sei ehurumende, zvonofanira kushanda zvakazvimirira, hurumende pamwe nevezvematongerwo enyika vari kupindira mumashandiro emakambani aya. Munyori mukuru wesangano reZimbabwe Union of Journalists, VaFoster Dongozi, vanoti zvinosuwisawo kuti mapepanhau nemakambani enhau akawanda ari kuvhara nekuda kwekuoma kwaita zvinhu munyaya dzehupfumi munyika. Pane mapepanhau akati kuti anosanganisira The Mail, Southern Eye pamwe neGemazo akavhara mukati mumwedzi mishonana yapfuura uye asara acho ari kuderedza huwandu hwevashandi pamwe nekuderedza mihoro yavo. Zuva reWorld Press Freedom Day rinocherechedzwa pasi rese musi wa 3 Chivabvu senzira yekukurudzira kuti vatori venhau kuti vashande vasingambunyikidzwi. Zuva iri rakasvika nemusi weSvondo vazhinbji vasiri pamabasa izvo zvakazoita kuti richerechedzwe neMuvhuro muZimbabwe.",Vatori veNhau Vocherechedza World Press Freedom Vachigunun'una muZimbabwe
"Kurambidzwa kwebato guru rinopikisa reMDC kuratidzira kuoma kwaita zvinhu munyika kwamutsa mutauro vamwe vachiti hurumende iri kutyora kodzero dzevanhu asi vamwewo vachirumbidza danho iri sezvo vachiti rakanangana nekuchetedza veruzhinji nemabhizimisi kubva kumhirizhonga. MDC yange iine hurongwa hwekuratidzira mumatunhu ese munyika, asi mapurisa akarambidza izvi achiti aityira kuti paizogona kuita mizhirizhonga sezvakaitika pakuratidzira kwemuna Nyamavhuvhu gore rapfuura pamwe naNdira gore rino pakaparadzwa zvinhu zvakawanda, pakakuvara nekuurawa vanhu vakawanda. Mutevedzeri wemutauriri webato reMDC, VaLuke Tamborinyoka, vanoti zviri kuitwa nemapurisa nehurumende zvinotyora bumbiro remitemo yenyika. Vanoti zviri pachena kuti mapurisa nemauto ari kutambura sevamwe vanhu uye kurambidza kuti varatidzira hachisi chido chavo. Asi mutungamiriri webato reLEAD, Amai Linda Masarira Kaingidza, vanoti vanoona sekuti zviri kuitwa nemapurisa zvinokonzerwa nevanhu vanotadza kuzvibata kana vanhu vachiratidzira. Vanoti vanhu vakashunguridzika zvikuru nemhirizhonga nekuurayiwa kwakaitwa vanhu gore rapfuura pamwe nekutanga kwegore rino. Mutevedzeri weMDC inotungamirirwa naMuzvare Thokozani Khupe, zvakare vari gweta, VaObert Gutu, vanoti vanotsigira bumbiro remitemo yenyika pakupa vanhu kodzero yekuratidzira murunyararo uye havabvumirani nemhirizhonga. VaGutu vanoti bato ravo rinopokana nevanhu vanoita mhirizhonga pakuratidzira. Mumwe mugari wemuHarare, VaEnergy Homwe, vanoti vanoona sekuti zviri kuitwa nemapurisa zvakanaka nekuti zvinovapa mukana wekuramba vachishanada pasina anovavhiringidza sezvinowanzoitika pese panoratidzira vanhu. Asi nyanzvi munyaya dzehupfumi, VaMasimba Kuchera, vanoti zviri kuitwa nemapurisa hazvipe hurumende chimiro chakanaka sezvo pange paine tariro kubva kune veruzhinji kuti hurumende yaVaEmmerson Mnangagwa nemapurisa avo, ichashanda nevanhu zvakanaka. Nyanzvi inoshanda neCentre for Languages and Communication Studies paChinhoyi University of Technology, Dr Ted Mungwari , vanobvumirana naVaKuchera vachiti pachinhambo chekurambidza vanhu kuratidzira, mapurisa anofanira kutsvaga nzira dzakanaka dzekushanda nevanhu, mapato ezvematongerwo enyika pamwe nemasangano anoshanda akazvimirira. VaMungwari vanoti zviri pachena kuti vanhu vari kutambura zvakanyanya uye hurumende inofanira kuita nhaurirano dzakajeka nemapato ese ari munyika kusanganisira MDC inotungamirirwa na Advocate Nelson Chamisa nedonzvo rekugadzirisa matambudziko akatarisana neZimbabwe. Murairiridzai wepaGreat Zimbabwe University, VaJoel Mkusha, vanotiwo mhirizhonga pakuratidzira haina kunaka uye vemapato ezvematongerwo enyika vanofanira kubatana voshanda pamwe mukusimudzira nyika. VaTamborinyoka vanoti kunyange hazvo MDC ichiremekedza SADC, havana kufara nedanho rayo rekupa VaMnangagwa chigaro chasachigaro webandiko resangano iri reOrgan on Politics, Defence and Security pamusangano wakatanga neChishanu kuTanzania apo mapurisa aizvindikita vanhu vairatidzira muHarare. VaKuchera vanoti hapana chinoshamisa pakunyarara kweSADC pamatambudziko akatarisana nevana veZimbabwe vachiti ndizvinoita sangano iri zvisinei kuti vanhu vari kutambura munyika ipi mudunhu rekuchamhembe kweAfrica. Nyika dzekumadokero dzakaita seAmerica, Canada nedzimwe dziri muEuropean dzakashora zviri kuitwa nemapurisa dzikakurudzira kuti aremekedza kodzero dzekusangana kana kuratidzira dzinopihwa vanhu nebumbiro remitemo yenyika. Asi munyori anoona nezvemitemo muZanu PF, VaMunyaradzi Paul Mangwana, vanoti mapurisa ane masimba ekumisa kuratidzira sezviri mumutemo wePublic Order and Security Act, POSA. Asi MDC inoti ichagara pasi yozeya matanho ekutora zvichitevera kurambidzwa kwayakaitwa kuratidzira mumaguta anoti Harare, Bulawayo, Gweru neMasvingo. MDC inoti chikamu chePOSA chakashandiswa nemapurisa kuiotira kuti bato iri risaratidzire, chinotyora bumbiro remitemo yenyika. Kunetsana uko kunoitika mushure mekunge mutemo wePOSA wavandudzwa nematare eNational Assembly ne Senate, pachidzikwa bhiri remutemo weMaintanance of Peace and Order, iro ramirira kusainwa nemutungamiri wenyika kuti richive mutemo unoshandiswa munyika. No media source currently available ",Vanhu Vopesana Pane Zviri Kuitwa neMapurisa paKuratidzira kweMDC
"Vamwe vagari vekuBikita vari kuchema chema chema kuti havachina chekudya nekuda kwekuti makanzuru avo ari kumanikidza masangano anopa rubatsiro kubhadhara mari dzekuti vakwanise kushanda vachibatsira vanhu. Mumusangano wakaitwa mukupera kwaChivabvu, kanzuru yeBikita yakaita chisungo chekuti vemasangano akazvimirira oga vanoda kushandira mudunhu ravo vabhadhare mazana matatu emadhora ekuAmerica $300.Pamusoro pazvo, vozobhadhara madhora mazana maviri $200 ekunyorerana gwaro rekuwirirana pamashandiro kana kuti Memorendum of Understanding(MOU) kuti vatange basa. Mumwe mugari wekwaMukore, VaOscar Makova, vanoti izvi zvave kupa kuti mamwe masangano aregedze kushandira munzvimbo iyi.\n\nIzvi zvatsinhirwa nemutauriri wesangano revagari reBikita Residents and Rate Payers Association (BIRRA), VaMark Mutengani avo vati kanzuru iri kukoshesa mari pane hupenyu hwevanhu.\n\nVemasangano akazvimirira vataura neStudio 7 vati muBikita mave kunetsakushandira nemutemo uyu uye vave kusarudza kushandira kune mamwe matunhu.\n\nVanoti kunze kwekubatsira nechikafu munguva dzenzara masangano avo anobetsera hurumende muzvirongwa zvebudiriro zvakafanana nekuvakira vagari zvikoro, makiriniki pamwe nekuchera zvibhorani kuti vanhu vagare zvakanaka pachena.\nVanoona nezvekufambiswa kwebasa musangano reCommunity Tolerence and Reconciliation Development (COTRAD), VaZivanai Muzorodzi, vanoti zviri kuitwa nekanzuru iyi kutyora mutemo wenyika.\n\nMunyori musangano rinomirira masangano akazvimirira muMasvingo, reNational Association of Non-Governmental Organisations (NANGO), Amai Lucia Masekesa vakurudzira kanzuru yeBikita kuti ibvise mutemo unoomesera masangano anobatsira veruzhinji pachena.\n\nAsi sachigaro wekanzuru yeBikita, VaBenjamin Masakadza, vati vakaisamutemo uyu kuti kanzuru iwane mari dzemabhazi nechikafu chemakanzura pavanouya kuzonyorerana zvibvumirano izvi nevemasangano akazvimirira oga.\n\nMamwe masangano akazvimirira oga anobatsirawo vagari munguva dzenjodzi dzakaita semafashamu, madutu mupengo pamwe nepanenge popararira zvakanyanya zvirwere zvakaita\nseCovid-19 nezvimwe. Vagari vekuBikita vataura neStudio 7 vati masangano anobatsira nechikafu akasauya mudunhu ravo vanogona kurasikirwa nehupenyu sezvo kuine nzara huru yakakonzerwa nemvura yakarambira mudega mwaka wadarika. Sangano reWorld Food Programme rinoti vanhu vanopfuura mamirioni mashanu vanoda rubatsiro rwechikafu munyika yese nekuda kwenzara. No media source currently available ",Kanzuru yeBikita Yobhadharisa Masangano Anopa Rubatsiro Mari Zvosiya Vagari Vasina Chekudya
"Mutungamiri wenyika, VaEmmerson Mnangagwa, neChitatu vari kutarisirwa kutaura kekutanga kudare reUnited Nations General Assembly, asi mashoko avo ari kutarisirwa kuti anenge akasiyana zvikuru neaive mutungamiri wenyika VaRobert Mugabe avo vainge vaine mbiri yekutuka nyika dzekunze zvikuru America neBritain pamagungano aya. VaMnangagwa vari kutarisirwa kutaura kuti Zimbabwe pasi pehutungamiri hwavo yatora gwara itsva uye kuti vanoda kutanga kudyidzana nedzimwe nyika kwete kukandirana makobvu nematete nenyika dzakabudirira sezvaiitwa naVaMugabe. Asi VaMnangagwa vari kutarisirwa kukurudzira nyika dzakaita seAmerica nedziri musangano reEuropean Union kuti dzibvise zvirango zvakatemerwa ivo nevamwe vakuru vemuhurumende yavo. Chimwe chizvarwa cheZimbabwe chiri muNew York VaStephen Vunganai vanotiwo havaone VaMnangagwa vachitaura sezvaiitwa naVaMugabe zvekurova bembera nekushora nyika dzakabudirira. Asi vamwe vakuru kubva kusangano reAfrican Union vataura neStudio 7 vanoti kubva zvakabviswa VaMugabe pachigaro, nyika dzakabudirira dzarasikirwa nezwi rakasimba raikurudzira kuvandudzwa kwedare reUnited Nations Security Council iro rine nyika shanu chete dzakabudirira. Asi AU yakatambira hayo kubviswa kwaVaMugabe pachigaro nemauto muna Mbudzi gore rapera. Kunyangwe VaMnangagwa vari kuti Zimbabwe yave kutora rimwe gwara munyaya dzezvematongerwo enyika, vanopikisa vanoti hapana chanyanya kuchinja sezvo vanopikisa vari kuramba vachibatwa neseri kweruoko vachisungwa nekumbunyikidzwa. Mutauriri wemutungamiri weMDC VaNelson Chamisa, Doctor Nkululeko Sibanda vakaudza Studio 7 kuti bato ravo haricherechedze VaMnangagwa semunhu akakunda musarudzo. Chitatu mangwanani VaMnangagwa vari kutarisirwawo kupinda mumusangano wekudzivirira kuroodzwa kwevana vasati vabva zera. Mutungamiri wenyika yeZambia, VaEdgar Lungu vari kutarisirwawo kupinda mumusangano uyu pamwe nechizvarwa cheZimbabwe vari munyarikani weAfrican Union kana kuti Goodwill Ambassador, Amai Nyaradzai Gumbonzvanda avo vanoti Zimbabwe ichazeyiwa nezvayao pamusangano uyu. VaMnangagwa nhasi vari kupindawo mune mumwe wekudzivirira kupararira kwechirwere cherurindi kana kuti TB. Parizvino Zimbabwe iri kutatarika kuwana mapiritsi eTB zvotyirwa kuti zvichapa kuti denda iri ritonyanya kukomba. Chirwere cheTB chiri kuuraya vanhu vakawanda zvikuru vanorarama neHIV/AIDS. VaMnangagwa vari kutarisirwa kudzokera kuZimbabwe nemusi weChina. No media source currently available ",VaMnangagwa Votarisirwa Kutaura Kekutanga kuUNGA
"Madzimai anoti aneta nekusaenzaniswa kwemikana pakati pevanhurume nevanhukadzi kunyanya munyaya dzematongerwo enyika nekudaro achange achitora matanho akasiyana-siyana kuti varwire kuenzaniswa kwemikana iyi. Madzimaiatsidza kuti achange achitsigirana kuti madzimai akawanda akunde musarudzo kuitira kuti azadzikise zviri mubumbiro remitemo yenyika zvekuenzaniswa kwemikana pakati pevanhurume nevanhukadzi. Vachitaura pamusangano wekuparura hurongwahwematanho avachatora mukurwira kuenzaniswa kwemikana wavari kuti 50/50 Advocacy Campaign and Women’s Manifesto, mutevedzeri wasachigaro weZimbabwe Women’s Parliamentary Caucus, Amai Paurina Mpariwa-Gwanyanya, vati nekuda kwekuti vakadzi ndovakawanda pavanhu vachanovhota, vari kuzokuridzirana kuvhoterana. Amai Mpariwa vatiwo vachaumba homwe yekubatsira madzimai achange achitsvaga rutsigiro rwekupinda mune zvematongerwo enyika sezvo vachiti kushaya zvekutsvagisa rutsigiro zviri kudzorera madzimai kumashure. Mumwe mudzimai ari munezvematongerwo enyika, Amai Priscilla Misihairabwi Mushonga, vati vachashandisa matanho akasiyana siyana kusanganisira kuenda kumatare pamwe nekutaura nevakuru vemapato ezvematongerwo enyika mukurwisa kuti vakadzi vapiwe mikana yakaenzana nevanhurume sezvakatarwa nebumbiro remutemo wenyika. Madzimai aparurawo gwaro rehwaro hwezvavanozokwanisa kuitira vavhoti kuti vasimbise kuwana rutsigiro. Amai Mushonga varumbidza gwaro iri vachiti richabatsira madzimai kuti vazive zvekunotaura pavanenge vachitsvaka rutsigiro. Muzvare Maureen Kademaunga vesangano reHashtag SheVotes2018 vati vafadzwa zvikuru nehwaro hwaparurwa nhasi nekuti zvichabatsira madzimai akawanda kuti awane pekutangira mukutsvaga rutsigiro kunyanya avo vari kukwikwidza kekutanga. Madzimai ane huwandu hunosvuka pazvikamu makumi mashanu nezviviri kubva muzana. Sangano rinoona nezvesarudzo rinotiwo pavanhu vakanyoresa kuzovhota, madzimai ndiwo akawanda asi nguva zhinji varume ndivo vanokunda musarudzo.   ",Madzimai Okurudzirana Kuvhoterana Musarudzo
"Bato reMDC inotungamirwa naVaMorgan Tsvangirai, rinoti rinokatyamadzwa zvikuru nedanho remutungamiri wenyika, VaRobert Mugabe, rekusarudza kuenda kumusangano weG20 uri kuitirwa kuAntalya kuTurkey iyo nyika isina mari. Mutauriri weMDC T, VaObert Gutu, vanoti kunyange hazvo VaMugabe vari ivo sachigaro weAfrican Union hazvirevi kuti kwese kwaitwa musangano vanosungirwa kunge variko. Nhepfenyuro yeZBC inoti VaMugabe, avo vakaenda nemudzimai wavo pamwe nevamwe vakuru muhurumende vakakokwa nemutungamiri weTurkey Recep Tayyip Erdogan sasachigaro weAfrican Union. Musangano weG20 uyu unobatanidza nyika makumi maviri dzine upfumi hwakasimba dzepasi rino kusanganisirawo South Africa, inove ndiyo chete nyika yemuAfrica iri mugungano iri. “Kune zvimwewo zvaunoti veduwe, maita zvenyu nekundikoka kwamaita asi iiih, iye zvino ndakabatikana.” VaGutu vanodaro. VaGutu vanoti kukokwa kwakaitwa VaMugabe uku havana kupiwa mari kana ndege yekushandisa asi kuti vakangonzi mouya muchishandisa mari yenyu. Dzimwe nyika dziri kugungano iri dzinosanganisira United States, Japan, Brazil, Canada, Australia pamwe nesangano reEuropean Union. Dzimwe nyanzvi munyaya dzematongerwo enyika dzinoti VaMugabe munhu akwegura anofanirwa kugara ari munyika achisiya vane dzinobuda ropa vachifambisa basa renyika. VaMugabe vari kusvitsa makore makumi mapfumbamwe nemaviri muna Kukadzi gore rinouya. Nyaya yehutano hwavo imwe yezvinhu zviri kukatyamadza vakawanda kuti seyi vari kuramba vari pachigaro pane kuti vaende kumudyandigere. No media source currently available ",MDC T Yoshoropodza Kuenda kwaVaMugabe kuMusangano weG20
"Ongororo yakaitwa nesangano reafrobarometer ichishanda nesangano reMass Public Opinion Institute kana kuti MPOI yemuZimbabwe inoratidza kuti vanhu vemunyika vanoda sarudzo dzakachena asi vari kutya mhirizhonga yezvematongerwo enyika. Vanhu vakawanda vanonzi vanototyawo kuti vangwarire kuti vavhotera ani nenyaya yemhirizhonga iyi. Vanhu vanodarika chiuru nemazana maviri ndivo vakabvunzwa paongororo iyi. Chipangamazano muMPOI, VaStephen Ndoma, vanoti ongororo yavo iri kuratidza kuti huwandu hwevanhu vemunyika vasisina chivimbo nesarudzo huri kuramba huchikura. No media source currently available Muna 2012 vanhu makumi masere nevanomwe kubva muzana vaiti vane chivimbo nesarudzo. Muna 2014 huwandu hwainge hwaderera kusvika pazvikamu makumi masere nezvishanu kubva muzana. Asi ikozvino hwasvika pazvikamu makumi manomwe nezvisere kubva muzana. Zvichakadaro, sangano reZimbabwe Peace Project, ZPP, rakurudzira mutungamiri wenyika, VaRobert Mugabe, kuti pavanenge votenderera mumatunhu ose vachisangana nevechidiki vanofanirwa kuvakurudzira kuti vasaite mhirizhonga munguva yesarudzo. ZPP inoti iri kuona kuti munyika pari zvino hamuchina kugadzikana zvichionekwa nekurwisana kwevatsigiri vezvematongerwo enyika. Sangano iri rinoti izvi zvikasagadziriswa zvinosvika muna 2018 paine kurwisana. Mukuru weZPP, Muzvare Jestina Mukoko, vapa semuenzaniso kubayiwa nebanga kunonzi kwakaitwa mutsigiri weZanu-PF, VaAshley Mdutshwa, nevatsigiri veZanu-PF. No media source currently available Hatina kukwanisa kunzwa divi remapurisa panyaya iyi. Sangano reZPP rinoti rinovimba kuti vanhu havazomanikidzwa kuenda kumisangano yaVaMugabe iyi.",Afrobarometer Inoti Vanhu vemuZimbabwe Votyira Mhirizhonga Musarudzo dza2018
"Kunyangwe hazvo nhasi Zimbabwe yange ichicherechedza zuva rekubatana kana kuti Unity Day, zviri kubuda pachena kuti kusawirirana kuri kuenderera mberi pakati pemutungamiri wenyika VaEmmerson Mnangagwa nemutungamiri guru webato rinopikisa reMDC VaNelson Chamisa nezvenhaurirano. Vachitaura pazuva rekubatana nevamwe vatungamiri vemapato madiki anopikisa ari muPolad pamusangano waitirwa papurazi ravo kuKwekwe nhasi, VaMnangagwa vati vakaudza vaimbove mutungamiri wenyika yeSouth Africa VaThabo Mbeki avo vari kuratidza chido chekuda kuyananisa muZimbabwe kuti havasi kuzoita nhaurirano kunze kwePOLAD. No media source currently available VaMnangagwa vati mapato ezvematongerwo enyika anofanira kukoshesa nyaya yekubatana nerunyararo kuti hupfumi hwenyika hugadzikane. Imwe nhengo yePOLAD Muzvinafundo Lovemore Madhuku vanoti musangano wanhasi wafamba zvakanaka uye vanoti POLAD iri kubata basa kuyedza kugadzirisa matambudziko akatarisana nenyika. No media source currently available Asi mashoko aVaMnangagwa aya ari kuuya apo VaChamisa vazivisawo kuti havasi kuzopinda mugungano rePOLAD vachiti kuteya nzou neriva. VaChamisa vanoti kunyangwe vachida zvenhaurirano dzine mutongi gava asingateme akarerekera rimwe divi. VaChamisa vanoti vari kupedza nguva ino vachibatsira vanoshupika sezvavakaita kuBulawayo neChishanu. No media source currently available Zuva reUnity Day iri rakauya mushure mekunyoreranwa kwechibvumirano cherunyararo nekubatana kana kuti Unity Accord pakati peZanu-PF nePF Zapu musi wa 22 Zvita 1987. Vakanyorerana chibvumirano ichi vachakabvu Robert Mugabe naDoctor Joshua Nkomo. Izvi zvakatevera kuurayiwa kwevanhu vanofungidzirwa kuti vanosvika zviuru makumi maviri kuMatabeleland neMidlands munguva yeGukurahundi pachipomerwa mhosva mauto eFifth Brigade.",VaMnangagwa naVaChamisa Votatsurana paNyaya yePOLAD
"Sangano revanofamba nemabhazi nemichovha, rePassengers Association of Zimbabwe, rinoti nhengo dzaro dziri kugutsikana nemamiriro ezvinhu munyaya dzekuwanikwa kwemafuta edzimotokari sezvo vafambi vasina kuwana dambudziko. Munyori anoona nezvekufambiswa kwemabasa musangano iri, vari zvakare vakafanobata chigaro chemutauriri, VaAndrew Chibanda, vanoti vemuchovha, zvikuru vermishikashika, vakanga vakwidzawo mari dzairipirwa nevafambi zvakapetwa kaviri asi mari idzi dzamuka dzakadzokera padzaive kare sezvo michovha yawanda nekuwanikwa kwemafuta uku. Asi sangano iri richiri kuchemawo nekushomeka kwemabhazi anotakura veruzhinji, richiti knyange hazvo kambani yeZUPCO iri kubatsirwa nezvitima kutakura vanhu, vari kudzimwe nzvimbo dzisina zvitima vari kumanikidzwa kufamba mitunhu kuenda kunokwira zvitima izvi, kana kuzosvika kudzimba kwadoka. Mafuta ekufambisa akamboshaikwa munyika mukupera kwesvondo zvakaita kuti mitsetse idzoke zvakare mumagaraji anotengesa mafuta aya. Asi hurumende yakavimbisa kuti dambudziko iri raizogadziriswa nekukasika, ichiti raive rakonzerwa nekukanganisika kwemichina inofambisa mafuta kubva kuMozambique. No media source currently available  ",Vanofamba neMabhazi neMichovha Vanonzi Vagutsikana neKuwanikwa kweMafuta eDzimotokari Munyika
"Mapato anopikisa nemasangano akazvimirira ari kushora bato reZanu PF nekurudziro yaro yekuti mumiriri weAmerica muZimbabwe, VaBrian Nichols, vadzingwe munyika uye kukurudzira kwariri kuita kuti vatsigiri varo vaise mitemo mumaoko avo. America yabva yadaidza mumiriri weZimbabwe muAmerica, VaAmmon Mtembwa, kuti vatsanangure zviri kuitwa nebato ravo muZimbabwe. Mapato aya anoti atora danho rekushoropodza bato raVaEmmerson Mnangagwa sezvo asiri kufara nemashoko akataurwa nevakafanobata chigaro chemutauriri webato iri, VaPatrick Chinamasa, pamusangano wavakaita nemusi weMuvhuro. VaChinamasa vakakurudzira vatsigiri vavo kuti vazvidzivirire pose pavanenge vachirwiswa, uye vakatiwo Zimbabwe inogona kudzinga VaNichols munyika nekuti vari kupindira mune zvematongerwo enyika. Mumwe wevari kutungamira hurongwa hwekuratidzira kwemusi weChishanu uhwu, VaRody Takaruza, vaudza Studio7 kuti kuratidzira kwavari kuronga hakunei neAmerica nemumiriri wayo muZimbabwe, VaBrian Nichols, asi kuti veruzhinji havasi kufara nemafambisirwo ari kuitwa zvinhu nehurumende yaVaMnangagwa. Izvi zvatsinhirwa nemutevedzeri wemutauriri weMDC Alliance, VaClifford Hlatshwayo, avo vati Zanu PF yafanana nababa vanopomera muvakidzani wayo mhosva yekusafambisa zvinhu zvakanaka pamusha payo. Asi mutungamiri webato reLabour Economists and Afrikan Democrats, Muzvare Linda Masarira, vakurudzira mutungamiri weAmerica, VaDonald Trump, kuti vatsvage munhu anotsiva VaNichols. VaTakaruza vati VaMnangagwa vakatevedzera kurudziro yebato ravo yekuti vadzinge VaNichols muZimbabwe, zvichaita kuti hukama pakati peZimbabwe neAmerica huwedzere kushata. Hatina kukwanisa kutaura naVaNichols pamwe nemuzinda weAmerica kuti tinzwe divi ravo panyaya iyi. Asi muzinda weAmerica uyu wakaburitsa mashoko paTwitter mazuva mashoma adarika uchiti kushevedzera kuratidzira murunyararo kana kuve nechekuita nekuratidzira murunyararo zvinhu zvinokoshesa kodzero dzevanhu sematarirwo adzakaitwa mubumbiro remitemo yenyika. Muzinda uyu wakabudawo pachena uchiti hauneyi nehurongwa hwekuratidzira kuri kuda kuitwa muZimbabwe, asi ukati Zimbabwe inofanirwa kuremekedza mitemo yayo sezvinodiwa nebumbiro remitemo yenyika. Hurumende yeZimbabwe yakambonetsana zvakare nevaimbova mumiriri weAmerica muZimbabwe, VaChristopher Dell naVaJames McGee, avo vaipomerwa mhosva imwechete seyave kupomerwa VaNichols. Imwe nyanzvi munyaya dzezvematongerwo enyika, VaClaris Madhuku, avo vanoshanda nesangano rePlatform for Youth Development in Zimbabwe, vati Zanu PF inoisa America pasiripo vachitiwo vamiriri vedzimwe nyika havafanire kuudzwa mashoko akaita seakataurwa naVaChinamasa vachiti vanochengetedzwa nechibvumirano cheVienna Convention. VaChinamasa vati tigovafonera asi pataenda pamhepo vanga vasiri kudaira nharembozha yavo. Asi mushandi mukuru anoona nezvekuburitswa kwemashoko muZanu PF, VaTafadzwa Mugwada, vati vanomira nemashoko akataurwa naVaChinamasa. Zvichakadai, mashoko aburitswa nemutauriri weboka revechidiki reMDC Alliance, VaStephen Chuma, anoti pane nhengo dzebato ravo nhatu dzinoti VaEmmanuel Mukwemu, Muzvare Petronella Mapaire naVaTrynos Hove dzakasungwa husiku hwanezuro dzichinzi dzanga dzichikurudzira kuti veruzhinji varatidzire neChishanu. Mutauriri wemapurisa, VaPaul Nyathi, vati vanga vasati vaziviswa nezvekusungwa kwevatatu ava. No media source currently available ",Masangano neMapato Anopikisa Oyambira Zimbabwe Kuti Ibate America Zvine Hungwaru
"No media source currently available Vechidiki vanga vachida kutora zvitupa kekutanga pamahofisi ekwamudzviti kuMasvingo vanoti vatadza kutora zvitupa sezvo vashandi vepamahofisi aya vanga vachiti vanoda mari. Vataura neStudio7 vati vashandi vehurumende vange vachida mari kuti vape vanhu zvitupa kunyange hazvo hurumende yakati vasina zvitupa vanofanirwa kuzvipihwa pachena kuitira kuti vakwanise kunyoresa kuvhota. Mumwe wevechidiki, VaPraise Maridza, vati vave nemazuva vachidzoswa nekuda kwenyaya yevashandi vari kuda chioko muhomwe. Muzvare Ellen Masara vati vashandi vepazvitupa vari kutoresa vanhu vashoma pazuva vasingapfuuri makumi mashanu vachiitira kuti vazhinji vasawane zvitupa zvekuzonyoresa kuvhota. Mukuru webazi rekutoresa vanhu zvitupa muMasvingo, Amai Stembeni Chitsa, varamba kutaura neStudio7 kuti vatipewo pfungwa dzavo pane nyaya iyi. Asi vamwe vagari vanoti kunyange hazvo vechidiki vari kunetseka, vanotarisira kuti panoparurwa chirongwa cheBlitz mudunhu ravo sangano reZEC rinenge ragadzirisa zvimhinga mupini zvose zviri kusangana nevamwe kune dzimwe nzvimbo Muzvare Eshter Chimanikire vanoti vakatomirira kunyoresa kuwadhi kwavo vasingatarisiri kunetseka. Vamwe vanoti havana ruzivo rwekuti chirongwa ichi chinotanga rini munzvimbo yavo sezvo ZEC isiri kushambadza kana kuisa ma ‘postor’ ekuzivisa vanhu. Asi VaZivanai Chikwanda vati havasi kufara nekugadzirira kwe ZEC. Zvichakadaro chirongwa chekunyoresa kuvhota muma ward chakaparurwa musi weChipiri muMasvingo mumatunhu matatu chete anoti Chiredzi yose, Mwenezi yose nedzimwe nzvimbo dze Chivi South. Chirongwa ichi chinopera munzvimbo idzi musi wa 25 Gumiguru. Asi muguta reMasvingo chirongwa ichi chinotanga musi 29 Gumiguru.   ",Vechidiki Votadza Kutora Zvitupa kuMasvingo
"Zimbabwe nhasi yabatana nedzimwe nyika mukucherechedza mazuva gumi nematanhatu akanangana nekuchengetedza kodzero dzemadzimai nevanasikana zvikuru kubva kunyaya yemhirizhonga mudzimba kana kuti 16 Days of Activism Against Gender Based Violence. Uhu hurongwa hunoitwa gore negore kutanga musi wa25 Mbudzi kusvika musi wa 10 Zvita apo panobva patangawo kucherechedzwa zuva rekodzero dzevanhu kana kuti Human Rights Day. Hurongwa uhu hwakatangwa muna 1991 nesangano remadzimai reWomen’s Global Leadership Institute. Dingindira regore rino rakanangana nenyaya dzekubatwa chibharo kwemadzimai nevanasikana. Sachigaro weWomen's Coalition of Zimbabwe Amai Ronika Mumbire vati vane zvirongwa zvakawanda kucherechedza mazuva aya uye vachafora vachishora nyaya yemhirizhonga mudzimba. Masangano ari kucherechedza zuva iri atumira mashoko kuvatori venhau anosanganisira rePlatform for Youth Development rine hurongwa kuChipinge, bato remadzimai muMDC reWomens Assembly iro rati harisi kufara nenyaya yekuti hurumende haina kusunga mauto aipomerwa mhosva yekubata chibharo mamwe madzimai apo vanhu vairatidzira muna Ndira. Mapurisa panguva iyi akati ainge asina humbowo hwakakwana hwekuferefeta nyaya dzacho. Hatina kukwanisa kubata mutauriri wemapurisa Senior Assistant Commissioner Paul Nyathi. Munyori mukuru weUnited Nations VaAntonio Guterres vakurudzira vanhu pasi rose kuti vadzidziswe nezvekukosha kwekuchengetedzwa kwekodzero dzemadzimai nevanasikana. No media source currently available  ",Zimbabwe Yocherechedza Mazuva Gumi neMatanhatu eKuchengetedzwa kweKodzero dzeMadzimai
"Bazi rezvehutano razivisa kuti vanhu makumi mashanu nevapfumbamwe (59) vakafa neCovid-19, vamwe mazana mapfumbamwe negumi nevaviri, (912) vachiwanikwa vaine chirwere ichi neSvondo. Izvi zvakasiya huwandu hwevanhu vafa neCovid-19 hwakwira kusvika pazviuru zviviri nezana nemakumi masere nevashanu, kana kuti 2 185. Huwandu hwevanhu vabatwa nechirwere ichi nyika yose hwakasvikawo pazviuru makumi matanhatu nezvinomwe nemazanaa manomwe ane makumi matanhatu nevashanu, kana kuti 67 765. Vanhu zviuru makumi mana nezvishanu nemazana matanhatu negumi nevanomwe, kana kuti 45 617, vakanga vapora kubva kuchirwere ichi. Vanhu zviuru mazana masere nemakumi mapfumbamwe nezvishanu nemazana mapfumbamwe nemakumi masere, kana kuti 895 980, vanonzi vakanga vabaiwa nhomba yekutanga inodzivirira COVID-19 nyika yose. Guta reBulawayo richishanda nebazi rezvehutano, rinonzi raizvisawo kuti vana vane makore gumi nemasere vave kukwanisa kunobaiwa nhomba senzira yekudzvirira kupararira kwechirwere cheCovid-19. Zvichakadaro, vaimbove meya weguta reHarare, VaBenard Manyenyeni, avo vakanga vapinda muchipatara neMugoivera pamwechete nemudzimai wavo Amai Francesca Manyenyeni nemushandi wavo, vabuda muchipatara mushure mekupora kubva kuCovid-19. Vatatu ava vanga vari muchipatara cheArundel Mediclinic muHarare, umo vanga variri kurapwa. Asi VaManyenyeni vanoti mudzimai wavo pamwe nemushandi wavo vambosara muchipatara umo vachiri kurapwa. Vanoti ivo nemudzimai wavo vakabatira chirwere ichi mushure mekuenda kurufu kwaMurehwa svondo rapera, uko vakasangana nemumwe akanga abvawo nacho kuSouth Africa auya kurufu urwu. VaManyenyeni vanoti pahutatu hwavo,ivo ndivo vanga vasina kunyanya kuvhiringidzwa neCovid-19 sezvo vakanga vabaiwa nhomba dzose dziri mbiri dzeSinopharm sezvinokurudzirwa. Vanoti mudzimai wavo, uyo vanoti ari kurwara zviri nani, akanga angobaiwa nhomba yekutanga chete yeAstra Zeneca, uye anga amirira kuzobaiwa nhomba yepiri kana nguva yacho yakwanaka. Asi vanoti mushandi wavo ndiye akabatikana nedenda iri zvakanyanya sezvo akaramba kubaiwa nhomba yekudzivirira Covid-19. VaManyenyeni vanoti kunyange hazvo kubaiwa nhomba iri sarudzo yedungamunhu, zvakakosha kuti vanhu vabaiwe kuitira kurerutsa dambudziko iri kana munhu achinge abatwa nedenda iri. Vanokurudzirawo veruzhinji kuti vatevere mitemo yekudzivirira kupararira kwedenda iri zvinosanganisira kugeza maoko, kupfeka ma mask uye kusaungana. VaManyenyeni vanotendawo hurumende nematanho airi kutora ekuedza kuti nyika iwane nhomba inoikwanira. No media source currently available ","Vaimbove Meya veHarare, VaManyenyeni, Vanobuda muChipatara Mushure meKupona kuCovid-19"
"Sangano rinorwira kodzero dzevanhu pasi rose, reAmnesty International, riri kukurudzira hurumende ye South Africa kuti imbomira kudzosera zvizvarwa zvedzimwe nyika zvakasungwa kunyika iyi kudzamara vanhu ava vakwanisa kumiririrwa nemagweta sezvinodiwa nemitemo yenyika. No media source currently available Zvinonzi kune zvizvarwa zveZimbabwe zvinokwana zana nemakumi manomwe zviri pakati pevanhu vakasungwa ava. Vachitaura ne Studio 7 vari ku Johannesburg ku South Africa neChishanu, mukuru we Amnesty International kuchamhembe kwe Africa, Va Deprose Muchena, vakurudzira hurumende yaVa Jacob Zuma kuti isadzinge vanhu vakasungwa nemapurisa pachirongwa chiri kudaidzwa kuti Operation Fiela icho chavafananidza ne Operation Murambatsvina yakamboitwa mu Zimbabwe muna 2005. Va Muchena vakurudzira hurumende ye South Africa kuti imise Operation Fiela vachiti iri kutyora kodzero dzevanhu. VaMuchena vanoti mapurisa ehurumende ye South Africa akapinda munzvimbo dzakaita se Methodist Church iri mu Johannesburg apo panogara vapoteri vazhinji pamwe nepa Fatties Mansions achishanda nemasoja vachiti vari kutsvaga mbavha asi vaine chinangwa chekusunga vapoteri ava. Zvizvarwa zve Zimbabwe zvizhinji zvakanotsvaga hupoteri ku South Africa pakatanga kuwona zvinhu munyika uye vamwe vevanhu ava vanonzi vari kugara zvisiri pamutemo. Amnesty International inoti kusungwa kwakaitwa vapoteri ava nehurumende ye South Africa kuwedzera peturu mumoto zvichitevera kurwiswa kwakaitwa zvizvarwa zvedzimwe nyika nezvizvarwa zve South Africa mwedzi wapera uko kwaidaidzwa kuti xenophobia. Zvichakadai, magweta ari kumirira vasungwa ava ataura neStudio7 anoti azopihwa mvumo yekuti awone vasungwa ava. Izvi zvatsinhirwawo negweta, uye vari mukuru weZimbabwe Exiles Forum, VaGabriel Shumba. ",Amnesty International Yokurudzira South Africa Kuremekedza Mitemo
"Sangano revanogaya upfu reGrain Millers Association of Zimbabwe rinoti mutengo wechingwa wadzika kutanga neChishanu kubva pamadhora makumi manomwe nemapfumbamwe kuenda pamadhora makumi matanhatu nematanhatu emari yemunyika parofu. Sachigaro veGrain Millers Association of Zimbabwe, VaTafadzwa Musarara, vakati izvi zviri kuenderana nemutengo wedhora rekuAmerica pamusika wemari weForeign Currency Auction System, wakaparurwa neReserve Bank of Zimbabwe masvondo maviri adarika. Vachitaura nemusi weChina kuvatori venhau, VaMusarara vakati vakaita musangano nagavhuna veReserve Bank of Zimbabwe, Doctor John Mangudya, nguva pfupi yadarika pavakawirirana kuti vanogaya upfu vawaniswe mari yekunze, izvo zvadzikisa mutengo wechingwa pamusika. VaMusarara vakati musangano wavo uyu wakauya mushure mekuparurwa kwemusika wemari yekunze nebhanga guru renyika. Nyanzvi mune zveupfumi, vachishanda nesangano reLabour and Economic Development Research Institute of Zimbabwe, Doctor Prosper Chitambara, vanoti sezvakaziviswa nesangano revanogaya upfu, kuderera kwemutengo wegorosi kubva pamadhora zviuru zvitatu nezana nemakumi mashanu patsaga kuenda pamadhora zviuru zviviri nezana nemakumi matatu nemanomwe ndiko kwakonzerawo kuderera kwemutengo wechingwa. Asi vanoti kuderera kana kukwira kwemutengo wemari yekunze pamusika wemari ndiko kuchave nechekuita zvakanyanya nemutengo wechingwa muZimbabwe kusvika zvinhu zvagadzikana nekuti gorosi riri kutengwa kubva kunze. Doctor Chitambara vanoti kugadzirisa dambudziko iri kunge chete kana nyika yave kukwanisa kuzvirimira yoga gorosi rinokwanira nyika yose, kwete kana nyika ichiri kutenga gorosi kubva kunze kwenyika. No media source currently available ",Mutengo weChingwa Unodzikiswa Kutanga Chishanu
"No media source currently available Murwiri wekodzero uye ari mutungamiri wesangano re Zimbabwe Women In Politics Alliance, Muzvare Lynda Masarira, vaburitswa muchipatara neChipiri. Muzvare Masarira vakapinda muchipatara neMugovera mushure mekurohwa nemapurisa apo vange vachiratidzira pachipatara che Parirenyatwa vachishora mabiko akaitirwa mutungamiri wenyika, VaRobert Mugabe, kuMatopo panguva iyo zvinhu zvisina kumira zvakanaka munyika. Muzvare Masarira vanoti vane hurungwa hwekukwidza nyaya yekushungurudzwa kwavakaitwa nemapurisa nekurohwa kumatare edzimhosva sezvo kodzero dzavo dzakatyorwa nemapurisa. Vanoti vari kutora danho iri kuitira kuti izvi zvisarambe zvichiitika kune vamwe veruzhinji munyika. Muzvare Masarira vanoti mapurisa ari kuramba achityora kodzero dzeveruzhinji zuva nezuva pasina ari kuzvimisa. ""Ini ndiri kuronga kukwidza nyaya iyi kudare reConstitutional Court nekuti taneta nekumbunyikidzwa nemapurisa nekutyorerwa kodzero dzedu, nekuti bumbiro redu remitemo rinotibvumidza isu sezvizvarwa zveZimbabwe kuita zvimwe zvinhu zvatinoroverwa nemapurisa zuva ne zuva,"" Muzvare Masarira vaudza Studio 7.      ",Muzvare Lynda Masarira Vanobuditswa Muchipatara
Hurumende yeZimbabwe inoti yakagadzirira kubatsira zvaizvarwa zveZimbabwe zviri kutiza kubva kuUkraine asi zvizvarwa izvi zvave kuchema chema kuti rubatsiro rwacho rwunenge rwave kunonoka kuuya. Hondo iri kuenderera mberi kuUkraine uko kune zvizvarwa zveZimbabwe zvakawanda zviri kuzvikoro zvepamusoro. Nyika iyi iri kurwiswa neRussia. Zvimwe zvizvarwa zveZimbabwe zvichiri muUkraine asi zvimwe zvakapotera kuPoland neRomania kuti zvidzoswe kumusha nehurumende. Zvimwe zvizvarwa izvi zvinoti hazvisati zvawana rubatsiro. Asi munyori mukuru mubazi rezvekuburitswa kwemashoko VaNick Mangwana vaudza Studio 7 kuti hurumende yakatumira nhumwa kuPoland kuti inobatsira zvizvarwa zveZimbabwe zvapinda muhupoteri izvi nemari dzematiketi endege ekuti dzidzokere kumusha. Mauto eRussia akawanda anonzi akananga kuguta guru renyika iyi reKyiv kunyangwe nyika mbiri idzi dzapinda muzuva repiri dzichiita nhaurirano. Nyika dzakawanda dziri kutemerawo russia zvirango zvehupfumi. European Union yati iri kuronga kupa hupoteri kumauto emuRussia anoda chero asina kupara mhosva dzehondo. No media source currently available ,"Zvizvarwa zveZimbabwe Zviri Kutiza KuUkraine Zvinoti Rubatsiro Rwuri Kunonoka, Asi Hurumende Ichiti Yakatuma Nhume"
"Sangano reNational Constitutional Assembly ronyunyuta nezviri kuitwa meZBC zvekuburitsa chete zviri kuitwa nemudzimai wemutungamiri wenyika, Amai Grace Mugabe, mamwe mapato asingapihwe mikana yakaenzana sezvinodiwa nemitemo yenyika…. Zvizvarwa zveZimbabwe zviri muSouth Africa zvofarira danho raitwa nehurumende yenyika iyi rekuwedzera nguva yekuti vanhu vange vatora magwaro anovabvumidza kugara munyika iyi pasi pechirongwa cheZimbabwe Special Permit….. Chimwe chizvarwa cheZimbabwe chiri kuNew Zealand chobatsira zvikoro nemabhuku panguva iyo zvinhu zvakaoma munyika…. Muchirongwa cheLiveTalk na 8:30pm tiri kutaura pamusoro perusara rwuri kuitwa neZBC iyo isiri kupa mamwe mapato ezvematongerwo nyika mukana wekuburitswa panhepfenyuro iyi sezvinodiwa nemitemo yenyika…. Iyi ndiyo misoro yenhau dzedu dzanhasi...munotibata pa 909 am, 4930, kana pa 13860, ne 15460 Kilohertzs pa Shortwave kana paFacebook page yedu yevoa Shona. No media source currently available  ","Misoro yeNhau, Chitatu, Mbudzi 25, 2015"
Mubatanidzwa wemapato anopikisa weMDC Alliance uri kuita musangano kuEpworth paDomboramwari nemusi weSvondo kuyedza kutsvaga rutsigiro musarudzo dzinonzi nemutungamiri wenyika VaEmmerson Mnangagwa dzinogona kuitwa mukati memwedzi mishanu. VaMorgan Tsvangirai ndivo vakasarudzwa kumiririra mubatanidzwa uyu musarudzo. Asi parizvino muMDC-T mune kusawirirana sezvo vamwe vari kuramba kuti vaba tane nemamwe mapato akaita sePDP neMDC inotungamirwa namuzvinafundo Welshman Ncube. Mumwe wevatevedzeri wemutungamiri weMDC VaNelson Chamisa avo vati hurongwa hwemusi weSvondo kutanga kuparura zvirongwa zvakadai kune mamwe matunhu munyika. Asi veAlliance vanoti mapurisa akavarambidza kuita musangano kuGlen View pasina chikonzero chakati tsvikiti. Hatina kukwanisa kubata mapurisa kuti tinzwe divi ravo. No media source currently available  ,MDC Alliance Yoita Musangano kuEpworth neMusi weSvondo
"Zvimwe zvizvarwa zveZimbabwe zviri kurarama neHIV/AIDS muBotswana zvinoti zviri kudawo kuti zvipihwe pachena mushonga unoderedza hukasha hweHIV/AIDS. Muongororo yakaitwa neStudio7 mumaguta eFrancistown neGaborone, ayo anogara vanhu vakawanda vekuZimbabwe, inoratidza kuti vanhu vakawanda vari kukumbira rubatsiro kuvakuru vemadhorobha aya. Meya weguta reGaborone, VaKagiso Thutwe, vanoti ichokwadi kuti zvizvarwa zveZimbabwe nezvimwe zvinobva kune dzimwe nyika, zviri kuda rubatsiro urwu. Izvi zvinotsigirwa nameya weFrancistown, Amai Sylvia Muzila, avo vanoti vanhu vakawanda vekune dzimwe nyika, kusanganisira Zimbabwe, vari kuuya kwavari vachikumbira kuti vapihwewo mishonga iyi pachena. Mumwe anorarama nekuita mabasa emaoko muGaborone, VaMoses Chamunorwa, vanoti vanhu vakawanda vari kuuya kuBotswana vaine shuviro yekuwana mishonga, sezvo muZimbabwe muri kuitwa huori pakupa vanhu mishonga iyi. Studio7 haina kukwanisa kunzwa divi reNational AIDS Council of Zimbabwe panyaya yehuori inonzi iri kuitika pakupihwa kwevanhu mishonga yema Antiretroviral Drugs, ARVs. Chimwe chizvarwa cheZimbabwe, Muzvare Celestine Mupandawana, vanoti Botswana inobata zvakanaka chose zvizvarwa zvayo zvinoda mishonga yema ARVs. Muzvare Mupandawana vanoti izvi ndizvo zviri kupa kuti vekunze vauye kuBotswana kuitira kuti vawane mishonga iyi. Asi chimwe chizvarwa cheZimbabwe chisina kuda kudomwa nezita nokuda kwekuti chinorarama neHIV/AIDS, chinoti dambudziko remari ndiro rinoita kuti vamwe vasakwanise kuenda kumusha kunopihwa mishonga iyi sezvo vanenge vakauya kuBotswana vari pama ARVs kare. Mumwe mugari, Muzvare Venencia Musavengana, vanoti zvimwe zvizvarwa zvenyika yechipikirwa zvava netsika isina kunaka yokungoda kukumbira zvese zvese pane kuti vanobatsirwe kumusha. Nyanzvi munyaya dzezvehutano, VaWiston Muzangwa, vanoti kusamira zvakanaka kwezvinhu kuZimbabwe ndiko kuri kukonzera kuti vamwe vaore moyo mukunotsvaga rubatsiro kumusha. Bazi re National AIDS Coordinating Agency rinoti pane vanhu vanosvika zviuru zvitanhatu nemazana mashanu vanobva kunze kweBotswana vari pamishonga yema ARVs, zvikamu makumi matanhatu nezviviri kubva muzana, vari vanhu vekuZimbabwe. Bazi iri rinoti zvizvarwa zveBotswana zvinosvika mazana matatu nemakumi mashanu ezviuru zviri kupihwa mishonga yemaARVs pachena. Pasi pemitemo yenyika, Botswana inopa chete mishonga iyi kuzvizvarwa zvayo, vanhu vekunze vakaroorwa kana kuroora chizvarwa cheBotswana, uye vanhu vari mumajeri. No media source currently available ",Zvimwe Zvizvarwa zveZimbabwe muBotswana Zvodawo Kupihwa Pachena Mishonga Inoderedza Hukasha hweHIV/AIDS.
"Matare edzimhosva awana vaimbova gurukota rezvematunhu, VaSaviour Kasukuwere, vasina mhosva pamhosva yavanga vachipomerwa yekubuda munyika zvisiri pamutemo. Mutongi wedare ramejasitiriti, Amai Josephine Sande, vatura mutongo wekuti vaimbova gurukota rezvematunhu, VaSaviour Kasukuwere, avo vanga vachipomerwa mhosva yekubuda munyika zvisiri pamutemo, havana mhosva yavakapara. Mutongi wedare ati makasha embumburu dzakashandiswa dzakawanikwa kumba kwaVaKasukuwere pamwe nekuboorwa kwemadziro pamwe nekupwanyika kwakaitwa mahwindo emba yavo kwakakonzerwa nekuridzwa kwakaitwa pfuti munguva yeOperation Restore Legacy zvakazoita kuti vaimbova mutungamiri wenyika, VaRobert Mugabe, vasiye basa, zvinoratidza kuti hupenyu hwaVaKasukuwere hwakange hwave panjodzi. Mutongi wedare aenderera mberi achiti nehupfumi huna VaKasukuwere uye semunhu anofamba nepasipoti yevanhu vanoremekedzwa, kana kuti diplomatic passport, hazvaikodzera kuti VaKasukuwere vangobuda munyika zviri kunze kwemutemo pasina chikonzero chakati tsvikiti. VaKasukuwere vati vafara zvikuru nemutongo waturwa nedare. VaKasukuwere ndevamwe vemakurukota ehurumende akatiza munyika pakaitwa chirongwa che Operation Restore Legacy nemasoja achitungamirwa nemukuru wawo panguva iyi, VaConstantino Chiwenga, avo vakazoitwa mutevedzeri wemutungamiri wenyika mushure mekunge VaMugabe vapidigurwa pachigaro. VaKasukuwere vakazodzoka munyika mwedzi wapera mushure mekupedza mwedzi mitanhatu vari kunze kwenyika kwavakaenda muhupoteri. No media source currently available  ",VaKasukuwere Vanowanikwa Vasina Mhosva
"Nhengo dzebMDC-T dzinodarika zana dzaratidzira pamuzinda weGrain Marketing Board, GMB, kudunhu reMutasa kuManicaland dzichinyunyuta nekunyimwa kwadziri kuitwa chibage nefotoreza. Nhengo dzebMDC-T dzinodarika zana dzaratidzira pamuzinda weGrain Marketing Board, GMB, kudunhu reMutasa kuManicaland dzichinyunyuta nekunyimwa kwadziri kuitwa chibage nefotoreza. Nhengo idzi dziri kuti zvinhu izvi zviri kugeverwa chete kunhengo dzeZanu PF. Nhengo idzi dzaimba zvakadzama pamuzinda wedura reGMB dziine zvinyorwa zvekunyunyuta maringe nekushayiswa chibage kwavari kuitwa nevanenge vachichigovera kune vanokodzera. Mumwe wevanhu vange vari pamuzinda uyu vachiratidzira, Ambuya Esther Mukoyi, vanoti nguva zhinji vanoshayiswa zvinogoverwa izvi izvo zvinofanira kubatsira vakwegura vakaita savo, pamwechete nechirikadzi uye nherera asi izvi hazvisi kuitika. No media source currently available Ambuya ava vanoti kusafambiswa zvakanaka kwehurongwa hwekugoverwa kwechibage nefotoreza ndizvo zvavasimudza kubva kumba kwavo. Mumwe wevange vari pakuratidzira apo pange pazere mapurisa eZimbabwe Republic Police anodzivirira mhirizhonga, ndiAmai Violet Majo, avo vanoti varwadzikana nekushaiswa chikafu. Amai Majo vanoti vane humbowo hunoratidza kuti vakawanda vasingakodzeri ndivo vari kugara vachipihwa nekuda kwekuti inhengo dzeZanu PF. Amai Judith Chitiyo vange vari mukuratidzirawo kwanhasi vaine chinyorwa chakanzi; “No to unfair food distribution.” Amai ava vanoti mumiriri wehurumende mudunhu ravo haasi kufambisa zvakanaka hurongwa hwekugoverwa kwefotoreza, chibage nezvimwewo zvinotambiriswa vanonetseka. Mudzviti weMutasa, Va Tendai Kapenzi, varamba kutaura neStudio 7 vachiti titaure nemukuru wavo, provincial administrator wedunhu reManicaland, VaFungai Mbetsa. Hatina kukwanisa kutaura naVaMbetsa sezvo runhare rwavo rwange rusiri kusvika pavari. VaAlfred Muchena inhengo yerimwe sangano revarimi kuTsonzo avo vanotarisira kubatsirikana nefotoreza inogoverwa pachena iyi. Asi vanoti nguva zhinji vanonzwa kuti chikwata chavo chevarimi gumi nevashanu chakawana fotoreza iyi kunyangwe vanenge vasina kuitora. VaMuchena vanoti nyaya yehuwori inofanirwa kuguma pakuita mabasa ekubatsira vanoshaya. Kanzura wenharaunda iyi, iyo iri muWard 11, Amai Lilian Chadzingwa vebato reMDC, vanoti vanoshushikana zvakanyanya kwazvo nekutyorwa kwekodzero dzevanhu. Mumiriri weMutasa Central mudare reparamende, VaTrevor Saruwaka, vanoti nhengo dzebato ravo dzaona zvakakodzera kuti varatidzire senzira yekuendesa shoko kumusoro kuti zvinhu hazvisi kufamba zvakanaka. Vanoti vachasvitsa petisheni kuna VaKapenzi. Vanoti petisheni iyi inoda kuti vose vakavhoterwa zvigaro nevanhu vange vaine chekuita mukufambiswa kwezvekugoverwa kwezvinhu. PaGMB paswera pakavharwa sezvo vanhu vanga vachiratidzira vakaisa musasa pamusuwo wekupinda mumuzinda uyu. Mapurisa angangosvika gumi nemashanu ange ari kuona zvange zvichiitika ari chinhambwe ukuwo, vasori nematikitivha vange vari mukati mevanhu vachiona zvange zvichiitika izvi.",Nhengo dzeMDC-T Dzoratidzira paMutasa GMB Dzichiti Chibage Ngachipihwe Munhu Wese Pasina Rusarura
"Mutungamiri wenyika yeAmerica VaDonald Trump nhasi vaparura hurongwa hwemamiriro akaita nyika yeAmerica kana kuti State of the Union Address mudare reCapitol, Washington DC. Aka ndekekutanga VaTrump vachitura mashoko akadai kunyika kubva zvavakatora mhiko gore rapera. VaTrump vakati vari kufara kuti hupfumi hwenyika yawo huri kufamba zvakanaka zvichiratidza kuti gwara rehupfumi ravakatora rekusimbisa kuti America pamberi kana kuti America First riri kushanda. VaTrump vati vanhu vakwanisa kuwanawo mabasa.  Panyaya yevapoteri vakauya muAmerica vari vadiki nevabereki vainge vasina mapepa, VaTrump vati vachayedza kushanda nedare reHouse of Assembly neSenate kuunza mutemo wekugadzirisa nyaya iyi. Vapoteri ava parizvino vari pasi pechirongwa chinombomira kuvadzinga muAmerica asi chave kusvika kwamvura yacheka makumbo chinonzi Deferred Action for Childhood Arrivals kana kuti DACA. Asi VaTrump vati vacharwisa vamwe vanoita zvehugehenga vanonzi MS13 avo vanopinda muAmerica zvisiri pamutemo vouraya vanhu. VaTrump vataurawo nenyaya iri kunetsa muAmerica yavari kuongororwa neimwe komiti yekuti mukukunda kwavakaita sarudzo vachinzi vaibatsirwa neRussia. Varamba nyaya yekuti vaibatsirwa vachiti vakangokunda Amai Hillary Clinton vemaDemocrats zvine mutsindo. VaTrump vatiwo vanoda kuti mapato ose emuAmerica aite mubatira pamwe chuma chemuzukuru, maDemocrats nemaRepublicans. VaTrump vatiwo hurumende yavo yakabudirira kurwisa nekukunda chikwata chinopfurikidza mwero cheISIS. Vachipindurawo mashoko aVaTrump aya, nhengo yedare reHouse of Assembly VaJoseph Kennedy the Third vataura vakamirira maDemocrats vati VaTrump vari kuunza kusabatana munyika nemitemo yavo. Amai Elizabeth Guzman vekudare reVirginia House of Delegates vataura vakamirira maDemocrats mururimi rweSpanish vati mitemo yaVaTrump inoomesera vapoteri vekune dzimwe nyika. Studio 7 yataura nezvimwe zvizvarwa zveZimbabwe zviri muAmerica kuti tinzwe pfungwa dzavo. Nyanzvi munyaya dzezvehupfumi Dr Elliot Masocha vanodzidzisa nyaya dzezvehupfumi vanoti mitemo yaVaTrump inobatsira vapfumi vemuAmerica kunyanaya asi varombo vachinonga svosve nemuromo. Doctor Frenk Guni avo vari muno muWashington DC vatiwo zvataurwa naVaTrump zvekuti vachanyima mari yerubatsiro kunyika dzisingawirirane navo zvikuru panyaya yekudyidzana kwavo neIsrael zvinogona kukanganisa dzimwe nyika dzemuAfrica. VaZvidzai Ruzvidzo vanogara kuOhio vaudzawo Studio 7 kuti mitemo yaVaTrump ichaomesera zvizvarwa zvekune dzimwe nyika zvine mapepa sezvo zvinenge zvisingachabvumidzwe kuunza vabereki nedzimwe hama. Mutungamiri wenyika yeAmerica muna Ndira gore rega rega anotura mashoko emamiriro ezvinhu kana kuti State of the Union. No media source currently available ",VaTrump Voparura Hurongwa hweMamiriro Akaita Zvinhu muAmerica
Masangano evarairidzi anoti reProgressive Teachers Union of Zimbabwe kana kuti PTUZ ne Amalgamated Rural Teachers Union of Zimbabwe kana kuti ARTUZ ari kushora zvikuru gurukota rezvevashandi VaPaul Mavima ekuti varairidzi vasiri kuenda kumabasa vachanyimwa mari yepamwedzi uye mabhonasi. Varairidzi vari kuramwa mabasa vachiti mari dzavo dzemihoro hadzikwane kuti vashande mazuva ose. VaMavima vanoti vePublic Service Commission vange vachinyora mazita evarairidzi vasiri kuenda kumabasa. Muzvinafundo Mavima vakataura mashoko aya kubepanhau reSunday News. Hatina kukwanisawo kunzwa kuna Muzvinafundo Mavima mbune sezvo vange vasati vapindura mubvunzo watavatumira apo taenda pamhepo. Asi Zimbabwe iri pakati pekuongororwa neAmerica nenyaya yekutyora kodzero dzevashandi zvichapa kuti ikabatwa nemhosva ibviswe panyika dzinokwanisa kutengesa zvinhu kuAmerica pasina muripo pasi pechibvumirano cheGeneralized System of Preferences kana kuti GSP. Mutungamiri wePTUZ Doctor Takavafira Zhou vati zviri kuitwa nehurumende zvinotyora bumburo remitemo nezvibvumirano zveUnited Nations. No media source currently available Mashoko aya atsinhirwa nemunyori mukuru weARTUZ VaRobson Chere vati vanogona kuendesa hurumende kumatare ikaramba yakatsika madziro panyaya iyi. VaChere vati havatarisire kuti hurumende iite izvi apo svondo rino vari kutarisira kuita hurukuro nevamwe kubva kuhofisi yemutungamiri wenyika nezvekuramwa mabasa kwavo nenyaya yemihoro yavari kutambiriswa. No media source currently available  ,Varairidzi Voshora Hurumende neKuda Kuvanyima Mari DzeMihoro neMabhonasi
"Rimwe sangano rinomirira vashandi pasi rose, reInternational Trade Union Confederation, (ITUC) rinoti rinoshoropodza zvikuru danho riri kutorwa nemakanzuru emunyika rekubvisa vanotengesera mumigwagwa, zvichitevera kurudziro yemutungamiri wenyika VaRobert Mugabe. Nekuda kwechiitiko ichi, sangano iri svondo rapera rakanyorera VaMugabe tsamba richiratidza kunyunyuta kwaro uye kuvayeuchidza kuti kuita uku kutyora bumbiro remitemo yenyika pamwe nebumbiro repasi rose. Mutsamba yavo kuna VaMugabe, munyori mukuru weITUC, Amai Sharan Burrow, vakati sangano ravo rino kurudzira kuti hurumende imise kudzingwa kwevanhu mumigwagwa, uye kuti itore matanho ose anokodzera ekuona kuti vanhu vose ivava vawaniswa pekushandira. Mutewedzeri wechipiri wemunyori weZimbabwe Congress of Trade Union, ZCTU, VaThomas Masvingwe, vanoti sangano ravo rinotsigira chose kurudziro yeITUC iyi sezvo vashandi vazhinji vakarasikirwa nemabasa vave kurarama nekutengesa mumigwagwa. VaMasvingwe vanoti kunyange hazvo vasingatarisire kuti VaMugabe vangateerera zviri kukurudzirwa neITUC, danho irori rinogona kuitakuti VaMugabe vasazoremekedzwa nevamwe pasi rose. No media source currently available ",ZCTU Inotsigira Kurudziro yeITUC Yekusashungurudza Vanotengesera Mumigwagwa
"Vaimbova mutauriri weZanu-PF, VaRugare Gumbo, avo vakadzingwa vachinzi vanotsigira vaimbova mutevedzeri wemutungamiri wenyika, Amai Joice Mujuru, vanoti Amai Mujuru vakadzingwa neChina nekuti bato iri riri kutadza kugadzirisa mapazi aro epasi nekuti vanhu vakawanda vanotsigira Amai Mujuru. No media source currently available VaGumbo vanotiwo muZanu-PF hamuna munhu angamire musarudzo naAmai Mujuru muna 2018 akabudirira. Mutauriri weZanu-PF,VaSimon Khaya Moyo, vanoti Amai Mujuru vakadzingirwa nyaya yekuda kubvisa nechisimba mutungamiri wenyika, VaRobert Mugabe, pamwe nekuita chirongwa chinonzi bhora musango chekuti vanhu vasavhotere Zanu-PF, kukurudzira zvikwata zvinorwisana mubato, huori nezvimwe. Asi Amai Mujuru vari kuramba mhosva dzose dzavari kupomerwa idzi uye havanawo kuendeswa kumatare ebato kuti vatongwe. Hatina kukwanisa kubata Amai Mujuru kuti tinzwe divi ravo. Amai Mujuru vakadzingwa semutevedzeri waVaMugabe muhurumende zvicitevera kongiresi yeZanu PF yakaitwa muna Zvita.",VaGumbo Votaura Zvichitevera Kudzingwa muZanu PF Kwakaitwa Amai Mujuru
"Pave nemaonero akasiyanasiyana pamusoro pechirongwa chebazi rezvedzidzo yepasi chekuti vana vanofanirwa kuenda kufomu yekutanga vave kufanirwa kutsvaga nzvimbo yechikoro vachishandisa dandemutande, kana kuti indaneti. Pave nemaonero akasiyanasiyana pamusoro pechirongwa chebazi rezvedzidzo yepasi chekuti vana vanofanirwa kuenda kufomu yekutanga vave kufanirwa kutsvaga nzvimbo yechikoro vachishandisa dandemutande, kana kuti indaneti. Danho iri rinoreva kuti zvekufambira muzvikoro vachitsvaga nzvimbo dzevana vavo hazvichadikwi. Vamwe vabereki pamwe nemasangano anomirira varairidzi vari kushoropodza chirongwa che Electronic Minisrty Application Platform, kana kuti eMap ichi, icho chakaparurwa gore rino negurukota rezvedzidzo yepasi, VaLazarus Dokora, vachiti hachina kushambadzwa zvakakwana. Vari kushoropodza chirongwa ichi vanotiwo chinosiya kunze vana vari kumaruwa kusina mukana wekushandisa dandemutande. Asi vari kutsigira chirongwa ichi vanoti chinorerutsira vabereki nevana nekuti vanenge vasisapedzi nguva nemari vachipinda muzvikoro vachitsvaga nzvimbo. Vanoti chimwe chinobatsira pachirongwa ichi ndechekuti chinovhara huwori hunonzi hwanga huchiitwa nezvimwe zvikoro kuti mwana awane nzvimbo yeForm One. Chirongwa ichi chinopa mukana wekuti mwana atsvage nzvimbo kuzvikoro zvitatu zvaanoda. Pazvikoro zvitatu izvi, chimwe chete ndicho chinozomupindura chichimupa nzvimbo, zvichienderana nekuti zvikoro zvacho zvinenge zvichitarisireyi kubva kumwana. Asi mumazuva matatu adarika, zvinonzi dandemutande rekupinda muchirongwa ichi harisi kuwanikwa, izvo zvinonzi zviri kupa dambudziko kune vana nevabereki vanga vasati vanyoresa. Mutungamiri werimwe sangano revarairidzi, reZimbabwe Democratic Teachers Union, VaGeorge Mushipe, vanoti sangano ravo harina kupihwawo mukana wekuisawo pfungwa dzaro muhuruongwa uhwu. No media source currently available ",Vabereki Vonetseka neChirongwa Chekunyoresa Vana Muzvikoro Vachishandisa Indaneti
"Chikonzi chehurumende, deputy sheriff, chasecha neChina mahofisi ekambani yenhau yeThe Source chichitsvaga magwaro ayo chinoti akanikwa zviri kunze kwemutemo nevatori venhau vekambani. No media source currently available The Source yakaburitsa nyaya mbiri pamusoro pekambani yeEconet nebhanga reSteward masvondo mashona apfuura. Chikonzi chehurumende change chasecha chichibatsirwa nemagweta eEconet neSteward Bank, pamwe nemapurisa. Izvi zvaitika vatori venhau pamwe nevanorwira kodzero dzevanhu vakawanda vakatarisa. Izvi zvaitwa mushure mekunge Econet yapihwa mvumo yekuita izvi nedare reHigh Court musi wa 16 Kurume. Izvi zvaitikawo zuva rimwe chete mushure mekunge dare rambomira kupa mutongo pachikumbiro che The Source chekuti nyaya iyi inzwikwe mudare reConstitutional Court. Masangano evatori evanhau anoti ari kushushikana kuti vemakambani vave kubatana nehurumende mukushungurudza vatori venhau munyika. Munyori mukuru weZimbabwe Union of Journalists, Va Foster Dongozi, vanoti kuita kwakadai kunozvidza kodzero dzevatori venhau. Sachigaro wesangano reMedia Institute of Southern Africa – Zimbabwe, VaKumbirai Mafumba, vati vanosuwiswa zvikuru nechiitiko chanhasi. Gwete reThe Source, VaChris Mhike, vaudza Studio7 kuti kunyange hazvo Econet yange iine mvumo yekusecha mahofisi aya, vanoshushikana kuti kambani iyi nemapurisa vazopedzesera vave kuverenga dzimwe tsamba nezvimwe zvinhu zvange zvisinei neEconet kana Steward Bank. Steward Bank yakaenda kudare ichikumbira kuti dare rimise The Source kuburitsa nyaya dzine chekuita nemashandisirwo emari dzebhanga kuvakwereti vakaita samuzvinabhizimisi VaPhilip Chiyangwa, avo vane kambani ye Pinnacle Property Holdings, ine chikwereti kubhanga iri. The Source yakaburitsawo nyaya inoti hurumende yakakwereta mari inoita mamiriyoni makumi matatu emadhora kuEconet, iyo yakazopihwa hurumende kuburikidza nebhanga re Econet, re Steward. Banga re Steward riri pasi pekambani ye Econet Wireless Zimbabwe, inova kambani yamuzvinabhizinesi ane mukurumbira pasi rose, VaStrive Taputaira Masiyiwa. VaMhike vanoti Econet inoti nyaya iyi yakanyorwa pachishandiswa magwaro ainge abiwa. The Source isangano renhau dzakarerekera kumari nemabhizinesi. Zvichakadai, vatori venhau munyika varatidza kusafara nezvaitika uye vati vacharatidzira neChishanu pamuzinda wekambani iyi muHarare.",Chikonzi Chinosecha Mahofisi eThe Source muHarare
"Mapurisa eZimbabwe Republic Police anoti vanhu vana vakawanikwa vakafa nezuro mumugwagwa weHarare Nyamapanda paSuswe Pass kuMudzi. Mumashoko kuvatori vanhau, mapurisa anoti ongororo yavakaita inoratidza kuti vanhu ava vanogona kunge vari zvizvarwa zvedzimwe nyika vainge vakavigwa mumotokari mushure mekupinzwa munyika zvisiri pamutemo vachibva vatadza kufema zvakapa kuti vafe. Mitumbi yavo yakabva yakandwa musango. Mapurisa anoti akumbira rubatsiro kubva kusangano remapurisa pasi rose reInterpol. Mapurisa anoti akasunga vamwe vanhu vaitengesa zvinodhaka zvisingabvumidzwe kana kuti cocaine nemusi weMuvhuro. Vakasungwa ava vanoti Honest Shumba, Allen Shuma nechimwe chizvarwa chekunze Stanley Eze. Vakasungwa kuzvimbo yekusanana kana kuti lodge muna David Morgan Crescent kuAvondale. Cocaine iyi yaive yemari inodarika mamiriyoni mashanu nezviuru mazana mashanu yemunyika kana kuti 5,8 million mumadhora emunyika. ",Vanhu Vana Voonekwa Vakafa Musango kuMudzi
"Vamwe vechidiki vaviri vange vari pachirongwa cheMandela Washington Fellowship vakaita hurukuro yeBudiriro mumatunhu nekodzero dzevanhu pamuzinda weAmerica muHarare nemusi weChipiri. Vaviri ava igweta muzvare Tariro Tandi naVaVivid Gwede vanoshanda nesangano reZimRights. ​VaGwede vanoti musangano wavo wakazeya mafambiro ari kuita nyaya dzinosanganisira dzekodzero dzevanhu, nyaya dzehutongo hwejekerere ne nyaya dzebudiriro. VaGwede vanoti vane zvizhinji zvavakadzidza kuAmerica pavakange vari pamusangano weMandela Washington Fellowship For Young African Leaders gore rino zvichavabatsira mukuyenzanisa mafambiro ari kuita zvinhu munyika nezviri kuitika munyika dzakabudirira. VaGwede nevamwe zvimwe zvizvarwa zvemuZimbabwe zvinosvika makumi matanhatu vakabatana nevamwe vechidiki vanosvika chiuru kubva kunyika dzemuAfrica kupinda muchirongwa ichi. ""Nhasi tawana mukana wekuzeya nevechidiki vanobva kuzvikoro zvepamusoro nevamwewo pamusoro nyaya dzekumbunyikidzwa kwekodzero dzevanhu, budiriro ne hutongi hwejechetere,"" VaGwede vaudza Studio 7. Zvichakdaro, chirongwa chitsva che Mandela Washington Fellowship For Young African Leaders chiri kutarisirwa kuvhurwa kupera kwemwedzi uno uye vanoda kupinda machirongwa ichi vanokwanisa kunyorera kumuzinda weAmerica uri muHarare. No media source currently available  ",Vechidiki veYALI Voita Hurukuro yeKuzeya Nyaya Dzekuchengetedzwa Kwekodzero dzeVanhu neBudiriro
"Sangano re Zimbabwe Election Support Network, ZESN, rinoti sarudzo dzekutsvaga mumiriri we Mutoko North muparamende dze by-election dzatanga nenguva uye zvikwanisiro zvese zvinoshandiswa pasarudzo zvanga zviripo. Asi mukuru wesangano iri, Amai Rindai Chipfunde-Vava vanoti sangano ravo rinoshushikana nehuwandu hwevanhu vabatsirwa kuvhota uyewo nekupindira kwemasabhuku, ayo anga achishanda akamirira bato reZanu PF sema election agent. Amai chipfunde-vava vanoti zvakadai izvi zvinogona kunge zvatadzisa vamwe vanhu kuenda kunovhota vakasununguka. Sarudzo dzekuMutoko North dzanga dziri dzekutsvaga anotora chonzvimbo chakasiiwa naAmai Mable Chinomona veZanu PF, avo vave mutungamiri wedare reseneti. Vakwikwidza musarudzo dzekuMutoko North ndaVaEdson Chigoma vebato reNCA, VaBoniface Mushore veMDC naAmai Rambidzai Nyabote veZanu PF. Zvabuda musarudzo zviri kutarisirwa kuzivikanwa mukubuda kwezuva nemusi weSvondo. No media source currently available  ",ZESN Inoti Paita Huwandu paVanhu Vabatsirwa kuVhota muSarudzo dze By-Election kuMukoto North
"Musangano webato reZapu wekusarudza vatungamiri vebato iri vatsva watanga muBulawayo nhasi vamwe vatungamiri vemapato anopikisa vange vari pamusangano uyu, pamwe nevatsigiri vebato vachiti zvakakosha kuti mapato anopikisa munyika abatane kuti akwanise kubvisa bato reZanu PF pakutungamira nyika. Musangano uyu watanga nguva dzemangwanani vatsigiri vebato iri vachiratidza kufara nechiitiko ichi.\n\nMusangano uyu ndewechipiri kubvira pakamutsurudzwa bato reZapu mugore ra2008. Musangano wekutanga wekusarudza vatungamiri vebato iri wakaitwa muna 2010, uye musangano wanhasi wazoitwa nushure megore sezvo bato iri rakatadza kuita musangano uyu gore rakaperabnekuda kwekushaya mari. Vamwe vatsigiri vebato iri vange vari pamusangano uyu vaudza Studio 7 kuti vanotarisira kuti vatungamiri vachasarudzwa vachaita hurongwa hwemushandirapamwe nemanwe mapato anopikisa. Vati vanotarisirawo kuti bato iri richabatsira kuti kuzadzikiswa kwekuendeswa kwemasimba kumatunhu kuri mubumbiro remitemo yenyik kuzadzikiswe. Mumwe wevatsigiri ava ndevamwe vangozvidoma nezita rekuti Ambuya Kapuya vekuChitungwiza avo vati vanotarisira kuti bato reZapu richabatana nevamwe mukuedza kubvisa bato reZanu PF muhutogi, vachiti kutadza kutungamira nyika kwebato iri ndiko kuri kuita kuti veruzhinji vaomerwe nehupenyu.\n\nMashoko aya atsinhirwa navaGideon Sibanda mutauriri wesangano reiBhetshulikazulu avo vange varipowo pamusangano uyu.\n\nVaSibanda vati vanotarisira kuti vatsigiri vebato reZapu vachapa vatungamiri vavo rutsigiro rwose kuti vabatane nemanwe mapato anopikisa mukuyedza kuburitsa nyika mumatambufziko ayiri.\n\nVatungamiri vemapato anopikisa ari pasi pemubatanidzwa unoziikanwa kunzi CODE kusanganisira vaSimba Makoni, vaWelshman Ncube pamee navaGodden Moyo vange varipowo pakutanga kwemusangano uyu.\n\nMumashoko avo erutsigiro vaMakoni avo vanove mutungamiri weCODE pari zvino, vati bato reZapu rine nhoroondo yakajeka sebato rekutanga kurwira rusununguko rwevanhu munyika.\nVatiwo kuuya kwavaita pamusangano weZapu uyu mucherechedzo weshiviro yavo yekuti mapato anopikisa ashande pamwe chete mukugadzirisa nyika.\n\nSarudzo dzemutungamiri webato iri pamwe nezvimwe zvigaro dzinotarisirwa kuitwa mangwana. VaDumiso Dabengwa avo vakamutsutudza bato iri vachitsutsumwa nekusabatwa zvakanaka kwenhengo dzeveZapu mumubatanidzwa wavo pasi peZanu PF ndivo mutungamiri webato iri pari zvino.\n\nHapana ati anyatsobuda pachena kuti achakwikwidza vaDabengwa asi vanoziva zviri kuituka vanoti munyori mukuru webato iri vaRalph Mguni, avo vanogara kuUnited Kingdom, vari kudawo chigaro chehutungamiri. Musangano uyu unotarisirwa kupera neChishanu. No media source currently available ",ZAPU Yoparura Musangano Wayo weKongiresi kuBulawayo
"Kanzuru yeHarare yambomisa vamwe vatungamiriri veZimbabwe Urban and Rural Council Workers Union vanove ana mukoti mukanzuru iyi basa. Vana mukoti vekanzuru yeHarare ava vari kupomerwa mhosva yekupesvedzera vamwe kuti vasaende kubasa mukuramwa mabasa kwakatanga musi wa 4 Mbudzi. Ikozvino vashandi vakawanda havasi kuenda kumabasa vachiti havana mari dzacho. Mumatsamba ekumiswa basa avawana, kanzuru inoti yavamisa basa kwemazuva makumi matatu asi vachiwana mihoro yavo kuti vaongorere kuti vane chekuita nekusauya kubasa kwavanamukoti vekanzuru ava. Mutungamiriri weZURCWU, VaSimbarashe Jame Tafirenyika vati vatambira kumiswa basa kwavo vachipomera kanzuru mhosva yekutyisidzira vanomirira kodzero dzevashandi. VaTafirenyika vati zvinovakatyamadza kuti vangapomerwa mhosva yekunyengera vamwe vashandi vachiti kusakwana kwemari dzemihoro ndokunosunda mushandi wega wega kuti ade kuwedzerwa mari. Mumwezve amiswa basa Amai Yeukai Nyamhunga vanova nyamukuta vaudza Studio 7 kuti mihoro yavo haina zvaichaita nekuda kwekukwira kuri kuita zvinhu zuva nezuva. Amai Nyamhunga vakurudzira kanzuru kuti iite hurukuro navo. Mabharani mukuru wekanzuru VaHosiah Chisango vaudza Studio 7 kuti vambomisa basa nhengo dzeZURCWU idzi vachiti vashandi ava havana kutevedzera nzira dzinotarisirwa pakuramwa mabasa. Kuramwa mabasa kwevakoti vekanzuru uku kwakauya panguva iyo vana chiremba kuzvipatara zvehurumende vasiri kuendewo kumabasa izvo nyanzvi munyaya dzehutano dzinoti kutyora kodzero dzevarwere zvakanyanya. Zvipatara zvekanzuru ndizvo zvinotanga kuonekwa varwere vasati vaenda kuzvipata zvikuru zvakaita seParirenyatwa neHarare Central. No media source currently available  ",Kanzuru yeHarare Yomisa Basa Vatungamiri veVashandi neNyaya yeKuramwa Mabasa KwavanaMukoti
"Reserve Bank of Zimbabwe, RBZ, iri kuramba mashoko ekuti iri kudhinda mari muchivande zvinonzi zvatosvora International Monetary Fund, IMF. Mashoko aya ari mubepanhau reFinancial Times. Gavhuna weRBZ, Doctor John Mangudya, vanoti mashoko ari mubepanhau iri manyepo vachiti mari mumabhanga emunyika iri kutoita shoma zvinoratidza kuti hapana chiri kudhindwa. Vanoti akanyora anenge aida kusvibisa zita renyika. Mashoko aya ari kuuya apo nyanzvi munyaya dzezvehupfumi dzinoti mashoko eIMF ekuti Zimbabwe yatora gwara risiriiro panyaya dzezvehupfumi munongedzo wekuti kugadzirisa nyaya dzezvehupfumi kuchatora makore akawanda. IMF inoti zvakawanda zvayainge yataurirana neZimbabwe kuti igadzirise hupfumi hwavo hazvisi kugadziriswa. Nyaya yehuori inonziwo iri kupa kuti zvirongwa zvakaita secommand agriculture zvigume zvanokorwa mari pasina chabuda kuminda. Vaimbova gurukota rezvemari, uye vari mutevedzeri wemutungamiri webato reMDC, VaTendai Biti, vanoti zvinhu zvainge zvisina kumira zvakanaka kuIMF pakaturwa gwaro iri. Nyanzvi munyaya dzezvehupfumi uye vari mukuru wesangano reLabour and Economic Development Research Institute of Zimbabwe, Doctor Godfrey Kanyenze, vanotiwo vanowirirana neIMF kuti hupfumi hweZimbabwe huchanetsa kuti hukure gore rino sezvakataurwa nehurumende. Zimbabwe iri kutatarikawo kubhadhara zvikwereti zvayo kumabhanga akaita seIMF, African Development Bank, Paris Club nemamwe zvopa kuti kuikweretesa mari kunetse. Kana nyika dzakaita seChina dzinodyidzana neZimbabwe dzave kurambawo kuikeretesa mari nekuda kwekusashandisa mari zvakanka uye kusabhadhara zvikwereti. No media source currently available ",RBZ Yoramba Kuti Iri Kudhinda Mari Muchivande Zvokanganisa Hupfumi
"Gwaro idzva raburitswa nehurumende rinoti vanhu vari kufa zvakanyanya nechirwere cheCovid 19 vanhu vanenge vasina kubaiwa nhomba dzekudzivirira chirwere. Gwaro iri rinotiwo vana vadiki vave kunyanya kubatwawo nemhando yeDelta variant. Gwaro raburitswa nemukuru anoona nezvekurwisa chirwere cheCovid 19 muhofisi yemutungamiri wenyika, Doctor Agnes Mahomva, riri kudaidzwa kuti “Covid 19 Admissions and Community Deaths by Vaccination Status,” rinoti zvikamu makumi mapfumbamwe kubva muzana zvevanhu vari kupinzwa muchipatara vachirwara nechirwere cheCovid 19, vanhu vasina kubayiwa nhomba. Gwaro iri rinotiwo pavanhu mazana maviri nevanomwe vakaongororwa mushure mekufa nechirwere cheCovid 19, zvikamu makumi masere nezvisere nezvidimu zvipfumbamwe kubva muzana (88.9 percent) vanhu vakange vasina kubayiwa nhomba dzeCovid 19. Gwaro iri rinotiwo pavanhu ava zvikamu zvitatu nezvidimu zvina kubva muzana (3.4 percent) vanhu vakafa vabayiwa nhomba yekutanga chete, uye zvikamu zvina nezvidimu zvisere kubva muzana (4.8 percent) vakafawo nedenda reCovid 19 vabaiwa nhomba yepiri kana kuti second dose. Mugwaro ravo iri, Amai Mahomva vati havazivi kuti zvikamu zviviri nezvidimu zvipfumbamwe (2.9 percent) zvevanhu vavakaongorora ava vakafa vakabaiwa nhomba dzeCovid 19 here kana kuti kwete. Studio7 haina kukwanisa kubata Doctor Mahomva kuti tinzwe zvakawanda pamusoro pegwaro ravo. Asi zvichitevera kubuditswa kwegwaro iri, gurukota rezvekuburitswa kwemashoko uye vari mutauriri Cabinet Taskforce on Covid 19, Amai Monica Mutsvangwa, vaudza Studio 7 kuti zviri pachena kuti kubayiwa nhomba kunodzivirira ndufu dzine chekuita nedenda iri vakakurudzira veruzhinji kuti vanobayiwa. Mugwaro ravo, Amai Mahomva vatiwo ongororo yavo yakabuditsa pachena kuti kutapuriranwa kwechirwere cheCovid 19 kuri kuita chamurambamhuru mumatunhu ose munyika. Vaimbove gurukota rezvehutano uye vari munyori anoona nezvehutano muMDC Alliance, Doctor Henry Madzorera, vati chave kudikanwa ndechekuti hurumende itore matanho akasimba ekuona kuti vanhu vese vabaiwa nekukasika kuitira kuti vazvidzivirire kudenda iri. Bazi rezvehutano rinoti pane vanhu makumi mapfumbamwe nemumwe chete vakafa nechirwere ichi nezuro, izvo zvasvitsa huwandu hwevanhu vafa nechirwere cheCovid 19 pazviuru zviviri nemazana mapfumbamwe nemakumi matanhatu nemumwe chete, (2961). Vanhu zviuru zviviri nemazana maviri nemakumi matanhatu nevashanu, 2265, vakabatwa nechirwere ichi nezuro, izvo zvakasvitsa huwandu hwevanhu vabatwa neCovid-19 munyika yose pazviuru zvipfumbamwe nezvishanu zvine mazana matanhatu nemakumi masere nevatanhatu (95 686) uye vapora vasvika pazviuru makumi matanhatu nezviviri nemazana mapfumbabwe ane makumi masere nevatanhatu (62 986). Vanhu vabayiwa nhomba yekutanga vave miriyoni imwe chete nezviuru mazana mana nemazana mapfumbabwe nevashanu (1 400 905) uye vabayiwa nhomba yechipiri vave zviuru mazana matanhatu zvine makumi manomwe nechimwe nezana makumi mashanu nevashanu (671 155). Huwandu uhwu hwunogona kukwira manheru nhasi pachaziviswa zvawanikwa muongororo yaitwa munyika yose. Hurumende inoti ine hurongwa hwekubaya vanhu mamiriyoni gumi kana kuti zvikamu makumi matanhatu kubva muzana kuitira kuti chirwere ichi chisarambe chichipararira munyika. No media source currently available  ",Vanhu Vasina Kubayiwa Nhomba yeCovid-19 Vanonzi Ndivo Vari Kufa neChirwere Ichi Zvakanyanyisa
"Mutungamiri webato guru rinopikisa reMDC Alliance VaNelson Chamisa vanoti havana chivimbo nesangano rinoona nezvesaruzdo munyika reZimbabwe Electoral Commission vachiti rinorerekera divi rimwe chete kunge gakandye. Asi mutauriri weZEC Amai Joyce Kazembe vanoti komisheni yavo yakazvimirira uye ichakoka MDC Alliance yaVaChamisa kumisangano yayo yepamwedzi. Pane mashoko ekuti ZEC yaimbenge yaramba kuti MDC Alliance isapinde mumisangano iyi ichiri harisi bato. Asi mushure memutauro wakanyanya munyika, ZEC inonzi yakazorova nhendeshure. VaChamisa vanoti mitemo yesarudzo inofanira kuvandudzwa sarudzo dzisati dzaitwa asi havasi kuzoregedza kupinda musarudzo dzacho. Vachitaura pane vamwe vakabauda mubato mavo nekutya kudzingwa mudare reparamende kana makanzuru, VaChamisa vanoti havasi kuzovatambira zvekare nekuti varatidza kuti vanoda kuguta kwavo chete. No media source currently available ",VaChamisa Vanoti Havana Chivimbo neZEC
"Mudzimai wevaive mutevedzeri wemutungamiri wenyika VaSimon Muzenda, Amai Maud Muzenda vanonzi vashaya nhasi. Amai Muzenda vainge vari mukoti uye vasiya vana vanomwe. Mwana wavo, VaVitalis Muzenda vaudza Studio 7 kuti Amai Muzenda vashaikira kuchipatara cheAvenues Clinic muHarare masikati anhasi. VaVitalis Muzenda vati Amai Muzenda vakamboenda kunorapwa kuSouth Africa mwedzi mitatu yapfuura asi havana kuzombomzwa zvakanaka. Vanhu vanonzi vakaungana panhamba 43 Lewisam Avenue, Chisipiti muHarare. VaSimon Muzenda kana kuti ""Doctor Mzee"" vakashaya muna 2003 kuchipatara cheParirenyatwa muHarare uye vakaradzikwa kumarinda eHeroes Acre.","Amai Maud Muzenda, Mudzimai waVaSimon Muzenda Vanoshaya"
"Dzimwe nhengo dzebato reMDC-T inotungamirirwa naVaDouglas Mwonzora dzinoti dzanyora gwaro kudare reparamende, nekune mamwe mapazi ehurumende, pamwe chete nemapurisa vachiti nyaya yemari inoita mamiriyoni matanhatu emadhora ($6 million) inonzi yakatsakatika mubato iri inofanirwa kutaurwa nezvayo uye vanhu vane mari iyi vaidzore uye vasungwe. VaPatson Murimoga, avo vanoti vari kuita izvi nevamwe vavo vavasina kudoma, vanoti nyaya iyi inofanirwa kuongororwa uye hurumende inofanirwa kutora nyaya iyi nehuremu hwaiinaho. Vanoti kana pasina chaitwa nenyaya iyi, ivo nevamwe vavo vachaenda nenyaya iyi kumutungamiri wenyika, VaEmmerson Mnangagwa, avo vanoti vanoratidza kutonga nyaya dzehuori vasina kwavakarerekera. Tabata VaMurimoga kuti tinzwe nezvenyaya iyi uye kuti tinzwisise zvavari kuita pamusoro payo. No media source currently available Tatadza kubata VaMwonzora asi tabata mutauriri wavo, VaLloyd Damba, vakati izvi zvinobva kuvanhu vasina chimiro chekutaura pamusoro penyaya dzakadai. Vati mari dzose dzinoshandiswa nebato ravo dzinoburitswa mushure mekuongororwa nekupiwa mvumo nevanhu vazhinji mubato zvinotadzisa kuti mari ishandiswe neimwe nzira isina kubvumirwa. Vati kuti mari ibudiswe, pane vazhinji vanofanira kuisa ruoko rwavo pakupa mvumo. VaDamba vati vakaudza vanhu ava kuti vauye kuzotarisa vega mabhuku emari yebato iri asi havasi kuuya, vachienda kumapurisa nekuZimbabwe Anti-Corruption Commission kuti vasvibise zita rebato nevatungamiri varo.",Vamwe Mubato reMDC-T Vanoda Kuziva Zvakaitika paMari Inonzi Yakatsakatika.
"Mumwe gadhi ari kuchengetedza munda wemangoda wekambani yehurumende yeZimbabwe Consolidated Diamond Company, anonzi akapfura nemusi weChitatu ndokuuraya varume vaviri pamwe nekukuwadza vamwe vanoda kusvika kumakumi mana vaichera mangoda panze pemunda wekambani yehurumende iyi. Mapurisa epakamba yeMutare Rural haana kuramba kana kubvuma kuti izvi zvakaitika, kunze kwekuti titaure nemutauriri wemapurisa Assistant Commissioner Paul Nyathi, avo vati vanga vasati vanzwa nezvenyaya iyi. Studio7 yakundikana kubata mutauriri weZimbabwe Consolidated Diamond Company, Va Sugar Chagonda, kuti tinzwe divi ravo. Asi mukuru wesangano reCentre for Natural Resource Governance, VaFarai Maguwu, vanoti sangano ravo rakatambira mashoko ekupfurwa kwevanhu uku, pamwe nekutaura nevamwe vakapona muchiitiko ichi. Nzvimbo iyi inonzi yachengetedzwa nemauto uye hapana ati aziva kuti vakapfurwa ndokufa ava vakaendeswa kupi. VaMaguwu vanoti vatozivisa Kimberley Process nezvekupfurwa nekuurayiwa kwevanhu uku. Kimberley Process inobatanidza masangano akazvimirira pamwe nedzihurumende mukudzivirira kutengeswa kwemangoda eropa. No media source currently available ",Vanochera Mangoda Vanopfurwa kwaMarange
"Mutongi wedare repamusoro kuMasvingo, Justice Neville Wamambo,\nvaramba kutambira chikumbiro chakanzura weMDC Alliance kuMasvingo, VaGodfrey Kurauone, chekuti vabhadhariswa mari yechibatiso kutitira kuti vatongwe vachibva kumba pamhosva dzavari kupomerwa. Gweta reZimbabwe Lawyers for Human Rights, VaMartin Mureri, vati VaKurauone, avo vanovazve murongi wemisangano yevechidiki muMDC Assembly, vadzoserwa kutirongo zvichitevera kunyimwa mukana wekubvisa mari yechibatiso.\n\nVaMureri vati mutongi wedare aramba chikumbiro achiti VaKurauone vakapara mhosva yakafanana neimwe yavanayo iri mudare apo vakambopuwa mukana wekutongwa vachibva kumba. Vati vachataura naVaKurauone kuti vakumbire dare kuti ritange kutonga mhosva dzavo nechimbi chimbi. Mutauriri weMDC Alliance muMasvingo, VaDreck Charamba, vati havasi kufara nemutongo wapuhwa nedare. Mukuru musangano rekodzero devanhu reMen365, VaTatenda Baloyi, vatiwo\ndare ratyora kodzero dzaVa Kurauone nekuvanyima mukana wekubhara mari chibatiso.\n\nVaKuraone vanotarisirwa kudzoka mudare redzimhosva reMasvingo magistrate neChishanu, panyaya yavo yekutanga yekunyomba mutungamiriri\nwenyika, VaEmmerson Mnangagwa, vachivapomera mhosva yekuwondonga nyika. VaKurone vakasungwa musi wa 31 July muMasvingo vachipomerwa mhosva\nyekuratidzira uye kutuka VaMnangagwa. Mune imwewo nyaya, kanzuru yeguta reMasvingo inoti yaomerwa zvakare\nnekuita mabasa ayo zvizere nenyaya yekushaikwa kwemafuta emotokari\nizvo zvoita kuti itadze kutakura marara nemamwe mabasa akakosha. Meya weguta, VaCollen Maboke, vati kushaikwa kwemafuta kuri kukanganisa mabasa avo izvo zviri kupa kuti vagari vagare vachinyunyuta. Vanoona nezvekufambiswa kwemabasa musangano rinomirira vagari, reMasvingo United Residents and Rate Payers Alliance, Muzvare Rumbidzai Magurupira, vati kanzuru inofanira kuwona kuti yagadzirisa dambudziko rekufambiswa kwebasa ayo kuitira kuti vagary vasaomerwa nehupenyu. Vagari vakawanda vari kuchema chema zvikuru vachiti kusatakurwa kwemarara, kushaikwa kwemvura pamwe nekutadza kugadziriswa kwepombi dzesuweji dzinenge dzadhuuka kunogona kuwedzera kuparara kwezvirwere zvakawanda, kusanganisira chirwere che Covid-19 mudhorobha. No media source currently available ",Nhengo yeMDC Alliance Inonyimwa Mukana weKubhadhara Mari yeChibatiso kuMasvingo
"Gurukota rezvemari, Muzvinafundo Mthuli Ncube, svondo rapera neChishanu vakaburitsa gwaro remazano ehurumende yavo pahurongwa hwemari yebhajeti regore rinouya ra2021, re2021 Pre-Budget Strategy Paper 2020, iro rinotarisirwa kubatsira mukutsvagwa kwepfungwa dzeveruzhinji pamusoro pemashandisirwo emari nehurumende mugore rinouya ra2021. Gwaro iri rinovewo zvakare mucherechedzo wekupinda kwehurumende muchirongwa chekuvandudza hupfumi cheNational Development Strategy, icho chinobva muna 2021 kusvika muna 2025, chichitsiva chimwe cheTransitional Stabilisation Programme, (TSP), icho chiri kupera muna Zvita wegore rino. Pazuva rimwechete iri, komiti yeparamende inoona nezvebhajeti, mari nebudiriro yezvehupfumi, kana kuti Portfolio Committee on Budget, Finance and Economic Development, iyo iri kutungamira muhurongwa hwekunzwa pfungwa dzevanhu, yakapetawo hurongwa hwayo hwekunzwa pfungwa dzeveruzhinji nezvavanoda kuti zvinge zviri mubhajeti renyika richashandiswa nehurumende gore rinouya. Nyanzvi mune zvehupfumi vachishanda nesangano reLabour and Economic Development Research Institute of Zimbabwe, Doctor Proser Chitambara, vanoti zvanga zvichiitwa nekomiti yeparamende izvi zvakakosha zvakanyanya sezvo zvichitevedzera mutemo mukuona kuti munhu wese anzwikwa muzvirongwa zvose zvehurumende zvinovaka nyika. Doctor Chitambara vanoti zvakakoshawo zvikuru kuti muzvirongwa zvakaita sebhajeti renyika pave nekujeka kuitira kuti vanhu vazive zviri kutora nzvimbo. Izvi zvinotsigirwawo nemunyori mukuru wesangano rinomirira vashandi, reZimbabwe Congress of Trade Unions, VaJaphet Moyo, avo vanoti nyika dzinobudirira dzose dzinotoshandisa zvinenge zvabuda muvanhu. Imwe nyanzvi mune zvehupfumi vachidzidzisa pa Durban University of Technology kuSouth Africa, Doctor Gift Mugano, vanoti vari kutarisira kuti bhajeti ra2021 iri richavandudza hupfumi hwenyika, asi vachiti kuti izvi zviitike hurumende inofanirwa kuramba vakamira nehurongwa ihwohwo kusvikira gore rapera, kwete kuzosiya hurongwa ihwohwo pakati pegore. VaMoyo vanowirirana nemashoko aDoctor Mugano aya vachitiwo kazhinji zvinenge zvabva muvanhu hazvisi izvo zvinozobuda zviri mubhajeti renyika pakupedzisira. VaMoyo vanotiwo Zimbabwe haisi nyika iri muhondo asi nguva zhinji bhajeti ravo rinopa mari yakawandisa kubazi rinoona nezvekudziviirirwa kwenyika richisiya mapazi akaita sehutano nedzidzo. Vamwe vevemabhizinisi madiki, veBulawayo Vendors and Traders Association, vatiwo hurumende inofanirwa kukoshesawo vemabhizimusi madiki mubhajeti rayo iri sezvo vaparadzirwa mabhizinesi avo neCovid-19 Sezvo hurongwa hwekuunganidza pfungwa dzevanhu hwakapera, iye zvino gurukota rezvemari Muzvinafundo Mthuli Ncube, ndivo vave nebasa rekukwenenzvera bhajeti ravo iri vasati varipira kudare reparamende. Kana rakapasiswa neparamende rinenge rotanga kushanda muna Ndira wegore rinouya. Zvimwe zviri mumazano akaparurwa nehurumende zvinosanganisirawo kukura nekugadzikana kwehupfumi, kuchengetedzwa kwechikafu, kuwanisa vanhu pekugara, hutano, kudyidzana nenyika dzekunze pamwe nekuzvitonga kwematunhu. Komiti yeparamende yakapeta hurongwa hwekunzwa pfungwa dzevanhu uhwu musi wa 16 Gumiguru, Chishanu chapfuura, mushure mekuparura hurongwa uhwu musi wa wa 12 Gumiguru mushure mekuita misangano neveruzhinji mumatunhu akasiyanasiyana emunyika. Zvikuru zvinonzi zvakanyanya kubuda mumisangano iyi zvinosanganisira kuti hurumende igadzirise nyaya yezvehutano, zvedzidzo pamwe nekudzikisa mitero inobhadhariswa veruzhinji. Sangano reTransparent International, iro riri kuteverawo zvakadzama hurongwa uhwu, rinoti bhajeti renyika rinofanirwa kuve nezvinotarisirwa neveruzhinji zvakasiyanasiyana, zvikuru varombo, madzimai, vana, vanorarama nehurema pamwe nevakwegura. Dingindira rebhajeti ra2021 rakanangana nekuvaka pamwe nekugadzika kwehupfumi mushure meCovid-19, kana kuti “Building Resilience and Economic Recovery Post COVID-19”.",Nyika Yogadzirira Kuparurwa kweBhajeti reGore Rinouya.
"Nyaya yekudzimwa dzimwa kwemagetsi nekambani yeZESA inonzi yave kukanganisa zvikuru zvinhu kune zvimwe zvipatara zvakaita seMasvingo uye kumaindustry nyika yose. Mumwe mugari wekuMasvingo, Amai Entrance Takaedza vanoti nekuda kwekunetsa kwemagetsi imba inochengeterwa vashakabvu vasati vatorwa nehama dzavo yave kubudisamweya unonhuwa zvakanyanya pachipatara cheMasvingo General Hospital. Mukoti wepachipatara ichi Muzvare Harina Mafura anoti dambudziko rawedzerwa nekuti magetsi esimba rezuva haasi kushanda zvakanaka zvokanganisa vanenge vachida kuvhiyiwa kana kuvhenekwa kana kuti maX ray. Mukuru mubazi rezvehutano mudunhu reMasvingo VaAmedus Shamu vaudza Studio 7 kuti vanoda nguva yekuona kuti vatatise kuti dzimwe mhando dzemagetsi dzavanoshandisa dzakaita sezuva kana kuti solar uye magenareta zviri kushanda zvakanaka here. Asi vanoshanda kuchipatara chikuru cheParirenyatwa muHarare vati havana havo dambudziko iri parizvino. Zvipatara handizvo chete zvasangana nedambudziko iri sezvo zvinhu zvisinawo kumira zvakanaka kumaindustry. Nyanzvi munyaya dzezve hupfumi VaNyasha Muchichwa vati nyaya yekushaikwa kwe magetsi yave kukanganisa hupfumi hwenyika zvakanyanya.\n\nVaMuchichwa vatiwo magetsi ari kukanganisa zvidzidzo mune zvimwe zvikoro vachiti zvikaramba zvakadai zvinogona kukanganisa avo vakatarisana nekunyora mazamanishoni sema grade 7, form 4 nema form 6. Mumwe mugari wekuMucheke, muMasvingo VaTarisai Mangezi vanotiwo basa ravo riri kukanganiswa zvakanyanya nenyayayemagetsi. Amai Hilda Sibanda vati vari kupedza zuva rose vasina magetsi mudzimba zvopa kuti vatsvage dzimwe nzira dzekuti vakwanise kubika asi zvichidhura.\n\nSangano rinomiririra vagari reMasvingo United Residents and Rate Payers Alliance(MURRA), rinoti kuenda kwemagetsi kuri kuita kuti vagari vashaiwe mvura mudzimba sezvo ari kudzimwa kuchiteshichinopombwa mvura.\n\nVanoona nezvekufambiswa kwemabasa muMURRA, Muzvare Rumbidzai Magurupira vanoti ZESA iri kutyora murawu wekudzima magetsi kunzvimbo dzakakosha sekumvura nechipatara.\n\nVanoona nezve kufambiswa kwemabasa musangano rinorwira kodzero dzeve chidiki muMasvingo re Community Tolerence and Reconciliation (COTRAD), VaZivanai Muzorodzi vati vechidiki vakawanda vanenge vachida kunyoresa kuvhota varikudzorerwa kudzimba vatadza kunyoresa kuvhota nedambudziko remagetsi Mahofisi akawanda emakanzuru nehurumende haanao basa raari kuita nekudakwekushaikwa kwmagetsi uku. Mutauriri weZESA munyika, Doctor George Manyaya, vati vangevasingakwanisi kutaura neStudio 7 panhare asi vatumira mashoko avo avakabudisa kuvatori venha Mumashoko aya, ZESA inoti kushaikwa kwemagetsi munyika kwakawedzera kutanga musi wa 24 mwedzi uno nenyaya yekufa kwemishina inogaya magetsi kuHwange nekuKariba uye kushaikwa kwemari yekutenga magetsi kubva kunze kwenyika. No media source currently available ",Kudzimwa kweMagetsi Kwopa Kuti Mamochari Asashande Zvakanaka
"Mutungamiri wenyika, VaRobert Mugabe, neChitatu vakapindawo mugakava rakasimudzwa nemutongo wedare reSupreme Court, wekuti makambani anogona kumisa vashandi mabasa mushure mekuvapa zviziviso zvemwedzi mitatu. Vachitaura kumusangano wevemabhizimusi madiki wakaitirwa muHarare VaMugabe vakati mutemo uyu unodzvinyirira vashandi, uye hurumende yavo iri kushanda kuti ikasike kuushandura kuitira kumisa kurasikirwa kwemabasa nevashandi. Nhengo yeZanu PF uye vachiongorora zvematongerwo enyika, VaGoodson Nguni, vanoti bato ravo pamwe nehurumende yavo zvichaona kuti mutemo uyu washandurwa sezviri kutaurwa nemutungamiri wenyika. Asi mutauriri webato rinopikisa reNational Constitutional Assembly, uye vachiongongorora zvematongerwo enyika, VaMaddock Chivasa, vanoti VaMugabe havafanirwi kuratidza kushamisika nemutemo uyu sezvo wagara uripo pasi pehurumende yavo. Makambani akawanda anonzi ari kushandisa mutongo wedare repamusorosoro iri kumisa vashandi, vazhinji vacho vachienda vasina cheuviri. Kusvika pazviri zvino, vashandi vanopfuura zviuru zvipfumbamwe vakatomiswa mabasa. Vamwe ndivo vave kuti iyo hurumende inenge ine pfungwawo yekutora mukana wekudimura vashandi vayo ichishandisawo mutongo iwoyu, sezvo mari yayo zhinji iri kuperera mumari dzemihoro. Izvi zvinotevera mashoko egurukota rezvemari, VaPatrick Chinamasa, ekuti dare remakurukota rakatobvumirana kuti mari inoshandiswa nehurumende kubhadharra vashandi vayo idzikiswe kusvika pazvikamu makumi mana kubva muzana. Pari zvino mari yehurumende inosvika zvikamu makumi masere nezvitatu kubva muzana iri kuenda kumihoro yevashandi vehurumende. No media source currently available ",VaMugabe Vovimbisa Kuvandudzwa kweMutemo weVashandi neVashandirwi
"Vamwe vagari vemuguta reMutare kuManicaland vanoti vari kufara zvikuru nemashoko ekanzuru ekuvavakira chikoro chitsva mumusha wavanogara weHobhouse. Vabereki vanoti kuvakwa kwechikoro ichi kuchabatsira vana vavo vange vofamba mitunhu yakareba. Chikoro chitsva ichi chiri kutanga kuvakwa gore rino zvichitevera mitero yaibatirwa vagari nekanzuru inozivikanwa nekuti education levy. Vagari vaibatirwa dhora rimwe chete pamwedzi. Mitero iyi inobatsira nekuwedzera zvikoro zvekanzuru izvo zvange zvave zvishoma zvichipa vana vadiki kuti vafambe vachienda kuzvikoro zviri chinhambwe chiri kure. Pasi pemutemo weUrban Council’s Act pamisha inosvika mazana mashanu ega ega panosungirwa kunge paine chikoro chePrimary. Amai Gladys Matare vanoti vari kutambira nemufaro kuvakwa kwechikoro chitsva. “Ini ndiri kufara zvikuru vagari vekuno kuHobhouse nekuti tinenge tava nechikoro padhuze vachisafambi kuenda kure kucchikoro vana vedu vanenge vave nenguva yakawanda yekuitawo mamwe mabasa pasina kutyira kuti vachatorwa nenzizi kure kwava isienda uye kusangana nemabhinya.” Amai Nelia Mlambo vanoti chikoro chitsva chekanzuru ichi chichabatsira zvakanyanya. “Isu tiri kunzwa kufara maningi nekuti vana vedu vaibira nzizi zvichipa njodzi, saka nekuvapo kwechikoro ichi tinonzwa kurerukirwa samara sevabereki.” VaEdson Nyamana vaimbove kanzura weWard 17 iyo ichange yave nechikoro ichi vanoti kuvapo kwechikoro kuchapa zvakare kuti vabereki varerukirwe nekuchengetedza mari apo vana vaida mari yekufambisa vachiende kuzvikoro zviri kure. “Chinhu chatange takatarisira kumashure uku sezvo nharaunda yedu iri kungokura asi pasina mafacilities anoenderana nekukukura kwavapo. Zvikoro zviri kure zvekuti vamwe vana veGrade One vaitadza kufamba mitunhu iyi, parizvino tave kutotarisira kuti kanzuru irambe ichiwedzera zvimwe zvikoro.” VaNoel Nezomba mumwe mubereki wemumusha weHobhouse vanoti kanzuru inofanira kusimbisa kuvaka nzvimbo dzekutandarira. “Ini semubereku ndinoona zvakanaka zvikuru sezvo tirikuona musha wedu urri kungokura usina mamwe mapublic facilities atinenge tichida kushandisa. Tiri kuona kuti kanzuru iri kugona mukubata mabasa ayo kana ichiita saizvi.” VaJohn Nyamhoka ndivo kanzura weWard 17 umo muri kuzovakwa chikoro ichi. Kanzura Nyamhoka vaudza Studio 7 kuti kanzuru yatove nemari muhomwe. “Mari iripo so far muhomwe yekanzuru inosvika $120 000 kuti tiite channel towards kuvakiwa kwechikoro chitsva ichi. Chikoro ichichange chichizonzi Hobdale primary school icho chichazonge chiri muWard 17 muno.” Kanzuru yeMutare ine humwe hurongwa hwekuvaka chimwe chikoro zvakare mumusha weGreenside Extension zvichitevera huwandu wevanhu. Parizvino musha uyu une chikoro chimwe chete cheMutare Junior Primary School. No media source currently available  ",VaGari vekwaMutare Vofarira Chikoro Chitsva Chiri Kuda Kuvakwa neKanzuru Yavo
"Sangano remu South Africa rinozviti Put South Africa First nhasi raratidzira pamuzinda webazi rinoona nezvemukati menyika iyi, uri muguta rePetoria, apo raendesa zvinyunyuto zvaro zvinosanganisira kurudziro yekuti bazi iri rinofanira kutorera zvizarwa zvekune dzimwe nyika zviri kugara sevapoteri, magwaro anozvibvumidza kugara munyika iyi. Nhengo dzesangano iri, dziri kupomera mhuri dzeZimbabwe, Lesotho neMozambique, mhosva yekutorero zvizvarwa zveSouth Africa mabasa, kupara dzimhosva pamwe nekusvipisa madhorobha emuSouth Africa, uyewo riri kukurudzira kuti vasiri zvizvarwa zveSouth Africa vanofanira kudzokera kunyika dzavo. Zvimwe zvinyunyuto zvesangano iri zvinosanganisira kurudziro yekuti vose varimuhupoteri neavo vachiri kutsvaga hupoteri munyika eSouth Africa vaiswe mumakamba. Mutauriri wesangno iri VaMario Khumalo vudza Studio 7 kuti vamwe vanhu vekunze vanoba, kuuraya vanhu pamwe nekukanganisawo hupfumi hwenyika. Chiitiko ichi, chasiya vagari vemuSouth Africa, vanobva kunyika idzi vasina mate mumukanwa, kusanganisira chimwe chizvarwa cheZimbabwe, charamba kudomwa nezita, icho chaudza Studio 7 kuti chave nemakore gumi nemashanu chichigara muSouth Africa. Sachigaro wesangano reZimbabwe Exiles Forum, VaGabriel Shumba, vaudza Studio 7 kuti muitiro wesangano iri ndewe kuda kudyara ruvengo. VaShumba vaenderera mberi nekushora hurumende yeSouth Africa nekushaya hanya kwayo nechiitiko chakadai vakati izvi zvino wanzoitika kana nyika iyi yave kuda kuenda kusarudzo. Vaenderera mberi vachiti kana South Africa ichitadza kugadzirisa dambudziko iri, masangano akaita seSadc neAfrican Union ndiwo anofanira kuzeya kana kugadzirisa nyaya iyi. Studio 7 haina kuwana mhinduro kubva kumutauriri webazi rinoona nezvemukati menyika yeSouth Africa, VaDavid Hlabane, sezvo vanga vasingadavire mbozhanhare yavo. Hazvizivikanwe kuti South Africa ine zvizvarwa zvekune dzimwe nyika zvingani asi zvizvarwa zveZimbabwe munyika iyi zvinofungidzirwa kuti zvingangosvika kana kupfuura mamiriyoni matatu. Zvizvarwa izvi zviri munyika yeSouth Africa nekuda kwezvikonzero zvakasiyanasiyana zvinosanganisira mamiriro ezvematongerwe enyika pamwe nehupfumi muZimbabwe. No media source currently available ",Sangano rePut South Africa First Rinoratidzira Richiti vekunze Vaburitswe MuSouth Africa
"Bazi rezvemitemo muAmerica rinoti humbowo hwariri kuwana pamusoro pemhirizhonga yakatora nzvimbo paCapitol Hill, muWashington D.C. musi wa 6 Ndira, hunoratidza kuti vamwe vevanhu vakasungirwa nyaya iyi vanogona kupomerwa mhosva yekukonzera mhirizhonga nechinangwa chekubvisa pachigaro hurumende yakasarudzwa zviri pamutemo. Musi uyu, mhomho yevatsigiri vevaimbove mutungamiri wenyika, VaDonald Trump, vakapinda zvechisimba muparamende yeAmerica, yeCapitol Hill, vakapunza zvinhu, kusanganisa mahwindo, misuwo, macheya, matafura nezvimwe vachitsvaga vanhu vavaiti vakabatsira mukubira sarudzo yemutungamiri wenyika. Mhirizhonga iyi yakakonzera kufa kwevanhu vatanhatu. Bazi rinoona nezvemitemo rinoti rakatopomera mhosva vanhu vanopfuura mazana mana vavanoti vangangotongwa nemhosva yekuda kubvisa hurumende pachigaro zvechisimba vachishandisa zvombo, kana kuti ‘sedition’. Muchuchisi wehurumende, VaMichael Sherwin, vanoti humbowo huripo hunotsigira kupomera vanhu ava nemhosva iyi, vachiti mukufamba kwenguva humwe humbowo hucharatidza kuti izvi ndizvo zvaida kuitwa nevanhu ava. Asi vanoongorora zvematongerwo enyika, VaCalvin Manduna, vanoti mu America hazvisi nyore kupomera munhu mhosva yekuda kubvisa hurumende pachigaro nechisimba. No media source currently available ",America Inoti Vanhu Vakasungirwa Mhirizhonga paCapitol Hill Vanogona Kupomerwa Mhosva Yekuda Kukudubura Hurumende
"Vaimbova mutevedzeri wemutungamiri wenyika, Amai Joice Mujuru, vatsigirwa nebato reDemocratic Assembly for Restoration and Empowerment, kana kuti DARE, kuti vave mutungamiri wemubatanidzwa wemapato anopikisa. Izvi zvabuda pamusangano waitirwa muHarare pakati pebato re National People's Party ne DARE, iro riri kutungamirwa naVa Gilbert Dzikiti. VaDzikiti vati bato ravo ratora danho rekuti ritsigire Amai Mujuru kuti vave mutungamiri wemubatanidzwa wemapato anopikisa uri kuda kuwumbwa kuti ukwikwidzane naVaMugabe neZanu PF musarudzo dzegore rinouya. Kunyange hazvo Amai Mujuru vakanyorerana chibvumirano chekushanda pamwechete nemutungamiri weMDC, VaMorgan Tsvangirai, nyanzvi munyaya dzezvematongerwo enyika dzinoti zvave pachena kuti pangangoita mibatanidzwa miviri pamberi pesarudzo umwe uchange uchitungamirirwa naVaTsvangirai umwe naAmai Mujuru. Asi mutauriri weMDC-T, VaObert Gutu, vati sebato pachine nguva yekuti nhaurirano pakati pemapato dzimboenderera mberi. Imwe nyanzvi mune zvematongerwo enyika uye vachishanda vakazvimirira, VaRashweat Mukundu, vanoti VaTsvangirai naAmai Mujuru vakabatana vane mukana wakakura kwazvo wekukunda Zanu PF musarudzo. Vati vakapinda musarudzo dzegore vari zvikwata zviviri zvinogona kuita kuti vapatsanure mavhoti zvinopa VaMugabe nebato ravo mukana wekudzokera mumasimba. Vachitaura pamusangano wavaita nevatori venhau pamuzinda webato ravo muHarare, Amai Mujuru, avo vari kufanotungamira bato reNational People’s Party, vati sarudzo dzekwaChiwundura hadzina kufambiswa zvakanaka sezvo vachiti sarudzo idzi dzakabiririrwa zvemhando yepamusoro-soro. Kunyange hazvo bato ravo risina kukwikwidza musarudzo idzi, Amai Mujuru vati humbowo hwakaburitswa nemasangano aiongorora sarudzo idzi hunoratidza kuti sarudzo idzi hadzina kufamba zvakanaka sedzemuna 2013. Amai Mujuru vati nepamusana pezvakaitika kuti Chiwundura zvekuti vavhoti vakange vakanyoreswa ruviri-ruviri, pane mukana wakakura chaizvo kuti sarudzo idzi dzakafambiswa mufambisirwo umwe newakaitwa sarudzo dzemuna 2013. Amai Mujuru, avo vaive mutevedzeri wemutungamiri pakaitwa sarudzo dzemuna 2013, vati hazvirambike kuti Nikuv yakashandiswa kubirira musarudzo. MDC inotungamirirwa naVaMorgan Tsvangirai inoti Zanu PF yakashandisa kambani yeNikuv iyi muna 2013 kubirira musarudzo zvakaita kuti VaTsvangirai vatadze kutora matomhu kubva kumutungamiri wenyika, Va Robert Mugabe. Zvichakadai, Va Gutu vati mashoko aAmai Mujuru aya anotsinhira zvavanogarotaura sebato kuti sarudzo dzapfuura dzakange dzine chikiribidi kunyange hazvo VaMugabe nebato ravo vachiti sarudzo idzi dzakanga dzakachena semukaka. Hatina kukwanisa kutaura nemutauriri weZanu PF, VaSimon Khaya Moyo, pamwe nemutauriri weMDC inotungamirirwa naVaWelshman Ncube, VaKurauone Chihwayi, kuti tinzwe divi ravo panyaya iyi.  No media source currently available  ",Amai Mujuru Votsigirwa neDARE Kuti Vatungamire Mubatanidzwa weMapato Anopikisa
"Makurukota anoona nezvemukati menyika dzeSouth neZimbabwe, VaAaron Motsoaledi naVaKazembe Kazembe, neSvondo vakaita musangano pamuganho wenyika mbiri idzi weBeitbridge, wekuzeya nzira dzekugadzirisa nadzo matambudziko akatarisana nemuganhu mukuru uyu. Bazi remukati meSouth Africa rinoti nyaya dzakazeiwa pamusangano uyu dzino sanganisira huwori uyewo nzira dzingatorwa mukugadzirisa chipitipiti pamuganhu uyu panguva yezororo reKisimusi mwedzi unotevera. VaMotsoledi vakati nyika yavo neyeZimbabwe, dzakazeyawo nyaya yekushomeka kwevane ruzivo rwehutano pamuganhu apa, avo vachazoongorora kupararira kwechirwere cheCovid 19 kana vanhu voenda kana kubva kuzororo. Vakaenderera mberi vachiti, vachaita chirongwa chekuzivisa ruzhinji kuti hapana vanhu vachabvumidzwa kupinda muSouth Africa vachishandisa muganhu weBeitbridge kana vaine chirwere cheCovid-19. Asi sachigaro wesangano reZimbabwe Exiles Forum, VaGabriel Shumba vanoti musangano uyu hauna zvaunoreva sezvo makurukota aya asina kutaura pamusoro pekudhura kwemagwaro anoratidza kuti munhu avhenekwa Covid 19 uyewo nenyaya yema permit. Vanoti VaMotsoaledi naVaKazembe, vangadai vakatauriranawo pamusoro penyaya yekunetsa kunoita kuwana magwaro ekufambisa uyewo anobvumidza zvizvarwa zveZimbabwe kushanya, kushanda kana kugara muSouth Africa. Vanoti zvizvarwa zveZimbabwe zvakawanda zvinopinda muSouth Africa nekuda kwenhamo naizvozvo zvinofanira kurerutsirwa panyaya iyi. Vaenderera mberi vachiti hurumende mbiri idzi, dzingadaiwo dzaka kurukura nyaya yeku shungurudzwa kuri kuitwa mhuri yeZimbabwe muSouth Africa nezvizvarwa zvenyika iyi. VaMotsoaledi vakazivisa kuti mapurisa, mauto, pamwe nevashandi vemubazi ravo vari kushanda vari pamuganho kudzorera zvizvarwa zveZimbabwe kumusha zvinenge zvapinda munyika mavo zvisina magwaro. Nemusi wechipiri mauto emuSouth Africa akadzora vanhu vaibva kuZimbabwe vanopfuura zana vakange vachiedza kupinda muSouth Africa zvisiri pamutemo. Kutanga kwegore rino, hurumende yeSouth Africa yakaisa fenzi pamuganho wayo neZimbabwe, kuitira kuti pasave neanopinda munyika iyi zvisiri pamutemo, uyewo kuedza kudzivirira kupararira kwechirwere cheCovid-19. Hatina kukwanisa kunzwa divi rehurumende yeZimbabwe panyaya iyi sezvo tatadza kubata Vakazembe kanawo vekumuzinda weZimbabwe muSouth Africa. Hurumende yeZimbabwe yakazivisa kuti ichavhura miganhu yayo, kusanganisira weBeitbridge, musi wa 01 Zvita, unove svondo rinouya, mushure mekuvharwa kwemwedzi yakawanda semamwe ematanho ekudzivirira kupararira kweCovid-19. No media source currently available ",Zimbabwe neSouth Africa Dzinoita Musangano Wekutarisa Matambudziko ari paMuganhu weBeitbridge
"Mutongi wedare repamusoro, Justice Mary Dube, nemusi weChipiri vakambosendeka parutivi kupa mutongo wavo panyaya yakakwidzwa kudare nameya weHarare, VaBernard Manyenyeni, vachipikisa kumbomiswa kwavo basa negurukota rezvematunhu, VaSaviour Kasukuwere. Mutongi wedare repamusoro, Justice Mary Dube, nemusi weChipiri vakambosendeka parutivi kupa mutongo wavo panyaya yakakwidzwa kudare nameya weHarare, VaBernard Manyenyeni, vachipikisa kumbomiswa kwavo basa negurukota rezvematunhu, VaSaviour Kasukuwere. VaManyenyeni vange vachimirirwa nemagweta eZimbabwe Lawyers for Human Rights, VaDavid Hofisi naVaDzimbambwe Chimbgwa. Musi wa 20 Kubvumbi vakasukuwere vakamisa VaManyenyeni basa vachiti vainge vatyora mutemo pakupa basa rekuva munyori weguta kuna VaJames Mushore. VaKasukuwere vanoti kusarudzwa kwaVaMushore kwaisava pamutemo weUrban Council Act uyo uri kunzi nemagweta aVaManyenyeni unotyora bumbiro remitemo yenyika. Kunetsana uku kwapa kuti kanzuru yeharare ive nevanyori vaviri panguva imwe chete-VaMushore naamai Josephine Ncube vakasarudzwa naVaKasukuwere kuti vafanobata matomu. Amai Ncube ndivo munyori wekanzuru, kana kuti chamber secretary. Mudare VaChimbgwa vati kubvisa meya pasi pebumbiro remitemo idzva kwave kuitwa nedare kana kuti tribunal. Munyori mukuru weMDC-T, VaDouglas Mwonzora vanoti vane tarisiro yekuti dare richatonga richitenderana nemagweta aVaKasukuwere. No media source currently available ",Dare Rinosendeka Parutivi Mutongo Waro paNyaya yaVaManyenyeni naVaKasukuwere
"Mhuri dzinosvika makumi matatu kuMasvingo dziri kutsutsumwa zvikuru nedanho rotorwa nebato riri kutonga reZanu-PF rekumbodzibvisa padzigere pedyo ne Show Ground. Vagari ava vanoti vakanzi vambobuda mudzimba dzavanogara mwedzi unouya kuitira kuti Zanu PF ichitanga kugadzirisa nzvimbo iyi isati yaita musangano wayo wepagore weconference ichiti iri kuitira kuchengetedza mutungamiriri wenyika VaRobert Mugabe pamwe nevamwe vakuru vehurumende. Mumwe ari kunzi ambobva ndiVaSteady Mujinga avo vanoti havana kwekuendesa mhuri yavo kwemwedzi wose sezvo vasina mari yekuroja. “Dzimba dzepano dzakatichipira isu tiri mavendor, zvino tambonzi timbobuda nekuti vakuru vari kuuya saka kwekuenda hatina saka tichatodzokere kunogara mumigwagwa.” Vamwe vari kumbotamiswa vanhu vanoshandira makambani anoratidzira zvinhu gore roga roga paShow Ground apa. Vamwe amai vati vanoda kudaidzwa kuti Mai Zviko vanoti vari kushushikana kuti vari kumbodzingwa apo mvura inenge yonaya. “Zvinoti shungurudza zvekuti timbobuda hatizivi kuti tichatandogarepi uye tichaendepi, nofunga tichatonogara mumugwagwa apo mvura yoda kutanga kunaya, musangano uyu wauya panguva isina kunaka.” Mumwe mugari wepanzvimbo iyi aramba kudomwa nezita nekutyira hupenyu hwake anoti anofunga kuti dzimba dzavo dzichange dzichigarwa nevatsigiri veZanu-PF vasingakwanise kunobhadhara mari dzemahotera. Ati zvekuti veZanu-PF vanoda kuchengetedza VaMugabe hazvina nematuro ose. “Isu hatina chekuita nenyaya dze security, hatisi threat. Dai vatotosiya nevana vedu vangoenderera mberi nemutambo wavo isu tichiita zvedu tiri pano.” Sachigaro we Zanu PF muMasvingo, VaAmasi Nenjani varamba kutaura neStudio 7 asi vakaudza vatori venhau kuti vakatoudza vagari ava kuti varongedze zvinhu zvavo vabve kuitira kuchengetedzwa kwehupenyu hwemutungamiriri wenyika nevamwe vatungamiriri veZanu PF. Zanu-PF inoti inotarisira vatsigiri vakawanda kuuya kumusangano uyu uye bato iri ratotanga kupemha mari kuvanhu nemamakambani ehurumende neakazvimirira.  ",Dzimwe Mhuri Dzotamiswa Misha kuMasvingo Mugadziriro yeMusangano weZanu-PF Conference
"Zuva guru raPrince Harry vekuBritain naMuzvare Meghan Markle razosvika, apo vaviri ava varoorana neMugovera muguta reWindsor riri kunze kweLondon. Prince Charles, baba VaPrince Harry, ndivo vafamba nesvitsa vachinoipereka kumurume vayo. Merghan, uyo anove chizvarwa cheAmerica, uye aimboitawo zvemitambo yemafirimu, atenda kuti baba vake vanga vasingakwanise kuvepo pamuchato wake nekuda kwehutano hwavo husina kuita zvakanaka. Zviuru zvevanhu zvaungana muguta iri apo vaviri ava vanga vachibatanidzwa, zvichipa makomborero azvo, vamwe vachiedzawo kuona vachati ava.",Prince Harry naMuzvare Markle Vanochata
"Vamwe vagari vemudunhu reMasvingo vari kuchema chema kuti hurumende yononoka kutumira mari yavakavimbisa kuti vawane raramo munguva yelockdown iyo yakawedzerwa nevhiki mbiri idzo dzave pedyo nekupera. Hurumende yakaparura chirongwa cheku batsira vanhu munyika mose nemari yekuti vararame kunyanya avo vairarama nekutengesa vasingasakwanisi kuita basa ravo nehurongwa hwayo hwkuti vanhu vagare mudzimba kuitira kudzivirira kupararira kwechirwere checoronavirus. Vachitaura neStudio7, vagari vazhinji vairarama nekutengesa vanoti vakanyoreswa mazita pakachikamu chekutanga chekunzi vagare mudzimba kwemavhiki matatu vachinzi vachapiwa mari inosvika madhora mazana maviri emabond pamunhu, asi hapana chavati vawana. Amai Sungano Zvarebwanashe, vanoti mazua ekugara mudzimba akatosvika pakuwedzerwa nemamamwe mavhiki maviri asi chabuda hapana. Amai Hilda Sibanda, vanotiwo nyaya yenzara yabata vagari vakawanda kunyanya vari pamudya ndigere nekudaro vanokurudzira hurumende kupa vanhu mari iyi nechimbichimbi. Vamwewo vanoti zvaiwana ngwarati pakunonoka kuuya kwemari iyi vachiti vainyora vaiita chizivano uye zvematongerwe enyika vachinyora vebato rimwe chete mamwe achisiiwa. VaLloyd Mufudze vekwaMupandawana kwaGutu, vari kupomera veZanu-PF mhosva yekunyoresana mazita vachisiya vemapato anopikisa nokudaro vanoti vanofara zvikuru kana mari iyi isirikuya. Mukuru webasa musangano rinomirira vanotengesa mumigwagwa re Vendors Initiative for Social and Economic Transformation (VISET), Va Wadzai Mangoma, vanoti hurumede inofanira kupa nhengo dzavo mari iyi nekukasika nekuti nguva yacho yarebesa. Mutauriri wekomiti ye Covid-19 Taskforce ,mudunhu reMasvingo, VaRodgers Irimayi, vanoti vanhu vakanyorwa zvakanaka pasina rusarura rwezve matongerwe enyika uye mari iyi yave pedyo nekuuya. Zvichakadaro vamwe vagari vemudhorobha reMasvingo vave kutyira kubata chirwere che covid-19 mushure mekupedza mazuva maviri vasina mvura mudzimba dzavo. Kudzivirira chirwere ichi vanhu vanokurudzirwa kugara vachigeza maoko nguva zhinji. Asi vagari venzvimbo dzakaita seku Runyararo West, KMP, Sisk, Rhodene nedzimwe vave vakabatira hura mumaoko sezvo vave kubuda panze pedzimba vachisangana neveruzhinji kuzvibhorani. Amai Sibanda vekuKMP vanoti vatarisana nematambudziko maviri ekushaiwa mari yechikafu pamwe nemvura iyo isiri kuuya. Meya weguta reMasvingo, Clr Collen Maboke, vati pane mapaipi akadhuuka kunopombwa mvura kudhamu reMtirikwi uye vashandi vavo vari mubishi kugadzirisa dambudziko iri. Asi vame vagari vanoti chero isiri nyaya yemazuva maviri aya mvura yavanowana pazuva ishoma nekuti inobuda kwe maawa mashoma pazuva izvo zvinoita kuti vasakwanise kudzivirira Covid-19 zvakazara. No media source currently available ",Vanhu Vogunun'una Nekutadza Kupihwa Mari Dzekubatsirikana Dzakavimbiswa neHurumende
"Vedzimotokari vamuka nhasi vachishamisika nekuona mutengo wemafuta ekufambisa wakwira zvakare kuenda pamadhora mashanu nemasendi mkumi maviri nematanhatu emaRTGS parita repeturu, kuchitiwo dhiziri richikwira kuenda pamadhora mashanu nemasendi manomwe parita iri mari yemaRTGS. Kukwira kwemitengo wemafuta uku kuitika masvondo mana abva kukwira zvakare nezvikamu zviri pakati pemakumi mana nezvitanhatu kubva muzana nemakumi mana nezvipfumbamwe kubva muzana. Vanotengesa mafuta vanonzi vapa zvikonzero zvekuti vakwidza mutengo nekuti mafuta anobva munzimbe kana kuti ethanol, ayo anosanganiswa nepeturu, akwidzwawo mutengo zvakanyanya kubva pamadhora maviri nemasendi makumi mapfumbamwe nemasere kuenda pamadhora mana nemasendi makumi matanhatu emaRTGS parita. Mutauriri wesangano revemabhazi anotakura vanhu, reChitungwiza Commuter Omnibus Operators Association, VaFarai Muza, vanoti kunyange hazvo mafuta akwira mutengo, havasi kuzokwidzawo mari dzinobhadharwa nevafambi, sezvo vanhu vakaremerwa nekuda kwekusakwidzwa kwemihoro yavo. No media source currently available  ",Mutengo weMafuta eDzimotokari Unokwira Zvakare
"Mhirizhonga yaitika nhasi kuHurungwe mudunhu reMashonaland West uko kuri kushanya mutungamiri webato rinopikisa reMDC Alliance, VaNelson Chamisa. VaChamisa vati vatambirwa zvakanaka kunzvimbo dzinoti St Boneface,\nNhari neBirimabwe asi pazoitika mhirizhonga pakupedzisira kuZvipani\nneMagunje. VaChamisa vati nhengo dzeZanu PF dzanga dzakaisa matanda mumigwagwa pamwe dzichida kurova vanhu.\n\nVaChamisa vati zvinoshamisa kuti mutungamiri wenyika, VaEmmerson\nMnangagwa, vanoregedza mhirizhonga ichitwa nenhengo dzebato ravo. VaChamisa vati kana iri nyaya yezvirango yavari kuchema nayo, inyaya inoda kuti patauriranwe sezvo vati bato ravo richikwanisa kutaura nevakatemera zvirango kuti zvibviswe nekuti zvekutukana hazvishande.\n\nAsi VaChamisa vati mhirizhonga haisi kuzovadzosera kumashure. Asi munyori anoona nezvekuchangetedzwa mubato reZanu PF mudunhu\nreMashonaland West, VaTommy Mwanza, vati nhengo dzebato ravo hadziite mhirizhonga vachiti nhengo dzeMDC Alliance ndidzo dziri kupfeka nhumbi dzebato ravo dzichikonzera mhirizhonga senzira yekusvibisa zita rebato ravo.\n\nDzimwe nhengo dzebato reZanu PF dzaswera dzakagarira guyo sembwa\ndzakamirira kuratidzira muBanket apo VaChamisa vanenge vachipfuura nemudhorobha iri. Nhengo idzi dzaswera dzichimbeya Mbeya pedyo nepanga paine mapurisa anga achitarisa motokari dzose dzanga dzichipfuura nemuBanket. Nhengo huru yeZanu PF muBanket, VaCrispen ‘Kadhoza’ Saidi, vati inhengo dzavo dziri kuda kuratidzira nyaya yezvirango kwete\nkudzivirira VaChamisa. VaSaidi vati havasi kutziva kuti VaChamisa vane rwendo mudunhu\nreMashonaland West uye bato ravo harineyi nerwendo rwaVaChamisa. Imwe nhengo yeMDC Alliance muChinhoyi, VaTendai Musonza, vati kuvharwa kuri kuitwa migwagwa nemapurisa pamwe nenhengo dzeZanu PF kunoratidza kupererwa.\n\nVaChamisa vane hurongwa hwekufamba mumatunhu ose munyika\nvachisangana nenhengo dzavo pamwe nevanhuwo zvavo vachiona mamiriro akaita zvinhu munyika. No media source currently available ",VaChamisa Vanoti Mhirizhonga Haimisi Hurongwa Hwavo hweKupinda Muvanhu
"Vechidiki kubva kumapato ezvematongerwo enyika vanoti vave kuzoshanda pamwe chete kupedza mhirizhonga munyika pamwe nekurwira kuti nyika iite sarudzo dzejekerere. Pavaita musangano nevatori venhau muHarare, vechidiki vazvipira kushanda pamwe chete vanosanganisira vebato reMDC T Chamisa, Khupe, MDC inotungamirirwa naVaWelshman Ncube, Zanu PF, ZAPU, Transform Zimbabwe neNational People’s Party. Vachitaura pamusangano uyu, munyori muboka revechidiki reMDC-T Chamisa, VaLovemore Chinoputsa, vati vechidiki vabatana pasi peJoint Youth Liason Committee chinangwa chavo hiri chekurwira sarudzo dzejekerere. VaChinoputsa vatiwo vechidiki vanga vari kungoshandiswa mumapato ezvematongerwo enyika pamwe nekurwisaniswa, asi pasina chauviri chavanowana. Vataura vakamirira sangano re Zimbabwe African People’s Union, VaFungai Mupanguri,vati sevechidiki vanoda kuvaka Zimbabwe itsva ine runyararo. VaIan Shona Hamandishe vebato reNational People’s Party vatiwo zvakakosha kuti vechidiki vabatane sezvo zvinhu zvavanoda zviri zvimwe chete. VaHamandishe vatiwo vanoona sekuti vakataura nenzwi rimwe sevechidiki, vanogona kunzwika. Vechidiki ava vanotiwo vari kutarisira kuramba vachibatana nemamwe mapato ezvematongerwo enyika. Kunyange hazvo bato reZanu PF ranga risina mumiririri paitwa musangano nevatori venhau, vechidiki vanga varipo ava vati bato iri ranga richiuya kunhauriranwa dzavaiita. Hatina kukwanisa kubata vechidiki muZanu PF kunzwa divi ravo panyaya iyi. No media source currently available ",Vechidiki Vobatana Mukurwisa Mhirizhonga
"Mutungamiri wenyika, VaEmmerson Mnangagwa, vaita musangano nemamwe mapato ezvematoongerwo enyika wekutsvaga nzira dzekuti nhaurirano dzekugadzirisa nyika dzingafambesei. Vachivhura musangano uyu waitirwa kuState House, VaMnangagwa vati nhaurirano dzisati dzaitwa mapato ese akapinda musarudzo dzegore rapfuura anofanira kutambira zvakabuda musarudzo idzi pamwe nemutongo wakaitwa neConstitutional Court zvichitevera gakava rakamuka musarudzo idzi. VaMnangagwa vatiwo vanhu vemuZimbabwe vanofanira kuisa musoro pamwe voshanda mukunatsurudza hukama hweZimbabwe nedzimwe nyika. Vatiwo vanhu vese vemuZimbabwe zvisinei kuti ndevebato ripi, vanofanira kutaura nezwi rimwe pamusoro penyika yavo uye kuti zvirango zvehupfumi zvakatemerwa nyika, zvibviswe. Vatiwo zviri pachena kuti nyika haigoni kufambira mberi vanhu vachiyaura nenhamo uye zvakakosha kuti vanhu vashande pamwe mukusimudzira mabasa ehupfumi kuitira kuti nyika ive neremangwana rakajeka. Vaenderera mberi vachiti pane mitemo inofanira kusandurwa uyewo zvakakosha kuti bumbiro remitemo yenyika ritevedzwe. VaMnangagwa vati kana izvi zvikaitwa, havawoni chingatadzise nyika kuti ibudirire. VaMnangagwa vati vawona zvakakosha kutanga nhaurirano idzi nekuti zvakakosha kuti vanhu vemapato ese, vedzisvondo, masangano anoshanda kazvimirira nevanhuwo zvavo vane mazano anokwanissa kuti nyika ienderere mberi. Kunyange hazvo VaMnangagwa vange vakoka vese vakakwikwidza musarudzo yemutungamiri wenyika, Studio 7 yawona vanhu gumi nevaviriri chete. Vamwe vakaita semutungamiri weMDC, VaNelson Chamisa, naAmai Joice Mujuru, havana kupinda mumusangano uyu vachida kuti nhaurirano idzi dzikokerwe nemunhu asina kupinda musarudzo uye asina divi raakarekera. VaMnangagwa vati vane muonero mumwe chetewo uye vakatembenge vadoma mukuru weimwe svondo kuti atungamire nhaurirano idzi asi vakazosiyana nepfungwa iyi mushure mekunge mukuru uyu atangawo kuita zvematongerwo enyika. Vamwe vapinda mumusangano wanhasi vanosanganisira, VaNkosana Moyo, VaLovemore Madhuku veNational Consituutional Assembly, Muzvare Thokozani Khupe VaMDC T, VaDaniel Shumba veUnited Democratic Movement, Brigadier Amrose Mutinhiri veNational Patriotic Front, VaNoah Manyika veBuild Zimbabwe, VaBrian Mteki naVaElton Mangoma. No media source currently available ",VaMnangagwa Vanoda Kucherechedzwa Nhaurirano Dzisati Dzatanga
"Mutungamiri wenyika, VaEmmerson Mnangagwa, vanoti bato ravo harisi kuzowumba hurumende yemubatanidzwa nebato reMDC uye vati hurumende yavo yakazvipira kupedza damBudziko rekushayikwa kwemafuta edzimotokari pamwe nekukwira kuri kuita mitengo yezvinhu muzvitoro. Vachitaura nevatsigiri vavo pamuzinda webato ravo paZanu PF Headqurters pamberi pemusangano wekomiti yepamusorosoro mubato ravo yeCentral Committee, VaMnangagwa vati Zanu PF yakakunda zvine mutsindo musarudzo dzemusi wa30 Chikunguru kunyange hazvo vanga vachitobvunza mumwe wevatevedzeri vavo, VaConstantino Chiwenga, kuti vakakunda nemavhoti mangani musarudzo idzi. VaMnangagwa vati kubukiddza nekukunda kwavakaita musarudzo hapana chikonzero chekuti bato ravo riwumbe hurumende yemubatanidzwa neMDC. VaMnangagwa vadzokorodza izvi zvakare mumusangano weCentral Committee. Asi munyori mukuru muMDC inotungamirwa naVaNelson Chamisa, VaDouglas Mwonzora, vati VaMnangagwa munhu ari kurotomoka vachiti sebato havana kumbobvira vati vanoda kuti pawumbwe hurumende yemubatanidzwa asi hurumende inombofano bata matomhu kwechinguvana kana kuti national transitional authority. Pakambowumbwa hurumende yemubatanidzwa muna 2009 pakati peZanu PF neMDC zvichitevera kusafambiswa zvakanaka kwakaknga kwaitwa sarudzo dzemuna 2008 idzo dzaive nemhirizhonga yakakonzera kufa kwenhengo dzeMDC dzinodarika mazana mana pamberi pesarudzo yechipiri yemutungamiri wenyika kana kuti presidential runoff zvichitevera kukundwa kwakanga kwaitwa vaimbova mutungamiri wenyika, VaRobert Mugabe, nevaimbova mutungamiri weMDC, mushakabvu VaMorgan Tsvangirai musarudzo yekutanga yemutungamiri wenyika. VaMnangagwa vati vakapihwa masimba neveruzhinji ekutungamira nyika vakavimbisa kuti vachapedza dambudziko rekushayikwa kwemafuta edzimotokari pakupera kwemwedzi uno. Asi VaMwonzora vati veruzhinji vanotofanira kutenda maruva vadya chakata sezvo vachiti hurumende yeZanu PF haina chaichatarisiwa kuti ichagadzirisa. Panyaya yekukwira kuri kuramba kuchiita mitengo yezvinhu muzvitoro, mumwe wevatedzeri vaVaMnangagwa, VaConstantino Chiwenga, avo vari kutungamira bandiko rehurumende riri kuona nezvehupfumi hwenyika, vati sehurumende vachagara pasi nevemabhizimusi kuti vaone kuti chii chingaitwa kuti mitengo yezvinhu idzike vachiti hapana chikonzero chekuti varambe vachikwidza mitengo yezvinhu zuva nezuva. Izvi zvatsinhirwawo naVaMnangagwa avo vati vachashandisa musangano webato ravo wepagore uchaitirwa kuEsigodini kutsvaga nzira dzekugadzirisa nyaya yekukwira kwemitengo yezvinhu muzvitoro iyo iri kuramba ichiita chamurambamhuru pamwe nemamwe matambudziko akatarisana nenyika akafanana nekushaikwa kwemishonga muzvipatara. Asi vemabhizimusi pamwe nevanoita zvemishonga yemuzvipatara vanoti chiri kukonzera kuti zvinhu zvinetse munyika idambudziko rekushayikwa kwemari yekunze yavanoda kutenga zvinhu pamwe nemishonga kubva kunze kwenyika. No media source currently available ",VaMnangagwa Vanoti Hapana Hurumende yeMubatanidzwa Inoitwa neZanu PF neMDC
Hurumende inoti ine tarisiro yekuti kuti hupfumi hwenyika huchakwira muna 2021 kunyangwe hazvo dzimwe nyanzvi munyaya dzezvehupfumi dziri kuyambira kuti zvinhu zvinogona kutonyanya kuipa. Gurukota rinoona nezvemari Muzvinafudo Mthuli Ncube uye gavhuna weReserve Bank Doctor John Mangudya vanoti vane tarisiro yekuti hupfumi hwenyika huchasimukira gore rino. Asi nyanzvi munyaya dzezvehupfumi dzine maonero akasiyana vakawanda vachiti vanotenda maruva vadya chakata. Mutungamiri wesangano reEmployers Confederation of Zimbabwe kana kuti EMCOZ Doctor Israel Murefu vanoti zvinokwanisika kuti hupfumi husimukire kana hurumende ikanyatsotevedzera gwara rayo rezvehupfumi rayakaparura kna kuti National Development Stratey 1 uye vachiti dhora remunyika ragadzikana zvapa kuti mitengo isangorambe ichiita chamurambamhuru. Asi vayambirawo kuti dambudziko rechirwere cheCovid-19 rinogona kukanganisa hupfumi hwenyika zvakanyanya nekuti chirwere ichi chadzoka zvine hukasha vachiti nhomba inofanira kukurumidzwa kupihwa vanhu nekuti vakawanda munyika havachatevedzeri kurudziro kubva kubazi rezvehutano. Nyanzvi munyaya dzezvehupfumi vachishanda nesangano reLabour and Economic Development Research Institute of Zimbabwe Doctor Prosper Chitambara vati pane zvakawanda zvinofanira kuti zviitike zvakafana nekunaya zvakanaka kwemvura nekuti kurima musimboti wehupfumi hwenyika. Asi vayambirawo kuti nyaya yedutumupengo remhepo nemafashamu emvura kana kuti Cyclone Chalane rinogona kukonzera matambudziko munyaya dzezvehupfumi. Imwe nyanzvi munyaya dzezvehupfumi VaVcitor Bhoroma vatiwo pane zvakawanda zvinogona kupa kuti hupfumi hwenyika husimukire zvakafana nekuwanikwa kwemagetsi uye kushandiswa kwedhora rekuAmerica zvapa kuti hupfumi hugadzikana. Asi vatiwo hurumende inofanira kusaodhinda mari zvinozokanganisa hupfumi hwenyika. Vanoongorora nyaya dzezvehupfumi VaMasimba Kuchera vati hapana chiri kuratidza hacho kuti hupfumi huchakwirira sezvo makambani ari kutovhara nekuda kwechirwere cheCovid-19. Vamwe vanoti havo Zimbabwe ine mukana wakakura wekusumdzira hupfumi asi nyaya yekutonga nedemo uye huori ndizvo zvapa kuti nyika iite seyakageza negoka munyama zvinhu zvichiita madamburaka mutariko wekumahositeri. No media source currently available ,Hurumende Yotarisira Kusimukira kweHupfumi Muna 2021 Vamwe Vachiti Mutora
"America neMuvhuro yakacherechedza zuva revatungamiri venyika rePresidents' Day, zvisineyi kuti vaive vebato ripi. Nyanzvi mune zvamatongerwo enyika vachidzidzisa paAmherst College kuMassachusetts, muAmerica, Doctor Chipo Dendere, vanoti sezvo Zimbabwe yatovewo nevaimbove mutungamiri wenyika, zuva rakadai rinofanira kuvepo kuti mune ramangwana vanhu vakwanise kuwana zuva rekucherekedza zvakaitwa zvakanaka nevatungamiri vavo. “Sezvo tave nevaimbove mutungamiri wenyika, ndinofunga sezvakakosha kuti tifunge kuti tichazopembedza zvakanaka zvakaitwa naVaMugabe sei. Ndinoona sekuti ndizvo zvinoita ‘holiday’ iyi kuti ma Americans vanonzwisisa kuti vatungamiriri vavo venyika vaiita zvimwe zvinhu zvakashata zvakawanda, kunyanya mazuva ekutapa vanhu asi vane zuva rimwe chete ravanosarudza kurangarira zvakanaka zvavakaitirwa nevatungamiriri vavo vakasiyana siyana,"" Doctor Dendere vanodaro. Mutungamiri wenyika pari zvino muAmerica, VaDonald Trump, ndivo mutungamiri wechimakumi mana neshanu, mushure mekutora matomu kubva kunaVaBarrack Obama, avo vakave mutungamiri wechitema wekutanga kutonga America. No media source currently available ",Mhuri yeAmerica Inocherechedza Vatungamiriri Venyika Vayo Vose
"Mumwe mubatanidzwa wemasangano evashandi, weZimbabwe Federation of Trade Unions, ZFTU, uri kukurudzira hurumende pamwe nemakambani akazvimirira kuti vabhadhare vashandi vavo mari dzemabhonasi dziri mumadhora ekuAmerica uchiti kuvabhadhara nemadhora emunyika kuno ita kuti varasikirwe nehuremu hwemari dzavo. Munyori mukuru weZFTU, VaKennias Shamuyarira, vanoti nekuda kwekuderera kwesimba redhora remunyika richienzaniswa nedhora rekuAmerica, mushandi akatambiriswa bhonasi yake iri kumadhora emunyika haazooni kukosha kwedikita rake. VaShamuyarira vanoti nekuda kwaizvozvo pamwe nekutsemura mari yacho kuti ibhadharwe mukati memwedzi maviri kunoitwa nevamwe vashandirwi, bhonasi haichina chiremera sechayaive nacho makore ekare. Vashandi vakawanda vanonzi vari kutarisira kutambiriswa mabhonasi avo kutanga mwedzi uno, uye hurumende yakatozivisa kuti ichange ichibhadhara vashandi vayo mabhonasi avo, pamusoro pezvo vopiwa zvakare mazana maviri emadhora ekuAmerica sebhonasi inobva kumutungamiri wenyika, VaEmmerson Mnangagwa. Vamwe vashandi vehurumende vari kutarisira kutanga kuwana mabhonasi avo svondo rino. No media source currently available ","Hurumende, Makambani Akazvimirira, Vokurudzirwa Kubhadhara Vashandi Mari dzeMabhonasi Avo Ari muMadhora ekuAmerica"
"Gavhuna Kim Reynolds vekudunhu reIowa vakasarudzwa nebato rinopikisa remaRepublicans kupa divi ravo vati mutungamiri wenyika yeAmerica VaJoe Biden pamashoko avo kunyika pamamiriro akaita zvinhu kna kuti State of the Union vanoti vakundikana kugadzirisa hupfumi hwenyika sezvo zvinhu zviri kudhura. Vatiwo zviri kuitwa neRussia kuUkraine munongedzo wekuti VaBiden vari kutadza kutungamira zvopa kuti Russia iite madiro aJojina. Asi vati vanomira nezvizvarwa zveUkraine zviri kurwisa mauto ekuRussia. Amai Reynolds vatiwo havasi kufara nemadzidzisirwo ari kuitwa vana nhoroondo yenyika muzvikoro vachiti zvimwe zvinounza kuvengana. Mumashoko avo, VaBiden vataura nezve nyaya dzezvehupfumi kuchengetedzwa kwerunyararo munyika mavo uye hutano vachiti vari kubudirira kurwisa chirwere cheCovid-19. VaBiden vatiwo hurumende yavo ichatemera Russia zvirango zvakaomarara nekutanga kwayakaita hondo yekupamba Ukraine. No media source currently available ",MaRepublicans Oshora Mashoko Aturwa naVaBiden kuNyika
"Mutungamiri wesangano reConfederation of Zimbabwe Retailers VaDenford Mutashu vanoti gavhuna weReserve Bank of Zimbabwe Doctor John Mangudya vakavavimbisa kuti mutemo wechimbi chimbi weStatutory Instrument 127 uchabata chete avo vanoshandisa zvisizvo mari yepamusika weRBZ Foreign Currency Exchange Auction, vanotengesa mari pamukoto uye vasingaendese mari kumabhanga vachidzichengetera mudzimba. Musangano uyu wakaitwa neChitatu mushure mekunge VaMangudya vaburitsawo mazita emakambani gumi nemasere anonzi akashandisa mari yaakawana kuRBZ nemutengo uri pasi zvisizvo. Makambani aya ari kunzi abhadhare muripo. VaMangudya vaudza Studio 7 kuti ichokwadi kuti vakaita musangano nevemabhizimisi asi vakati vange vari mune mumwe mumusangano nekudaro vange vasina kusungunuka kutaura zvizhinji. Masangano akawanda emabhizimisi anosanganisira reZimbabwe National Chamber of Commerce, Confederation of Zimbabwe Industries, Employers Confederation of Zimbabwe nemamwe ari kushora mutemo uyu achiti uri kuvaomesera sezvo vasingakwanise kuwana mari pamusika wemari yekunze weRBZ sezvo iripo iri shoma. Vanoti vanotowana mari ichidhura pamukoto uye havangakwikwidzane nevari kuwana mari nemutengo uri pasi kuRBZ. Vamwe vakatoenda kumatare vachikwikwidza mutemo uyu. No media source currently available ",VaMangudya Vanoti Mutemo weStatutory Instrument Wakanangana neNhubu Chete
"Mutungamiri mutsva weAmerica, VaDonald Trump, vatanga svondo ravo rekutanga vari pabasa nyika zhinji dzemuAfrica dzinosanganisira Zimbabwe dzakamirira kuti dzinzwe hwaro hutsva hwa VaTrump pamusoro penyika dzekunze. Bato reZanu PF rinoti riri kutarisira kuti VaTrump vachabvisa zvirango zvehupfumi zvakatemerwa nyika ukuwo bato rinopikisa reMDC-T richiti havawoni izvi zvichiitika. VaTrump vange vakatarisirwa kuburitsa America kubva sangano rekutengeserana renyika gumi nembiri rePacific Rim, apo vari kutanga svondo ravo vari muhofisi. Mumwe murwiri wekodzero dzevanhu anoshanda nesangano re Institute of Young Women Development, Muzvare Glanis Changachirere, vanoti zviri kuitika muAmerica zvinoratidza kunaka kwehutongo hwejechetere uye veruzhinji vakamirira kuona kuti VaTrump vakarongereyi Africa. ""Vazhinji vakamirira kuona hwaro hwa VaTrump paAfrica, zvikuru Zimbabwe. Asi zviri kunetsa sezvo mutungamiri mutsva ane shungu yekugadzirisa hupfumi hweAmerica. Zvichatora nguva kuti pazivikanwe kuti Africa ichadyidzana seyi hurumende itsva iyi,"" Muzvare Changachirere vaudza Studio7. No media source currently available  ",Africa Yotarisira Kuona Hurongwa hwaVaTrump
"Komisheni yakagadzwa nemutungamiri wenyika, VaEmmerson Mnangagwa, kuti iongorore mhirizhonga yakaitika musi wa1 Nyamavhuvhu, yatanga kunzwa huchapupu kubva kuvanhu vanoti vakaona zvakaitika musi wakaitwa mhirizhonga iyi mushure mesarudzo dzemusi wa30 Chikunguru. Kunzwikwa kwezvakaitika pamhirizhonga kwatanga muHarare neChipiri kuchitungamirwa nevaimbova mutungamiri weSouth Africa, VaKgalema Mothlante. Vachitura mashoko avo vafakazi vasati vatanga kutura humbo hwavo kukomisheni iyi, VaMotlanthe, avo vanove sachigaro wekomisheni iyi, vati chavari kutsvaga ichokwadi chezvakaitika kuti chibude pachena. VaMotlanthe vachipedza kutaura vatori venhau vemasangano akazvimirira vanyunyuta kuna VaMothlante pavanzi vachibuda muhotera manga muchinzwikwa nyaya iyi kuitira kuti kusare vatori venhau veZBC chete. Mumwe wevatori venhau ava, Violet Gonda, uyo anoshanda akazvimirira audza VaMotlanthe kuti vatori venhau vese vanofanirwa kubatwa zvakafanana sezvo kunzwikwa kwenyaya iyi kuri kuitwa pajekerere. Mushure meizvi, vafakazi vapa humbowo hwavo kudare vanosanganisira Muzvare Patricia Ruzawi avo vaiva mumwe wevaongorori vesarudzo, VaWalter Mutanga, avo vanochengetedza pamuzinda webepanhau reHerald, naVa Peter Manowa, avo vati vanoshanda pamahofisi eZanu PF mupurovhinzi yeHarare vati mhirizhonga yakaitika musi uyu yakakonzerwa nevechidiki veMDC Alliance avo vavanoti vairatidzira mudhorobha. Muzvare Ruzawi vaudzawo komisheni iyi kuti dai hurumende yaona kuti mahofisi emapato ezvematongerwo enyika abviswa pakati pedhorobha kuitira kuti veruzhinji vasakuvare kana kufa kana vezvematongerwo enyika vachiita zvemhirizhonga. Mumwe wevapa hufakazi, VaLawson Nyanhanda, vatiwo vakamanikidzwa nemasoja kubuda mumotokari mavo vakashungurudzwa zvakaomarara ndipo pavanoti vakazototesa mabhurugwa avo vanzwa pfuti dzichirira. VaManowa vatiwo mapurisa akaridza pfuti pamahofisi eZanu PF ari muna Fourth Street kudzamara mabara apera mushure mekunge varatidziri veMDC Alliance ava vapisa motokari dzaiva pamahofisi ebato ravo, aya pamwe nekukanda matombo akasiya mahwindo emahofisi avo apwanyika. Mumwe wevakapfurwa pamhirizhonga yemusi uyu, VaAdrian Munjere, avo vanga varipowo nhasi vati vari kushushikana zvikuru nezvakaitika izvi. Kunzwikwa kwezvakaitika pamhirizhonga yemusi wa1 Nyamavhuvhu kwanzi naVaMotlanthe kuchaenderera mberi mangwana vafakazi vachipa humbowo hwavo kukokmisheni iyi. Pamhirizhonga iyi pakafa vanhu vatanhatu vanofungidzirwa kuti vakapfurwa nemasoja. Asi masangano akazvimirira anoti huwandu hwevanhu vakafa musi uyu hunodarika gumi sezvo vamwe vakafira munzira vachiendeswa kuzvipatara. VaMotlanthe vati vachapa gwaro rezvavachawana muongororo yavo kumutungamiri wenyika mushure memwedzi mitatu kubva musi wakagadzwa komisheni yavo. No media source currently available ",Komisheni yaVaMotlanthe Yotanga Kunzwa Zvakaitika
"Mumwe murimi wechichena wekuChipinge, VaRichard Le Vieux, avo vakashungurudzwa nekusungwa kutanga kwegore rino vachida kutorerwa purazi ravo, vaudza paramende kuti zvinhu zvagadzikana mushure mekupindira kwemutungamiriri wenyika, VaEmmerson Mnangagwa, nedare ravo remakurukota. VaLe Vieux, veku Farfell Coffee Estate, vaudza komiti yeNational Assembly inoona nezvekurima kuti vakakatyamara mukutanga kwegore rino kuona vakuru vakuru vanoona nezvekurima mudunhu reManicaland vachiiuya nemwana wegurukota redunhu iri, Dr Ellen Gwaradzimba, VaRememberance Mudzana, vachiti vaifanira kushanda vese. Vati pavakapikisa izvi vakatanga kushungurudzwa nekusungwa vachiendeswa kumatare edzimhosva uye vati vakatozoyambirwa nevakuru vakuru vebato reZanu PF mudunhu iri kuti vakwidze nyaya yavo kumutungamiri wenyika sezvo zvaiitwa nebazi rekurima naVaMbudzana, zvainge zviri kunze kwemutemo. VaLe Vieux vati musi wa1 Chivabvu ivo nevamwe varimi vechichena muManicaland vakakokwa kumahofisi Amai Gwaradzimba uko vakasvikotukwa zvakasimba naAmai Gwaradzimba pamwe nekugurukota rezvekurima, VaPerence Shiri, vachinzi vaizorasikirwa nemapurazi avo zvachose kana vasingade kushanda nevarimi vavainge vapihwa nehurumende. Asi vati vakazofara chose apo vakanyorewa negurukota rinoona nezvedyidzana nekutengeserana nedzimwe nyika, VaSibusiso Moyo, vachiudzwa kuti VaMnangagwa nedare remakurukota vainge vaita chisungo chekuti vagare papuruzai ravo vachiita basa ravo semazuva ose. Gweta raVaLe Vieux, VaNorman Mugiya, vaudzawo komiti iyi kuti vakazowanawo imwe tsamba kubva kuna VaShiri vachitonzi vachapihwa 99 Year Lease. VaLe Vieux naVaMugiya vati kubvira pavakawana matsamba aya vave kuita basa ravo pasina anovavhirigidza uye vamirira 99 Year-Lease. VaLe Vieux vati Zimbabwe inofanira kusandura mashandiro ayo pazvinhu zvese kana ichida kusimudzira hupfumi. Vati zvinhu zvinodiwa kuti bhizinesi rifambe zvakaita semagetsi nemafuta emotoakri zviri kushaikwa munyika, zvinomesera vemabhizimisi. Vatiwo migwagwa kunzvimbo yavo yakaparara zvekuti vemakambani anotakura zvinhu vakawanda vave kuramba kutakurwa zvirimwa zvavo kuenda kunze kwenyika. Zvichakadai, VaMbudzana, avo vange vachifanira kupawo divi ravo kukomiti iyi inotungamirirwa naVaJustice Mayor Wadyajena, vaudza komiti iyi kuti vange vasingakwanise kuuya sezvo vange vari mumutsetse wemafuta emotokari. Komiti inoona nezvekupihwa kweminda kuManicaland, iyo inotungamirirwa naAmai Gwaradzimba, yazivisawo kuti yange isisakwanise kuzopa humbowo pamusoro penyaya iyi sezvo yange yakabatikana. Mune imwewo nyaya, nhengo neNational Assembly inomirira Kambuzuma, VaWillas Madzimure, vaisa chikumbiro kudare chekuti gurukota rinoona nezvemukati munyika, VaCain Mathema, kuti vaudza dare kuti murwiri wekodzero dzevanhu, VaItayi Dzamara, avo vakapedzesera kuonekwa muna Kurume muna 2015, vachiri vapenyu here kana kuti kwete. Vati izvi zvakakosha kuti mhuri yake ione zvaingaite kwete kuramba ichingotarisira kuti munhu mupenyu iye akatsakatika kare.",Zvinhu Zvogadzikana kuMapurazi Zvichitevera Kupindira kwaVaMnangagwa
"Sangano reUNICEF raparura komiti yevechidiki yeZimbabwe Adolescents and Young People’s Advisory Committee iyo ine chinangwa chekuona kuti vechidiki vangaronge sei nekupinda muzvirongwa zvine chekuita nehupenhu hwavo. Mutevedzeri wemumiriri weUNICEF muZimbabwe Amai Zeinab Adam vati danho ravatora iri rakakosha pakupa vechidiki simba rekuti vazvitaurire nekuzvirongera zvavanoda pakurarama kwavo. Amai Adam vati vanofara chose kuti hurumende yeZimbabwe inoda chose kusimudzira vechidiki, vachiti chirongwa chaparurwa nhasi chiri kuitwa munyika zhinji pasi rese tenderere. Mumwe ari kutungamira chirongwa ichi muUNICEF Zimbabwe Amai Beula Senzanje vaudza Studio 7 kuti vechidiki vakawanda vari kurasikirwa nemikana nekuda kwekuti havana ruzivo rwezviri kuitika, uye kuti vabereki vavo kana kuti hama dzavo hadzivabatsiri pane zvavanenge vachida kuita. Vati chirongwa chavaparura nhasi chinoda kugadzirisa izvi. Nhengo dzekomiti yaparurwa nhasi, iyo ine vechidiki vanobva kumativi mana enyika kusanganisira makunzura nenhengo dzeparamende dzevechidiki, dzati dzinofara nezvaitika nhasi dzikati dzichashanda nesimba kugadzirisa zvinonetsa pane vechidiki. VaLincoln Tatenda Bitipiti ndemumwe apinda mukomiti yaparurwa nhasi iyi uye vanoti vachashanda nesimba kuona kuti vechidiki vabatsirwa. Mukuru wesangano rePlatform for Youth and and Community Development, VaClaris Madhuku, vati vanotambira chirongwa che UNICEF. UNICEF inoti vechidiki vanosangana nematambudziko nekuda kwezvikonzero zvakawanda zvinosanganisira kushaya ruzivo rwezviri kuitika munyika, kushaya mari nerutsigiuro kubva kuvabareki pamwe nemasangano anomirira vechidiki munyika. VaMadhuku vanoti ichi ichokwadi uye vari kuedza kugadzirisa dambudziko iri. Zimbabwe ndiyo yega muSADC ine chirongwa chaita sechaparurwa ichi.",UNICEF Inoparura Komiti yeVechidiki neChinangwa Chekuvabatsira Kupinda muZvirongwa Zvinovabatsira muHupenyu
"Mutungamiri weMDC Alliance, VaNelson Chamisa, vanoti kana vakakunda musarudzo, makurukota avo haabvumirwi kubuda kunze kwenyika achinorapwa ikoko vachiti izvi zvichaita kuti vavandudze zvipatara munyika. Vachitaura pamusangano wekutsvaga rutsigiro paMuchakata Growth Point kuMasvingo Central, VaChamisa vatiwo havasi kuzobvumidza kuti makurukota avo aendesa vana vavo kunodzidza kuzvikoro zvepamsuro kunze kwenyika vachiti, zvose zvinofanirwa kuwanikwa muno. VaChamisa vati hurumende yavo ichavandudza zvipatara pamwe nezvikoro nezvimwe zviri kushaikwa munyika kuitira kuti vanhu vasatize nyika yavo vachindotsvaga kubatsirwa kunze. Vashoropodza hurumende iripo vachiti vakuru vayo vanorapwa kunze kwenyika uye vana vavo vanodzidza kunze nekuti vakawondonga zvipatara pamwe nedzidzo yemunyika. VaChamisa vati nyika yakaparadzwa nehuori, nokudaro hurumende yavo icharwisa huori, pamwe nekugadzirisa zvose zvinoda kugadziriswa kuitira kuti nyika ifambire mberi. Vachitaurawo pamusangano mumwe chetewo, mutungamiriri wevechidiki muMDCT, VaHappymore Chidziva, vakuurdzira vechidiki kuti vabude vakawanda kuitira kuti vavhotere VaChamisa. VaChamisa vanotarisirwa kuita mumwe musangano mangwana kuRutenga Growth Point uye kuChiredzi musi weSvondo. No media source currently available  ",VaChamisa Vanoti Makurukota Avo Haabvumidzwe Kurapwa Kunze kweNyika
"Mutungmiri wenyika, VaEmmerson Mnangagwa, vanoti zvakakosha kuti makanzuru aite mabasa awo nemazvo kuitira kuti kusave nezvirwere zvakaita sekorera iyo yanetsa munyika. Vachitaura pakuvhura zviri pamutemo kwefekitori yeHamara Tomato Plant inogaya madomasi, VaMnangagwa vati vari kushushikana nekupararira kwezvirwere zvekorera netyphoid vakati hurumende iri kuita zvose zvainogona kubatsira kuti kutekeshera kwezvirwere izvi kupere. Vati ibasa remakanzuru emumaguta nemadhorobha akasiyana siyana kuti awanise vagari mvura yakachena pamwe nekurasa tsvina nekutakura marara nemazvo kuitira kuti zvirwere zvakadaro zvisarambe zvichiwanikwa. VaMnangagwa vadzokorodza chitsidzo chavakaita munguva pfupi yapfuura chekuti hurumende yavo ichaendesa masimba kumatunhu mushure mekuvandudzwa kwemitemo inobata nyaya iyi. Vati kana makanzuru ematunhu avepo zvakakosha kuti ashande zvakasimba mukusimudzira hupfumi hwematunhu aya izvo zvavati zvichaitawo kuti nyika isimukire. Hamara Tomato Plant yakaitwa nekambani yeTurning Matabeleland Green iyo inosanganisira mumwe murimi wechichena pamwe nevamwe vekereke. VaPeter Cunningham veTurning Matabeleland Green vati fekitori yeHamara Tomato Plant inokwanisa kugaya madomasi anopfuura matani zana nemakumi mashanu pazuva vachitiwo vanofara kuti fekitori iyi iri kubatsira kuwanisa vamwe varimi vekumamisha chouviri. Mushure mekuvhura Hamara Tomato Plant, VaMnangagwa vavhura zvakare chirongwa chedzimba dzeHopeville dziri kuvakwa neimwe kambani yeJR Goddard muBulawayo, VaMnangagwa vati zvinogona kuwonekwa sechinhu chisingakwanisike asi vati hurumende yavo yakazvipira kushanda kuti hupfumi hwenyika huve hwave pane chimwe chinhanho panozosvika gore ra2020. Vati zvirongwa zvakadai seHamara neHopeville zvinoenderana nedonzvo rehurmende yavo rekumutsurudza pamwe nekuvandudza hupfumi. Mutungamiri wenyika vati nyika haifanirwe kuve nezvirongwa zvinongonyorwa pasi chete zvisingazobatike vakadzokorodza yambiro yavo kuvashandi vehurumende kuti havafanirwe kuwanikwa vachivhiringidza zvirongwa zvehurumende. VaJames Goddard veJR Goddard Company iri kuvaka musha weHopeville vati vari kufara kukwanisa kuwana mukana wekubatsira hurumende muchinangwa chayo chekuwanisa vanhu dzimba. Dzimba dziri kuvakwa mumusha weHopeville dzinotangira zviuru makumi manomwe zvemadhora. No media source currently available ",VaMnangagwa Vanovhura Fakitori Inogadzira Madomasi
"Vamwe vashandi vemumigodhi vanoti vave kubatana nevarairidzi, nanachiremba nevamwe vashandi mukuchema nerekuti vatambiriswe mari dzavo dzemihoro nemari yekuAmerica. Vanoti mari dzavanotambira dzinofanira kuenzaniswa nedzinotambira vamwe vashandi vemumigodhi kune dzimwe nyika dzakakomberedza Zimbabwe. Vachitaura nebepanhau reNew Zimbabwe Dot Com munyori mukuru wesangano re Zimbabwe Diamond and Allied Minerals Workers Union VaJustice Chinhema vanoti vashandi vemumigodhi havasi kubhadharwa zvakanaka. Vanoti kunyangwe hazvo indasitiri yavo iri iyo inopinza mari yekunze, yakawanda kukunda dzimwe munyika, uye vachishanda zvakaomarara munzvimbo dzine njodzi, havawane muripo unoenderana nezvavanosangana nazvo. Hatina kukwanisa kubata gurukota rezvezvicherwa VaWalter Chidhakwa kuti tinzwe divi rehurumende. Asi mukuru wesangano reCentre for Natural Resources Governance VaFarai Maguwu vanoti vashandi vemumigodhi havasi kubatwa zvakanaka uye vanotyorerwa kodzero dzavo. No media source currently available     ",Vashandi veMumigodhi Vanoti Vanoda Kutambiriswa neMari dzekuAmerica
"Sangano rinomiririra vadzidzisi, reProgressive Teachers Union of Zimbabwe, PTUZ, rinoti vadzidzisi vakagadzirira kuratidzira kana kumbomira mabasa nekuti bhajeti rakabudiswa nehurumende rinovaratidza kuti hurumende haina basa nevadzidzisi uye haisi kuteerera zvavari kutaura. Mutungamiri wesangano iri, Doctor Takavafira Zhou, vati vadzidzisi vachasangana pamusoro penyaya iyi uye zviri kwavari kuti danho rotorwa nderipi. Doctor Zhou vati, “Zvinoda kubatana kwevarairidzi. Saka kana hurumende ichituma varairidzi kuti varamwe mabasa, vachasangana nazvo.” Vadzidzisi vanoti Zimbabwe iri kutadza kutevera zvakasungwa nedzimwe nyika maererano nekubatwa kwevadzidzisi naizvozvo inofanira kuita sezvakanyoreranwa muchibvumirano cheDakar Framework 2000 neMaputo Declaration. Zvibvumirano izvi zvinoti bazi rezvedzidzo rinofanira kupiwa zvidimbu makumi maviri nezviviri kubva muzana zvemari yebhajeti rese. No media source currently available ",PTUZ Inoti Varairidzi Voronga Kuramwa Mabasa
"Nhengo gumi nembiri dzebato reCitizens Coalition for\nChange-CCC dzanga dziri mudare redzimhosva dzakawanikwa dzisina mhosva nedare ramejasitireti neChishanu muChinhoyi. Nhengo idzi dzakasungwa mushure mekuungana pamahofisi adzo gore rapera dzichiri kubato reMDC Alliance dzichipomerwa mhosva yekutyora mutemo weCovid-19 unorambidza kuungana.\n\nAsi nhengo idzi dzairamba mhosva iyi dzichiti dzainge dzaenda\nkumahofisi adzo kuzonoronga nezverufu rweimwe nhengo yadzo yainge yashaya.\n\nVachipa mutongo wavo mutongi wedare Muzvare Tamara Chidindi\nvakawirirana negweta renhengo idzi VaMurisi kuti mapurisa haana\nkuyambira nhengo idzi kuti dzibve pamahofisi adzo dai vakafungidzira\nkuti vainge vari pamusangano sezvinokurudzirwa nemutemo.\n\nMumwe wenhengo idzi uye vari sachigaro weCCC mudunhu reMashonaland West, VaRalph Magunje vanoti vanofara nekuchenurwa nematare sezvo vainge vasina mhosva.\n\nVaMagunje vanoti ivo nevamwe vavo vainge vasina mhosva asi kungoti\nhurumende iri kuitira hutsinye mapato anopikisa kuti vasasangane\nnevanhu ichishandisa mutemo weCovid-19.\n\nVaMagunje vanoti havasi kuzodzokera kumashure nekurwira shanduko munyika.\n\nMune imwe nyaya yanga iri mumatare edzimhosva, dare repamusoro reHigh Court rakabvuma kuti mutevedzeri wemutungamiri wenyika VaConstantino\nChiwenga nevaive mudzimai wavo avari kunetsana naye Amai Marry Mubaiwa havachisina kuroorana sezvo vakapanana gupuro\nmuna 2019.\n\nVachipa mutongo wavo nemusi weChina, Justice Owen Tagu vakati gupuro remadhora\nzana ekuAmerica rakapiwa Muzvare Mubaiwa rakadimura muchato wevaviri\nava zviri pamutemo patsika yechivanhu.\n\nVaChiwenga naMuzvare Mubaiwa vane nyaya dziri pamberi pematare\ndzinosanganisira dzekuti Muzvare Mubaiwa vaida kuuraya VaChiwenga apo\nvairwara vari kunyika yeSouth Africa kwavairapwa.\n\nVaTagu vakati dzimwe nyaya dzakaita sekuti pfuma ichagovanwa sei,\nndiyani achagara nevana pamwe nekuchengetwa kwavo zvichazobuda\npakutongwa kwenyaya iyi.\n\nAsi gweta raMuzvare Mubayiwa, Amai Beatrice Mtetwa vakakwidza nyaya\nyekuti Muzvare Mubayiwa havafanirwe kutombotongwa sezvo pasina mhosva yavakapara.\n\nNeChishanu vanga vari kumatare edzimhosva zvakare pakanga pachifanirwa kupihwa mutongo wekuti Muzvare Mubaiwa vane mhosva here dzavanofanirwa kupindura mudare kana kuti kwete.\n\nAsi patataura na Amai Mtetwa, vati vange vakamirira mutongi wedare kubva masikati kuti ature mutongo.\n\nRimwe gweta rakaramba kuzivikanwa nezita rinoti mutongo wegupuro hauneyi nedzimwe nyaya dzichapinda mudare dzakafanana nekugovanwa kwepfuma.\n\nNyaya yekurambana kwevaviri ava yaunza mutauro munyika vamwe vachiti\nhazvipe chimiro chakanaka pavatungamiri venyika asi vamwe vachiti\nnyaya dzerudo dzinonetsa sezvo vaviri vachizivana zvavakaitirana kwete\nzvavanozotaura pachena. No media source currently available ",Nhengo dzeCCC kuChinhoyi Dzinochenurwa neDare reDzimhosva
"Mutungamiri webato reMDC, VaMorgan Tsvangirai, avo vari kutungamira zvakare mubatanidzwa wemapato anopikisa weMDC Alliance, vakatuma chikwata chakasimba kunotsvaga rutsigiro kunze kwenyika pamwe nekuti vekunze vazive chokwadi chiri kuitika muZimbabwe. Chikwata ichi chine nhengo ina dzinoti mutungamiri weimwe MDC, Professor Welshman Ncube, mutungamiri wePeople's Democratic Party, PDP, VaTendai Biti, mumwe wevatevedzeri vaVaTsvangirai, VaNelson Chamisa, pamwe nemutungamiri weTransform Zimbabwe, VaJacob Ngarivhume. Asi VaNcube vanonzi vazobatikana. Chikwata ichi chinonzi chiri kutarisirwawo kusangana nemutungamiri weAmerica, VaDonald Trump, uye kuendawo kune dzimwe nyika dzinosanganisira Ethiopia, neBritain. VaNgarivhume vanoti vakaona zvakakodzera kuti vazivisane nedzimwe nyika kuitira kuti dzinzwe pamire mapato anopikisa pane zviri kuitika muZimbabwe. ""Tinoda kuti vekunze vanzwe patimire kuitira kuti kana votora matanho ave matanho anotorwa zvido zvevanopikisa zviripowo,"" vadaro VaNgarivhume. No media source currently available ",MDC Alliance Yoita Hurukuro neVakuru Vakuru muAmerica
